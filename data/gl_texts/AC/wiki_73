{"id": "341481", "revid": "56817", "url": "https://gl.wikipedia.org/wiki?curid=341481", "title": "Beche", "text": "O top\u00f3nimo galego Beche pode referirse a:"}
{"id": "341482", "revid": "56817", "url": "https://gl.wikipedia.org/wiki?curid=341482", "title": "Bec\u00edn", "text": "O top\u00f3nimo galego Bec\u00edn pode referirse a:"}
{"id": "341483", "revid": "1131", "url": "https://gl.wikipedia.org/wiki?curid=341483", "title": "Beca", "text": ""}
{"id": "341484", "revid": "1131", "url": "https://gl.wikipedia.org/wiki?curid=341484", "title": "O Beco", "text": ""}
{"id": "341485", "revid": "1131", "url": "https://gl.wikipedia.org/wiki?curid=341485", "title": "Becollo", "text": ""}
{"id": "341486", "revid": "1131", "url": "https://gl.wikipedia.org/wiki?curid=341486", "title": "Bed\u00e1n", "text": ""}
{"id": "341487", "revid": "1131", "url": "https://gl.wikipedia.org/wiki?curid=341487", "title": "Os Bedugos", "text": ""}
{"id": "341488", "revid": "1131", "url": "https://gl.wikipedia.org/wiki?curid=341488", "title": "A Beirada", "text": ""}
{"id": "341489", "revid": "1131", "url": "https://gl.wikipedia.org/wiki?curid=341489", "title": "Beiro de Abaixo", "text": ""}
{"id": "341490", "revid": "1131", "url": "https://gl.wikipedia.org/wiki?curid=341490", "title": "Beiro de Arriba", "text": ""}
{"id": "341491", "revid": "1131", "url": "https://gl.wikipedia.org/wiki?curid=341491", "title": "A Berbecha", "text": ""}
{"id": "341493", "revid": "92340", "url": "https://gl.wikipedia.org/wiki?curid=341493", "title": "Cl\u00edstenes de Sici\u00f3n", "text": "Cl\u00edstenes (en grego \u039a\u03bb\u03b5\u03b9\u03c3\u03b8\u03ad\u03bd\u03b7\u03c2 \"Kleisth\u00e9nes\") foi o tirano de Sici\u00f3n ao redor dos anos 600 e -570.\nTraxectoria.\nFillo de Arist\u00f3nimo, alcanzou o poder tras asasinar a un dos seus irm\u00e1ns e depor a outro (Mir\u00f3n e Is\u00f3damo), practicando unha tiran\u00eda m\u00e1is radical que a dos seus antecesores. Segundo Her\u00f3doto, Cl\u00edstenes proclamou desde o principio do seu goberno os seus sentimentos antid\u00f3ricos e o seu odio cara \u00e1 cidade de Argos, que antigamente dominara Sici\u00f3n, sentimento que se traduciu en tres medidas que supuxeron o golpe de graza \u00e1 aristocracia doria:\nEstas medidas populistas proporcion\u00e1ronlle a adhesi\u00f3n incondicional das clases inferiores de raza predoria.\nA s\u00faa pol\u00edtica exterior foi moi activa. Ampliou o territorio da s\u00faa cidade coa conquista de Pelene e probabelmente tam\u00e9n a de Cleonas. Axudou na guerra contra Cirra e destru\u00edu esa cidade no ano -595. Op\u00faxose con forza \u00e1s pretensi\u00f3ns hexem\u00f3nicas da s\u00faa odiada rival Argos, e participou na Primeira Guerra Sacra xunto con Alcme\u00f3n de Atenas e Eur\u00edloco de Tesalia. Coa s\u00faa vitoria, Cl\u00edstenes logrou un escano para Sici\u00f3n no novo consello da Anfiction\u00eda de Delfos.\nO prestixio de Cl\u00edstenes quedou de manifesto no n\u00famero de pretendentes que aspiraban \u00e1 man da s\u00faa filla Ag\u00e1rista. Tras obter a vitoria na carreira de cuadrigas, organizou unha competici\u00f3n na que os principais candidatos foron Megacles, da familia dos Alcme\u00f3nidas, e Hipoclides. Como Hipoclides fixo o rid\u00edculo bailando en estado de embriaguez diante do tirano, finalmente Megacles foi elixido como esposo de Ag\u00e1rista.\nCl\u00edstenes faleceu en torno ao ano -570, sendo sucedido por un tal Esquines, cuxo parentesco con Cl\u00edstenes non est\u00e1 claro. Este Esquines foi expulsado en -556 por unha intervenci\u00f3n espartana promovida polo \u00e9foro Quir\u00f3n\nParentes de Cl\u00edstenes de Sici\u00f3n foron Cl\u00edstenes de Atenas e Agarista, a nai de Pericles."}
{"id": "341495", "revid": "56817", "url": "https://gl.wikipedia.org/wiki?curid=341495", "title": "Beira do R\u00edo", "text": "O top\u00f3nimo galego Beira do R\u00edo pode referirse a:"}
{"id": "341496", "revid": "1131", "url": "https://gl.wikipedia.org/wiki?curid=341496", "title": "A Beira do R\u00edo", "text": ""}
{"id": "341497", "revid": "1131", "url": "https://gl.wikipedia.org/wiki?curid=341497", "title": "O Beir\u00e1n", "text": ""}
{"id": "341498", "revid": "85894", "url": "https://gl.wikipedia.org/wiki?curid=341498", "title": "Euroescepticismo", "text": "O euroescepticismo \u00e9 unha corrente pol\u00edtica e social baseada no rexeitamento, en maior ou menor grao, da Uni\u00f3n Europea e o seu proxecto de desenvolvemento, por parte de cidad\u00e1ns pertencentes a estados europeos. O termo xurdiu, probabelmente, en 1992 da man de Ronald Tiersky, un analista pol\u00edtico e mestre de Ciencias Pol\u00edticas. Tiersky referiuse con este termo no xornal The Economist \u00e1s peroas que defente s\u00f3 a m\u00ednima integraci\u00f3n na Uni\u00f3n Europea necesaria para garantir a paz e a prosperidade, pero sempre preservando o maior grao pos\u00edbel de soberan\u00eda nacional de cada un dos estados membros.\nO termo contrario poder\u00eda considerarse europe\u00edsmo ou euroentusiasmo.\nCaracter\u00edsticas.\nOs motivos polos que diversos movementos pol\u00edticos ou sociais posici\u00f3nanse en contra da estrutura pol\u00edtica da Uni\u00f3n Europea adoitan estar supeditados \u00e1 perda de soberan\u00eda estatal de cada naci\u00f3n en virtude da soberan\u00eda europea. A cesi\u00f3n de competencias ao goberno da Union \u00e9 visto polos euroesc\u00e9pticos coma unha perda da autodeterminaci\u00f3n.\nO movemento antieurope\u00edsta ou euroesc\u00e9ptico poder\u00eda ter comezado en Gran Breta\u00f1a, cuxa sociedade ter\u00eda rexeitado a cesi\u00f3n de poder fronte ao eixo alem\u00e1n. Estes e outros motivos poder\u00edan ter sido algunhas das causas do rexeitamento da Constituci\u00f3n Europea en moitos pa\u00edses, coma Francia ou Pa\u00edses Baixos no 2008, ou o \"Non\" irland\u00e9s ao Tratado de Lisboa de 2008.\nA defensa dos intereses econ\u00f3micos nacionais por riba dos comunitarios, o rexeitamento de posturas imperialistas, a pertenza \u00e1 OTAN, ou a pol\u00edtica econ\u00f3mica da Uni\u00f3n, cualificada por varios sectores coma neoliberal, poder\u00edan ter sido algunhas das causas dos movementos euroesc\u00e9pticos.\nO euroescepticismo \u00e9 considerado por diversos sectores, por\u00e9n, unha ameaza \u00e1 integraci\u00f3n das sociedades europeas e, por extensi\u00f3n, ao proxecto da Uni\u00f3n Europea."}
{"id": "341506", "revid": "22570", "url": "https://gl.wikipedia.org/wiki?curid=341506", "title": "As mulleres na Grecia antiga", "text": "Nas epopeas hom\u00e9ricas, a Antiga Grecia descr\u00edbese como unha sociedade patriarcal. Durante o desenvolvemento da cidade ao longo do s\u00e9culo VIII a.C., establec\u00e9ronse dous grandes grupos sociais baseados en criterios de exclusi\u00f3n: o \u00abc\u00edrculo de cidad\u00e1ns\u00bb, que exclu\u00eda os estranxeiros (metecos) e os escravos e o \u00abclub de homes\u00bb, que exclu\u00eda as mulleres.\nArist\u00f3teles definiu a \"cidadan\u00eda\" como a posibilidade de participar no poder \"pol\u00edtico\"; a muller constitu\u00eda, as\u00ed, o sector social m\u00e1is afastado da posibilidade de participar nel, por canto que, a diferenza dos metecos e os escravos, non pod\u00eda converterse nunca en cidad\u00e1.\nHoubo que esperar \u00e1 \u00e9poca helen\u00edstica para ver a grandes figuras femininas emerxer no mundo grego, xa en decadencia despois da morte de Alexandre Magno, tal \u00e9 o caso de ra\u00ed\u00f1as como Berenice, Ars\u00ednoe ou Cleopatra.\nA epopea hom\u00e9rica.\nA principal fonte de informaci\u00f3n das mulleres nesta \u00e9poca \u00e9 hom\u00e9rica: a \"Il\u00edada\" e sobre todo a \"Odisea\", obras nas que se describen combates e banquetes reais, conte\u00f1en numerosos momentos da vida coti\u00e1, onde as mulleres est\u00e1n na parte dianteira da escena. O car\u00e1cter hist\u00f3rico destas descrici\u00f3ns est\u00e1 evidentemente suxeito a debate: con todo, parece prob\u00e1bel que el ou os poetas autores destas d\u00faas epopeas saquen a s\u00faa inspiraci\u00f3n, nestas pasaxes, da vida coti\u00e1 da s\u00faa \u00e9poca, no s\u00e9culo -VIII.\nNas epopeas, a muller ten un triplo papel: esposa, ra\u00ed\u00f1a e ama de casa. Esposa en primeiro lugar ou futura esposa, o que permite comprender a complexidade das pr\u00e1cticas matrimoniais gregas. At\u00f3pase en primeiro lugar o cl\u00e1sico sistema da reciprocidade, ilustrado pola excepci\u00f3n \u00e1 regra de Agamen\u00f3n urxindo a Aquiles a reemprender o combate. Ofr\u00e9celle unha das s\u00faas tres fillas precisando: \u00abque sen darme agasallo leve \u00e1 que queira como esposa \u00e1 casa de Peleo, e ademais dareille un dote\u00bb. Tr\u00e1tase al\u00ed dunha pr\u00e1ctica excepcional: normalmente, o esposo debe darlle ao seu sogro presente, as \u1f15\u03b4\u03bd\u03b1, \"h\u00eadna.\" A muller vai instalarse ent\u00f3n na casa do seu esposo, na \"Il\u00edada\", na morada do pai de Aquiles. A uni\u00f3n \u00e9 mon\u00f3gama no mundo dos heroes gregos como os troianos. Con todo, as pr\u00e1cticas matrimoniais permanecen a\u00ednda pouco formalizadas: Helena, esposa lex\u00edtima de Menelao, \u00e9 tratada tam\u00e9n como a esposa lex\u00edtima de Paris. Pr\u00edamo derroga a regra da monogamia; ademais, o seu palacio acolle os seus fillos e as s\u00faas esposas pero tam\u00e9n \u00e1s s\u00faas fillas e os seus maridos.\nAs esposas dos reis hom\u00e9ricos son tam\u00e9n ra\u00ed\u00f1as. As\u00ed, no canto VI da \"Il\u00edada\", H\u00e9cuba pode convocar as mulleres de Troia para unha cerimonia relixiosa. No canto IV da Odisea, Tel\u00e9maco visita Esparta e \u00e9 acollido na sala do banquete por Helena que est\u00e1 ante os compa\u00f1eiros do seu marido. Incluso, Arete, esposa de Alc\u00ednoo, est\u00e1 na sala do palacio, xunto ao seu esposo.\nPolo demais, elas son amas de casa, rexendo o grego \u03bf\u1f36\u03ba\u03bf\u03c2, \"oikos\", \u00e9 dicir, \"a casa\", \"o dominio\". O seu s\u00edmbolo \u00e9 a roca: Pen\u00e9lope tece a s\u00faa soada tea, a exemplo de Helena. Quen representa a guerra de Troia \u2014 ou mesmo Andr\u00f3maca, \u00e1 que Heitor devolve ao seu oficio no momento no que parte ao combate. El volve acoller os h\u00f3spedes, como o fai Arete por Odiseo ou Policasta, filla de N\u00e9stor, por Tel\u00e9maco. Por fin, deben administrar os recursos do dominio. Cando Ulises parte para Troia, \u00e9 a Pen\u00e9lope a quen conf\u00eda as chaves do tesouro.\nAo redor da esposa lex\u00edtima gravitan as serventes e as concubinas. As primeiras est\u00e1n a disposici\u00f3n da ama de casa. As\u00ed, ao final da Odisea, \"Odiseo\" mata igualmente as serventas que se deitaron cos pretendentes. Elas axudan \u00e1s esposas nos seus traballos dom\u00e9sticos e son supervisadas por unha intendente, personaxe central do \"oikos\" grego. A ama de cr\u00eda ocupa igualmente un lugar importante, testemu\u00f1ado polo papel xogado por Euriclea, ama de cr\u00eda de Ulises, despois de Tel\u00e9maco, adquirida por cen bois por Laertes, \u00e1 que honra \u00abdo mesmo xeito que \u00e1 s\u00faa esposa\u00bb. As concubinas son prisioneiras de guerra, o lote do vencedor, que serven de d\u00e1divas entre reis, tales como Briseida e Criseida. Cando Troia \u00e9 tomada, a muller e as fillas de Pr\u00edamo son trofeos para os vencedores aqueos. As mulleres, calquera que sexa o seu status, permanecen ante todo sometidas aos homes, sexan os maridos ou, como no caso de Pen\u00e9lope, ao seu fillo Tel\u00e9maco.\nIdade de Bronce.\nNa vida diaria, as mulleres da realeza e as escravas dedic\u00e1banse a tarefas similares.\nA distinci\u00f3n entre homes libres e escravos estaba marcada en forma m\u00e1is definida. Os homes libres pod\u00edan dedicarse \u00e1s mesmas tarefas que os escravos, pero s\u00f3 os homes libres pod\u00edan levar armas e defenderen as s\u00faas cidades.\nOs deberes da muller xiran ao redor da casa. O ep\u00edteto de Homero dos \u00abbrazos brancos\u00bb e os frescos da Idade de Bronce que mostran as mulleres coa pel branca e os homes tostados polo sol testifica que os traballos da muller estaban orientados de portas para dentro. A se\u00f1ora da casa \u00e9 a que se ocupaba da familia e do fogar. As casas de Alc\u00ednoo e de Odiseo ti\u00f1an moitas escravas. Todos os alimentos prepar\u00e1banse na casa por escravas e eran servidos por elas.\nAs roupas fac\u00edanse, desde o principio ao fin, na casa, e nesta tarefa estaban implicadas as mulleres da realeza, e mesmo as inmortais, as\u00ed como as escravas. As mulleres maduras, adoitaban sentar xunto ao lume a fiar e tecer. Este situ\u00e1base no centro da habitaci\u00f3n principal da casa. O feito de que Homero mostre a Helena, Pen\u00e9lope ou Aret\u00e9 sentadas xunto ao lume significa que unha muller estaba totalmente ao tanto de todo canto sucedese no seu fogar. \u00c9 com\u00fan atopar unha muller da realeza tecendo mentres entreti\u00f1a os seus h\u00f3spedes.\nEn certos exemplos, este incesante tecer adquire un significado m\u00e1xico: as mulleres est\u00e1n a trazar o destino dos homes. Aret\u00e9, a\u00ednda que era unha ra\u00ed\u00f1a, puido reco\u00f1ecer que o vestido que levaba Odiseo fora confeccionado no seu propio fogar. O episodio de Naus\u00edcaa demostra que mesmo unha princesa consideraba que o lavado da roupa era tanto unha obrigaci\u00f3n como unha realizaci\u00f3n digna de eloxio.\nAs mulleres estaban tam\u00e9n encargadas de ba\u00f1ar e untar de aceites os homes. Homero \u00e9 moi expl\u00edcito nesta ocasi\u00f3n, pois esta tarefa non estaba reservada \u00e1s escravas nin tampouco a mulleres que como Calipso ti\u00f1an intimidade co home ao que ba\u00f1aban. A nova e virxinal filla de N\u00e9stor era a que ba\u00f1aba a Tel\u00e9maco e d\u00e1balle masaxes con aceite de oliva, e Helena relata que en Troia era ela mesma a que ba\u00f1aba e unx\u00eda a Odiseo.\nOutras fontes hist\u00f3ricas tam\u00e9n proporcionan testemu\u00f1os sobre as tarefas usuais das mulleres da Idade de Bronce. Tabo\u00ed\u00f1as procedentes de Pilos, escritas en lineal B, mencionan como tarefas das mulleres o buscar auga e preparar os ba\u00f1os, fiar, tecer, moer gran e recollelo. Tam\u00e9n din que a raci\u00f3n alimenticia dos homes era d\u00faas veces e media maior que a das mulleres.\nComparada coa literatura grega posterior, a \u00e9pica d\u00e1 unha impresi\u00f3n xeralmente atractiva da vida das mulleres. Esper\u00e1base que fosen modestas, pero non enclaustradas. Andr\u00f3maca e Helena paseaban libremente polas r\u00faas de Troia, a\u00ednda que sempre con escolta, e as mulleres aparec\u00edan no escudo de Aquiles axudando \u00e1 defensa das murallas da cidade. Tam\u00e9n se fala das citas de mozos e mozas f\u00f3ra das murallas de Troia. Moitas mulleres, especialmente Helena, Aret\u00e9 e Pen\u00e9lope, pod\u00edan permanecer nas habitaci\u00f3ns p\u00fablicas en presenza de invitados homes sen esc\u00e1ndalo. Non s\u00f3 as concubinas sen\u00f3n tam\u00e9n as esposas lex\u00edtimas pod\u00edan ser consideradas desex\u00e1beis, e aqu\u00ed a\u00ednda hai pouca influencia da misoxinia que se desprende da literatura grega.\nA idade escura e a \u00e9poca arcaica.\nTestemu\u00f1os arqueol\u00f3xicos.\nA principal fonte de co\u00f1ecemento, respecto das mulleres durante a Idade Escura e o principio do per\u00edodo arcaico, antes da codificaci\u00f3n das s\u00faas leis civ\u00eds, \u00e9 a arqueolox\u00eda, especialmente o material obtido dos enterros de mulleres e as s\u00faas imaxes nas pezas de cer\u00e1mica.\nOs roles do sexo estaban xa fortemente establecidos en Atenas durante a Idade Escura. Tanto os membros vivos das familias que achegaban os seus presentes \u00e1s tumbas dos seus mortos como os artes\u00e1ns que confeccionaban todos os elementos que adornaban os sepulcros eran conscientes de que os contidos das tumbas, as\u00ed como as s\u00faas inscrici\u00f3ns, deb\u00edan ser datos indicativos do sexo do falecido.\nO sexo diferenci\u00e1base de varias formas. No per\u00edodo protoxeom\u00e9trico (1000-900\u00a0a.\u00a0C.), os enterramentos de homes e de mulleres que se fac\u00edan na \u00c1tica diferenci\u00e1banse polas formas das \u00e1nforas nas que as cinzas eran enterradas ou nas que serv\u00edan para marcar as tumbas. Os enterramentos de homes asoci\u00e1banse normalmente con \u00e1nforas que ti\u00f1an asas no pescozo, mentres que as das mulleres levaban asas no bandullo, horizontais e colocadas na parte m\u00e1is ancha destas. As \u00e1nforas con asas na parte m\u00e1is ancha eran as que se usaban para levar auga, tarefa tradicionalmente realizada por mulleres.\nAs mulleres e a colonizaci\u00f3n grega.\nA \u00c9poca Arcaica ve os gregos, constrinxidos pola estreiteza das s\u00faas terras, lanzarse nun gran movemento de colonizaci\u00f3n. A maior\u00eda do tempo, os colonos son unicamente homes: contan coa poboaci\u00f3n ind\u00edxena para fornecerlles esposas. \u00c9 o procedemento tradicional da voda por rapto. Her\u00f3doto relata que os colonos atenienses fundadores de Mileto, en Caria, atacaron os aut\u00f3ctonos, apropi\u00e1ronse das mulleres e mataron os homes. Para vingarse dos agresores, as mulleres carias xuraron non comer nunca cos seus esposos e non chamalos nunca polo seu nome.\nMatrimonios e tiranos.\nO matrimonio como medio de establecer alianzas atopa o seu apoxeo a partir da segunda metade do s\u00e9culo -VII, cando moitas cidades gregas son gobernadas por tiranos. En ruptura cos feudalismos anteriores, ap\u00f3ianse, no entanto nelas para asentar o seu poder. As\u00ed, o ateniense Pis\u00edstrato casa tres veces: a primeira vez, cunha ateniense an\u00f3nima; a segunda, cunha arxiva de alto rango; a terceira, coa filla do seu adversario Megacles, da poderosa familia dos Alcme\u00f3nidas. Ao final do s\u00e9culo -V, Dionisio I, tirano de Siracusa, vi\u00favo da s\u00faa primeira muller, duplica o beneficio do seu matrimonio contraendo d\u00faas alianzas simultaneamente: as d\u00faas esposas son fillas de grandes personaxes, unha de Locri, a outra de Siracusa.\nAs fillas dos tiranos serven para o mesmo prop\u00f3sito: as familias aristocr\u00e1ticas rivalizan para obter a s\u00faa man. As\u00ed, Aragist\u00e9, filla de Cl\u00edstenes, tirano de Sici\u00f3n ao principio do s\u00e9culo -VI, tivo trece pretendentes, descendentes das grandes familias de doce cidades. Durante un ano, os pretendentes viviron no palacio de Cl\u00edstenes, mantidos como os pretendentes de Pen\u00e9lope. Os tiranos recorreron tam\u00e9n \u00e1 endogamia, a falta de bos partidos para as fillas: as\u00ed, Dionisio casou a un dos seus fillos coa s\u00faa propia irm\u00e1, mentres que un dos seus irm\u00e1ns esposou a s\u00faa neta.\nEn Gortina.\nGortina era unha pequena cidade de Creta que estaba lonxe de xogar un papel importante na antiga Grecia. Con todo, entregou \u00e1 posteridade tres fragmentos de pedra inscrita que constit\u00faen o que se chamou o \u00abC\u00f3digo de Gortina\u00bb, que consta de sete cap\u00edtulos de lexislaci\u00f3n privada, principalmente centrada no dereito de familia.\nComo nas outras cidades gregas, a muller en Gortina era unha inferior. Estaba baixo a tutela permanente dun home: pai, irm\u00e1n ou esposo. Se estaba protexida contra a violaci\u00f3n, a lexislaci\u00f3n non a distingue da seduci\u00f3n. O matrimonio era por esencia, a uni\u00f3n de d\u00faas li\u00f1axes: o titor dispu\u00f1a do dereito de dar a s\u00faa protexida en matrimonio. Cando daba a luz aos seus fillos, o seu titor toma a decisi\u00f3n de conservalos ou de os expor.\nCon todo, a muller gozaba en Gortina dunha autonom\u00eda moito m\u00e1is grande que nas outras cidades. Pod\u00eda posu\u00edr bens, xa fosen mobles ou inm\u00f3beis. Ela adquir\u00edaos principalmente polo seu dote: recib\u00eda a metade dunha parte da herdanza masculina, f\u00f3ra de mellora (casa familiar e instrumentos agr\u00edcolas). Era libre de dispor dos seus bens: nin o seu marido, nin os seus fillos ti\u00f1an dereito de hipotecalos. En caso de divorcio ou de viuvez, o dote pertenc\u00edalle e pod\u00eda utilizalo para volver casar. En cambio, parece seguro que a muller non administraba ela mesma os seus bens. As\u00ed, en caso de divorcio, o esposo conservaba a metade das rendas do dote, mesmo se era pola s\u00faa culpa.\nA filla herdeira (\u00e9 dicir, orfa e sen irm\u00e1ns), a \"patr\u00f4\u00ef\u00f4kos\" (do grego \u03c4\u1f70 \u03c0\u03b1\u03c4\u03c1\u1ff7\u03b1, \"t\u00e0 patr\u1ed7ia\", \u00abo ben paterno\u00bb), ti\u00f1a o dereito de rexeitar o que deb\u00eda normalmente esposala, \u00e9 dicir, o parente m\u00e1is pr\u00f3ximo. En ausencia dun parente pr\u00f3ximo, ou en caso de rexeitamento deste \u00faltimo, a \"patroiokos\" era libre de casar con quen quixese (ou puidese). Se estaba xa casada, a situaci\u00f3n variaba se exist\u00edan ou non fillos: en resumo, desde o momento que ti\u00f1a xa fillos que puidesen recibir a herdanza por parte da s\u00faa nai, a \"patroiokos\" era deixada nunha relativa liberdade, situaci\u00f3n que contrastaba coa da ep\u00edclera ateniense.\nEn Atenas.\nAtenas \u00e9 a principal fonte de informaci\u00f3n sobre as mulleres en Grecia. \u00c9 dif\u00edcil saber en que punto as caracter\u00edsticas atenienses poden aplicarse \u00e1s outras cidades gregas.\nFillas e mulleres de cidad\u00e1ns.\nA muller ateniense era unha eterna menor, que non posu\u00eda nin dereitos xur\u00eddicos nin pol\u00edticos. Toda a s\u00faa vida, deb\u00eda permanecer baixo a autoridade dun titor (grego \u03ba\u03cd\u03c1\u03b9\u03bf\u03c2, \"k\u00farios\"): primeiro o seu pai, logo o seu marido, o seu fillo se era vi\u00fava ou o seu parente m\u00e1is pr\u00f3ximo.\nStatus.\nA s\u00faa existencia non ten sentido m\u00e1is que para o matrimonio, que ocorr\u00eda xeralmente entre os 15 e 18 anos. Era un acto privado, un contrato conclu\u00eddo entre d\u00faas familias. Curiosamente, o grego non ten unha palabra espec\u00edfica para designar o matrimonio. F\u00e1lase de grego \u1f10\u03b3\u03b3\u03cd\u03b7, \"eng\u00fa\u00ea\", literalmente \"a garant\u00eda\", \"a cauci\u00f3n\": \u00e9 dicir, o acto polo cal a cabeza de familia daba \u00e1 s\u00faa filla a outro home. A cidade non era testemu\u00f1a nin rexistra nunha acta este acontecemento para conferirlle \u00e1 muller o status matrimonial. Por iso, hai que engadir a cohabitaci\u00f3n. A mi\u00fado, a esta s\u00e9guelle o \"engu\u00e9.\" Con todo, sucede que o \"engu\u00e9\" ti\u00f1a lugar cando a moza era a\u00ednda nena. A cohabitaci\u00f3n non ocorre sen\u00f3n m\u00e1is tarde. De maneira xeral, a moza non ti\u00f1a nin unha palabra que dicir no seu futuro matrimonio.\nCoa s\u00faa propia persoa, a moza casada achegaba tam\u00e9n o seu dote \u00e1 s\u00faa nova familia. Consist\u00eda xeralmente en di\u00f1eiro. O dote non era propiedade do marido: cando a s\u00faa muller morr\u00eda sen fillos ou en caso de divorcio por consentimento mutuo, o dote deb\u00eda ser devolto. Cando a suma era importante, o titor da casada protex\u00edase a mi\u00fado mediante unha hipoteca especial, o grego \u1f00\u03c0\u03bf\u03c4\u03af\u03bc\u03b7\u03bc\u03b1, \"apot\u00edm\u00eama\": un ben inmobiliario era empe\u00f1ado como contrapartida, empe\u00f1o materializado por un \"horos.\" A falta de reembolso do dote, a terra era embargada.\nO divorcio a iniciativa da esposa non deb\u00eda normalmente estar permitido: s\u00f3 o titor poder\u00eda pedir a disoluci\u00f3n do contrato. Con todo, os exemplos mostran que a pr\u00e1ctica exist\u00eda. As\u00ed, Hipareta, muller de Alcib\u00edades, pediu o divorcio present\u00e1ndose en persoa ante o arconte. Os comentarios de Plutarco suxiren que se trataba dun procedemento normal. No \"Contra On\u00e9tor\" de Dem\u00f3stenes, \u00e9 o irm\u00e1n da esposa, o seu titor, quen introduce a demanda de divorcio.\nEra requirida unha estrita fidelidade de parte da esposa: o seu rol era dar nacemento a fillos lex\u00edtimos que puidesen herdar os bens paternos. O marido que sorprend\u00eda a s\u00faa muller en flagrante delito de adulterio ti\u00f1a o dereito de matar o sedutor no acto. A muller ad\u00faltera pod\u00eda ser devolta. Segundo alg\u00fans autores, o esposo burlado estar\u00eda na obrigaci\u00f3n de facelo so pena de perder os seus deberes c\u00edvicos. En cambio, o esposo non estaba sometido a este tipo de restrici\u00f3n: pod\u00eda recorrer aos servizos dunha hetera ou introducir no fogar conxugal unha concubina (grego \u03c0\u03b1\u03bb\u03bb\u03b1\u03ba\u03ae, \"pallak\u1ebf\") \u2014 a mi\u00fado unha escrava\u2014, pero pod\u00eda ser tam\u00e9n a filla dun cidad\u00e1n pobre.\nUn caso particular: a filla ep\u00edclera.\nA filla chamada \u00abep\u00edclera\u00bb \u00e9 a que se achaba como \u00fanica descendente do seu pai: non ti\u00f1a nin irm\u00e1ns, nin descendentes de irm\u00e1ns suscept\u00edbeis de herdar. Segundo a lei ateniense, non pod\u00eda herdar, pero estaba \u00abatada (grego \u1f10\u03c0\u03b9) \u00e1 herdanza (grego \u03ba\u03bb\u1fc6\u03c1\u03bf\u03c2)\u00bb. En consecuencia, deb\u00eda esposar ao seu parente m\u00e1is pr\u00f3ximo: a trav\u00e9s dela, os bens familiares pasaban ao seu marido, logo aos seus fillos, os netos do defunto. Este principio, relativamente simple, estaba na orixe de complicados casos, sobre o que non hai informaci\u00f3ns precisas: as\u00ed, se a filla ep\u00edclera estaba xa casada no momento do deceso do seu pai, ign\u00f3rase se o parente m\u00e1is pr\u00f3ximo estaba no dereito de disolver o matrimonio precedente. En cambio, existen polo menos dous casos de parentes pr\u00f3ximos divorci\u00e1ndose das s\u00faas esposas, e coidando das segundas nupcias destas, para casar coas fillas ep\u00edcleras.\nNa cidade.\nAs mulleres de boa familia ti\u00f1an como principal papel manter o \"oikos.\" Eran confinadas no xineceo, literalmente a \u00abhabitaci\u00f3n das mulleres\u00bb, rodeadas dos seus serventes. Non se arriscaban f\u00f3ra do dominio familiar m\u00e1is que para cumprir funci\u00f3ns relixiosas. En cambio, as mulleres do pobo achegaban \u00e1 econom\u00eda familiar un complemento de recursos vendendo a s\u00faa superproduci\u00f3n agr\u00edcola ou artesanal: olivas, froitos e hortalizas, herbas (as\u00ed Arist\u00f3fanes, fai da nai de Eur\u00edpides unha vendedora de cerefolio), tecidos, etc. Os autores c\u00f3micos como os oradores testemu\u00f1an a mulleres vendedoras ao detalle de aceites perfumados, de peites, de pequenas alfaias ou mesmo de cintas. Manexaban pois di\u00f1eiro.\nMetecas e escravas.\nS\u00e1bese pouco das mulleres metecas, excepto o montante do imposto que as afectaba: o grego \u03bc\u03b5\u03c4\u03bf\u03af\u03ba\u03b9\u03bf\u03bd, \"met\u00f3ikion\" elev\u00e1base para elas a seis dracmas anuais, fronte a doce para un home. Moitas delas segu\u00edan simplemente o seu marido, chegado a Atenas por negocios ou para seguir os ensinos dun mestre reputado. P\u00f3dese supor que o seu modo de vida era semellante ao das fillas e mulleres dos cidad\u00e1ns.\nUnha minor\u00eda estaba constitu\u00edda de mulleres unicamente chegadas a Atenas para obter fortuna. As m\u00e1is pobres acababan a mi\u00fado prostitutas (grego \u03c0\u03cc\u03c1\u03bd\u03b1\u03b9 \"p\u00f3rnai\") nos bordeis d'O Pireo ou de Atenas mesma. As mulleres m\u00e1is educadas pod\u00edan converterse en \"heteras\" ou cortes\u00e1s. Eran as compa\u00f1eiras case oficiais dos homes de negocios e dos pol\u00edticos atenienses. A m\u00e1is soada delas era Aspasia, orixinaria de Mileto. Compa\u00f1eira e segunda esposa de Pericles, pola cal abandonou a s\u00faa muller lex\u00edtima. Bela, intelixente, acoll\u00eda \u00e1 elite intelectual da s\u00faa \u00e9poca, e relacion\u00e1base de igual a igual cos homes. Como reverso da moeda, foi o branco dos autores c\u00f3micos que a describen como unha vulgar encargada dun bordel e unha intrigante.\nEn Esparta.\nEsparta dist\u00ednguese das outras cidades gregas en que sit\u00faa as mulleres m\u00e1is ou menos en p\u00e9 de igualdade cos homes; todas estaban sometidas ao Estado e o seu fin primeiro era a reproduci\u00f3n de soldados vigorosos e disciplinados.\nA educaci\u00f3n.\nEsparta presentaba a particularidade de ter un sistema educativo obrigatorio para todos e organizado polo Estado, onde outras cidades deixaban os pais como \u00fanicos respons\u00e1beis dos seus fillos. Ademais, non era s\u00f3 obrigatorio para os mozos, sen\u00f3n tam\u00e9n para as mozas. O fin do sistema, para os mozos, era producir hoplitas disciplinados, para as mozas formar nais vigorosas, que parisen nenos fortes e sans. Como no caso dos mozos, comezaban \u00e1 idade de 7 anos. Acab\u00e1base cara aos 18 anos, idade \u00e1 cal as mozas casaban. Comprend\u00eda dous plans deportivos: por unha banda un adestramento f\u00edsico para dar firmeza ao corpo; por outro, o grego \u03bc\u03bf\u03c5\u03c3\u03b9\u03ba\u03ae, \"musik\u1ebf\", termo que para os gregos aglutinaba o baile, a poes\u00eda e o canto.\nPolo que respecta ao plano deportivo, Xenofonte indica que Licurgo institu\u00edu un adestramento f\u00edsico para os dous sexos, que comprend\u00eda a carreira a p\u00e9 e a loita, disciplinas confirmadas por Eur\u00edpides. Plutarco (\"Vida de Licurgo\") engade a esta lista os lanzamentos de disco e de xavelina. Te\u00f3crito representa a d\u00faas mozas reclamando feramente a s\u00faa participaci\u00f3n nas mesmas carreiras que os mozos, ao longo do r\u00edo Eurotas e o seu recurso aos ung\u00fcentos, como estes \u00faltimos. Polo demais, elas adestr\u00e1banse tam\u00e9n espidas. Este adestramento non era realmente unha preparaci\u00f3n para o combate: os mozos e mozas exercit\u00e1banse por separado. Con todo, o vigor das mulleres espartanas era proverbial en Grecia: Clearco de Solos (metade do s\u00e9culo III) informa que elas se apropiaban de homes adultos e solteiros e golpe\u00e1banos para obrigalos a casaren, o que implica unha certa forza. Parece que o adestramento deportivo comprend\u00eda unha parte de equitaci\u00f3n. As\u00ed, as figuri\u00f1as votivas atopadas no santuario de Artemisa Ortia mostran a mozas montando ao amazona.\nTrat\u00e1ndose da \"musik\u00ea\", as mozas tomaban parte en todas as grandes festas relixiosas das partenias \u2014coros de virxes\u2014 das cales Alcm\u00e1n \u00e9 o principal autor. Os cantos eran aprendidos de memoria; permit\u00edanlles \u00e1s mozas aprender os grandes relatos mitol\u00f3xicos, pero tam\u00e9n adquirir o sentido da competici\u00f3n: os cantos fac\u00edan alusi\u00f3n a concursos de beleza ou representaci\u00f3ns musicais. As figuri\u00f1as votivas m\u00f3stranas tocando diversos instrumentos. Parece que algunhas espartanas polo menos sab\u00edan ler e escribir. As\u00ed, as an\u00e9cdotas, algunhas tard\u00edas, evocan as cartas enviadas polas nais aos seus fillos partidos ao combate. Gorgo, filla do rei Cle\u00f3menes I foi a \u00fanica en descubrir o segredo dunha mensaxe enviada polo rei Demarato: ela fixo quitar a cera da tabo\u00ed\u00f1a, revelando o texto gravado na madeira.\nO matrimonio.\nDurante a \u00e9poca cl\u00e1sica, at\u00f3panse dous sistemas concorrentes en Esparta: o primeiro, tradicional, era com\u00fan a todas as cidades gregas. Trat\u00e1base de asegurar a prosperidade da li\u00f1a familiar. O segundo somet\u00edase ao ideal igualitario estatal: tr\u00e1tase de producir mozos fortes.\nDesde a segunda \u00f3ptica, o matrimonio produc\u00edase m\u00e1is tarde que nas outras cidades: o marido ti\u00f1a ao redor de 30 e a s\u00faa muller, sobre 18. Daba lugar a unha curiosa forma de inversi\u00f3n: a intermediaria afeitaba o cranio da esposa, proporcion\u00e1balle vestidos e deix\u00e1baa soa nunha palleira, \u00e1s escuras. O esposo, ao sa\u00edr da sisitia (comida en com\u00fan) reun\u00edase coa s\u00faa muller, sempre na escuridade, e despois de ter unha relaci\u00f3n con ela, volv\u00eda marchar para se reunir cos seus compa\u00f1eiros de dormitorio. O matrimonio permanec\u00eda as\u00ed secreto, at\u00e9 o primeiro fillo. Plutarco afirma que as\u00ed, os esposos, \u00abignoran a saciedade e o declive do sentimento que entra\u00f1a unha vida en com\u00fan sen trabas\u00bb.\nAs mulleres exerc\u00edan unha forma de control sobre o seu matrimonio. Se os vellos maridos eran incitados a \u00abprestar\u00bb as s\u00faas mulleres a mozos fortes, Plutarco menciona tam\u00e9n que as mulleres tomaban \u00e1s veces un amante, de modo que o neno que nacese puidese herdar dous lotes de terra en lugar dun.\nNa \u00e9poca helen\u00edstica.\nA cantidade de informaci\u00f3n dispo\u00f1\u00edbel sobre as mulleres da \u00e9poca helen\u00edstica \u00e9 sorprendentemente ampla.\nA abundancia de informaci\u00f3n sobre as mulleres da realeza pode atribu\u00edrse tanto ao impacto destas mulleres nos escritores antigos como a que elas mesmas se involucraron na actividade pol\u00edtica dos homes.\nA acci\u00f3n de mulleres de status menos elevado pode tam\u00e9n verse en actuaci\u00f3ns p\u00fablicas, como algunhas mulleres libres, conseguiron unha maior influencia en asuntos pol\u00edticos e econ\u00f3micos, e ao mesmo tempo, difundiron as s\u00faas opini\u00f3ns sobre o matrimonio, o papel da muller, a educaci\u00f3n e a conduta nas s\u00faas vidas privadas.\nA experiencia das mulleres, desde as escravas e heteras at\u00e9 as ra\u00ed\u00f1as, foi recollida e preservada nas creaci\u00f3ns culturais do per\u00edodo.\nUn c\u00f3mputo coidadoso das representaci\u00f3ns da muller na escultura, comedia, cer\u00e1mica pintada e outras artes mostra unha maior atenci\u00f3n \u00e1s s\u00faas experiencias sexuais e \u00e1 natureza da s\u00faa vida coti\u00e1.\nO comentario dos fil\u00f3sofos, na s\u00faa maior parte inclinados \u00e1 pervivencia dos papeis femininos tradicionais, revela que a posici\u00f3n das mulleres cambiou a medida que tam\u00e9n o fac\u00eda a sociedade durante este per\u00edodo.\nEsposas e nais dos conquistadores macedonios.\nA morte de Alexandre Magno trouxo cincuenta anos de guerras entre os seus sucesores e o establecemento de dinast\u00edas de macedonios: Antig\u00f3nidas en Grecia, tolomeos en Exipto e Sel\u00e9ucidas en Asia Menor.\nEntre as familias reinantes de Macedonia, a relaci\u00f3n entre nai e fillo pod\u00eda ser moito m\u00e1is forte e significativa que a de marido e muller. Moitos reis macedonios permit\u00edanse unha poligamia tanto formal como informal, raz\u00f3n pola cal se resist\u00edan a mi\u00fado a conferir un status privilexiado a algunha das s\u00faas esposas (o que ter\u00eda tam\u00e9n aclarado cal dos seus fillos era o designado como sucesor ao trono), propiciando as\u00ed un clima de intriga e loita polo poder dentro da s\u00faa corte que pod\u00eda terminar coa s\u00faa propia morte a mans dunha nai famenta de poder conspirando en nome do seu fillo.\nA historia m\u00f3stranos as ra\u00ed\u00f1as macedonias como ambiciosas, astutas, e en moitos casos, desapiadadas. Os elementos com\u00fans destes relatos contan a eliminaci\u00f3n, a mi\u00fado polo veleno, de antagonistas pol\u00edticos e ra\u00ed\u00f1as rivais as\u00ed como das s\u00faas proxenies, o asasinato do marido, e a esperanza da ra\u00ed\u00f1a de que poder\u00eda gozar dun maior poder no reino do seu fillo do que gozaba cando era o seu marido o que ocupaba o trono. Estas son mulleres que compet\u00edan nunha palestra tradicionalmente masculina e que utilizaban con toda decisi\u00f3n armas e t\u00e9cnicas de homes, ademais do veleno, reputado como \u00abarma das mulleres\u00bb.\n\u00c1 parte de Cleopatra VII, as m\u00e1is poderosas e ilustres das princesas macedonias foron Olimpia e Ars\u00ednoe II. Olimpia \u00e9 famosa por ser a nai de Alexandre Magno. Na corte do seu marido, Filipo, Olimpia loitou contra esposas rivais, amantes e fillos con obxecto de asegurar a Alexandre a sucesi\u00f3n ao trono de Macedonia. A\u00ednda que finalmente foi derrotada e condenada ao exilio, foi claramente unha muller de xenio e determinaci\u00f3n.\nAlexandre foi proclamado rei despois do asasinato de Filipo en -356. Culpouse a Olimpia desta morte, inxustamente con toda probabilidade \u2014estaba por aquel tempo no exilio\u2014, a\u00ednda que ti\u00f1a moito que ga\u00f1ar cando o seu fillo, de 20 anos de idade, sucedeu o seu pai. Dous anos m\u00e1is tarde, Alexandre partiu para a conquista do Imperio persa. Mentres Alexandre estaba en campa\u00f1a, Olimpia presid\u00eda a corte en Macedonia. Competiu polo poder con Ant\u00edpatro, ao que Alexandre deixara como o seu segundo. Politicamente, Alexandre apoiaba a Ant\u00edpatro, pero nunca deixou de estar moi unido \u00e1 s\u00faa nai.\nA\u00ednda que o modelo de alianzas entre nais con poder e os seus fillos foi repetido unha e outra vez, as mulleres tam\u00e9n foron usadas en roles pasivos polos reis helen\u00edsticos en forma paralela \u00e1 empregada polos tiranos gregos da \u00c9poca Arcaica.\nOs matrimonios das princesas macedonias, por exemplo, eran a mi\u00fado arranxados polos seus maiores var\u00f3ns para cimentar alianzas entre os homes, \u00e9 dicir, entre estes e os maridos. Estes matrimonios din\u00e1sticos eran disoltos cando aparec\u00edan novas alianzas politicamente m\u00e1is atractivas.\nPor suposto, o rexeitamento unilateral dunha ra\u00ed\u00f1a polo seu esposo en proveito doutra pod\u00eda terminar violentamente, e unha vez que os pais ou titores da esposa rexeitada se v\u00edan afectados, estas alianzas matrimoniais pod\u00edan a mi\u00fado producir enfrontamentos internacionais. Un dos matrimonios desafortunados foi o de Berenice e Ant\u00edoco.\nResto de mulleres.\nAs mulleres tam\u00e9n foron beneficiarias dos m\u00e1is xenerosos reco\u00f1ecementos de cidadan\u00eda e dereitos pol\u00edticos nas cidades gregas \u2014por raz\u00f3ns diplom\u00e1ticas, culturais e econ\u00f3micas\u2014, o que foi un fen\u00f3meno caracter\u00edstico deste per\u00edodo cosmopolita.\nAlgunhas mulleres obtiveron concesi\u00f3ns de dereitos pol\u00edticos ou de exercicio de actividades p\u00fablicas. Outras obtiveron a cidadan\u00eda honoraria e os dereitos de proxen\u00eda (privilexios outorgados aos estranxeiros) por cidades for\u00e1neas como gratitude por servizos prestados. No ano 218\u00a0a.\u00a0C., Aristodama, unha poetisa de Esmirna, obtivo a cidadan\u00eda dos etolios de Lamia (Tesalia), porque a s\u00faa poes\u00eda encomiaba o pobo de Etolia e os seus antepasados. Unha inscrici\u00f3n lembra a existencia dunha muller arconte en Istria durante o s\u00e9culo\u00a0II\u00a0a.\u00a0C. No s\u00e9culo\u00a0I\u00a0a.\u00a0C., outra muller maxistrada, File de Priene, foi a primeira muller que constru\u00edu unha presa e un acueduto. \u00c9 moi probable que fose nomeada maxistrada porque prometeu contribu\u00edr coa s\u00faa fortuna privada \u00e1 realizaci\u00f3n destas obras p\u00fablicas.\nEstas mulleres eran excepcionais, pero moitas outras continuaron sendo exclu\u00eddas da participaci\u00f3n no goberno. Pero desde ent\u00f3n, baixo a dominaci\u00f3n dos monarcas helen\u00edsticos as implicaci\u00f3ns da cidadan\u00eda e os seus privilexios foron moito menos favorables para os homes do que foran nas cidades-estado do mundo cl\u00e1sico. Por unha banda, o abismo entre os privilexios masculinos e femininos estreitouse, e por outro, os homes, no canto de tratar de amplialos, estiveron m\u00e1is dispostos a compartir coas mulleres a diminuci\u00f3n de privilexios que ti\u00f1an.\nA\u00ednda que o incremento da dedicaci\u00f3n pol\u00edtica das mulleres gregas non pertencentes \u00e1 realeza era moi pequeno, unha lenta evoluci\u00f3n no status legal, particularmente no dereito civil, estaba a producirse. Este cambio era m\u00e1is apreciable nas \u00e1reas recentemente helenizadas polas conquistas macedonias que nas vellas cidades da Grecia continental.\nNeste contexto de gregos desenraizados, faltos das tradicionais salvagardas dos polis, unha muller grega poder\u00eda non ter un f\u00e1cil recurso \u00e1 protecci\u00f3n dos seus familiares homes, e por tanto, verse obrigada tanto a gardarse por si mesma como a incrementar a s\u00faa capacidade legal para actuar no seu propio beneficio.\nExipto.\nPapiros provenientes de Exipto fornec\u00edan abundantes evidencias do devandito no \u00e1mbito do dereito privado, pero isto non quere dicir que haxa de sacarse a conclusi\u00f3n de que as leis helen\u00edsticas fosen uniformes nin que as pr\u00e1cticas exipcias se aplicasen noutras \u00e1reas.\n\u00c9 necesario distinguir entre as leis que afectaban as mulleres gregas que viv\u00edan en Exipto e as que se refer\u00edan \u00e1s exipcias nativas, leis estas \u00faltimas, que a\u00ednda que menos estudadas, parecen ser menos severas. As mulleres gregas cando actuaban dentro das convenci\u00f3ns tradicionais das leis gregas, continuaban necesitando alg\u00fan titor; as exipcias, non. Cando unha muller grega ti\u00f1a que facer algunha declaraci\u00f3n p\u00fablica ou que incorrer nunha obrigaci\u00f3n contractual que afectase a persoas ou propiedades necesitaba sempre dun familiar home que actuase como titor. Hai innumerables exemplos de contratos de tal clase. Documentos nos que aparece unha muller como compradora, vendedora, prestataria ou prestamista, arrendadora ou arrendataria. As mulleres estaban suxeitas, como os homes, a varios impostos que reca\u00edan sobre estas actividades comerciais. Tam\u00e9n ti\u00f1an dereito a recibir e outorgar doaz\u00f3ns e legados, actuando sempre cos seus titores, nomeando usualmente os seus maridos e fillos como herdeiros. \u00c1s cidad\u00e1s de Alexandr\u00eda, as denominadas \"astai\", prohib\u00eduselles facer testamento.\n\u00c1s mulleres gregas de Exipto permit\u00edaselles, no entanto, actuar sen titores en tales situaci\u00f3ns. A unha muller permit\u00edaselle dirixir unha petici\u00f3n ao goberno ou \u00e1 polic\u00eda no seu propio favor, sempre que iso non implicase unha obrigaci\u00f3n contractual nin unha indebida publicidade. Unhas ped\u00edan unha especial consideraci\u00f3n como mulleres \"necesitadas e sen defensa\"; outras, alegaban merecer piedade por ser \"mulleres traballadoras\" e non faltaban as que ped\u00edan ser relevadas da obrigaci\u00f3n de cultivar terreos do Estado, citando antigas decisi\u00f3ns nas que se conced\u00eda exenci\u00f3n \u00e1s mulleres coa exclusiva base da s\u00faa pertenza ao sexo feminino ou que \"ao non ter fillos non pod\u00edan subvenir \u00e1s s\u00faas propias necesidades\". Vi\u00favas ou nais de fillos ilex\u00edtimos pod\u00edan dar as s\u00faas fillas en matrimonio ou colocar como aprendices os seus fillos homes. Co\u00f1ecemos polo menos un caso dunha vi\u00fava que tivo o dereito a abandonar un fillo p\u00f3stumo despois de obter o permiso da s\u00faa anterior sogra.\nContrato de matrimonio de Her\u00e1clides e Demetria.\nA expansi\u00f3n dos dereitos da muller casada pode verse nun contrato de matrimonio de 311\u00a0a.\u00a0C., entre un grego e unha muller que viv\u00eda en Exipto. As caracter\u00edsticas m\u00e1is notables deste contrato son o reco\u00f1ecemento de dous c\u00f3digos para a conduta matrimonial \u2014un para o marido, outro para a esposa\u2014 e a estipulaci\u00f3n de que ambos os c\u00f3nxuxes estean suxeitos \u00e1 interpretaci\u00f3n do socialmente igual para a parella. Os dereitos e obrigaci\u00f3ns sociais e morais reco\u00f1\u00e9censelles a ambas as partes. As potenciais indiscreci\u00f3ns do marido est\u00e1n especificadas, mentres que as da muller m\u00f3stranse modestamente veladas. No contexto helen\u00edstico, as obrigaci\u00f3ns contractuais poden ser interpretadas desta maneira: para a muller, a prohibici\u00f3n absoluta de relaci\u00f3ns sexuais extramaritais; o adulterio casual, especialmente con escravas ou prostitutas, perm\u00edteselles aos homes; ning\u00fan segundo e ilex\u00edtimo fogar con outra muller cuxa presenza poida ser odiosa \u00e1 esposa e cuxos fillos puidesen facer reclamaci\u00f3ns por tal situaci\u00f3n.\nA definici\u00f3n do delito de adulterio segundo o xu\u00edzo realizado polo c\u00edrculo social da parella e a adscrici\u00f3n dos bens ao cobro das indemnizaci\u00f3ns estipuladas como penas pecuniarias, son ideais legais eloxiables. Estableceuse un fondo te\u00f3rico consistente no valor do dote da esposa e unha suma equivalente achegada polo marido. O contrato prev\u00e9 que se a transgresi\u00f3n do c\u00f3digo moral \u00e9 probada a satisfacci\u00f3n do tres \u00e1rbitros, o fondo pasa a ser propiedade da parte prexudicada, en concepto de indemnizaci\u00f3n de danos e perdas; e como castigo, en canto ao transgresor se refire.\nO documento non ten especificaci\u00f3ns en canto a herdanzas ou divisi\u00f3n dos bens com\u00fans en caso de divorcio. Sen d\u00fabida non eran necesarias estipulaci\u00f3ns expl\u00edcitas respecto diso, pois xa se estableceu polos gregos, na colonia Elefantina, un modelo sobre este tema.\nA participaci\u00f3n da nai no acto de dar unha filla en matrimonio non era corrente. A noiva non romp\u00eda os seus lazos coa s\u00faa familia, pois iso permit\u00eda a posibilidade de que o pai seguise intervindo na elecci\u00f3n do lugar no que a parella pod\u00eda vivir.\nO papel do pai da noiva.\nAo progresar a era helen\u00edstica, o papel do pai da noiva diminu\u00edu. Era normal para un pai o dar unha filla en matrimonio de acordo co seu papel de titor formal, pero moitos contratos de esponsais fac\u00edanse simplemente entre un home e unha muller que acordaban compartir as s\u00faas vidas. Os dereitos da filla casada \u00e1 s\u00faa autodeterminaci\u00f3n, en contra da autoridade paterna, comezaban a afirmarse. De acordo coas leis de Atenas, Roma e Exipto, un pai pod\u00eda disolver o matrimonio da s\u00faa filla a\u00ednda en contra da vontade desta. Por suposto, as leis romanas e exipcias posteriores restrinxiron a autoridade do pai sobre a filla xa casada decretando que nestes casos os desexos da filla haber\u00edan de ser un factor determinante. Se quer\u00eda permanecer casada poder\u00eda facelo as\u00ed.\nO divorcio.\nO divorcio est\u00e1 previsto en numerosos contratos matrimoniais, permit\u00edndolles a marido e muller iguais oportunidades para repudiarse mutuamente. Tam\u00e9n se acharon escrituras de divorcio. As estipulaci\u00f3ns m\u00e1is importantes son as que se refer\u00edan \u00e1 restituci\u00f3n do dote. Os fillos ti\u00f1an que ser mantidos polo pai, a\u00ednda que non residisen con este. Esta medida era xusta, xa que o normal era que a propiedade com\u00fan quedase en mans do marido. Un contrato matrimonial de 92\u00a0a.\u00a0C., que aborda a protecci\u00f3n dos bens com\u00fans ao longo de toda a duraci\u00f3n do matrimonio, admite que a esposa normalmente sofre un dano financeiro tras a disoluci\u00f3n do seu matrimonio, xa que non recibe ningunha parte dos bens do matrimonio sen\u00f3n, simplemente dev\u00f3lvenlle o dote que achegou. Este documento tam\u00e9n fai constar especificamente cal debe ser a conduta sexual do marido, o que incl\u00fae a prohibici\u00f3n de traer ao fogar unha segunda esposa, ter unha concubina ou un mozo amante e ter fillos con outra muller ou vivir nunha casa que non sexa a s\u00faa, apart\u00e1ndose as\u00ed da s\u00faa esposa.\nActividades econ\u00f3micas das mulleres.\nA capacidade legal da muller para obter beneficios de actividades econ\u00f3micas incrementouse durante este per\u00edodo. Non s\u00f3 en Exipto, sen\u00f3n noutras \u00e1reas do mundo grego, mulleres respectables participaron cada vez m\u00e1is en actividades econ\u00f3micas. As mulleres gregas exerc\u00edan un control sobre os seus escravos, pois era corrente que figurasen nas inscrici\u00f3ns nas que se nomeaba aos que conced\u00edan a s\u00faa manumisi\u00f3n. Hai 123 mulleres entre os 491 que se relacionan como liberadores nunha lista de Delfos do ano 150\u00a0a.\u00a0C.\nOs rexistros de terras en Ceos e Tinos mostran moitos nomes femininos.\nHai unha clara evidencia da actividade econ\u00f3mica da muller en Delos: mulleres casadas, asistidas polos seus titores, ped\u00edan di\u00f1eiro a pr\u00e9stamo \u2014o que suxire que eran elas mesmas, m\u00e1is ben que os seus maridos, as responsables das s\u00faas d\u00e9bedas particulares\u2014 e esposas de prestamistas aparecen rexistradas como \"conformes\" cos pr\u00e9stamos concedidos polos seus esposos.\nEn Amorgos, hai tam\u00e9n inscrici\u00f3ns que mostran os esposos facendo contratos concernentes a propiedades coa expl\u00edcita conformidade das s\u00faas mulleres. Unhas cantas mulleres mereceran reco\u00f1ecemento por xenerosas contribuci\u00f3ns feitas da s\u00faa fortuna persoal. Non obstante, a\u00ednda que os titores familiares non son citados especificamente, eles tomaban parte nas operaci\u00f3ns, polo menos nunha especie de ficci\u00f3n legal.\nEn Esparta.\nEsparta foi unha excepci\u00f3n, pois al\u00ed as mulleres empregaban o seu di\u00f1eiro como quer\u00edan, a despeito da desaprobaci\u00f3n ocasional que puidesen facer os parentes homes.\nAs mulleres de Esparta constitu\u00edan un conspicuo grupo de mulleres ricas. As m\u00e1is ricas da Esparta helen\u00edstica eran a nai e a avoa do rei Agis. As mulleres posu\u00edan os dous quintos das terras, e sempre se opuxeron \u00e1s reformas econ\u00f3micas que redistribu\u00edsen a riqueza de Esparta. Como os homes de alta posici\u00f3n, tam\u00e9n presentaban a mi\u00fado cabalos de raza nas carreiras dos xogos ol\u00edmpicos con obxecto de atraer a atenci\u00f3n cara a elas mesmas e \u00e1 s\u00faa prosperidade econ\u00f3mica. Os seus nomes aparecen rexistrados en listas de participantes e de ga\u00f1adores. Dous espartanas, Cinisca e Eurileonis, e unha cortes\u00e1, Bilitisque de Argos, que foi concubina de Tolomeo II, foron as primeiras mulleres cuxos cabalos ga\u00f1aron en Olimpia. As fillas de Pol\u00edcrates de Argos foron vencedoras nas Panateneas, a principios do s\u00e9culo II\u00a0a.\u00a0C.\nEn Atenas.\nEn Atenas, contrastando con outras partes do mundo grego, houbo moi pouca, por non dicir ningunha emancipaci\u00f3n legal ou econ\u00f3mica da muller. De feito, entre 317 e 307\u00a0a.\u00a0C., durante o goberno de Demetrio de Falero, houbo menos liberdade que no per\u00edodo cl\u00e1sico. A lexislaci\u00f3n de Demetrio reflect\u00eda as ideas \u00e9ticas de Arist\u00f3teles, quen cr\u00eda que a parte intelectiva da alma feminina era d\u00e9bil e necesitaba dunha supervisi\u00f3n. Demetrio estableceu unha xunta de \"gynaikonomoi\" \u2014unha especie de supervisores da muller\u2014, que censuraban a s\u00faa conduta e mesmo controlaban a prodigalidade en festas e banquetes. Arist\u00f3teles opinaba que a supervisi\u00f3n da conduta das mulleres era conveniente para regular as extravagancias das clases ricas, xa que as pobres carec\u00edan de escravos e v\u00edanse obrigadas a enviar as s\u00faas mulleres \u00e1 r\u00faa a facer recados coma se fosen serventas. As mulleres ricas e independentes, como as espartanas e as prostitutas, pod\u00edan presumir das riquezas que realmente posu\u00edan, pero a esposa dun home rico, deb\u00eda ser un emblema da prosperidade do seu esposo. Ata que a regulaci\u00f3n en Atenas da conduta das mulleres, especialmente no referente \u00e1 restrici\u00f3ns nos banquetes suntuarios, constitu\u00edse realmente unha limitaci\u00f3n \u00e1s extravagancias dos homes."}
{"id": "341508", "revid": "1131", "url": "https://gl.wikipedia.org/wiki?curid=341508", "title": "Ciencias Pol\u00edticas", "text": ""}
{"id": "341511", "revid": "23204", "url": "https://gl.wikipedia.org/wiki?curid=341511", "title": "Glironia venusta", "text": "Glironia venusta \u00e9 unha especie de mam\u00edfero marsupial didelfimorfo da familia dos did\u00e9lfidos, e, segundo a clasificaci\u00f3n de Voss e Jansa, a \u00fanica integrante da subfamilia dos glironiinos e do seu \u00fanico x\u00e9nero \"Glironia.\nPor\u00e9n, outros autores sit\u00faana na subfamilia dos didelfinos, ou na subfamilia dos caluromiinos desta familia,\nCo\u00f1\u00e9cese ha bibliograf\u00eda internacional como sarig\u00fceia de cola de pincel ou \"'glironia gris\".\n\u00c9 unha pequena sarig\u00fceia que vive en Bolivia, Brasil, Ecuador, Per\u00fa e Colombia.. Os seus h\u00e1bitats naturais son os bosques tropicais e subtropicais da Amazonia, desde as terras baixas h\u00famidas at\u00e9 os 500 m de altitude.\nTaxonom\u00eda.\nDescrici\u00f3ns.\nO x\u00e9nero describiuno en 1912 o zo\u00f3logo brit\u00e1nico especializado en mam\u00edferos Oldfield Thomas, en \"Ann. Mag. Nat. Hist\"., ser. 8, 9: 239.\nA especie foi descrita no mesmo ano, e polo mesmo autor, en \"Ann. Mag. Nat. Hist\"., ser. 8, 9: 240.\nSin\u00f3nimos.\nA especie, ademais de polonome que lle impuxo Thomas, e actualmente v\u00e1lido, co\u00f1eceuse tam\u00e9n polos sin\u00f3nimos:\nCaracter\u00edsticas.\nA sarig\u00fceia de cola de pincel tan a pelaxe de cor que var\u00eda da parda a gris, con raias negras desde o nariz \u00e1 testa, a trav\u00e9s dos ollos. Unha ampla e prominente banda de cor parda escura con raias negras est\u00e9ndese ao redor de cada ollo, o que lle d\u00e1 a aparencia dunha m\u00e1scara. As orellas son ovaladas, grandes, espidas e de cor negra. As mans e os p\u00e9s son de cor parda ou gris. A cola \u00e9 tupida, coa pel grosa. Pesa de 195 a 225 g. A lonxitude da cabeza e tronco \u00e9 de 16 a 20,5\u00a0cm.\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais, o status desta especie na actualidade (2016) \u00e9 de LC (pouco preocupante)."}
{"id": "341512", "revid": "22795", "url": "https://gl.wikipedia.org/wiki?curid=341512", "title": "Glironiinos", "text": ""}
{"id": "341513", "revid": "22795", "url": "https://gl.wikipedia.org/wiki?curid=341513", "title": "Glironia", "text": ""}
{"id": "341514", "revid": "22795", "url": "https://gl.wikipedia.org/wiki?curid=341514", "title": "Glironiinae", "text": ""}
{"id": "341515", "revid": "1576", "url": "https://gl.wikipedia.org/wiki?curid=341515", "title": "Distribuci\u00f3n de Bernoulli", "text": "&lt;/math&gt;\nEn teor\u00eda da probabilidade e estat\u00edstica, a distribuci\u00f3n de Bernoulli \u00e9 unha distribuci\u00f3n de probabilidade discreta, que toma valor 1 para a probabilidade de \u00e9xito (formula_5) e valor 0 para a probabilidade de fracaso (formula_6). Recibe o nome polo matem\u00e1tico e cient\u00edfico su\u00edzo Jakob Bernoulli.\nSe formula_7 \u00e9 unha variable aleatoria que mide o \"n\u00famero de \u00e9xitos\", e se realiza un \u00fanico experimento con dous posibles resultados (\u00e9xito ou fracaso), dise que a variable aleatoria formula_8 se distrib\u00fae como unha Bernoulli de par\u00e1metro formula_9.\nformula_10\nA s\u00faa funci\u00f3n de probabilidade v\u00e9n definida por:\nformula_11\nA f\u00f3rmula \u00e9:\nUn experimento ao que se aplica a distribuci\u00f3n de Bernoulli co\u00f1\u00e9cese como ensaio de Bernoulli, e a serie deses experimentos como ensaios repetidos.\nPor exemplo, no experimento \"Lanzar unha moeda\", a variable aleatoria X que mide \"n\u00famero de cruces que saen nun lanzamento\" seguir\u00e1 unha distribuci\u00f3n de Bernoulli (formula_13)\nPropiedades caracter\u00edsticas.\nA curtose tende a infinito para valores de formula_5 pr\u00f3ximos a 0 ou a 1, pero para formula_21 a distribuci\u00f3n de Bernoulli ten un valor de curtose menor que o de calquera outra distribuci\u00f3n, igual a -2.\nDistribuci\u00f3ns relacionadas.\nformula_28"}
{"id": "341516", "revid": "89787", "url": "https://gl.wikipedia.org/wiki?curid=341516", "title": "Distribuci\u00f3n F", "text": "A distribuci\u00f3n F \u00e9 unha distribuci\u00f3n de probabilidade continua co\u00f1ecida tam\u00e9n como distribuci\u00f3n F de Snedecor (por George Snedecor) ou distribuci\u00f3n F de Fisher-Snedecor (por Ronald Fisher). Unha variable aleatoria de distribuci\u00f3n \"F\" constr\u00faese como o cociente:\nonde\nA distribuci\u00f3n \"F\" aparece frecuentemente como a \"distribuci\u00f3n nula\" dunha proba estat\u00edstica, especialmente no an\u00e1lise da varianza.\nA funci\u00f3n de densidade dunha \"F\"(\"d\"1, \"d\"2) v\u00e9n dada por\npara todo n\u00famero real \"x\" \u2265 0, onde \"d\"1 e \"d\"2 son enteiros positivos, e B \u00e9 a funci\u00f3n beta.\nA funci\u00f3n de distribuci\u00f3n \u00e9\nonde \"I\" \u00e9 a funci\u00f3n beta incompleta regularizada."}
{"id": "341517", "revid": "47401", "url": "https://gl.wikipedia.org/wiki?curid=341517", "title": "F de Snedecor", "text": ""}
{"id": "341518", "revid": "89787", "url": "https://gl.wikipedia.org/wiki?curid=341518", "title": "Distribuci\u00f3n t de Student", "text": "A distribuci\u00f3n t (de Student) \u00e9 unha distribuci\u00f3n de probabilidade que xorde do problema de estimar a media dunha poboaci\u00f3n normalmente distribu\u00edda cando o tama\u00f1o da mostra \u00e9 pequeno.\nAparece de xeito natural ao realizar a proba t de Student para a determinaci\u00f3n das diferenzas entre d\u00faas medias das mostras e para a construci\u00f3n do intervalo de confianza para a diferenza entre as medias de d\u00faas poboaci\u00f3ns cando se desco\u00f1ece o desv\u00edo est\u00e1ndar dunha poboaci\u00f3n e esta debe ser estimada a partir dos datos dunha mostra.\nCaracterizaci\u00f3n.\nA distribuci\u00f3n t de Student \u00e9 a distribuci\u00f3n de probabilidade do cociente\nonde\nSe \"\u03bc\" \u00e9 unha constante non nula, o cociente formula_3 \u00e9 unha variable aleatoria que segue a distribuci\u00f3n t de Student non central con par\u00e1metro de non-centralidade formula_4.\nAparici\u00f3n e especificaci\u00f3ns da distribuci\u00f3n \"t\" de Student.\nSup\u00f3\u00f1ase que \"X\"1..., \"X\"\"n\" son variables aleatorias independentes distribu\u00eddas normalmente, con media \u03bc e varianza \u03c32\nSexa\na media da mostra. Ent\u00f3n\nsegue unha distribuci\u00f3n normal de media 0 e varianza 1.\nNon obstante, dado que o desv\u00edo est\u00e1ndar non sempre se co\u00f1ece previamente, Gosset estudou un cociente relacionado,\n\u00e9 a varianza da mostra e demostrou que a funci\u00f3n de densidade de \"T\" \u00e9\nonde formula_2 \u00e9 igual a \"n\" \u2212 1.\nA distribuci\u00f3n de \"T\" ch\u00e1mase agora a distribuci\u00f3n-\"t\" de Student.\nO par\u00e1metro formula_2 representa o n\u00famero de \"graos de liberdade\". A distribuci\u00f3n depende de formula_2, pero non de formula_4 ou formula_14, o que \u00e9 moi importante na pr\u00e1ctica.\nIntervalos de confianza derivados da distribuci\u00f3n \"t\" de Student.\nO procedemento para o c\u00e1lculo do intervalo de confianza baseado na \"t\" de Student consiste en estimar o desv\u00edo est\u00e1ndar dos datos S e calcular o erro est\u00e1ndar da media: formula_15, sendo ent\u00f3n o intervalo de confianza para a media: formula_16 .\nEste resultado \u00e9 o que se emprega no test de Student: posto que a diferenza das medias de mostras de d\u00faas distribuci\u00f3ns normais distrib\u00faese tam\u00e9n normalmente, a distribuci\u00f3n \"t\" pode empregarse para examinar se esa diferenza se pode supor razoablemente igual a cero.\nPara efectos pr\u00e1cticos o valor esperado e a varianza son:\nformula_17 e formula_18 para formula_19\nformula_17 e formula_18 para formula_19\nformula_17 e formula_18 para formula_19\nformula_17 e formula_18 para formula_19\nHistoria.\nA distribuci\u00f3n de Student foi descrita en 1908 por William Sealy Gosset. Gosset traballaba nunha f\u00e1brica de cervexa, Guinness, que prohib\u00eda aos seus empregados a publicaci\u00f3n de artigos cient\u00edficos debido a unha difusi\u00f3n previa de segredos industriais. Por ese motivo, Gosset publicou os seus resultados baixo o pseud\u00f3nimo de \"Student\" (\u201cestudante\u201d).\nDistribuci\u00f3n t de Student non estandarizada.\nA distribuci\u00f3n t pode xeralizarse a 3 par\u00e1metros, introducindo un par\u00e1mero locacional formula_4 e outro de escala formula_14. O resultado \u00e9 unha distribuci\u00f3n t de Student non estandarizada cunha densidade que est\u00e1 definida por:\nEquivalentemente, pode escribirse en termos de formula_32 (correspondente \u00e1 varianza en vez de ao desv\u00edo est\u00e1ndar):\nOutras propiedades desta versi\u00f3n da distribuci\u00f3n t son:"}
{"id": "341519", "revid": "47401", "url": "https://gl.wikipedia.org/wiki?curid=341519", "title": "T de Student", "text": ""}
{"id": "341520", "revid": "5132", "url": "https://gl.wikipedia.org/wiki?curid=341520", "title": "Liga LEB Ouro 2015-16", "text": "A tempada 2015-16 da LEB Ouro foi a 20\u00aa edici\u00f3n da segunda competici\u00f3n nacional de liga de baloncesto en Espa\u00f1a coa denominaci\u00f3n actual. O campi\u00f3n de liga ascendeu directamente \u00e1 Liga ACB, mentres que os clasificados do segundo \u00f3 noveno posto disputan un playoff onde o ga\u00f1ador ascende tam\u00e9n \u00e1 primeira categor\u00eda do baloncesto espa\u00f1ol. O torneo estivo composto por 16 equipos, 3 deles galegos: o CB Breog\u00e1n, o CB Coru\u00f1a e o Club Ourense Baloncesto.\n\u00d3 remate da tempada regular, o Quesos Cerrato Palencia conseguiu a primeira posici\u00f3n e o ascenso directo \u00e1 Liga ACB. O Planasa Navarra e o Actel For\u00e7a Lleida, pola contra, descenderon \u00e1 LEB Prata.\nTempada regular.\nAs\u00ed rematou a tempada regular despois de 30 xornadas. O Quesos Cerrato Palencia conseguiu a primeira praza que d\u00e1 opci\u00f3n \u00f3 ascenso \u00e1 Liga ACB:\nEliminatorias polo ascenso.\nTrala tempada regular disput\u00e1ronse as eliminatorias polo ascenso, nas que competiron os equipos que remataron entre a 2\u00aa e a 9\u00aa posici\u00f3n da t\u00e1boa.\nCuartos de final.\nOs cuartos de final dos playoffs da Liga LEB Ouro 2015/16 comezaron o 22 de abril de 2016, e remataron o 3 de maio de 2016. Esta rolda xogouse \u00f3 mellor de cinco partidos, e os ga\u00f1adores pasaron \u00e1s semifinais dos playoffs.\nSemifinais.\nA rolda de semifinais comezou o 6 de maio de 2016. Esta rolda disputouse \u00f3 mellor de 5 partidos. Os ga\u00f1adores accederon \u00e1 final do playoff polo ascenso.\nFinal.\nA final dos playoffs polo ascenso \u00e1 Liga ACB xogouse do 20 ao 31 de maio de 2016."}
{"id": "341521", "revid": "22570", "url": "https://gl.wikipedia.org/wiki?curid=341521", "title": "Chelsea Charms", "text": "Chelsea Charms \u00e9 unha modelo er\u00f3tica estadounidense, referente do movemento das \"big-bust models\" ou modelos de grandes peitos debido ao grande tama\u00f1o que acadou. Ela mesma se designa como \"a muller cos maiores peitos do mundo\".\nBiograf\u00eda.\nChelsea Charms naceu o 7 de marzo de 1976 na cidade de Minneapolis-Saint Paul, no estado norteamericano de Minnesota.\nEn 1999 decidiu probar sorte no mundo do erotismo e comezou a actuar en locais de \"striptease\". Logo decidir\u00eda operarse para tentar abrir novas portas na s\u00faa carreira profesional, inspirada por modelos como Traci Topps e Sarenna Lee. A\u00ednda que contaba xa de modo natural cunha copa D, Chelsea Charms someteuse a tres aumentos de peito. Nas d\u00faas primeiras operaci\u00f3ns usou implantes de soro salino que a levaron at\u00e9 unha copa E primeiro e unha HH despois. A terceira operaci\u00f3n resultou ser a m\u00e1is controvertida, xa empregou implantes de polipropileno, que foron posteriormente prohibidos debido aos seus riscos para a sa\u00fade. O volumen inicial instalado desta fibra foi de 2500 cc, mais debido ao seu funcionamento, irritando os tecidos da mama, a fibra provoca que o peito xere un flu\u00eddo que fai aumentar o seu tema\u00f1o de maneira constante, aproximadamnte 25 mil\u00edmetros por mes. Por mor disto, ten que someterse periodicamente a drenaxes para manter un tama\u00f1o est\u00e1bel.\nNo ano 2005 presentouse na AVN Adult Entertainment Expo con 10000 cc. por peito. Ao ano seguinte volveu acudir ao mesmo festival cun volume de 11.000 cc. e ao seguinte ano chegou aos 12.000 cc. por mama. Por\u00e9n, acadou o seu maior tama\u00f1o no festival Kamasutrabeurs de Holanda, onde chegou aos 13.600cc (1.85\u00a0cm. de contorno).\nSegundo Chelsea ten revelado en m\u00faltiples entrevistas, cada un dos seus peitos pesa arredor de 18 quilogramos, polo que precisa de facer exercicio diariamente para evitar problemas nas costas, sendo consciente de que nalg\u00fan momento da s\u00faa vida tera que tiralos.\nCarreira.\nChelsea publica periodicamente contidos no seu portal de internet para os seguidores subscritos. Al\u00e9n diso, apareceu nas portadas das revistas Buxotica, The Score Group, Hustler Busty Beauties e outras revistas para adultos especializadas nas modelos de peitos grandes. Ela tam\u00e9n figura en multitude de sitios web para adultos e en imaxes de Internet, e \u00e9 unha das modelos m\u00e1is destacadas e populares de \"Photoclubs.com\". Ademais, e debido a s\u00faa sona mundial, \u00e9 convidada e diferentes eventos arredor do mundo como os realizados en Nova Zelandia ou Holanda, as\u00ed como varias xiras polos Estados Unidos.\nO artista brit\u00e1nico Marc Quinn esculpiu unha estatua a tama\u00f1o natural de Chelsea Charms no 2010 co gallo dunha exposici\u00f3n sobre persoas que manipularon o seu corpo."}
{"id": "341523", "revid": "22570", "url": "https://gl.wikipedia.org/wiki?curid=341523", "title": "Entre dous mares", "text": "Entre dous mares \u00e9 o primeiro \u00e1lbum de estudio en solitario da cantante e violoncellista galega Rosa Cedr\u00f3n. Foi publicado o 27 de marzo de 2007, baixo o selo Warner Music.\nTr\u00e1tase de doce composici\u00f3ns, nove en galego e tres en castel\u00e1n, con letras de Iolanda Casta\u00f1o e da bailarina e poeta Alba Felpete. O disco foi gravado nos estudios de Mar\u00e9 Producciones, en Fonteculler (Culleredo). A presentaci\u00f3n oficial f\u00edxose o 25 de marzo de 2007 en Santiago de Compostela."}
{"id": "341526", "revid": "23204", "url": "https://gl.wikipedia.org/wiki?curid=341526", "title": "Mosasaurus", "text": "Mosasaurus (\"lagarto do r\u00edo Mosa\") \u00e9 un x\u00e9nero extinto de saur\u00f3psidos mosas\u00e1uridos que viviron durante o Maastrichtiano no per\u00edodo Cret\u00e1ceo (era Mesozoica), hai entre 70-66 mill\u00f3ns de anos na \u00e1rea das actuais Europa Occidental e Am\u00e9rica do Norte. O seu nome fai referencia ao feito de que o primeiro esp\u00e9cime foi achado preto do r\u00edo Mosa. O x\u00e9nero Capelliniosuchus, algunha vez considerado como un crocodiliforme metriorr\u00ednquido, \u00e9 un sin\u00f3nimo menor de \"Mosasaurus\".\nDescrici\u00f3n.\nO \"Mosasaurus\" estivo entre os \u00faltimos e maiores x\u00e9neros de mosasauros que se acharon. A maior especie co\u00f1ecida deste x\u00e9nero \u00e9 o \"Mosasaurus hoffmanni\", que alcanzou os 17,6 metros de lonxitude. lixeiramente m\u00e1is grande que os seus parentes americanos \"Tylosaurus\", de 13,7 metros de lonxitude; e \"Hainosaurus\", de 12,2 metros de lonxitude. Ademais, Mosasaurus era moito m\u00e1is robusto que os \"mosasaurios\" tilosaurinos de tama\u00f1o similar.\nComo moitos mosasauros, as s\u00faas patas estaban modificadas en aletas hidrodin\u00e1micas, sendo as dianteiras m\u00e1is grandes que as posteriores. O cranio estaba m\u00e1is fortemente constitu\u00eddo que noutros mosasauros, xa que a mand\u00edbula se articulaba de xeito moi apertado contra o cranio. Ti\u00f1a un corpo amplo en forma de barril, e cos seus grandes ollos, pobre visi\u00f3n binocular e bulbos olfactivos mal desenvolvidos, os expertos cren que \"Mosasaurus\" viv\u00eda preto da superficie do oc\u00e9ano, onde se alimentaba de peixes, tartarugas, amonitas, e posiblemente mosasauros m\u00e1is pequenos. O animal permanec\u00eda preto da superficie e a\u00ednda que era capaz de mergullar, evidentemente prefer\u00eda non aventurarse en augas m\u00e1is profundas.\nO cranio do \"Mosasaurus\" culminaba nun proceso curto e c\u00f3nico, e as mand\u00edbulas estaban armadas con grandes dentes afiados e c\u00f3nicos. Os seus membros ti\u00f1an forma de aletas con cinco d\u00edxitos nas frontais e catro nas posteriores. O tronco acababa nunha forte cola dotada de aleta no seu extremo, sendo o principal medio de locomoci\u00f3n do animal na auga, m\u00e1is que as s\u00faas aletas.\nHistoria do descubrimento.\nPrimeiros achados.\n\"Mosasaurus\" foi o primeiro x\u00e9nero de mosasauro en ser nomeado (e de feito, o primeiro x\u00e9nero de r\u00e9ptil prehist\u00f3rico que o foi). Os primeiros restos co\u00f1ecidos pola ciencia foron un cranio fragmentario proveniente dunha canteira de calcarias no Monte San Pedro, un outeiro preto de Maastricht, Pa\u00edses Baixos, achado en 1764 e recollido polo tenente Jean Baptiste Drouin en 1766. O resto foi adquirido polo Museo Teylers en Haarlem en 1784 por Martinus van Marum, o primeiro director do museo, quen publicou a s\u00faa descrici\u00f3n s\u00f3 at\u00e9 1790. Considerou que se trataba dunha especie dun \"gran peixe que respira\" (\"Pisces cetacei\", noutras palabras: unha balea). A\u00ednda forma parte da colecci\u00f3n, estando catalogado como TM 7424.\nNalg\u00fan momento entre 1770 e 1774 (\"1770\" de acordo con Faujas de Saint-Fond, \"preto do ano 1770\" de acordo a Camper e \"en 1780\" de acordo a Cuvier en 1808), un segundo cranio parcial foi descuberto e adquirido. Foi achado nun terreo propiedade do c\u00f3engo Theodorus Joannes Godding, e m\u00e1is tarde exhibiuno na s\u00faa casa de campo sobre a costa do outeiro. Un f\u00edsico retirado do ex\u00e9rcito holand\u00e9s/alem\u00e1n, Johann Leonard Hoffmann (1710-1782), tam\u00e9n atopou alg\u00fans fragmentos e escribiu sobre o cranio ao profesor holand\u00e9s Petrus Camper. Hoffmann presum\u00eda que o animal era un crocodilo. Con todo, en 1786 Camper non estivo de acordo e conclu\u00edu que os restos eran de \"unha balea dentada desco\u00f1ecida\".\nMaastricht, unha importante cidade fortificada, foi capturada polo ex\u00e9rcito revolucionario franc\u00e9s a finais de 1794. Acompa\u00f1ando \u00e1s tropas francesas, a\u00ednda que arribara a Maastricht dous meses antes da toma da cidade, atop\u00e1base o xe\u00f3logo Barth\u00e9lemy Faujas de Saint-Fond nunha misi\u00f3n para asegurar a peza, xunto co \"repr\u00e9sentant du peuple\" (comisario pol\u00edtico) Augustin-Lucie de Fr\u00e9cine (1751\u20131804), quen durante a campa\u00f1a tratou de transportar a Francia calquera ben de valor cient\u00edfico ou art\u00edstico que el puidese ter nas s\u00faas mans. D\u00e1ndose conta de que o cranio fora removido da casa de campo e escondido dentro da fortaleza, dise que Fr\u00e9cine ofrecer\u00eda \"seiscentas botellas de excelente vi\u00f1o\" a aqueles que fosen os primeiros en localizar o cranio e traerllo intacto. Pronto unha ducia de granadeiros puideron reclamar a recompensa, levando a peza con eles. En decembro de 1794 o f\u00f3sil foi trasladado a Par\u00eds como bot\u00edn de guerra, sendo declarado por decreto patrimonio nacional e engadido \u00e1 colecci\u00f3n do novo Museo Nacional de Historia Natural de Francia.\nEn 1798 Faujas de Saint-Fond publicou a s\u00faa \"Histoire naturelle da montagne de Saint-Pierre de Maestricht [Tome 1]\", que tam\u00e9n conti\u00f1a un informe das circunstancias do achado. De acordo a este texto, o Dr. Hoffmann pagaba aos canteiros cando estes inform\u00e1ronlle de achados f\u00f3siles. Cando o cranio foi atopado en 1770 Hoffmann puido ser alertado e ent\u00f3n liderou a escavaci\u00f3n. Despois Godding puido reclamar os seus dereitos como terratenente e forzou a Hoffmann a renunciar \u00e1 s\u00faa propiedade a trav\u00e9s dun litixio, o que ga\u00f1ou influenciando \u00e1 corte. Con todo De Saint-Fond, en 1795, salvou o esp\u00e9cime para a ciencia, prometendo unha considerable indemnizaci\u00f3n a Godding para compensalo pola s\u00faa perda. Non obstante, como mostrou o historiador holand\u00e9s Peggy Rompen, moi pouco desta famosa historia pode ser corroborado por outras fontes. Godding era o propietario orixinal, Hoffmann claramente nunca posu\u00edu o f\u00f3sil, non houbo un litixio, Faujas de Saint-Fond probablemente nunca pagou nada e o relato enteiro parece ser fabricado por el para xustificar o refugallo mediante a forza militar.\nIdentificaci\u00f3n como un r\u00e9ptil extinto.\nDe Saint-Fond a\u00ednda asum\u00eda que o esp\u00e9cime representaba un crocodilo. En 1798 o fillo de Petrus Camper, Adriaan Gilles Camper, estudou de novo o f\u00f3sil indirectamente ao reconsiderar a descrici\u00f3n feita polo seu pai, e foi o primeiro en chegar \u00e1 conclusi\u00f3n de que os restos pertenc\u00edan a un lagarto varano xigante, o que resultou en que escribise unha misiva en 1799 a Georges Cuvier.\nEn 1808 Cuvier confirmou o resultado de Camper. O f\u00f3sil volveuse xa parte das primeiras especulaci\u00f3ns de Cuvier sobre a posibilidade de que as especies animais se extinguiron. A idea da extinci\u00f3n preparou o cami\u00f1o para a s\u00faa teor\u00eda do catastrofismo ou \"creaci\u00f3ns consecutivas\", un dos predecesores da teor\u00eda da evoluci\u00f3n. Anteriormente, case todos os esp\u00e9cimes de r\u00e9ptiles f\u00f3siles, tras reco\u00f1ecerse que vi\u00f1era dunha criatura viva, eran interpretados como formas similares \u00e1s da actualidade: crocodilos, peces, baleas, ou grandes mam\u00edferos terrestres. A idea de Cuvier de que o esp\u00e9cime de Maastricht era unha versi\u00f3n xigante dun animal moderno distinto de calquera especie existente hoxe en d\u00eda parec\u00eda estra\u00f1a, mesmo para el. Xustificou isto confiando nas s\u00faas t\u00e9cnicas no ent\u00f3n novo campo da anatom\u00eda comparada, que xa usara para identificar exemplares xigantes doutros grupos modernos co\u00f1ecidos s\u00f3 polos seus f\u00f3siles, inclu\u00edndo tapires xigantes e perezosos terrestres.\nA\u00ednda non se lle deu un nome cient\u00edfico \u00e1 nova especie, xa que o esp\u00e9cime usualmente era co\u00f1ecido como \"Grand Animal fossile des Carri\u00e8res de Ma\u00ebstricht\", \u00e9 dicir \"o gran animal f\u00f3sil das canteiras de Maastricht\". En 1822 William Daniel Conybeare nomeouno \"Mosasaurus\" polo nome latino (Mosa) do r\u00edo Maas (ou Meuse) que pasa xunto ao monte Saint Peter, sendo o segundo cranio o holotipo, MNHNP AC9648. O nome da especie (ep\u00edteto) \"hoffmannii\" foi engadido por G.A. Mantell en 1829, en homenaxe de Hoffmann, baixo a suposici\u00f3n de que el foi o descubridor do esp\u00e9cime tipo. A forma emendada \"hoffmanni\" que frecuentemente se usa na actualidade \u00e9 contraria \u00e1s regras da ICZN que establecen que \"a escritura orixinal dun nome [...] debe ser preservada.\"\nEn 1854 o bi\u00f3logo alem\u00e1n Hermann Schlegel foi o primeiro en deducir que o \"Mosasaurus\" ti\u00f1a aletas no canto de patas normais.\nEn 1998, outro cranio f\u00f3sil a\u00ednda maior e m\u00e1is intacto foi achado nas canteiras de calcaria de Maastricht, sendo alcumado \"B\u00e8r\", e foi exhibido no Museo de Historia Natural da cidade. Con todo, logo determinouse que este achado representaba unha nova especie do x\u00e9nero \"Prognathodon\".\nClasificaci\u00f3n e especies.\nA familia \"Mosasauridae\" div\u00eddese en varias subfamilias, sendo \"Mosasaurus\" situado na subfamilia \"Mosasaurinae\". Esta, \u00e1 s\u00faa vez, div\u00eddese en agrupaci\u00f3ns menores ou tribos, nas que \"Mosasaurus\" as\u00f3ciase con \"Clidastes\", \"Moanasaurus\", \"Amphekepubis\" e \"Liodon\" na tribo \"Mosasaurini\".\nDado que o x\u00e9nero foi nomeado a principios do s\u00e9culo XIX, numerosas especies foron asignadas a \"Mosasaurus\". Con todo, s\u00f3 cinco son hoxe en d\u00eda consideradas como v\u00e1lidas pola maior\u00eda dos investigadores: \"M. hoffmannii\" Mantell 1829 (a especie tipo), \"M. lemonnieri\" Dollo 1889, \"M. missouriensis\" (Harlan 1834), \"M. conodon\" Cope 1881, e \"M. beaugei\" Armbourg 1952.\nOutras especies nomeadas pero que son consideradas inv\u00e1lidas ou dubidosas incl\u00faen:\n\"Mosasaurus gracilis\" Owen, 1849, co\u00f1ecido a partir dunha mand\u00edbula da idade do Turoniano da Calcaria Inferior de Sussex, Reino Unido, foi reclasificado como un membro de \"Russellosaurina\".\nCladograma de \"Mosasaurus\" e os tax\u00f3ns emparentados modificado de Aaron R. H. Leblanc, Michael W. Caldwell e Nathalie Bardet, 2012:"}
{"id": "341527", "revid": "85894", "url": "https://gl.wikipedia.org/wiki?curid=341527", "title": "Vieiro, Vieiro, A Fonsagrada", "text": "Vieiro \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 7 habitantes (5 homes e 2 mulleres)."}
{"id": "341528", "revid": "5749", "url": "https://gl.wikipedia.org/wiki?curid=341528", "title": "Conde de Montemol\u00edn", "text": ""}
{"id": "341529", "revid": "23204", "url": "https://gl.wikipedia.org/wiki?curid=341529", "title": "Mosasauridae", "text": "Os mosasauros (\"Mosasauridae\", do lat\u00edn \"Mosa\" que significa \u00abr\u00edo \"Mosa\u00bb\", e o grego \"sauros\" que significa \u00ablagarto\u00bb\u2014 son unha familia de grandes lagartos acu\u00e1ticos extintos. Os primeiros restos f\u00f3siles foron descubertos nunha canteira calcaria en Maastricht, sobre as marxes do Mosa, en 1764, e de al\u00ed o nome. Os mosasauros hoxe d\u00eda son considerados parentes pr\u00f3ximos das serpes, debido a que as an\u00e1lises clad\u00edsticas que se realizaron, acharon similitudes na anatom\u00eda do cranio e as mand\u00edbulas. Os mosasauros eran membros dos varanoides, emparentados cos actuais lagartos varanos terrestres. Eles probablemente evolucionaron de r\u00e9ptiles escamosos semiacu\u00e1ticos co\u00f1ecidos como os aigialos\u00e1uridos, os cales son moi similares en aparencia aos modernos varanos, a finais do per\u00edodo Cret\u00e1ceo Inferior. Durante os \u00faltimos 20 mill\u00f3ns de anos do per\u00edodo Cret\u00e1ceo (Turoniano-Maastrichtiano), coa desaparici\u00f3n dos ictiosauros e os pliosauros, os mosasauros convert\u00e9ronse nos depredadores mari\u00f1os dominantes.\nDescrici\u00f3n.\nOs mosasauros respiraban aire, eran poderosos nadadores e estaban ben adaptados a vivir nos mares epicontinentais c\u00e1lidos e pouco profundos, que predominaban a finais do per\u00edodo Cret\u00e1ceo. Os mosasauros estaban tan ben adaptados \u00e1 s\u00faa contorna que eran xa animais viv\u00edparos, no canto de retornar \u00e1s praias a depositar os seus ovos, \u00e1 maneira das tartarugas mari\u00f1as.\nO mosasauro m\u00e1is pequeno co\u00f1ecido \u00e9 o \"Carinodens belgicus\", que med\u00eda entre 3,0 a 3,5 metros de longo e probablemente viv\u00eda en augas superficiais preto das costas, rompendo cunchas de moluscos e ourizos de mar cos seus dentes bulbosos e romos. Os mosasauros grandes eran a norma: alg\u00fans alcanzaban m\u00e1is de 10 metros de longo. O \"Tylosaurus\" mant\u00e9n o t\u00edtulo do maior mosasauro, con 17,5 m.\nTi\u00f1an un perfil corporal similar ao dos seus parentes os lagartos monitores actuais (var\u00e1nidos), pero eran m\u00e1is alargados e aerodin\u00e1micos para nadaren. Os \u00f3sos dos seus membros estaban moi reducidos en lonxitude e as s\u00faas aletas estaban formadas por unha membrana entre os alargados \u00f3sos dos seus d\u00edxitos. As s\u00faas colas eran anchas, e prov\u00edan a forza de locomoci\u00f3n. Este m\u00e9todo de locomoci\u00f3n puido ser similar ao que hoxe en d\u00eda usan os congros ou as serpes mari\u00f1as. Non obstante, a evidencia m\u00e1is recente suxire que moitos mosasauros avanzados ti\u00f1an grandes aletas caudais en forma de l\u00faa crecente, similares \u00e1s das quenllas e ictiosauros. M\u00e1is que desenvolver un movemento ondulatorio serpentino, o corpo probablemente permanec\u00eda r\u00edxido nestes mosasauros para mellorar a eficiencia hidrodin\u00e1mica a trav\u00e9s da auga, mentres o final da cola proporcionaba a propulsi\u00f3n. O animal puido axexar e logo abalanzarse rapidamente e con forza sobre as presas que pasaban, en lugar de ter que ir na s\u00faa persecuci\u00f3n para cazalas.\nEstes lagartos ti\u00f1an unha dobre bisagra na mand\u00edbula e un cranio flexible (moi parecido ao dunha serpe), co cal eran capaces de engulir as s\u00faas presas case completas, un h\u00e1bito de serpe que axudou a identificar os contidos non mastigados do est\u00f3mago dentro de esqueletos de mosasauros fosilizados. As\u00ed, un esqueleto de \"Tylosaurus\" \"proriger\" de Dakota do Sur inclu\u00eda restos da ave mergulladora \"Hesperornis\", alg\u00fans peixes \u00f3seos, unha posible quenlla e un mosasauro pequeno do x\u00e9nero \"Clidastes.\" Os \u00f3sos de mosasauro tam\u00e9n foron achados con dentes de quenlla incrustados neles.\nBase\u00e1ndose en caracter\u00edsticas da s\u00faa dobre fila de dentes pterigoidais no padal, a mand\u00edbula con dobre bisagra, os membros modificados e reducidos e os seus probables m\u00e9todos de locomoci\u00f3n, moitos investigadores cren que as serpes e os mosasauros poden ter un devanceiro com\u00fan. Esta teor\u00eda foi suxerida orixinalmente en 1869, por Edward Drinker Cope, quen acu\u00f1ou o termo \"Pythonomorpha\" para inclu\u00edlos. A idea permaneceu latente por m\u00e1is dun s\u00e9culo, antes de ser revivida na d\u00e9cada de 1990.\nTecidos brandos.\nA pesar do relativamente gran n\u00famero de restos de mosasauro colleitados mundialmente, o co\u00f1ecemento da natureza da s\u00faa cuberta de pel permaneceu nos seus primeiros estadios. Unha incriblemente pequena cantidade de esp\u00e9cimes de mosasauro co\u00f1ecidos de varios lugares do mundo reti\u00f1an impresi\u00f3ns fosilizadas das s\u00faas escamas; esta carencia de co\u00f1ecemento foi posible pola natureza delicada das escamas, que case elimina as posibilidades de preservaci\u00f3n, ademais de que non se co\u00f1ec\u00edan os tipos de sedimentos de preservaci\u00f3n e as condici\u00f3ns mari\u00f1as baixo as cales dita preservaci\u00f3n ocorre. At\u00e9 o descubrimento de varios esp\u00e9cimes de mosasauro xunto con impresi\u00f3ns notablemente ben conservadas de escamas procedentes de dep\u00f3sitos do Maastrichtiano tard\u00edo da formaci\u00f3n de Muwaqqar Chalk Marl de Harrana en Xordania, o co\u00f1ecemento da natureza dos tecidos de mosasauro estaba maiormente baseado nunhas poucas anotaci\u00f3ns que describ\u00edan os primeiros f\u00f3siles de mosasauro que databan do Santoniense superior ao Campaniense inferior, como o famoso esp\u00e9cime de Tylosaurus (KUVP-1075) de Cove County, Kansas. O material de Xordania mostrou que o corpo dos mosasauros, as\u00ed como as membranas interdixitais nas s\u00faas \"mans\" e \"p\u00e9s\" estaban cubertas con pequenas escamas solapadas en forma de diamante, similares \u00e1s das serpes. Igual que nos r\u00e9ptiles modernos, exist\u00edan variaci\u00f3ns no tipo e tama\u00f1o das escamas que cubr\u00edan a estes animais dependendo da zona do corpo. Nos exemplares de Harrana observ\u00e1ronse dous tipos de escamas nun \u00fanico f\u00f3sil, escamas carenadas (con quilla) cubrindo as rexi\u00f3ns superiores do corpo e escamas lisas cubrindo as zonas baixas. Como depredadores de emboscada, que axexaban e capturaban rapidamente as s\u00faas presas usando t\u00e1cticas de sixilo, suxeriuse que os mosasauros se beneficiaban enormemente doas s\u00faas escamas carenadas non reflectores.\nM\u00e1is recentemente, un ben conservado f\u00f3sil de \"Platecarpus tympaniticus\" foi atopado non s\u00f3 con impresi\u00f3ns da s\u00faa pel, sen\u00f3n tam\u00e9n con \u00f3rganos internos. Hai varias \u00e1reas avermelladas no f\u00f3sil que poden representar o coraz\u00f3n, os pulm\u00f3ns e riles. A traquea tam\u00e9n est\u00e1 preservada xunto con parte do que pode ser a retina no ollo. A localizaci\u00f3n dos riles est\u00e1 m\u00e1is cara a adiante que nos lagartos varanos, e \u00e9 m\u00e1is similar \u00e1 dos cet\u00e1ceos. Como nos cet\u00e1ceos, os bronquios van aos pulm\u00f3ns en paralelo entre eles en lugar de dividirse e separarse uns doutros como nos monitores e outros r\u00e9ptiles terrestres. Nos mosasauros, estas caracter\u00edsticas poden ser adaptaci\u00f3ns internas a un estilo de vida totalmente mari\u00f1o.\nEn 2011, prote\u00ednas de col\u00e1xeno foron recuperadas dun \u00famero de \"Prognathodon\" que databa do Cret\u00e1ceo.\nColoraci\u00f3n.\nA cor destes animais era desco\u00f1ecida at\u00e9 2014, coa publicaci\u00f3n dos achados de Johan Lindgren da Universidade de Lund \"et\" al., que revelaron pigmentos de melanina nas escamas fosilizadas dun mosas\u00e1urido. Os estudos destas escamas mostraron que os mosas\u00e1uridos presentaban unha coloraci\u00f3n contrastada, coa parte superior do corpo escura e ventres brancos, tal como na gran quenlla branca ou a tartaruga la\u00fade, a cal pos\u00fae devanceiros con restos fosilizados para os cales a s\u00faa cor tam\u00e9n foi determinada. Os achados foron descritos na revista \"Nature\".\nAmbiente.\nOs niveis do mar eran altos durante o per\u00edodo Cret\u00e1ceo, causando abras mari\u00f1as en moitas partes do mundo e un gran mar interno no que agora \u00e9 Norteam\u00e9rica. F\u00f3siles de mosasauro foron achados nos Pa\u00edses Baixos, Dinamarca, Portugal, Suecia, o Reino Unido, Espa\u00f1a, Francia, Alema\u00f1a, Polonia, Bulgaria, Rusia, Ucra\u00edna, Casaquist\u00e1n, Acerbaix\u00e1n, Xap\u00f3n, Exipto, Israel, Xordania, Siria, Turqu\u00eda, N\u00edxer, Angola, Marrocos, Australia, Nova Zelandia e na Illa Veiga nas costas da Ant\u00e1rtida. En Am\u00e9rica do Norte ach\u00e1ronse mosas\u00e1uridos no Canad\u00e1 en Manitoba e Saskatchewan e en varias partes dos Estados Unidos. Exemplares completos ou parciais foron atopados en Alabama, Mississippi, Tennessee e Xeorxia -as\u00ed como nos estados que estaban cubertos polo mar interno do Cret\u00e1ceo: Texas, suroeste de Arkansas, Novo M\u00e9xico, Kansas, Colorado, Nebraska, Dakota do Sur, Montana e as formaci\u00f3ns de Pierre Shale e Fox Hills de Dakota do Norte-. Tam\u00e9n se acharon recentemente restos de \u00f3sos e dentes de mosas\u00e1uridos en California, M\u00e9xico, Colombia, Per\u00fa e Chile.\nMoitos dos restos de 'dinosauros' achados en Nova Zelandia son realmente de mosasauros e plesiosauros, sendo ambos os r\u00e9ptiles mari\u00f1os depredadores do Mesozoico.\nDescubrimento.\nO primeiro achado publicitado dun cranio parcial de mosasauro foi feito en 1764 por traballadores nunha galer\u00eda subterr\u00e1nea dunha canteira de calcaria preto da cidade holandesa de Maastricht, precedendo a calquera dos maiores achados de f\u00f3siles de dinosauro, pero permaneceu pouco co\u00f1ecido. Con todo, un segundo descubrimento dun cranio parcial chamou a atenci\u00f3n dos ilustrados sobre a existencia de animais fosilizados que eran moi diferentes de calquera das criaturas vivas co\u00f1ecidas. Cando o esp\u00e9cime foi descuberto entre 1770 e 1774, Johann Leonard Hoffmann, un cirurxi\u00e1n e recolledor de f\u00f3siles, carteouse sobre o asunto cun dos m\u00e1is influentes cient\u00edficos do seu tempo, facendo famoso o f\u00f3sil. O propietario orixinal, con todo, era Godding, un c\u00f3engo da catedral de Maastricht.\nCando as forzas revolucionarias francesas ocuparon Maastricht en 1794, o coidadosamente oculto f\u00f3sil foi sacado \u00e1 luz grazas a unha recompensa -segundo se dixo- de seiscentas botellas de vi\u00f1o, e transportado a Par\u00eds. Despois de ser inicialmente interpretado como un peixe, un crocodilo ou un cachalote, o primeiro en entender as s\u00faas afinidades cos lagartos foi o cient\u00edfico holand\u00e9s Adriaan Gilles Camper en 1799. En 1808 Georges Cuvier confirmou esta conclusi\u00f3n, a\u00ednda que \"le Grand Animal fossile de Ma\u00ebstricht\" non foi realmente chamado mosasaurus (\u00abr\u00e9ptil do r\u00edo Mosa\u00bb) at\u00e9 1822 e non se lle deu o seu nome completo de especie, \"Mosasaurus\" hoffmannii, at\u00e9 1829. Varios xogos de restos de mosasauro que foran descubertos previamente en Maastricht pero que non foran identificados como tales at\u00e9 o s\u00e9culo XIX, foron postos en exhibici\u00f3n no Museo Teylers, Haarlem, adquiridos desde 1790.\nOs leitos de calcaria de Maastricht volv\u00e9ronse tan famosos polo descubrimento do mosasauro que deron o seu nome \u00e1 \u00e9poca dos \u00faltimos 6 mill\u00f3ns de anos do Cret\u00e1ceo, o Maastrichtiano.\nTaxonom\u00eda.\nClasificaci\u00f3n.\nIncertae sedis\nFiloxenia.\nCladograma de mosasauros e taxons relacionados modificado de Bell e Polcyn, 2005:\nCladograma dos mosas\u00e1uridos e os tax\u00f3ns relacionados modificado de Aaron R. H. Leblanc, Michael W. Caldwell e Nathalie Bardet, 2012:\nAntecedentes evolutivos.\nBase\u00e1ndose en caracter\u00edsticas como a mand\u00edbula lixeiramente abisagrada, os membros modificados (reducidos) e o probable estilo de locomoci\u00f3n, moitos investigadores cren que as serpes comparten un devanceiro mari\u00f1o com\u00fan cos mosasauros, unha hip\u00f3tese suxerida en 1869 por Edward Drinker Cope, que estableceu o grupo \"Pythonomorpha\" para unilos. Esta idea permaneceu latente durante un s\u00e9culo, antes de ser revivida nos anos 1990. Recentemente, o descubrimento de \"Najash rionegrina\", unha serpe escavadora de Suram\u00e9rica fixo dubidar da teor\u00eda da orixe mari\u00f1a compartida.\nEn 2005, investigadores anunciaron na revista \"Netherlands Journal of Geosciences\" a s\u00faa confirmaci\u00f3n de que o recentemente descuberto \"Dallasaurus turneri\" \u00e9 un elo temper\u00e1n entre os varanos de terra (como o drag\u00f3n de Komodo) e os mosasauros acu\u00e1ticos. O esqueleto de \"Dallasaurus\", descrito por Bell e Polcyn (2005), ti\u00f1a unha combinaci\u00f3n de caracter\u00edsticas presentes nos esqueletos dos mosas\u00e1uridos derivados e dos devanceiros deste grupo como os aigialos\u00e1uridos. \"Dallasaurus\" a\u00ednda ti\u00f1a extremidades para desprazarse en terra similares \u00e1s dos aigialos\u00e1uridos e os escamosos terrestres (condici\u00f3n de extremidade plesiopedal), a diferenza dos mosas\u00e1uridos derivados que evolucionaron extremidades en forma de aleta (condici\u00f3n de extremidade hidropedal). Con todo, o esqueleto de Dallasaurus simultaneamente ti\u00f1a varias caracter\u00edsticas que o vinculaban cos membros derivados da subfamilia Mosasaurinae; os autores da s\u00faa descrici\u00f3n enumeraron \"invasi\u00f3n do parietal por ling\u00fcetas mediais desde o frontal, dentes con superficie de esmalte suave medial, altos contrafortes coronoidais no surangular, sutura interdixitada anterior no escapulo-coracoide, proceso postglenoide do \u00famero, sinap\u00f3fise alargada do atlas, bordo afiado anterodorsal nas sinap\u00f3fisis, c\u00f3ndilos vertebrais orientados verticalmente, v\u00e9rtebras posteriores tor\u00e1cicas alargadas, e arcos hemais fusionados\" como os trazos que unen a \"Dallasaurus\" con Mosasaurinae. As an\u00e1lises filoxen\u00e9ticas conducidas por Bell e Polcyn indicaron que os mosas\u00e1uridos hidropedais non formaban un clado que non inclu\u00edse tam\u00e9n aos taxons plesiopedais como \"Dallasaurus\", \"Yaguarasaurus\", \"Russellosaurus\", \"Tethysaurus\", \"Haasiasaurus\" e \"Komensaurus\" (co\u00f1ecido s\u00f3 de modo informal en 2005 como o \"aigialosaurio de Trieste\"); a an\u00e1lise indica que a condici\u00f3n de extremidades hidropedais evolucionou independentemente en tres grupos diferentes de mosas\u00e1uridos (Halisaurinae, Mosasaurinae e o grupo que conte\u00f1en \u00e1s subfamilias Tylosaurinae e Plioplatecarpinae). A an\u00e1lise conducida por M\u00e1kadi, Caldwell e \u0150si (2012) indicou que a condici\u00f3n hidropedal das extremidades evolucionou independentemente en dous grupos de mosasauroides (en Mosasaurinae e no clado que abarca a Halisaurinae, Tylosaurinae e Plioplatecarpinae). O resultado desta an\u00e1lise filoxen\u00e9tica foi m\u00e1is adiante confirmado polas an\u00e1lises realizadas por Caldwell e Palci (2007) e a de Leblanc, Caldwell e Bard\"et\" (2012); Conrad et al. (2011), por outra banda, atoparon que os mosas\u00e1uridos hidropedais formaban un clado que exclu\u00eda aos seus parentes plesiopedais. Se a hip\u00f3tese de Bell e Polcyn (2005) \u00e9 correcta, ent\u00f3n os mosas\u00e1uridos no sentido tradicional da palabra, \u00e9 dicir, \"lagartos que evolucionaron extremidades en forma de aleta e irradiaron nos ambientes acu\u00e1ticos a finais do Mesozoico, extingu\u00edndose ao final desa era\", son en realidade polifil\u00e9ticos; Bell e Polcyn (2005) manti\u00f1an aos Mosasauridae monofil\u00e9ticos ao inclu\u00edr a \"Dallasaurus\" e aos outros taxons plesiopedais xa mencionados tam\u00e9n dentro da familia, mentres que Caldwell (2012) suxeriu que (a\u00ednda que explicitamente establece que non estaba a facer \"unha proposta formal dunha nova nomenclatura\") se deb\u00eda restrinxir Mosasauridae unicamente ao x\u00e9nero \"Mosasaurus\" e aos seus m\u00e1is pr\u00f3ximos parentes hidropedais.\nA posici\u00f3n filoxen\u00e9tica exacta do clado que conte\u00f1en aos mosas\u00e1uridos e aos seus parentes m\u00e1is pr\u00f3ximos (aigialos\u00e1uridos e dolicosauros) dentro de Squamata permanece incerta. Algunhas an\u00e1lises clad\u00edsticas clasific\u00e1ronos como os m\u00e1is pr\u00f3ximos parentes das serpes, tomando en conta as similitudes da anatom\u00eda da mand\u00edbula e o cranio; por\u00e9n, isto cuestionouse e as an\u00e1lises morfol\u00f3xicas conducidas por Conrad (2008) recuper\u00e1ronos en cambio como varanoideos cercanamente relacionados cos varanos terrestres. An\u00e1lises posteriores das relaci\u00f3ns dos anguimorfos conducidos por Conrad \"et\" al. (2011) base\u00e1ndose s\u00f3 na morfolox\u00eda atopou que os mosas\u00e1uridos, aigialos\u00e1uridos e os dolicosauros as\u00ed como outros anguimorfos quedaban dentro do clado menos inclusivo que cont\u00e9n aos varanos e aos heloderm\u00e1tidos; as an\u00e1lises baseadas en conxuntos de datos combinados de informaci\u00f3n morfol\u00f3xica e molecular, pola s\u00faa banda, atop\u00e1ronos m\u00e1is cercanamente relacionados cos varanos e co varano acu\u00e1tico sen orellas que aos heloderm\u00e1tidos e o lagarto crocodilo. A extensa an\u00e1lise morfol\u00f3xica conducido por Gauthier \"et\" al. (2012) atopou que os mosas\u00e1uridos, aigialos\u00e1uridos e dolicos\u00e1uridos estaban nunha posici\u00f3n inesperada como membros basais do clado Scincogekkonomorpha (que conte\u00f1en a todos os taxons que comparten un devanceiro com\u00fan con \"Gekko gecko\" e \"Scincus scincus\" que con \"Iguana iguana\") que non pertenc\u00eda ao clado Scleroglossa. A posici\u00f3n filoxen\u00e9tica destes taxons volveuse moi dependente de que os taxons son inclu\u00eddos ou exclu\u00eddos da an\u00e1lise. Cando os mosas\u00e1uridos foron exclu\u00eddos da an\u00e1lise, os dolicosauros e aigialos\u00e1uridos foron recuperados dentro de Scleroglossa, formando un grupo irm\u00e1n ao clado que abarca \u00e1s serpes, anfisbenas, dib\u00e1midos e o lagarto sen patas americano. Cando os mosas\u00e1uridos foron inclu\u00eddos na an\u00e1lise, e varios taxons con membros ausentes ou reducidos \u00e1 parte das serpes (como os dib\u00e1midos ou anfisbenas) foron exclu\u00eddos, os mosas\u00e1uridos, aigialos\u00e1uridos e dolicosauros foron recuperados dentro de Scleroglossa forman o grupo irm\u00e1n das serpes.\nDistribuci\u00f3n.\nA seguinte \u00e9 unha lista de formaci\u00f3ns xeol\u00f3xicas que produciron f\u00f3siles de mosasauro."}
{"id": "341530", "revid": "85894", "url": "https://gl.wikipedia.org/wiki?curid=341530", "title": "Acevedo, Vieiro, A Fonsagrada", "text": "Acevedo \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, un home."}
{"id": "341531", "revid": "85894", "url": "https://gl.wikipedia.org/wiki?curid=341531", "title": "Cerredo, Vieiro, A Fonsagrada", "text": "Cerredo \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 10 habitantes (4 homes e 6 mulleres)."}
{"id": "341532", "revid": "85894", "url": "https://gl.wikipedia.org/wiki?curid=341532", "title": "A Fontecova, Vieiro, A Fonsagrada", "text": "A Fontecova \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a un habitante, un home."}
{"id": "341533", "revid": "85894", "url": "https://gl.wikipedia.org/wiki?curid=341533", "title": "Pacios do Rebol\u00edn, Vieiro, A Fonsagrada", "text": "Pacios do Rebol\u00edn \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (3 homes e 5 mulleres)."}
{"id": "341534", "revid": "89787", "url": "https://gl.wikipedia.org/wiki?curid=341534", "title": "Pedrafitelas, Vieiro, A Fonsagrada", "text": "Pedrafitelas \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 5 habitantes (3 homes e 2 mulleres)."}
{"id": "341535", "revid": "85894", "url": "https://gl.wikipedia.org/wiki?curid=341535", "title": "Pedrouzos, Vieiro, A Fonsagrada", "text": "Pedrouzos \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 10 habitantes (5 homes e 5 mulleres)."}
{"id": "341536", "revid": "89787", "url": "https://gl.wikipedia.org/wiki?curid=341536", "title": "O Rebol\u00edn, Vieiro, A Fonsagrada", "text": "O Rebol\u00edn \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 11 habitantes (6 homes e 5 mulleres)."}
{"id": "341537", "revid": "89787", "url": "https://gl.wikipedia.org/wiki?curid=341537", "title": "San Mamede, Vieiro, A Fonsagrada", "text": "San Mamede \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 25 habitantes (11 homes e 14 mulleres). \u00c9 o lugar m\u00e1is poboado da parroquia."}
{"id": "341538", "revid": "89787", "url": "https://gl.wikipedia.org/wiki?curid=341538", "title": "Vilafrime, Vieiro, A Fonsagrada", "text": "Vilafrime \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 14 habitantes (9 homes e 5 mulleres)."}
{"id": "341539", "revid": "85894", "url": "https://gl.wikipedia.org/wiki?curid=341539", "title": "Vilar de Sucarral, Vieiro, A Fonsagrada", "text": "Vilar de Sucarral \u00e9 un lugar da parroquia de Vieiro, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (4 homes e 4 mulleres)."}
{"id": "341544", "revid": "22570", "url": "https://gl.wikipedia.org/wiki?curid=341544", "title": "Nada que perder", "text": "Nada que perder \u00e9 o segundo \u00e1lbum de estudio en solitario da cantante e violoncellista galega Rosa Cedr\u00f3n. Foi publicado o 13 de maio de 2016, baixo o selo Warner Music."}
{"id": "341545", "revid": "1505", "url": "https://gl.wikipedia.org/wiki?curid=341545", "title": "R\u00edo Rosende", "text": "O r\u00edo Rosende \u00e9 un afluente do Anll\u00f3ns pola marxe esquerda.\nCurso.\nNace a 119\u00a0m de altitude na xunta dos r\u00edos Bardoso e Calvelo, baixo a ponte das T\u00e1boas, na parroquia de Artes (Carballo). Tras pasar a Ponte Lubi\u00e1ns desemboca no lugar de Montecelo (Coristanco).\nAs fervenzas de Rus e Entrecruces at\u00f3panse nos seus afluentes."}
{"id": "341546", "revid": "1505", "url": "https://gl.wikipedia.org/wiki?curid=341546", "title": "R\u00edo Bardoso", "text": "O r\u00edo Bardoso \u00e9 a cabeceira dereita do r\u00edo Rosende.\nCurso.\nNace a 478\u00a0m entre a Pedra da Cabra e o Coto Vello, na serra de Montemaior, preto de Vilari\u00f1o, Montemaior (Laracha). Desemboca na xunta co r\u00edo Calvelo formando o Rosende baixo a ponte das T\u00e1boas, na parroquia de Artes (Carballo)."}
{"id": "341547", "revid": "1131", "url": "https://gl.wikipedia.org/wiki?curid=341547", "title": "R\u00edo Calvelo", "text": "O r\u00edo Calvelo, ou rego do Calvelo ou rego de Calvelo, \u00e9 a cabeceira esquerda do r\u00edo Rosende.\nCurso.\nNace a 486\u00a0m de altitude nos montes de Santa Marta, preto de Calvelo de Arriba, Sof\u00e1n (Carballo). Desemboca na xunta co r\u00edo Bardoso formando o Rosende baixo a ponte das T\u00e1boas, na parroquia de Artes (Carballo)."}
{"id": "341548", "revid": "1131", "url": "https://gl.wikipedia.org/wiki?curid=341548", "title": "Beleig\u00e1n", "text": "O top\u00f3nimo galego Beleig\u00e1n pode referirse a:"}
{"id": "341549", "revid": "23204", "url": "https://gl.wikipedia.org/wiki?curid=341549", "title": "Bel\u00e9n (hom\u00f3nimos)", "text": "Bel\u00e9n pode referirse a:\nAmais, como antrop\u00f3nimo feminino pode referirse a:"}
{"id": "341550", "revid": "23204", "url": "https://gl.wikipedia.org/wiki?curid=341550", "title": "Beltr\u00e1n", "text": "O top\u00f3nimo Beltr\u00e1n pode referirse a:\nAmais, como antrop\u00f3nimo e apelido pode referirse a:"}
{"id": "341551", "revid": "1131", "url": "https://gl.wikipedia.org/wiki?curid=341551", "title": "Beldo\u00f1a", "text": ""}
{"id": "341552", "revid": "1131", "url": "https://gl.wikipedia.org/wiki?curid=341552", "title": "Belec\u00f3n", "text": ""}
{"id": "341553", "revid": "1131", "url": "https://gl.wikipedia.org/wiki?curid=341553", "title": "Beleic\u00f3n", "text": ""}
{"id": "341554", "revid": "1131", "url": "https://gl.wikipedia.org/wiki?curid=341554", "title": "Beleiriz", "text": ""}
{"id": "341555", "revid": "1131", "url": "https://gl.wikipedia.org/wiki?curid=341555", "title": "Belesende", "text": ""}
{"id": "341556", "revid": "1131", "url": "https://gl.wikipedia.org/wiki?curid=341556", "title": "A Belga", "text": ""}
{"id": "341557", "revid": "1131", "url": "https://gl.wikipedia.org/wiki?curid=341557", "title": "Belir", "text": ""}
{"id": "341558", "revid": "1131", "url": "https://gl.wikipedia.org/wiki?curid=341558", "title": "Belles de Abaixo", "text": ""}
{"id": "341559", "revid": "1131", "url": "https://gl.wikipedia.org/wiki?curid=341559", "title": "Belles de Arriba", "text": ""}
{"id": "341560", "revid": "1131", "url": "https://gl.wikipedia.org/wiki?curid=341560", "title": "Bell\u00f3s", "text": ""}
{"id": "341561", "revid": "1131", "url": "https://gl.wikipedia.org/wiki?curid=341561", "title": "Belocoi", "text": ""}
{"id": "341562", "revid": "1131", "url": "https://gl.wikipedia.org/wiki?curid=341562", "title": "Belote", "text": ""}
{"id": "341563", "revid": "1131", "url": "https://gl.wikipedia.org/wiki?curid=341563", "title": "Beluz", "text": ""}
{"id": "341564", "revid": "1131", "url": "https://gl.wikipedia.org/wiki?curid=341564", "title": "A Bemposta", "text": ""}
{"id": "341565", "revid": "1131", "url": "https://gl.wikipedia.org/wiki?curid=341565", "title": "Bembrive", "text": ""}
{"id": "341566", "revid": "1131", "url": "https://gl.wikipedia.org/wiki?curid=341566", "title": "Benda\u00f1a", "text": ""}
{"id": "341567", "revid": "1131", "url": "https://gl.wikipedia.org/wiki?curid=341567", "title": "Bendill\u00f3", "text": ""}
{"id": "341568", "revid": "1131", "url": "https://gl.wikipedia.org/wiki?curid=341568", "title": "Bendim\u00f3n", "text": ""}
{"id": "341569", "revid": "1131", "url": "https://gl.wikipedia.org/wiki?curid=341569", "title": "Bendoiro de Abaixo", "text": ""}
{"id": "341570", "revid": "1131", "url": "https://gl.wikipedia.org/wiki?curid=341570", "title": "Bendollo", "text": ""}
{"id": "341571", "revid": "1131", "url": "https://gl.wikipedia.org/wiki?curid=341571", "title": "Bendollo de Feais", "text": ""}
{"id": "341572", "revid": "1131", "url": "https://gl.wikipedia.org/wiki?curid=341572", "title": "Bendrade", "text": ""}
{"id": "341573", "revid": "1131", "url": "https://gl.wikipedia.org/wiki?curid=341573", "title": "Beneso", "text": ""}
{"id": "341574", "revid": "1131", "url": "https://gl.wikipedia.org/wiki?curid=341574", "title": "Benib\u00e1s", "text": ""}
{"id": "341575", "revid": "1131", "url": "https://gl.wikipedia.org/wiki?curid=341575", "title": "Bens", "text": ""}
{"id": "341576", "revid": "1131", "url": "https://gl.wikipedia.org/wiki?curid=341576", "title": "Benza", "text": ""}
{"id": "341577", "revid": "1131", "url": "https://gl.wikipedia.org/wiki?curid=341577", "title": "Beo", "text": ""}
{"id": "341578", "revid": "1131", "url": "https://gl.wikipedia.org/wiki?curid=341578", "title": "Os Beos", "text": ""}
{"id": "341579", "revid": "23204", "url": "https://gl.wikipedia.org/wiki?curid=341579", "title": "Edward Likowski", "text": "Edward Likowski, nado o 26 de setembro de 1836 en Wreschen (Reino de Prusia) e finado o 20 de febreiro de 1915 en Posen (Reino de Prusia), foi un eclesi\u00e1stico cat\u00f3lico latino polaco, arcebispo metropolitano de Gniezno e Pozna\u0144 e primado de Polonia dende 1914 at\u00e9 o seu pasamento.\nTraxectoria.\nO 21 de decembro de 1861 foi ordenado sacerdote da arquidiocese cat\u00f3lica latina de Gniezno e Pozna\u0144. Logo da s\u00faa ordenaci\u00f3n, exerceu o seu ministerio como capel\u00e1n e profesor de relixi\u00f3n durante catro anos. En 1865 foi nomeado profesor de Historia da Igrexa e Dereito can\u00f3nico, e ao ano seguinte obtivo da Academia de M\u00fcnster o t\u00edtulo de Doutor en Teolox\u00eda.\nO 17 de marzo de 1887 foi nomeado bispo auxiliar de Gniezno e Pozna\u0144, e bispo titular de \"Aureliopolis in Lydia\". Recibiu a ordenaci\u00f3n episcopal o 1 de maio de 1887 de mans do arcebispo Julius Dinder.\nO 13 de agosto de 1914 foi nomeado arcebispo metropolitano de arquidiocese cat\u00f3lica latina de Gniezno e Pozna\u0144. Finou no cargo ao ano seguinte, o 20 de febreiro de 1915."}
{"id": "341580", "revid": "17467", "url": "https://gl.wikipedia.org/wiki?curid=341580", "title": "Posen", "text": ""}
{"id": "341581", "revid": "1131", "url": "https://gl.wikipedia.org/wiki?curid=341581", "title": "Bergazo", "text": ""}
{"id": "341582", "revid": "1131", "url": "https://gl.wikipedia.org/wiki?curid=341582", "title": "A Bergaza", "text": ""}
{"id": "341583", "revid": "12452", "url": "https://gl.wikipedia.org/wiki?curid=341583", "title": "O Berberote", "text": ""}
{"id": "341584", "revid": "1131", "url": "https://gl.wikipedia.org/wiki?curid=341584", "title": "Berbia", "text": ""}
{"id": "341585", "revid": "1131", "url": "https://gl.wikipedia.org/wiki?curid=341585", "title": "Bereixo", "text": ""}
{"id": "341586", "revid": "1131", "url": "https://gl.wikipedia.org/wiki?curid=341586", "title": "Beres", "text": ""}
{"id": "341587", "revid": "1131", "url": "https://gl.wikipedia.org/wiki?curid=341587", "title": "Beresmo", "text": ""}
{"id": "341588", "revid": "1131", "url": "https://gl.wikipedia.org/wiki?curid=341588", "title": "A Berga\u00f1a", "text": ""}
{"id": "341589", "revid": "1131", "url": "https://gl.wikipedia.org/wiki?curid=341589", "title": "Bergondi\u00f1o", "text": ""}
{"id": "341590", "revid": "1131", "url": "https://gl.wikipedia.org/wiki?curid=341590", "title": "A Bergueira", "text": ""}
{"id": "341591", "revid": "1131", "url": "https://gl.wikipedia.org/wiki?curid=341591", "title": "Bergunde", "text": ""}
{"id": "341592", "revid": "1131", "url": "https://gl.wikipedia.org/wiki?curid=341592", "title": "A Beria", "text": ""}
{"id": "341593", "revid": "1131", "url": "https://gl.wikipedia.org/wiki?curid=341593", "title": "Berl\u00e1n", "text": ""}
{"id": "341594", "revid": "1131", "url": "https://gl.wikipedia.org/wiki?curid=341594", "title": "Berm\u00e9s do Fondo", "text": ""}
{"id": "341595", "revid": "1131", "url": "https://gl.wikipedia.org/wiki?curid=341595", "title": "Bermo", "text": ""}
{"id": "341596", "revid": "1131", "url": "https://gl.wikipedia.org/wiki?curid=341596", "title": "Bermu\u00edn", "text": ""}
{"id": "341597", "revid": "1131", "url": "https://gl.wikipedia.org/wiki?curid=341597", "title": "Berm\u00fan de Abaixo", "text": ""}
{"id": "341598", "revid": "1131", "url": "https://gl.wikipedia.org/wiki?curid=341598", "title": "Berm\u00fan de Arriba", "text": ""}
{"id": "341599", "revid": "1131", "url": "https://gl.wikipedia.org/wiki?curid=341599", "title": "O Bernaldo", "text": ""}
{"id": "341600", "revid": "1131", "url": "https://gl.wikipedia.org/wiki?curid=341600", "title": "Bern\u00e9s", "text": ""}
{"id": "341601", "revid": "1131", "url": "https://gl.wikipedia.org/wiki?curid=341601", "title": "Berrande", "text": ""}
{"id": "341602", "revid": "1131", "url": "https://gl.wikipedia.org/wiki?curid=341602", "title": "Berreo", "text": ""}
{"id": "341603", "revid": "1131", "url": "https://gl.wikipedia.org/wiki?curid=341603", "title": "Berrimes", "text": ""}
{"id": "341604", "revid": "1131", "url": "https://gl.wikipedia.org/wiki?curid=341604", "title": "Berroxe", "text": ""}
{"id": "341605", "revid": "1131", "url": "https://gl.wikipedia.org/wiki?curid=341605", "title": "Berrozo", "text": ""}
{"id": "341606", "revid": "1131", "url": "https://gl.wikipedia.org/wiki?curid=341606", "title": "Berselos", "text": ""}
{"id": "341607", "revid": "1131", "url": "https://gl.wikipedia.org/wiki?curid=341607", "title": "Bertomil", "text": ""}
{"id": "341608", "revid": "1131", "url": "https://gl.wikipedia.org/wiki?curid=341608", "title": "Berto\u00f1a", "text": ""}
{"id": "341609", "revid": "1131", "url": "https://gl.wikipedia.org/wiki?curid=341609", "title": "Bertosende", "text": ""}
{"id": "341610", "revid": "1131", "url": "https://gl.wikipedia.org/wiki?curid=341610", "title": "Berulfe", "text": ""}
{"id": "341611", "revid": "1131", "url": "https://gl.wikipedia.org/wiki?curid=341611", "title": "Berxaos", "text": ""}
{"id": "341613", "revid": "1131", "url": "https://gl.wikipedia.org/wiki?curid=341613", "title": "Os Alvites", "text": ""}
{"id": "341614", "revid": "1131", "url": "https://gl.wikipedia.org/wiki?curid=341614", "title": "O Arandal", "text": ""}
{"id": "341615", "revid": "1131", "url": "https://gl.wikipedia.org/wiki?curid=341615", "title": "A Arqueira", "text": ""}
{"id": "341616", "revid": "1131", "url": "https://gl.wikipedia.org/wiki?curid=341616", "title": "Arquide", "text": ""}
{"id": "341617", "revid": "1131", "url": "https://gl.wikipedia.org/wiki?curid=341617", "title": "As Barxas", "text": ""}
{"id": "341618", "revid": "1131", "url": "https://gl.wikipedia.org/wiki?curid=341618", "title": "Os Besteiros", "text": ""}
{"id": "341619", "revid": "12452", "url": "https://gl.wikipedia.org/wiki?curid=341619", "title": "O Beseiro", "text": ""}
{"id": "341620", "revid": "1131", "url": "https://gl.wikipedia.org/wiki?curid=341620", "title": "Besoxo", "text": ""}
{"id": "341621", "revid": "1131", "url": "https://gl.wikipedia.org/wiki?curid=341621", "title": "A Besta de Abaixo", "text": ""}
{"id": "341622", "revid": "1131", "url": "https://gl.wikipedia.org/wiki?curid=341622", "title": "A Besta de Arriba", "text": ""}
{"id": "341623", "revid": "1131", "url": "https://gl.wikipedia.org/wiki?curid=341623", "title": "A Besura", "text": ""}
{"id": "341624", "revid": "1131", "url": "https://gl.wikipedia.org/wiki?curid=341624", "title": "Bex\u00e1n", "text": "O top\u00f3nimo galego Bex\u00e1n pode referirse a:"}
{"id": "341625", "revid": "1131", "url": "https://gl.wikipedia.org/wiki?curid=341625", "title": "Bexe", "text": "O top\u00f3nimo galego Bexe pode referirse a:"}
{"id": "341626", "revid": "1131", "url": "https://gl.wikipedia.org/wiki?curid=341626", "title": "Betanzos o Vello", "text": ""}
{"id": "341627", "revid": "1131", "url": "https://gl.wikipedia.org/wiki?curid=341627", "title": "Betr\u00eds", "text": ""}
{"id": "341628", "revid": "785", "url": "https://gl.wikipedia.org/wiki?curid=341628", "title": "Bexo", "text": "O top\u00f3nimo galego Bexo p\u00f3dese referir a:"}
{"id": "341629", "revid": "98629", "url": "https://gl.wikipedia.org/wiki?curid=341629", "title": "Saxicola torquatus", "text": "Saxicola torquatus \u00e9 unha especie de chasco da familia dos muscic\u00e1pidos, que habita na \u00c1frica subsahariana e rexi\u00f3ns adxacentes. Durante longo tempo estivera clasificado na familia dos t\u00fardidos, con cuxos membros os chascos presentan evoluci\u00f3n converxente. O seu nome cient\u00edfico significa \"habitante das rochas con colar\" (do lat\u00edn \"saxum\", 'rocha', \"incola\", 'o que vive nun lugar' e \"torquatus\", 'con colar'. A taxonom\u00eda desta especie pasou por varias vicisitudes e antes mesmo inclu\u00eda poboaci\u00f3ns europeas.\nNo pasado \"S. torquatus\" (sin\u00f3nimo \"S. torquata\", con erro no lat\u00edn) adoitaba a referirse \u00e1 superespecie completa do \"chasco com\u00fan\" e algunhas fontes a\u00ednda seguen consider\u00e1ndoo as\u00ed, pero todas as evidencias dispo\u00f1ibles actualmente apoian fortemente darlle un status de especie separada \u00e1s poboaci\u00f3ns europeas antes inclu\u00eddas (hoxe denominadas \"S. rubicola\", ou chasco com\u00fan en sentido estrito, que vive en Galicia) e \u00e1s poboaci\u00f3ns da Eurasia temperada (\"S. maurus\"), as\u00ed como \u00e1s poboaci\u00f3ns canarias end\u00e9micas da illa de Fuerteventura (\"S. dacotiae\") e as da illa de R\u00e9union (\"S. tectes\"); estas d\u00faas \u00faltimas nunca foran de forma inequ\u00edvoca aceptadas como pertencentes ao antigo \"S. torquata\". Tam\u00e9n se considera diferente o chasco de Madagascar (\"S. sibilla\"). Ademais, as ben distinguibles poboaci\u00f3ns das terras altas do corno de \u00c1frica poder\u00edan considerarse tam\u00e9n unha especie separada.\nSistem\u00e1tica e taxonom\u00eda.\nEn 1760 o zo\u00f3logo franc\u00e9s Mathurin Jacques Brisson inclu\u00edu unha descrici\u00f3n deste chasco africano na s\u00faa obra \"Ornithologie\" base\u00e1ndose nun esp\u00e9cime recollido no cabo de Boa Esperanza en Sur\u00e1frica. Utilizou para el o nome franc\u00e9s \"gobe-mouche \u00e0 collier du Cap de Bonne Esp\u00e9rance\" e en lat\u00edn \"Muscicapa Torquata Capitis Bonae Spei\". A\u00ednda que Brisson acu\u00f1ou un nome en lat\u00edn, este non estaba conforme coas normas da nomenclatura binomial e non \u00e9 reco\u00f1ecido pola Comisi\u00f3n Internacional da Nomenclatura Zool\u00f3xica. Cando en 1766 o naturalista sueco Carl Linnaeus actualizou o seu \"Systema Naturae\" sacando a duod\u00e9cima edici\u00f3n, e engadiu 240 especies que foran descritas previamente por Brisson. Unha delas era este chasco africano. Linnaeus inclu\u00edu unha breve descrici\u00f3n, acu\u00f1ou o nome binomial, \"Muscicapa torquata\", e citou os traballos de Brisson. O nome espec\u00edfico procede do lat\u00edn \"torquatus\", 'con colar'. Esta especie est\u00e1 agora situada no x\u00e9nero \"Saxicola\", que foi introducido polo naturalista alem\u00e1n Johann Matth\u00e4us Bechstein en 1802.\nOs parentes m\u00e1is pr\u00f3ximos desta especie aparentemente non son as poboaci\u00f3ns de Eurasia, sen\u00f3n o chasco da illa R\u00e9union (\"S. tectes\"), pero a\u00ednda as\u00ed o \"Saxicola\" \"de colar branco\" forma un grupo distinto no x\u00e9nero. \"S. torquatus\" e \"S. tectes\" forman unha li\u00f1axe subsahariana que diverxeu da eurasi\u00e1tica no Plioceno tard\u00edo, aproximadamente hai uns 2,5 mill\u00f3ns de anos. A illa de R\u00e9union foi colonizada por estas aves pouco despois, indicando unha r\u00e1pida expansi\u00f3n ao longo das costas africanas do oc\u00e9ano \u00cdndico. Cando se secou o S\u00e1hara na subseguinte glaciaci\u00f3n cuaternaria, as poboaci\u00f3ns de \u00c1frica e Eurasia quedaron illadas para sempre.\nA separaci\u00f3n recente como especie foi proposta despois de facer an\u00e1lises das secuencias do citocromo \"b\" do ADNmt e da pegada xen\u00e9tica do microsat\u00e9lite do ADN nuclear de esp\u00e9cimes da subespecie \"Saxicola torquatus axillaris\" mais non da \"S. t. torquatus\", e, por tanto, esta especie foi durante un breve tempo co\u00f1ecida como \"S. axillaris\".\nSubespecies.\nHai 13 subespecies reco\u00f1ecidas. Difiren lixeiramente en tama\u00f1o, e m\u00e1is na extrensi\u00f3n da cor laranxa-vermella no peito sperior dos machos, e en se o peito inferior \u00e9 branco cun l\u00edmite n\u00edtido co peito superior ou se \u00e9 laranxa claro sen un l\u00edmite n\u00edtido co peito superior escuro. A extensi\u00f3n de laranxa-vermello tam\u00e9n var\u00eda coa \u00e9poca do ano, e est\u00e9ndese a mi\u00fado ao ventre f\u00f3ra da estaci\u00f3n reprodutora.\nDescrici\u00f3n.\nOs machos te\u00f1en a cabeza negra, un medio colar branco, un dorso negro, unha mitra branca, e unha cola negra; as \u00e1s son negras con grandes manchas brancas na parte superior da \u00e1 interna. O peito superior \u00e9 xeralmente laranxa escuro-vermello, cunha transici\u00f3n n\u00edtida ou gradual ao branco ou laranxa claro no peito inferior e ventre, dependendo da subespecie. Nalg\u00fans, o negro substit\u00fae ao laranxa nas plumas do peito en parte ou completamente.\nAs femias te\u00f1en cor marr\u00f3n en vez de negra na parte superior e na cabeza cunha pouco visible li\u00f1a superciliar clara, \u00e9 casta\u00f1o-beixe en vez de laranxa, e con menos branco nas \u00e1s que os machos. A plumaxe de ambos os sexos \u00e9 algo m\u00e1is clara e con li\u00f1as f\u00f3ra da estaci\u00f3n reprodutora.\nDistribuci\u00f3n e h\u00e1bitat.\nVive en \u00c1frica e Arabia. Ten unha distribuci\u00f3n moi espallada por gran parte da \u00c1frica subsahariana, aparecendo loclmente polo norte ata o Senegal e Etiop\u00eda. Poboaci\u00f3ns perif\u00e9ricas enc\u00f3ntranse nas monta\u00f1as do soroeste da pen\u00ednsula Ar\u00e1biga e en Madagascar e a Gran Comora. Non \u00e9 unha ave migratoria e s\u00f3 se move localmente como moito. Como resultado, desenvolveu moitas variaci\u00f3ns rexionais, polo que foi dividida en varias subespecies."}
{"id": "341630", "revid": "27155", "url": "https://gl.wikipedia.org/wiki?curid=341630", "title": "Sturnus vulgaris", "text": ""}
{"id": "341631", "revid": "13293", "url": "https://gl.wikipedia.org/wiki?curid=341631", "title": "R\u00edo Grande, r\u00edo Anll\u00f3ns", "text": ""}
{"id": "341633", "revid": "1888", "url": "https://gl.wikipedia.org/wiki?curid=341633", "title": "Sim\u00f3n L\u00e1scaris", "text": "Sim\u00f3n L\u00e1scaris, tam\u00e9n co\u00f1ecido como Sime\u00f3n L\u00e1scaris, foi un eclesi\u00e1stico greco-cat\u00f3lico, da nobreza bizantina e de relixi\u00f3n cristi\u00e1 ortodoxa antes da s\u00faa conversi\u00f3n, arcebispo de Durr\u00ebs dende 1660 at\u00e9 o seu pasamento.\nTraxectoria.\nPrimeiros anos e misi\u00f3n a Himara.\nNaceu nunha familia da nobreza bizantina, de relixi\u00f3n cristi\u00e1 ortodoxa. A familia L\u00e1scaris estabelec\u00e9rase na illa de Creta, mais moitos membros da mesma fuxiron a Italia logo da conquista de Creta polos otom\u00e1ns. Sim\u00f3n marchou a Constantinopla, onde o patriarca Xoanicio II nomeouno o 22 de marzo de 1656 arquimandrita, e enviouno a Venecia como exarca patriarcal. En Venecia, en data desco\u00f1ecida, converteuse ao catolicismo, o que lle levou a enfrontamentos coa colonia grega. Marchou a Ferrara e posteriormente a R\u00e1vena, e finalmente a Roma, onde permaneceu nos primeiros meses de 1658. A finais de ano marchou \u00e1 rexi\u00f3n de Himara, no Epiro setentrional baixo dominio otom\u00e1n.\nA rexi\u00f3n de Himara, con certa autonom\u00eda, carec\u00eda dun sistema xudicial, polo que L\u00e1scaris nomeou xu\u00edces e maxistrados a petici\u00f3n da poboaci\u00f3n. A rexi\u00f3n pertenc\u00eda ent\u00f3n ao arcebispado ortodoxo de Ohrid, e o arcebispo Atanasio II aceptou a uni\u00f3n coa Igrexa cat\u00f3lica pola predicaci\u00f3n de L\u00e1scaris. Como agradecemento, Atanasio II consagrou a L\u00e1scaris arcebispo de Durr\u00ebs, envi\u00e1ndoo de volta a Italia co t\u00edtulo de metropolita de Durr\u00ebs e Dalmacia e exarca de Iliria e levando d\u00faas cartas de Atanasio, unha delas para o papa Alexandre VII.\nO seu nomeamento episcopal, por\u00e9n, non foi aceptado por Propaganda Fide por ter feito por un bispo en cisma, e por considerar que o arcebispo de Ohrid non ti\u00f1a xurisdici\u00f3n sobre Durr\u00ebs. L\u00e1scaris pediu ent\u00f3n ao papa, o 24 de maio de 1660, que acollera a Atanasio II, e o 4 de setembro Alexandre VII escribiu un breve a Atanasio II onde acoll\u00eda a s\u00faa uni\u00f3n e aceptaba a consagraci\u00f3n de L\u00e1scaris, quen era enviado de volta.\nSegunda estancia en Himara.\nA finais de 1660 L\u00e1scaris volveu a Himara para continuar a misi\u00f3n de Neofito Rodin\u00f2, acompa\u00f1ado de dous alumnos do Pontificio Colexio Grego, Arcadio Stanilas e Onofrio Constantini. Tiveron boa acollida entre a poboaci\u00f3n, pero non por parte das autoridades locais civ\u00eds (venecianas e otom\u00e1s) e relixiosas, que lle dificultaron a s\u00faa labor. No ver\u00e1n de 1661 os otom\u00e1ns atacaron a rexi\u00f3n, e Sim\u00f3n tivo que esconderse. Ademais da s\u00faa actividade relixiosa e a prol da uni\u00f3n coa Santa S\u00e9, levou a cabo unha actividade a favor da Coroa de Espa\u00f1a e de lexislaci\u00f3n local. A persecuci\u00f3n afectou tam\u00e9n \u00e1 s\u00faa familia, que tivo que emigrar de Creta a Sicilia.\nO 16 de xu\u00f1o de 1662 o metropolita Cal\u00ednico II de Ioannina excomungouno pola s\u00faa tarefa misional a prol do catolicismo, e ped\u00eda aos habitantes que lle evitasen. Os habitantes de Himara e Vuno defenderon a Sim\u00f3n, e expulsaron a Cal\u00ednico, aducindo que Sim\u00f3n era v\u00edtima dunha conspiraci\u00f3n. Atanasio II e Sim\u00f3n L\u00e1scaris excomungaron aos conspiradores. \u00c1s dificultades relixiosas un\u00edronse dificultades b\u00e9licas, e os habitantes de Himara pediron a Sim\u00f3n que se retirara at\u00e9 que mellorara a situaci\u00f3n coas autoridades civ\u00eds e relixiosas. Ao non ter efecto a excomu\u00f1\u00f3n, Cal\u00ednico II acudiu aos otom\u00e1ns acus\u00e1ndolle de promover a sublevaci\u00f3n contra eles, e L\u00e1scaris retirouse para salvar a vida e evitar perigos aos habitantes de Himara. Marchou a Corf\u00fa xunto a Atanasio II, quen lle nomeou vigairo patriarcal en Roma nunha carta do 19 de setembro de 1662. A s\u00faa estancia en Corf\u00fa prolongouse durante varios meses. Finalmente, Propaganda Fide liberou a L\u00e1scaris das s\u00faas responsabilidades misioneiras o 3 de xullo de 1663.\nPrimeira estancia en Espa\u00f1a.\nLogo de ser relevado das s\u00faas responsabilidades, tentou viaxar a Roma mais non recibiu permiso por parte da Congregaci\u00f3n, e L\u00e1scaris finalmente deixou os seus servizo e pasou a Espa\u00f1a. Na Corte solicitou unha compensaci\u00f3n econ\u00f3mica polos seus servizos \u00e1 Igrexa e \u00e1 Coroa, e pola persecuci\u00f3n recibida tanto por el mesmo como pola s\u00faa familia, e o rei aceptou a s\u00faa petici\u00f3n."}
{"id": "341634", "revid": "89787", "url": "https://gl.wikipedia.org/wiki?curid=341634", "title": "Arquitectura do Barroco", "text": "A arquitectura do Barroco, tam\u00e9n co\u00f1ecida como arquitectura barroca, \u00e9 un per\u00edodo da historia da arquitectura que veu precedida do Renacemento e do Manierismo; xerouse en Roma durante o s\u00e9culo XVII e estendeuse at\u00e9 mediados do s\u00e9culo XVIII polos Estados absolutistas europeos.\nO termo Barroco, derivado do portugu\u00e9s \"barru\", \"perla de forma diferente ou irregular\", utilizouse nun primeiro momento de forma despectiva para indicar a falta de regularidade e orde do novo estilo. A caracter\u00edstica principal da arquitectura barroca foi a utilizaci\u00f3n de composici\u00f3ns baseadas en puntos, curvas, elipses e espirais, as\u00ed como figuras polic\u00e9ntricas complexas compostas de motivos que se intercalaban uns con outros. A arquitectura valeuse da pintura, a escultura e os estucados para crear conxuntos art\u00edsticos teatrais e exuberantes que servisen para enxalzar os monarcas que os encargaron.\nNalg\u00fans pa\u00edses europeos como Francia e Inglaterra e noutras rexi\u00f3ns da Europa setentrional produciuse un movemento m\u00e1is racionalista derivado directamente do Renacemento que se denominou Clasicismo barroco. Ao longo do s\u00e9culo XVIII foise desenvolvendo en Francia un movemento derivado do Barroco que multiplicaba a s\u00faa exuberancia e base\u00e1base fundamentalmente nas artes decorativas que se denominou Rococ\u00f3 e acabouse exportando a boa parte de Europa.\nContrariamente \u00e1s teor\u00edas segundo as cales o movemento barroco xurdiu a partir do Manierismo, foi o Renacemento tard\u00edo o movemento que acabou desencadeando en \u00faltimo termo o Barroco. De feito, a arquitectura manierista non foi suficientemente revolucionaria para evolucionar radicalmente, nun sentido espacial e non s\u00f3 superficial, a partir dos estilos da antig\u00fcidade aos novos fins populares e ret\u00f3ricos da \u00e9poca do contrarreformismo.\nXa no s\u00e9culo XVI, Miguel Anxo Buonarroti anunciara o Barroco dunha forma colosal e masiva na c\u00fapula da Bas\u00edlica de San Pedro de Roma, as\u00ed como as alteraci\u00f3ns nas proporci\u00f3ns e as tensi\u00f3ns das ordes cl\u00e1sicas expresados na escaleira de acceso \u00e1 Biblioteca Laurenciana de Florencia, do mesmo autor, e a enorme cornixa engadida ao Palacio Farnese. Estas intervenci\u00f3ns suscitaran diversos comentarios na s\u00faa \u00e9poca pola s\u00faa brusca alteraci\u00f3n das proporci\u00f3ns cl\u00e1sicas can\u00f3nicas. Non obstante, noutras obras Miguel Anxo cedera \u00e1 influencia manierista, polo que foi s\u00f3 tras o fin do Manierismo cando se redescubriu a Miguel Anxo como o pai do Barroco.\nO novo estilo desenvolveuse en Roma, e alcanzou o seu momento \u00e1lxido entre 1630 e 1670; a partir de ent\u00f3n o Barroco estendeuse polo resto de Italia e de Europa, mentres que no s\u00e9culo XVIII Roma volveu de novo ao Clasicismo seguindo o exemplo de Par\u00eds.\nA influencia do Barroco non se limitou ao s\u00e9culo XVII; a principios do s\u00e9culo XVIII desenvolveuse o estilo denominado Rococ\u00f3, que non sendo unha pura continuaci\u00f3n do primeiro poder\u00eda ser considerado como a \u00faltima fase do Barroco.\nDesenvolvemento hist\u00f3rico e xeogr\u00e1fico.\nA x\u00e9nese da arquitectura barroca in\u00edciase en Italia, con figuras tan determinantes como Gian Lorenzo Bernini e Francesco Borromini.\nEn Espa\u00f1a, a arquitectura barroca vai estar presidida polo gusto pola desornamentaci\u00f3n e a sobriedade que introducira o estilo herreriano, con importantes edificios nos que impera un estilo mesurado e case cl\u00e1sico.\nEn Am\u00e9rica, tras a conquista espa\u00f1ola, a linguaxe do barroco desenvolveuse en forma importante enriquec\u00e9ndose coa man de obra e os conceptos propios da arquitectura e arte precolombianas, como o uso extensivo de cores brillantes, destac\u00e1ndose en forma especial o barroco mexicano, o peruano e o cubano.\nEn Alema\u00f1a e en Austria a inspiraci\u00f3n italiana combinada coa francesa crear\u00e1 edificios de grande exuberancia decorativa, sobre todo nos interiores, de luminosidade brusca, que dar\u00e1n paso ao estilo Rococ\u00f3, que se define polo gusto polas cores luminosas, suaves e claros.\nEn Inglaterra predomina o equilibrio e a austeridade.\nO urbanismo.\nA cidade do barroco vese como a imaxe do seu gobernante, cuxa importancia se mide polo seu tama\u00f1o e polo n\u00famero dos seus habitantes.\nNas cortes m\u00e1is poderosas de Europa, a estrutura urbana tentar\u00e1 ostentosamente asentar os valores e a estrutura pol\u00edtica creada polos dirixentes.\nA cidade vaise a estruturar ao redor dun centro, como o poder absoluto ten como centro o Rei, ao que confl\u00faen grandes v\u00edas, rectas de amplas perspectivas. As prazas ser\u00e1n un dos grandes elementos, reflexo e s\u00edmbolo do poder civil ou relixioso, entendidas como escenarios de festas e representaci\u00f3n.\nOs cambios vanse reflectir mellor nas pequenas cortes europeas, onde as realizaci\u00f3ns poden cambiar e determinar a imaxe de toda a cidade, como \u00e9 o caso de W\u00fcrzburg, mentres que nos grandes organismos urbanos como Par\u00eds ou Roma, a complexidade e a aparatosidade dos proxectos vaise enfrontar coa cidade preexistente, que dificulta en gran medida a transformaci\u00f3n pretendida, consegu\u00edndose mellores resultados nas novas residencias dos soberanos, f\u00f3ra da cidade, como \u00e9 o caso de Versalles.\nAm\u00e9rica recibiu os conceptos urban\u00edsticos renacentistas primeiro e barrocos posteriormente, ao longo da extensiva urbanizaci\u00f3n que os colonizadores europeos levaron a cabo durante os s\u00e9culos XVI a XIX.\nA arquitectura galega no Barroco.\nA arquitectura barroca transformou Santiago de Compostela, centro do barroco galego, comezando pola catedral, \u00e1 que se lle engadiron as torres e a fachada do Obradoiro. Esta transformaci\u00f3n da arquitectura e da arte coincide coa da sociedade e econom\u00eda no Reino de Galiza, coa fidalgu\u00eda de pazo e a Igrexa como clases directoras do cambio. Este \u00e9 un dos per\u00edodos \u00e1lxidos da historia da arte galega, de xeito tal que desde o Rom\u00e1nico non se asistira a un af\u00e1n semellante de renovaci\u00f3n coma o que se vai desenvolver desde mediados do s\u00e9culo XVII at\u00e9 a segunda metade do seguinte. Tanto a nivel urbano coma rural prod\u00facese un fen\u00f3meno de mudanza das estruturas s\u00f3 comparable aos momentos culminantes de \u00e9pocas hist\u00f3ricas anteriores. Hai que resaltar o rol do Cabido Catedralicio de Santiago neste pulo renovador, pola s\u00faa privilexiada situaci\u00f3n econ\u00f3mica e o af\u00e1n por conservar o templo compostel\u00e1n como un dos edificios m\u00e1is significativos da Cristiandade, defendendo a opci\u00f3n art\u00edstica que desde al\u00ed irradiar\u00e1 da man de novos arquitectos.\nA recuperaci\u00f3n econ\u00f3mica galega a partir dos primeiros anos do s\u00e9culo XVIII propicia a aparici\u00f3n dunha nova clientela, a pequena nobreza. O historiador Alfredo Vigo di que o Barroco \u00abfoi unha apolox\u00eda do Reino de Galiza, unha imaxe do triunfo e do seu v\u00ednculo con Deus\u00bb, afirma que a primeira etapa do Barroco galego foi moi vexetal, enligada \u00e1 met\u00e1fora do pa\u00eds como para\u00edso terreal (contrastando cos mapas medievais nos que se presentaba como o reino do Xu\u00edzo Final e do \"Finis Terrae\"); e na segunda metade do s\u00e9culo XVII e XVIII o estilo var\u00eda, simultaneamente \u00e1s reivindicaci\u00f3ns de representaci\u00f3n nas Cortes, recuperada en 1622 grazas Diego Sarmiento de Acu\u00f1a, e \u00e1 confirmaci\u00f3n de Santiago como centro de peregrinaci\u00f3n e padroado, uns anos despois de que o cardenal italiano C\u00e9sar Baronio negase que o ap\u00f3stolo tivese predicado en Hispania.\nA arquitectura civil est\u00e1 representada polos numerosos pazos coma o pazo de Oca, o de Fefi\u00f1\u00e1ns (de aire cl\u00e1sico, combina elementos barrocos con outros post-renacentistas italianos), o de Castrelos, o de Ortigueira, ou a reconstruci\u00f3n do pazo de Dodro."}
{"id": "341635", "revid": "7802", "url": "https://gl.wikipedia.org/wiki?curid=341635", "title": "Arquitectura barroca", "text": ""}
{"id": "341637", "revid": "98629", "url": "https://gl.wikipedia.org/wiki?curid=341637", "title": "Festival de Eurovisi\u00f3n 2017", "text": "O LXII Festival da Canci\u00f3n de Eurovisi\u00f3n tivo lugar en Ucra\u00edna os d\u00edas 9, 11 e 13 de maio de 2017 trala vitoria de Jamala na edici\u00f3n de 2016 coa canci\u00f3n \"1944\". Esta foi a segunda vez que Ucra\u00edna acolleu o festival, sendo a primeira en 2005.\nO evento tivo lugar no Centro Internacional de Exposici\u00f3ns e foi conducido por Oleksandr Skichko, Volodymyr Ostapchuk e Timur Miroshnychenko (este \u00faltimo como presentador nas conexi\u00f3ns coa denominada \"Green room\"). Foi a segunda ocasi\u00f3n, ademais da edici\u00f3n inaugural de 1956 conducida por un home en solitario, na que os presentadores foron exclusivamente homes.\nO ga\u00f1ador foi Salvador Sobral, que representaba a Portugal co tema \"Amar pelos dois\". A canci\u00f3n ga\u00f1ou ambas votaci\u00f3ns; obtivo 382 puntos do xurado e 376 do televoto. Este territorio foi o pa\u00eds en permanecer m\u00e1is tempo sen ga\u00f1ar (48 edici\u00f3ns), xa que, desde o seu debut en 1964, non ga\u00f1ara ningunha vez.\nO lema desta edici\u00f3n foi \"Celebrate Diversity\" (\"Celebrade a diversidade\"). Este vi\u00f1a acompa\u00f1ado dun logotipo baseado nos colares tradicionais ucra\u00ednos co\u00f1ecidos como \"namysto\", que ao empregar contas con distintos dese\u00f1os simbolizan \"tanto a diversidade como a individualidade\", segundo palabras dos organizadores.\nO 31 de outubro de 2016 confirmouse a listaxe de pa\u00edses participantes no festival, cun total de 43, igualando o r\u00e9cord de participantes alcanzado en 2008 e 2011. Portugal e Roman\u00eda volveron despois dun ano de ausencia. Pola s\u00faa parte, Bosnia e Hercegovina, que regresara na edici\u00f3n anterior, decidiu retirarse debido a problemas financeiros. As\u00ed mesmo, Rusia retirouse despois de que o pa\u00eds organizador prohibise a entrada \u00e1 s\u00faa cantante, co que o n\u00famero de participantes finalmente foi de 42.\nItalia foi a gran favorita do festival seguida por Portugal, Bulgaria e Suecia, e en menor medida, B\u00e9lxica, Australia, Armenia e Francia. Despois das semifinais e pouco antes da final, Portugal e Moldavia subiron nas apostas. Ao final, Portugal declarouse campi\u00f3n de Eurovisi\u00f3n 2017, seguido de Bulgaria, Moldavia, B\u00e9lxica e Suecia. O \u00fanico veci\u00f1o de Portugal, Espa\u00f1a, quedou en \u00faltima posici\u00f3n.\nO 22 de marzo, o goberno ucra\u00edno prohibiu a entrada \u00e1 representante rusa Yuliya Samoylova. Segundo o mesmo, a artista entrou a Ucra\u00edna sen autorizaci\u00f3n cando actuou en Crimea\u2014 territorio que Ucra\u00edna considera seu\u2014 tras a anexi\u00f3n rusa, co cal se lle prohibiu a entrada ao pa\u00eds a Yuliya por 3 anos. O 23 de marzo, a Uni\u00f3n Europea de Radiodifusi\u00f3n permitiu a Sam\u00f3ylova participar por sat\u00e9lite desde f\u00f3ra do pa\u00eds anfitri\u00f3n, un feito sen precedentes na historia do festival. Con todo, devandita posibilidade foi descartada por Rusia, que considera que todos os pa\u00edses deben participar obrigatoriamente sobre o mesmo escenario e que as normas estabelecen que \"o pa\u00eds organizador do festival debe garantir a todos os participantes a posibilidade de obter un visado para o per\u00edodo de celebraci\u00f3n do evento\". Do mesmo xeito, devandita posibilidade foi descartada por Ucra\u00edna, pa\u00eds organizador, que considera que a simple retransmisi\u00f3n da actuaci\u00f3n da cantante pola s\u00faa televisi\u00f3n nacional, viola as s\u00faas leis na mesma medida que se permitise a s\u00faa entrada no pa\u00eds. Finalmente, o 13 de abril, Rusia confirmou a s\u00faa retirada do festival, afirmando que regresar\u00edan na edici\u00f3n de 2018.\nOrganizaci\u00f3n.\nSede do festival.\nAs seguintes cidades manifestaron o seu interese en acoller o Festival (en verde, a infraestrutura ga\u00f1adora).\n Cidades finalistas Cidade sede\nCondici\u00f3ns impostas pola NTU de Ucra\u00edna.\nO 23 de xu\u00f1o de 2016, a NTU anunciou as condici\u00f3ns que deb\u00edan cumprir as cidades que quixesen acoller a celebraci\u00f3n do Festival:\nProceso de selecci\u00f3n por parte da UER e da NTU.\nO proceso de selecci\u00f3n foi anunciado pola UER o 24 de xu\u00f1o de 2016, comezando ese mesmo d\u00eda e finalizando o 1 de agosto. Constar\u00e1 de 4 etapas:\nA rolda de prensa tivo lugar o d\u00eda 9 de setembro de 2016, dous voceiros do goberno ucra\u00edno anunciaron K\u00ediv como cidade sede, e tam\u00e9n deron o resultado da votaci\u00f3n:\nHoubo unha abstenci\u00f3n.\nDebate a seis televisado na NTU.\nO 20 de xullo de 2016, a NTU organizara un debate a seis (cun representante por cada cidade candidata a albergar o Festival. \u00c1s 17:30 (hora galega), os espectadores da \"UA 1\" puideron seguir o debate en ucra\u00edno, o resto do mundo f\u00edxoo a trav\u00e9s de YouTube con comentarios en ingl\u00e9s. No plat\u00f3 tam\u00e9n houbo p\u00fablico e intervenci\u00f3ns de \"eurofans,\" periodistas e m\u00fasicos.\nConclave da UER-NTU para decidir as cidades finalistas.\nO primeiro atraso da NTU chegou cando a presentaci\u00f3n oficial das seis cidades e a votaci\u00f3n (a porta cerrada) para decidir as finalistas non se produciu ao d\u00eda seguinte, tal e como anunciara a UER, sen\u00f3n dous d\u00edas despois, o d\u00eda 22 de xullo.\nA presentaci\u00f3n das cidades \u00eda durar hora e media, mais a emisi\u00f3n especial prolongouse outra hora debido \u00e1 ausencia de l\u00edmite de tempo na presentaci\u00f3n de cada cidade. Alcaldes, concelleiros e mesmo a ga\u00f1adora do Festival de Eurovisi\u00f3n 2016, Jamala, interviron e responderon ante os periodistas. A emisi\u00f3n foi \u00edntegra en ucra\u00edno.\n\u00c1s 17:50 (hora galega) as tres cidades finalistas (nun principio \u00edan ser s\u00f3 d\u00faas) foron anunciadas cun atraso de m\u00e1is de tres horas. As escollidas foron: K\u00ediv, Odesa e Dnipro.\nLista de participantes.\nA lista oficial de participantes deuse a co\u00f1ecer o 31 de outubro de 2016, totalizando 43 pa\u00edses inscritos e igualando o r\u00e9cord de participantes estabelecido nos festivais de 2008 e 2011. C\u00f3mpre destacar os retornos de Portugal e Roman\u00eda tras a s\u00faa ausencia na edici\u00f3n de 2016, mentres que Bosnia e Hercegovina retirouse por problemas financeiros. Rusia retirouse m\u00e1is tarde, o 13 de abril de 2017, tras a prohibici\u00f3n imposta ao seu representante, Yulia Sam\u00f3ilova, de entrar no pa\u00eds ucra\u00edno, deixando a lista de pa\u00edses en 42.\nSorteo de semifinais.\nOs compo\u00f1entes do Big Five (Alema\u00f1a, Espa\u00f1a, Francia, Italia e Reino Unido) e o anfitri\u00f3n Ucra\u00edna tiveron garantido o seu pase \u00e1 final do festival, que se celebrou o 13 de maio. \nOs outros 36 pa\u00edses ga\u00f1\u00e1ronse este posto na semifinal. 18 deles enfront\u00e1ronse na primeira semifinal do 9 de maio mentres que os outros 18 restantes fixeron o propio o 11 de maio. Os dez m\u00e1is votados de cada unha das semifinais conseguiron o pase \u00e1 gran final. O sorteo para decidir en que semifinal actuar\u00eda cada candidatura e en que metade (primeira ou segunda) levouse a cabo o 31 de xaneiro de 2017; para iso os pa\u00edses participantes foron repartidos en seis bombos en raz\u00f3n da s\u00faa localizaci\u00f3n xeogr\u00e1fica e tendencia nas votaci\u00f3ns.\nFestival.\nSemifinal 1.\nA primeira semifinal celebrouse o 9 de maio de 2017. Un total de 21 pa\u00edses tiveron dereito a voto: os 18 participantes m\u00e1is Espa\u00f1a, Italia e Reino Unido, quen xa se encontraban clasificados directamente \u00e1 final. O show foi aberto por Monatik interpretando \u00abSpinning\u00bb para logo aparecer os presentadores Oleksandr Skichko,\u00a0Volodymyr Ostapchuk\u00a0e\u00a0Timur Miroshnychenko. Tras isto, deuse paso \u00e1 presentaci\u00f3n dos 18 semifinalistas. A gala foi amenizada por Jamala interpretando a canci\u00f3n ga\u00f1adora do ano anterior \u00ab1944\u00bb as\u00ed como o tema \u00abZamanyly\u00bb, mentres a xente proced\u00eda a votar e posteriormente realiz\u00e1base o conteo dos votos.\nOs resultados revelados unha vez rematado a semifinal outorg\u00e1ronlle a s\u00faa primeira vitoria nunha semifinal a Portugal, que co tema de corte cl\u00e1sico \"Amar pelos dois\" interpretado por Salvador Sobral obtivo 370 puntos. O pa\u00eds ib\u00e9rico venceu nas votaci\u00f3ns tanto de xurado como do p\u00fablico, acumulando 16 puntuaci\u00f3ns m\u00e1ximas entre ambas. O segundo lugar foi para Moldavia, quen igualou o seu mellor resultado hist\u00f3rico en semifinais, con SunStroke Project e o tema \"Hey, Mamma!\", e logrou o seu primeiro pase \u00e1 final desde 2013. O terceiro lugar foi a parar \u00e1 favorita Suecia, e o top 5 foi completado por B\u00e9lxica e Chipre.\nEntre as eliminaci\u00f3ns, sorprendeu a de Finlandia, quen durante a semana de ensaios e d\u00edas previos ao concurso se converteran nunha das revelaci\u00f3ns tanto para a prensa como para as apostas, que mesmo predixeron o seu pase \u00e1 final sen problemas, pero que ao final solo conseguiron a 12\u00aa posiic\u00f3n, con 92 puntos, a m\u00e1is de 20 puntos do pase \u00e1 gala do s\u00e1bado.\nSemifinal 2.\nA segunda semifinal do Festival da Canci\u00f3n de Eurovisi\u00f3n 2017 celebrouse o 11 de maio de 2017 \u00e1s 21 horas (CEST). 18 pa\u00edses participaron neste evento, en busca dun dos 10 postos para a Gran Final. Un total de 21 pa\u00edses tiveron dereito a voto nesta semifinal: os 18 participantes m\u00e1is Alema\u00f1a, Francia e o anfitri\u00f3n Ucra\u00edna, quen xa se encontraban clasificados directamente \u00e1 final.\nA semifinal deu comezo cun tema eurovisivo polos presentadores Skichko e Ostapchuk para logo comezar as presentaci\u00f3ns dos semifinalistas. Os 15 minutos que tiveron os espectadores para votar e posteriomente o tempo para realizar o conteo de votos, foi amenizado por Apache CREW, xunto \u00e1 transmisi\u00f3n da segunda parte do v\u00eddeo de Verka Serduchka. \nA votaci\u00f3n outorgoulle a s\u00faa primeira vitoria nunha semifinal a Bulgaria, co xove Kristian Kostov e a canci\u00f3n \"\u00abBeautiful Mess\u00bb\", coa cal impuxeron o r\u00e9cord de puntuaci\u00f3n de 403 puntos, superando os 342 puntos do ruso Sergey Lazarev da edici\u00f3n anterior. O pa\u00eds cauc\u00e1sico obtivo 19 puntuaci\u00f3ns m\u00e1ximas entre as d\u00faas votaci\u00f3ns, tam\u00e9n unha cifra r\u00e9cord, superando con creces a mellor participaci\u00f3n do pa\u00eds, cando o ano anterior se clasificaron en 5\u00b0 lugar. O segundo lugar foi para Hungr\u00eda, quen igualou o seu mellor resultado nunha semifinal con Joci P\u00e1pai e o tema folk \"\u00abOrigo\u00bb\", que obtivo 231 puntos. O top 3 completouno Israel, quen tam\u00e9n igualou a s\u00faa mellor participaci\u00f3n con Imri Ziv. Destacou tam\u00e9n a clasificaci\u00f3n de Dinamarca e Noruega, despois dos fracasos do ano anterior, e no caso do primeiro, dous anos seguidos sen clasificarse \u00e1 final. \nNunha das semifinais m\u00e1is abertas na historia do concurso, as eliminaci\u00f3ns de Su\u00edza, Estonia e Irlanda causaron controversia, ao ser consideradas favoritas polas casas de apostas, os eurofans ou a prensa para o pase \u00e1 final. No caso de Estonia, un fallo no micr\u00f3fono de Laura causou que non se escoitasen os primeiros dous segundos da canci\u00f3n, o que abriu m\u00e1is a pol\u00e9mica co pa\u00eds anfitri\u00f3n sobre os fallos presentados durante as semifinais. As\u00ed mesmo, no caso de Irlanda, supuxo a quinta eliminaci\u00f3n consecutiva en semifinais.\nFinal.\nA Gran Final celebrouse o 13 de maio de 2017 \u00e1s 22:00 CEST. Deseguido, unha listaxe da orde e clasificaci\u00f3n dos pa\u00edses participantes:\nOutros pa\u00edses.\nA elixibilidade para a participaci\u00f3n potencial no Festival da Canci\u00f3n de Eurovisi\u00f3n require unha emisora nacional que sexa membro activo da UER que vaia ser capaz de transmitir o concurso a trav\u00e9s da rede de Eurovisi\u00f3n. A UER enviou invitaci\u00f3ns para participar aos cincuenta e seis membros activos e aun membro asociado (Australia). Corenta e dous pa\u00edses confirmaron que estar\u00edan no festival.\nControversias.\nPresentaci\u00f3n da canci\u00f3n francesa.\nFrance 2, a emisora nacional de Francia, anunciara a Alma como a s\u00faa representante coa canci\u00f3n Requiem o 9 de febreiro de 2017. Descubriuse durante a semana do 17 de febreiro que a canci\u00f3n do artista fora gravada e realizada antes do prazo de presentaci\u00f3n da UER o 1 de setembro de 2016, o que violaba a pol\u00edtica de env\u00edo de canci\u00f3ns da UER. Investigaci\u00f3ns adicionais mostran que a canci\u00f3n de Alma realizouse a finais de xaneiro de 2015. Mentres que a emisora francesa afirmou que a canci\u00f3n do seu artista seleccionado non viola a pol\u00edtica de env\u00edo da UER, non houbo unha decisi\u00f3n final sobre a posible descualificaci\u00f3n de Francia da contenda e este pa\u00eds participou sen problemas no Festival.\nProhibici\u00f3n de entrada a Ucra\u00edna a Yulia Sam\u00f3ilova.\nA cantante rusa Yulia Sam\u00f3ilova foi seleccionada para representar a Rusia no Festival da Canci\u00f3n de Eurovisi\u00f3n 2017 celebrado na capital de Ucra\u00edna, K\u00ediv, coa canci\u00f3n \u00abFlame Is Burning\u00bb. Con todo, o Servizo de Seguridade de Ucra\u00edna (SBU) prohibiulle viaxar por tres anos a Ucra\u00edna, por atravesar ilegalmente a fronteira ucra\u00edna durante a s\u00faa visita a Crimea en 2015, rexi\u00f3n anexionada por Rusia en 2014. Segundo a lei ucra\u00edna, o ingreso a Crimea por estranxeiros a trav\u00e9s de Rusia \u00e9 ilegal. Yulia Sam\u00f3ilova declarou que actuou en Crimea en 2015. \nA UER respondeu afirmando que segu\u00eda garantindo que todos os participantes puidesen actuar en K\u00ediv, pero que estaban \u00abprofundamente decepcionados con esta decisi\u00f3n, xa que cremos que vai en contra do esp\u00edrito do concurso e a noci\u00f3n de inclusi\u00f3n que se atopa no centro dos seus valores\u00bb. Un compromiso foi ofrecido a Rusia da UER (EBU) para permitir que Samoylova realizase a s\u00faa entrada v\u00eda sat\u00e9lite desde un lugar de elecci\u00f3n da emisora.\nO xefe da UER, Ingrid Deltenre, cualificou o comportamento de Ucra\u00edna como \u00ababsolutamente inaceptable\u00bb. \u00abLamento profundamente que Ucra\u00edna estea abusando do CES por raz\u00f3ns pol\u00edticas. O Festival de Eurovisi\u00f3n deber\u00eda deleitar e unir a mill\u00f3ns de persoas. Non debe ser usado para po\u00f1er en contra a uns e outros. O comportamento de Ucra\u00edna \u00e9 absolutamente inaceptable\u00bb.\nO Servizo de Seguridade de Ucra\u00edna anunciou o 22 de marzo que prohibiran a Yulia Sam\u00f3ilova entrar en Ucra\u00edna durante tres anos. En resposta, a UER permitiu a Yulia Sam\u00f3ilova participar en directo desde f\u00f3ra de Ucra\u00edna, v\u00eda sat\u00e9lite. Con todo, devandita posibilidade foi descartada tanto por Rusia como por Ucra\u00edna. Finalmente, o 13 de abril, a emisora rusa anunciou a s\u00faa retirada do festival. Anunciaron, tam\u00e9n, pouco despois, que volver\u00edan o ano seguinte e que Yulia Samoylova ser\u00eda o seu representante.\nEmisora israel\u00ed comprometida.\nBaixo unha proposta do primeiro ministro Benjam\u00edn Netanyahu e o ministro de finanzas Moshe Kahlon, a Autoridade de Radiodifusi\u00f3n de Israel (IBA) est\u00e1 sendo reorganizada actualmente en d\u00faas entidades separadas: a Corporaci\u00f3n de Radiodifusi\u00f3n de Israel (IPBC), responsabilizada en \"programaci\u00f3n xeral\" como entretemento, e outra especializada en novas e programas de actualidade. A IPBC tam\u00e9n ser\u00eda marcada como \"KAN\". A Uni\u00f3n Europea de Radiodifusi\u00f3n informou \u00e1 xunta executiva da IPBC o 8 de abril que ese compromiso lles far\u00eda non poder permanecer como membro desta sen unha programaci\u00f3n de novas e programas de actualidade. M\u00e1is tarde, informouse de que a IBa poder\u00eda deixar de ser membro da UER. Con todo, o 9 de maio, a IBA pechou inesperadamente tras a emisi\u00f3n do seu programa de novas nocturno. A segunda semifinal e a final deste festival ser\u00e1n os \u00faltimos programas en ser retransmitidos pola emisora israel\u00ed, onde un persoal m\u00ednimo de vinte persoas asegurar\u00e1 unha transmisi\u00f3n normal na Canle 1 (televisi\u00f3n) e 88FM (radio).\nPol\u00e9mica sobre a abolici\u00f3n da voz en vivo.\nA emisora noruega NRK tivo conversas coa UER con respecto \u00e1 abolici\u00f3n da norma que prohibe voces pregravadas durante as interpretaci\u00f3ns en vivo do festival. Tal norma ten a intenci\u00f3n de garantir a autenticidade das actuaci\u00f3ns. O debate deriva do desgusto expresado polo representante noruegu\u00e9s JOWST sobre a norma nunha entrevista o 24 de marzo, con respecto \u00e1s voces pregravadas da s\u00faa canci\u00f3n \"Grab the Moment\", que non poden ser atribu\u00eddas na actuaci\u00f3n en vivo.\nO mesmo debate tam\u00e9n tivo lugar en 1999, cando as voces pregravadas da canci\u00f3n croata, \"Marija Magdalena\", interpretada por Doris Dragovi\u0107, levaron \u00e1 delegaci\u00f3n noruega, ent\u00f3n dirixida por Jon Ola Sand, a protestar. Tales demandas levaron \u00e1 UER a considerar diminu\u00edr un terzo a puntuaci\u00f3n final de Croacia, reduc\u00edndoa de 118 puntos a 79. Con todo, esa reduci\u00f3n nunca ocorreu. A posible abolici\u00f3n da norma, xunto \u00e1 eliminaci\u00f3n da orquestra ese mesmo ano, levou a moitos seguidores e cr\u00edticos a pensar que o festival volveuse demasiado comercializado e que a autenticidade das actuaci\u00f3ns en vivo veuse comprometida.\nTras debater o asunto coa UER, permit\u00eduselle a NRK unha expeci\u00f3n con respecto \u00e1 norma. JOWST declarou que \"permit\u00edusenos [\u00e1 delegaci\u00f3n noruega] usar as voces gravadas, [...]. Pero tam\u00e9n practicaron un plan B cos coristas, por se hai grandes protestas doutros en K\u00ediv\". A emisora noruega dixo o 2 de maio que JOWST ten a intenci\u00f3n de interpretar a canci\u00f3n de forma ac\u00fastica como apoio, sendo acompa\u00f1ado por dous coristas que interpretar\u00e1n as voces pregravadas usando un filtro aplicado polo equipo de enxe\u00f1ar\u00eda para non comprometer a calidade do son.\nUn xu\u00edz noruegu\u00e9s en substituci\u00f3n.\nO membro do xurado noruegu\u00e9s Per Sundnes fixo comentarios no programa de avance de NRK \"Adresse Kiev\" o 17 de abril de 2017 sobre o representante irland\u00e9s Brendan Murray, dicindo: \u00abPasou moito tempo desde que quedaron ben e nom creo que o vaian a facer de novo. Intentan a mesma f\u00f3rmula ano tras ano\u00bb. Os comentarios non foron benvidos pola delegaci\u00f3n irlandesa, que m\u00e1is tarde informou sobre isto \u00e1 UER.\nO \"Irish Independent\" anunciou o 8 de maio que Sundnes fora substitu\u00eddo por un presunto incumplimento das normas do xurado. Comentando sobre a decisi\u00f3n, o xefe da delegaci\u00f3n de Irlanda, Michael Kealy, dixo: \u00abAl\u00e9grome de que a Uni\u00f3n Europea de Radiodifusi\u00f3n reaccionase rapidamente ante esta situaci\u00f3n e que todos os membros do xurado sexan imparciais. S\u00f3 \u00e9 xusto que cada canci\u00f3n no Festival da Canci\u00f3n de Eurovisi\u00f3n sexa xulgada cos seus m\u00e9ritos individuais na noite\u00bb. Sundnes fora substitu\u00eddo por Erland Bakke.\nSundnes declarou nunha entrevista con \"Verdens Gang\": \u00abNon sei nada sobre as cousas do xurado, \u00e9 s\u00f3 que non estou [niso]. Non foi realmente sorprendente. A mesma cousa pasou con Suecia o ano pasado co xurado profesional sueco\u00bb.\nNRK admitiu que cometeu un erro ao deixar a Sundness estar no xurado profesional e no panel de xurado de \"Adresse Kiev\". Con todo, cando foron informados pola UER que o que fixo estaba en contra das regras, rectificaron a situaci\u00f3n rapidamente. O xerente de proxectos do Melodi Grand Prix, Stig Karlsen, dixo: \u00abRecibimos algunhas queixas de varios equipos onde Per estivo de xurado, mentres que ao mesmo tempo foi significativo no programa. Polo tanto, fixemos unha nova avaliaci\u00f3n\u00bb.\nProblemas t\u00e9cnicos estonios.\nO 11 de maio de 2017, durante a transmisi\u00f3n da segunda semifinal, o micr\u00f3fono da representante estonia semellou non ter funcionado ben, xa que a cantante Laura P\u00f5ldvere non puido ser escoitada durante dous segundos polos teleespectadores. Revelouse m\u00e1is tarde que a delegaci\u00f3n estonia considerou solicitar \u00e1 UER que permitise a Koit Toome e Laura interpretar o seu tema \"Verona\" de novo como resultado do error, pero logo decidiron non o facer. Mart Normet, o xefe de elegaci\u00f3n de Estonia, explicou que \"se houbo unha actuaci\u00f3n tan poderosa por tres minutos e deron un m\u00e1ximo absoluto, esta enerx\u00eda non volver\u00e1 cando volvas ao escenario outra vez\". A UER respondeu \u00e1 situaci\u00f3n, presuntamente describindo o erro como \"puramente t\u00e9cnico\", xa que o micr\u00f3fono deb\u00eda terse acendido por si mesmo. No seu lugar, un t\u00e9cnico de son viuse forzado a acender o micr\u00f3fono. O pa\u00eds finalmente non alcanzou a gran final, e P\u00f5ldvere expresou o seu malestar, a\u00ednda que declarou que \"non creo que fose tremendamente influ\u00eddo cando algunhas palabras non foron o\u00eddas\".\nMensaxe pol\u00edtica de Salvador Sobral.\nDespois de que o representante de Portugal, Salvador Sobral, levase un xersei co texto \"S.O.S. Refugees\" durante a rolda de prensa da primeira semifinal, a UER ordenou unha prohibici\u00f3n de xeito que non a puidese levar polo resto do festival. Al\u00ed, Sobral explicou que a mensaxe detr\u00e1s do xersei era animar a Italia, Grecia e Turqu\u00eda a abrir as s\u00faas fronteiras para os refuxiados. A UER explicou que o seu xersei foi usado como unha \"mensaxe pol\u00edtica\", o que viola as normas do festival.\nInvasi\u00f3n da actuaci\u00f3n de Jamala.\nDurante a actuaci\u00f3n de Jamala no intervalo de votaci\u00f3n da final, onde presentou o seu tema \u00abI Believe In U\u00bb, un home cunha bandeira australiana invadiu o escenario e brevemente mostrou as s\u00faas n\u00e1degas antes de ser retirado pola seguridade. M\u00e1is tarde informouse de que a identidade do home era, en realidade, o bromista ucra\u00edno Vitalii Sediuk.\n\u00c1lbum oficial.\nEurovision Song Contest: Kyiv 2017 \u00e9 o \u00e1lbum oficial do festival, elaborado pola Uni\u00f3n Europea de Radiodifusi\u00f3n. Lanzouse dixitalmente mediante Universal Music Group o 21 de abril de 2017 e fisicamente o 28 de abril. O \u00e1lbum ten as 43 canci\u00f3ns participantes, inclu\u00edndo as semifinalistas que non lograron pasar \u00e1 final."}
{"id": "341641", "revid": "13293", "url": "https://gl.wikipedia.org/wiki?curid=341641", "title": "F\u00e9rveda de Entrecruces", "text": ""}
{"id": "341642", "revid": "98629", "url": "https://gl.wikipedia.org/wiki?curid=341642", "title": "Implantes de polipropileno", "text": "Os implantes de polipropileno son un tipo de implantes mamarios desenvolvidos polo cirurxi\u00e1n Gerald W. Johnson que, por causa das s\u00faas complicaci\u00f3ns m\u00e9dicas, foron prohibidos en 2001 na Uni\u00f3n Europea e nos Estados Unidos ao pouco do seu lanzamento.\nHistoria e caracter\u00edsticas.\nO procedemento consiste en inserir nos peitos unha bolsa cunhas fibras de polipropileno, xeralmente sobre o m\u00fasculo, que irritan os tecidos da mama e fan que esta xere un flu\u00eddo corporal que absorbe nunha cantidade baixa, apenas o 0,01% ao d\u00eda. Isto provoca un crecemento continuado do peito que s\u00f3 se pode deter extra\u00edndo as fibras de polipropileno. Ademais, outros inconvenientes son que os peitos poden medrar a ritmos diferentes e \u00e1s veces \u00e9 preciso realizar drenaxes para paliar un aumento desmesurado. Por\u00e9n, o aumento real\u00edzase con flu\u00eddos naturais da propia persoa, polo que se evita ter no corpo unha gran cantidade substancias alleas ao organismo, como ocorreria no caso de pretender alcanzar ese tama\u00f1o con outro tipo de implantes. Al\u00e9n diso, diversas usuarias que xa probaran outro tipo de pr\u00f3tesis mamarias expuxeron que os implantes de polipropileno causan unha sensaci\u00f3n m\u00e1is natural no corpo do que os implantes de silicona.\nAs\u00ed, os resultados deste procedemento torn\u00e1ronse nos maiores aumentos de peito nunca rexistrados cunha soa operaci\u00f3n, e foron descritos como unha expansi\u00f3n \u201cextrema, case do tama\u00f1o dos debuxos animados\u201d. Por estes motivos, este tipo de implantes foron usados principalmente no eido da pornografia, especialmente por aquelas modelos inclu\u00eddas na categor\u00eda de \"big-bust models\" ou de peitos grandes. As modelos que reco\u00f1eceron ter estes implantes son Chelsea Charms, Teddi Barrett, Maxi Mounds, Kayla Kleevage, Minka, Elizabeth Starr, Melonie Charm e Mistress Rhiannon."}
{"id": "341643", "revid": "25871", "url": "https://gl.wikipedia.org/wiki?curid=341643", "title": "James Douglas Ogilby", "text": "James Douglas Ogilby, nado o 16 de febreiro de 1853 en Belfast, Irlanda e finado o 11 de agosto de 1925 en Brisbane, Queensland, Australia, foi un icti\u00f3logo e herpet\u00f3logo australiano de orixe irlandesa.\nTraxectoria.\nFillo do naturalista William Ogilby (1808-1873), despois dos seus estudos no Winchester College e no Trinity College de Dubl\u00edn, traballou no British Museum. Interesouse polas aves e os peixes e viaxou aos Estados Unidos de Am\u00e9rica.\nEn 1884 obt\u00e9n un posto de axudante no Australian Museum de Sydney e casa, o mesmo ano, con Mary Jame Jameson.\nJames Douglas Ogilby publicou numerosos artigos sobre os r\u00e9ptiles, e describiu unha nova especie de tartaruga e varias novas especies de lagartos, entre elas:\nTam\u00e9n escribiu sobre os mam\u00edferos e os peixes de Australia. Foi elixido membro da Sociedade linneana de Londres en 1887. Traballou no British Museum, despois no Australian Museum de Sydney, do que se retirou en 1890 a causa do seu alcoholismo.\nContra 1903 instalouse en Brisbane, onde traballou como icti\u00f3logo no Queensland Museum. Poucos anos m\u00e1is tarde chega a ser membro da Sociedade Real de Queensland. Asina numerosas publicaci\u00f3ns co seu amigo Alan Riverstone McCulloch (1885-1925).\nOgilby faleceu o 11 de agosto de 1925 e est\u00e1 soterrado no \"Toowong Cemetery\", en Toowong, Brisbane, Queensland, Australia."}
{"id": "341644", "revid": "56817", "url": "https://gl.wikipedia.org/wiki?curid=341644", "title": "Clar\u00edn (Pontevedra)", "text": "Clar\u00edn foi un semanario editado en Pontevedra en 1936.\nHistoria e caracter\u00edsticas.\nSubtitulado \"Semanario Independiente de Izquierda\", apareceu o 4 de xaneiro de 1936. Promovido polo impresor e libreiro Clemente Mart\u00ednez Gendra, Germ\u00e1n Fern\u00e1ndez Gracia e Manuel Villar Cimadevila. O seu primeiro director foi Germ\u00e1n Fern\u00e1ndez e, logo da s\u00faa dimisi\u00f3n, parece ser que foi substitu\u00eddo por Manuel Villar no \u00faltimo n\u00famero. Estaba na \u00f3rbita de Izquierda Republicana e foi propagandista do sector m\u00e1is esquerdista da Fronte Popular de Pontevedra. O \u00faltimo n\u00famero co\u00f1ecido \u00e9 do 12 de febreiro de 1936."}
{"id": "341648", "revid": "119610", "url": "https://gl.wikipedia.org/wiki?curid=341648", "title": "Furano", "text": "O furano \u00e9 un composto heteroc\u00edclico org\u00e1nico, que consta dun anel arom\u00e1tico de cinco membros con catro \u00e1tomos de carbono e un de ox\u00edxeno. A clase de compostos que conte\u00f1en eses aneis tam\u00e9n se denominan furanos.\nO furano \u00e9 un l\u00edquido incoloro, inflamable, moi vol\u00e1til cun punto de ebulici\u00f3n pr\u00f3ximo \u00e1 temperatura ambiente dunha habitaci\u00f3n. \u00c9 soluble en solventes org\u00e1nicos com\u00fans, como o alcohol, \u00e9ter, e acetona, pero \u00e9 lixeiramenrte soluble en auga. \u00c9 un composto t\u00f3xico e pode ser carcin\u00f3xeno para os humanos. O furano util\u00edzase como material inicial para a obtenci\u00f3n de compostos qu\u00edmicos especializados.\nHistoria.\nO nome \"furano\" procede do lat\u00edn \"furfur\", que significa farelo. O primeiro derivado do furano foi descrito como \u00e1cido 2-furoico por Carl Wilhelm Scheele en 1780. Outro importante derivado, o furfural, foi descuberto por Johann Wolfgang D\u00f6bereiner en 1831 e caracterizado nove anos despois por John Stenhouse. O propio furano foi preparado por primeira vez por Heinrich Limpricht en 1870, a\u00ednda que o chamou \"tetrafenol\".\nProduci\u00f3n.\nIndustrialmente, o furano \u00e9 fabricado por medio da descarbonilaci\u00f3n catalizada por paladio do furfural, ou pola oxidaci\u00f3n catalizada por cobre do 1,3-butadieno:\nNo laboratorio, o furano pode obterse a partir do furfural por oxidaci\u00f3n do \u00e1cido furan-2-carbox\u00edlico, seguida de descarboxilaci\u00f3n. Pode tam\u00e9n prepararse directamente por descomposici\u00f3n t\u00e9rmica de materiais que conte\u00f1an pentosas, s\u00f3lidos celul\u00f3sicos especialmente madeira de pi\u00f1eiro.\nS\u00edntese de furanos.\nA s\u00edntese de Feist\u2013Benary \u00e9 unha maneira cl\u00e1sica de sintetizar furanos, a\u00ednda que se desenvolveron moitas s\u00ednteses. Un dos m\u00e9todos de s\u00edntese m\u00e1is simples de furanos \u00e9 a reacci\u00f3n de 1,4-dicetonas con pent\u00f3xido de f\u00f3sforo (P2O5) na s\u00edntese de Paal\u2013Knorr. A reacci\u00f3n de formaci\u00f3n de tiofeno de 1,4-dicetonas con reactivo de Lawesson tam\u00e9n forma furanos como subprodutos. Existen moitas rutas para a s\u00edntese de furanos substitu\u00eddos.\nQu\u00edmica.\nO furano \u00e9 arom\u00e1tico porque un dos pares solitarios de electr\u00f3ns do \u00e1tomo de ox\u00edxeno est\u00e1 delocalizado no anel, creando un sistema arom\u00e1ico 4\"n\"+2 (ver regra de H\u00fcckel) similar ao benceno. Debido \u00e1 s\u00faa aromaticidade, a mol\u00e9cula \u00e9 plana e carece de dobres enlaces discretos. O outro par solitario de electr\u00f3ns do \u00e1tomo de oxixeno est\u00e9ndese no plano do sistema de aneis planos. A s\u00faa hibridaci\u00f3n sp2 permite que un dos pares solitarios do ox\u00edxeno se encontre nun orbital p e as\u00ed pode interaccionar no sistema \u03c0.\nDebido \u00e1 s\u00faa aromaticidade, o comportamento do furano \u00e9 bastante diferente do que presenta \u00e9teres heteroc\u00edclicos m\u00e1is t\u00edpicos como o tetrahidrofurano. \nSeguridade.\nO furano enc\u00f3ntrase en alimentos comerciais tratados con calor e prod\u00facese por medio de degradaci\u00f3n t\u00e9rmica de constitu\u00edntes dos alimentos naturais. Pode encontrarse no caf\u00e9 torrado, caf\u00e9 instant\u00e1neo e alimentos de beb\u00e9 procesados. As investigaci\u00f3ns indicaron que o caf\u00e9 feito en m\u00e1quinas de caf\u00e9 expreso, e, sobre todo, o feito utilizando c\u00e1psulas, cont\u00e9n m\u00e1is furano que o feito con cafeteiras el\u00e9ctricas de goteo tradicionais, a\u00ednda que os seus niveis est\u00e1n a\u00ednda dentro dos l\u00edmites de seguridade considerados saudables.\nA exposici\u00f3n de ratas e ratos ao furano a doses 2000 veces maiores do nivel proxectado para a exsposici\u00f3n humana a partir de alimentos incrementa neses animais o risco de ter tumores hepatocelulares e, en ratas, o de ter tumores do conduto biliar. Por tanto, o furano est\u00e1 na lista de posibles carcin\u00f3xenos humanos.\nNa combusti\u00f3n de residuos s\u00f3lidos urbanos que conte\u00f1en pl\u00e1sticos PVC poden orixinarse furanos e dioxinas."}
{"id": "341650", "revid": "56817", "url": "https://gl.wikipedia.org/wiki?curid=341650", "title": "Acci\u00f3n (Santiago de Compostela)", "text": "Acci\u00f3n foi un peri\u00f3dico editado en Santiago de Compostela en 1936.\nHistoria e caracter\u00edsticas.\nSubtitulada \"\u00d3rgano de la Juventud de Acci\u00f3n Popular\", apareceu o 12 de febreiro de 1936. \u00d3rgano da JAP, entre os seus colaboradores figurou Eugenio V\u00e1zquez Gund\u00edn.\nS\u00f3 se conserva o primeiro n\u00famero."}
{"id": "341653", "revid": "12452", "url": "https://gl.wikipedia.org/wiki?curid=341653", "title": "Perviy Kanal", "text": ""}
{"id": "341657", "revid": "56817", "url": "https://gl.wikipedia.org/wiki?curid=341657", "title": "Hip\u00f3stase (hom\u00f3nimos)", "text": "O substantivo hip\u00f3stase pode referirse a:"}
{"id": "341658", "revid": "25871", "url": "https://gl.wikipedia.org/wiki?curid=341658", "title": "Umberto Saba", "text": "Umberto Poli, nado en Trieste (Imperio Austro-H\u00fangaro) o 9 de marzo de 1883 e finado en Gorizia o 25 de agosto de 1957, foi un poeta e novelista italiano, co\u00f1ecido como Umberto Saba.\nTraxectoria.\nOs seus pais foron Rachele Cohen, unha xud\u00eda de Trieste, e o veneciano Edoardo Poli, que abandonou a muller antes de nacer Umberto. Este feito atormentou o escritor durante toda a vida e fixo que asinase as s\u00faas obras cun pseud\u00f3nimo, rexeitando o apelido paterno.\nPola situaci\u00f3n familiar, enc\u00e1rgase del ata os tres anos a ama de cr\u00eda eslovena Peppa Sabaz, a quen quer\u00eda coma a unha nai. A relaci\u00f3n entre eles foi, de feito, tan forte que moitos estudosos relacionan o pseud\u00f3nimo Saba co apelido desta muller. Para outros ser\u00eda unha homenaxe \u00e1 s\u00faa familia materna, porque \"saba\" en hebreo significa \"av\u00f3\" ou \"vello\". En calquera caso, a separaci\u00f3n da ama de cr\u00eda cando a nai o reclama sup\u00f3n o primeiro trauma da s\u00faa vida, que lembrar\u00e1 nas poes\u00edas do libro \"Il piccolo Berto\" de 1926.\nA s\u00faa infancia transcorre chea de melancol\u00eda rodeado de mulleres: a nai e d\u00faas t\u00edas, unha vi\u00fava e outra solteira, que ti\u00f1an unha tenda de mobles e obxectos usados.\nEstuda con pouco proveito no Ginnasio Dante Alighieri de Trieste e despois matric\u00falase na Academia Imperial de Comercio e Nautica. Sen rematar o curso enr\u00f3lase nun barco como grumete.\nA vocaci\u00f3n literaria \u00e9 precoz. No 1903, aos 20 anos asiste na Universidade de Pisa a varios cursos de literatura italiana, pero axi\u00f1a os deixa para facer outros de arqueolox\u00eda, alem\u00e1n e lat\u00edn. No ver\u00e1n do ano seguinte, despois dunha discusi\u00f3n cun amigo, volta a Trieste cunha forte depresi\u00f3n que manter\u00e1 toda a vida. Neste per\u00edodo comeza a escribir poemas e artigos para varios xornais locais.\nNos anos seguintes viaxa moito: a Montenegro, que percorre a p\u00e9 no 1905; un ano despois, a Florencia, onde leva unha intensa vida cultural. No 1907, en Salerno, xa como cidad\u00e1n italiano, fai o servizo militar, unha experiencia da que nacer\u00e1n os seus \"Versi militari\".\nNun dos permisos, de volta a Trieste, co\u00f1ece a Carolina W\u00f6lfler, a Lina das s\u00faas poes\u00edas, a s\u00faa futura muller e compa\u00f1eira da vida, coa que casa polo rito xudeu no 1909. Ter\u00e1n unha filla, Linuccia. Nesta cidade, xestiona co seu cu\u00f1ado d\u00faas tendas de artigos el\u00e9ctricos.\nNo ano 1911 autopublica co pseud\u00f3nimo Saba o seu primeiro libro, \"Poesie\", seguido pouco despois pola escolma \"Coi miei occhi\". Do mesmo per\u00edodo \u00e9 \"Il mio secondo libro di versi\", co\u00f1ecido posteriormente como \"Trieste e una donna\".\nPara superar un per\u00edodo de crise matrimonial pola infidelidade da muller, en maio de 1903 a familia m\u00fadase a Bolo\u00f1a, onde colabora no xornal \"Il Resto del Carlino\", e nove meses despois, a Mil\u00e1n. Nesta cidade dirixe o caf\u00e9 do teatro Ed\u00e9n. As s\u00faas vivencias m\u00f3veno a escribir \"La serena disperazione\".\n\u00c1s portas da Primeira Guerra Mundial Saba estaba fortemente comprometido coa intervenci\u00f3n de Italia no conflito, dada a s\u00faa orixe triestina. Isto l\u00e9vao mesmo a colaborar no xornal \"Il Popolo d'Italia\", dirixido por Benito Mussolini e a participar na guerra, durante a cal le as obras de Nietzsche. Durante esta, a\u00ednda que se limita a facer tarefas administrativas na retagarda, sofre unha crise nerviosa e psicol\u00f3xica tan forte que ten que ser ingresado no hospital militar de Mil\u00e1n no 1918.\nRematada a guerra, volta a Trieste coa familia. Traballa uns meses como director dun cinema e como escritor de textos publicitarios para a Leoni Films. Despois faise cargo da librer\u00eda anticuaria Mayl\u00e4nder, que rebautiza co nome de \"Libreria antica e moderna\".\nNo 1922 publ\u00edcase a primeira edici\u00f3n da s\u00faa obra m\u00e1is importante: \"Il Canzoniere\", concibida coma unha autobiograf\u00eda en versos. A esta seguir\u00e1n outras edici\u00f3ns cada vez m\u00e1is extensas ata a versi\u00f3n definitiva do 1961, trala morte do escritor. De todos os xeitos, o reco\u00f1ecemento oficial por parte da cr\u00edtica e dos novos escritores non chegar\u00e1 ata 1928, cando a revista \"Solaria\" lle adica un monogr\u00e1fico.\nComo xudeu, Saba \u00e9 v\u00edtima das leis raciais fascistas e as\u00ed no 1938 vese obrigado a ceder a librer\u00eda a un empregado e a emigrar a Par\u00eds. Cando comeza a Segunda Guerra Mundial volta a Italia, primeiro a Roma e despois a Florencia, onde se esconde e sobrevive en condici\u00f3ns precarias, axudado polo seu amigo o poeta Eugenio Montale.\nRematada a guerra trasl\u00e1dase a Mil\u00e1n onde colabora durante uns dez anos no xornal \"Il Corriere della Sera\". Neste tempo publica novas edici\u00f3ns do \"Canzoniere\", as\u00ed como a obra en prosa \"Scorciatoie e raccontini\". \u00c9 xa un escritor famoso e recibe numerosos premios e reco\u00f1ecementos como o Premio Viareggio no 1946.\nOs seus problemas nerviosos van a m\u00e1is, polo que no 1955 decide internarse nunha cl\u00ednica en Gorizia, onde morre o 25 de agosto de 1957, cando estaba traballando na s\u00faa novela \"Ernesto\". Esta obra inconclusa, de car\u00e1cter autobiogr\u00e1fico, narra a iniciaci\u00f3n ao amor homosexual dun mozo triestino e ser\u00e1 publicada no 1975, por vontade da s\u00faa filla."}
{"id": "341668", "revid": "1131", "url": "https://gl.wikipedia.org/wiki?curid=341668", "title": "O Bidual", "text": ""}
{"id": "341669", "revid": "1131", "url": "https://gl.wikipedia.org/wiki?curid=341669", "title": "A Bidueda", "text": ""}
{"id": "341670", "revid": "1131", "url": "https://gl.wikipedia.org/wiki?curid=341670", "title": "A Bidueira", "text": ""}
{"id": "341671", "revid": "1131", "url": "https://gl.wikipedia.org/wiki?curid=341671", "title": "Bidueiras", "text": "O top\u00f3nimo galego Bidueiras pode referirse a:"}
{"id": "341672", "revid": "1131", "url": "https://gl.wikipedia.org/wiki?curid=341672", "title": "As Bidueiras", "text": ""}
{"id": "341673", "revid": "1131", "url": "https://gl.wikipedia.org/wiki?curid=341673", "title": "O Bidueiro", "text": ""}
{"id": "341675", "revid": "56817", "url": "https://gl.wikipedia.org/wiki?curid=341675", "title": "Bidueiro (hom\u00f3nimos)", "text": "Un bidueiro \u00e9 unha \u00e1rbore do x\u00e9nero Betula, da familia das betul\u00e1ceas, bido:\nComo top\u00f3nimo, Bidueiro pode referirse a:\nExiste tam\u00e9n o apelido Bidueiro, coa variante non normativa \"Vidueiro\"."}
{"id": "341676", "revid": "1131", "url": "https://gl.wikipedia.org/wiki?curid=341676", "title": "Os Bidueiros", "text": ""}
{"id": "341677", "revid": "1131", "url": "https://gl.wikipedia.org/wiki?curid=341677", "title": "O Bidu\u00eddo", "text": ""}
{"id": "341678", "revid": "1131", "url": "https://gl.wikipedia.org/wiki?curid=341678", "title": "Bidu\u00eddo de Abaixo", "text": "O top\u00f3nimo galego Bidu\u00eddo de Abaixo pode referirse a:"}
{"id": "341679", "revid": "1131", "url": "https://gl.wikipedia.org/wiki?curid=341679", "title": "Bidu\u00eddo de Arriba", "text": "O top\u00f3nimo galego Bidu\u00eddo de Arriba pode referirse a:"}
{"id": "341680", "revid": "1131", "url": "https://gl.wikipedia.org/wiki?curid=341680", "title": "Bieiteiras", "text": "O top\u00f3nimo galego Bieiteiras pode referirse a:"}
{"id": "341681", "revid": "1131", "url": "https://gl.wikipedia.org/wiki?curid=341681", "title": "As Bieiteiras", "text": ""}
{"id": "341682", "revid": "1131", "url": "https://gl.wikipedia.org/wiki?curid=341682", "title": "O Bieiteiro", "text": ""}
{"id": "341683", "revid": "1131", "url": "https://gl.wikipedia.org/wiki?curid=341683", "title": "Bieites", "text": "O top\u00f3nimo galego Bieites pode referirse a:"}
{"id": "341684", "revid": "98629", "url": "https://gl.wikipedia.org/wiki?curid=341684", "title": "Jos\u00e9 Casais Santal\u00f3", "text": "Jos\u00e9 Casais Santal\u00f3, nado en Santiago de Compostela o 27 de agosto de 1894 e finado en Juiz de Fora (Minas Gerais) o 31 de agosto de 1971, foi un escritor e diplom\u00e1tico galego.\nTraxectoria.\nFillo de P\u00edo Casais Canosa, que foi notario de R\u00e1bade, Sarria, A Estrada e Santa Cruz de Tenerife. Estudou o Bacharelato en Lugo e Dereito na Universidade de Santiago de Compostela. Doutor en Dereito pola Universidad de Madrid coa tese \"La jurisdicci\u00f3n del trabajo\" (1918). Foi profesor auxiliar de Dereito Pol\u00edtico na USC (1920-1921). Traduciu ao castel\u00e1n os \"Principii di diritto processuale civile\" de Chiovenda. Foi redactor de \"La Idea Moderna\" e colaborou en \"Ilustraci\u00f3n Gallega\", \"El Progreso\", \"El Regional\" e \"Vida Gallega\". Traballou no Instituto de Reformas Sociales e centrou os seus intereses no tema da vivenda social ao que dedicou varios traballos. Foi agregado comercial en Marrocos, Par\u00eds, Chile e a Arxentina. Co golpe de Estado do 18 de xullo de 1936 abandonou a embaixada de Espa\u00f1a en Buenos Aires e instalouse no Brasil, onde foi amigo de Antenor Nascentes. Foi expulsado da Administraci\u00f3n P\u00fablica e condenado polo Tribunal de Responsabilidades Pol\u00edticas. Permaneceu no Brasil at\u00e9 a s\u00faa morte, a\u00ednda que nos \u00faltimos anos pasou tempadas en Santa Cruz de Tenerife, na casa do seu irm\u00e1n."}
{"id": "341685", "revid": "25871", "url": "https://gl.wikipedia.org/wiki?curid=341685", "title": "L'Anguleru", "text": "L'Anguleru (en asturleon\u00e9s, \"o anguleiro\" ou \"pescador de angulas\") \u00e9 unha personaxe de ficci\u00f3n da cultura popular asturiana que se encarga de traer agasallos aos nenos do Principado na Noiteboa.\nDe acordo co imaxinario popular, l'Anguleru habita durante todo o ano no Mar dos Argazos, preto do tri\u00e1ngulo das Bermudas, cuidando angu\u00edas e meix\u00f3ns at\u00e9 que arriba no inverno a Asturias na s\u00faa chalana, denominada L'Angulina, a noite do 24 de decembro. Esa noite, mentres os nenos celebran a Noiteboa, ad\u00edcase a pescar meix\u00f3ns para vendelas logo na lonxa e as\u00ed poder mercar agasallos para os cativos e cativas de Asturias cos cartos que ga\u00f1ase.\nO Anguleru entra en Asturias polo r\u00edo Nal\u00f3n.\nOrixe.\nL'Anguleru \u00e9 unha criatura creada pola asociaci\u00f3n Garabuxada no ano 2008, na localidade de Soto do Barco, coa intenci\u00f3n de potenciar un Nadal m\u00e1is achegado \u00e1 tradici\u00f3n asturiana. O feito de escolleren un pescador de meix\u00f3ns radica en que este era unha das profesi\u00f3ns m\u00e1is caracter\u00edsiticas da sociedade asturiana e da poboaci\u00f3n de Soto do Barco, xa que a pesca de meix\u00f3ns estivo tradicionalmente ligada a boa parte da Mari\u00f1a asturiana. Desde 2008, at\u00f3pase nun proceso de consolidacii\u00f3n por tratarse dunha figura estimuladora para a aprendizaxe da lingua asturiana nas xeraci\u00f3ns m\u00e1is novas.\nL'Anguleru, as\u00ed pois, non ter\u00eda orixe mitol\u00f3xica ningunha, sen\u00f3n que ser\u00eda unha personaxe creada artificialmente para promover e potenciar a cultura asturiana. Por\u00e9n, si que se ti\u00f1a constancia de personaxes que repartisen regalos no inverno, sobre todo durante as Mazcaradas."}
{"id": "341686", "revid": "23204", "url": "https://gl.wikipedia.org/wiki?curid=341686", "title": "Illa Scott", "text": "A illa Scott \u00e9 unha pequena illa deshabitada de orixe volc\u00e1nica situada no oc\u00e9ano Ant\u00e1rtico. Est\u00e1 situada a uns 505 quil\u00f3metros do cabo Adare, a extremidade nordeste da Terra de Vitoria. Ten 565 metros de longo e 180 de largo, abranguendo unha \u00e1rea de 4 hect\u00e1reas. No oeste da illa, a uns 250 metros, at\u00f3pase o Piar de Haggitt, unha columna de 60 m de altura. A illa cont\u00e9n d\u00faas pequenas enseadas con praias, e o resto da illa \u00e9 rochosa. Unha das r\u00edas est\u00e1 sobre a costa nordeste e a outra at\u00f3pase na parte occidental da illa, fronte ao piar de Haggit.\nA illa foi descuberta o 25 de decembro de 1902 polo capit\u00e1n e explorador Guillerme Colbeck do \"SY Morning\", quen transportaba no seu nav\u00edo ao capit\u00e1n Robert Falcon Scott na expedici\u00f3n de Sir Clements Robert Markham. Colbeck pensou en bautizar \u00e1 illa co nome de illa Markham, pero posteriormente Clements Markham decidiu mudar o nome na honra do capit\u00e1n Scott. O piar de Haggit recibe esa denominaci\u00f3n polo apelido materno de Guillerme Colbecj, Haggit.\nEn 2006, unha expedici\u00f3n de mapeado atopou as illas cando se dirix\u00eda ao mar de Ross.\nConflitos territoriais.\nMalia atoparse en territorio do Tratado Ant\u00e1rtico, a illa \u00e9 reclamada por Nova Zelandia."}
{"id": "341687", "revid": "75439", "url": "https://gl.wikipedia.org/wiki?curid=341687", "title": "Pelegr\u00edn", "text": "Pelegr\u00edn foi unha mascota galega empregada para promocionar o cami\u00f1o de Santiago e o Ano Xacobeo. Foi a mascota oficial do cami\u00f1o entre o Ano Xacobeo de 1993 e o de 2004. \u00c9 un boneco que leva un bord\u00f3n con cabaza, dous dos elementos distintivos dos peregrinos.\nCaracter\u00edsticas.\nFoi dese\u00f1ada por Lu\u00eds Carballo de cara ao Ano Santo de 1993. A s\u00faa imaxe presentouse en 1992 na Exposici\u00f3n Universal de Sevilla. Foi usado tam\u00e9n no Ano Santo de 1999 e o de 2004. No Ano Xacobeo de 2010 foi substitu\u00eddo por Xubi, mascota dese\u00f1ada por Alberte Permuy."}
{"id": "341688", "revid": "89787", "url": "https://gl.wikipedia.org/wiki?curid=341688", "title": "Xubi", "text": "Xubi \u00e9 unha mascota galega empregada para promocionar o cami\u00f1o de Santiago e o Ano Xacobeo. Foi creada en 2010 cando substitu\u00edu a anterior mascota, Pelegr\u00edn.\nCaracter\u00edsticas.\nFoi dese\u00f1ada por Alberte Permuy para a Fundaci\u00f3n Ad Sanctum Iacobum Peregrinatio, vinculada \u00e1 igrexa polo arcebispado de Santiago de Compostela, a cal recibiu 800\u00a0000 euros da Xunta de Galicia para desenvolver o proxecto.\nA s\u00faa simbolox\u00eda representa a uni\u00f3n de dous dos s\u00edmbolos do cami\u00f1o, como son o bast\u00f3n e a cabaza, combinadas para facer unha personaxe de cor azul e verde, e calzada cunhas zapatillas azuis e vermellas. O nome de Xubi deriva do voc\u00e1bulo \"x\u00fabilo\", facendo un xogo de palabras co xubileu.\nNo seguinte Ano Xacobeo (2021) foi substitu\u00eddo por Cunchi\u00f1a."}
{"id": "341691", "revid": "85894", "url": "https://gl.wikipedia.org/wiki?curid=341691", "title": "Clemente Mart\u00ednez Gendra", "text": "Clemente Mart\u00ednez Gendra, nado en Pontevedra, foi un libreiro e pol\u00edtico galego.\nTraxectoria.\nLibreiro e impresor. Militante do Partido Republicano Radical Socialista. Foi promotor e primeiro director do semanario \"Clar\u00edn\". Co golpe de Estado do 18 de xullo de 1936 foi detido e xulgado por rebeli\u00f3n militar. Condenado a cadea perpetua f\u00f3ille comnutada a pena a catro anos o 12 de decembro de 1942."}
{"id": "341692", "revid": "85894", "url": "https://gl.wikipedia.org/wiki?curid=341692", "title": "Germ\u00e1n Fern\u00e1ndez Gracia", "text": "Germ\u00e1n Fern\u00e1ndez Gracia, nado en Vigo e finado en Pontevedra o 28 de decembro de 1936, foi un pol\u00edtico galego.\nTraxectoria.\nQuiosqueiro da estaci\u00f3n de Pontevedra. Afiliado a Izquierda Republicana. Foi promotor do semanario \"Clar\u00edn\". Coa sublevaci\u00f3n do 18 de xullo de 1936 foi detido e xulgado por rebeli\u00f3n militar. Condenado a pena de morte en consello de guerra o 10 de decembro de 1936, foi executado en Pontevedra o 28 de decembro.\nVida persoal.\nCasou con Carmen Abuin D\u00edaz en abril de 1933."}
{"id": "341693", "revid": "1576", "url": "https://gl.wikipedia.org/wiki?curid=341693", "title": "Distribuci\u00f3n khi cadrado", "text": "A distribuci\u00f3n khi cadrado (\u03c7\u00b2), chamada tam\u00e9n distribuci\u00f3n de Pearson \u00e9 unha distribuci\u00f3n de probabilidade continua cun par\u00e1metro formula_13 que representa os graos de liberdade da variable aleatoria:\nOnde formula_14 son variables aleatorias normais independentes de media cero e varianza un. Se a variable aleatoria formula_15 segue esta distribuci\u00f3n repres\u00e9ntase habitualmente formula_16.\nPropiedades.\nFunci\u00f3n de densidade.\nA s\u00faa funci\u00f3n de densidade \u00e9:\nonde formula_18 \u00e9 a funci\u00f3n gamma.\nDemostraci\u00f3n.\nA funci\u00f3n densidade de formula_19 se Z \u00e9 tipo N(0,1) v\u00e9n dada por\nformula_20\nDespexando e tendo en conta as contribuci\u00f3ns positivas e negativas de z\nformula_21\nA funci\u00f3n distribuci\u00f3n de formula_22 v\u00e9n dada pola s\u00faa convoluci\u00f3n\nformula_23\nAplicando a transformada de Laplace\nformula_24\nAplicando a antitransformada obtense f(x;k)\nformula_25\nFunci\u00f3n de distribuci\u00f3n.\nA s\u00faa funci\u00f3n de distribuci\u00f3n \u00e9 \nonde formula_26 \u00e9 a funci\u00f3n gamma incompleta.\nO valor esperado e a varianza dunha variable aleatoria X con distribuci\u00f3n \u03c7\u00b2 son, respectivamente, \"k\" e 2\"k\".\nRelaci\u00f3n con outras distribuci\u00f3ns.\nA distribuci\u00f3n \u03c7\u00b2 \u00e9 un caso especial da distribuci\u00f3n gamma. De feito, formula_27\nComo consecuencia, cando formula_28, a distribuci\u00f3n \u03c7\u00b2 \u00e9 unha distribuci\u00f3n exponencial de media formula_28.\nSe \"k\" \u00e9 suficientemente grande, como consecuencia do teorema central do l\u00edmite, pode aproximarse por unha distribuci\u00f3n normal:\nAplicaci\u00f3ns.\nA distribuci\u00f3n \u03c7\u00b2 ten moitas aplicaci\u00f3ns en inferencia estat\u00edstica. A m\u00e1is co\u00f1ecida \u00e9 a denominada proba \u03c7\u00b2, empregada como proba de independencia e como proba da bondade do axuste e na estimaci\u00f3n de varianzas. Tam\u00e9n aparece no problema de estimar a media dunha poboaci\u00f3n normalmente distribu\u00edda e no problema de estimar a pendente dunha recta de regresi\u00f3n linear, a trav\u00e9s do seu papel na distribuci\u00f3n t de Student.\nAparece tam\u00e9n en todos os problemas da an\u00e1lise da varianza pola s\u00faa relaci\u00f3n coa distribuci\u00f3n F de Snedecor, que \u00e9 a distribuci\u00f3n do cociente de d\u00faas variables aleatorias independentes con distribuci\u00f3n \u03c7\u00b2."}
{"id": "341694", "revid": "75439", "url": "https://gl.wikipedia.org/wiki?curid=341694", "title": "Distribuci\u00f3n binomial negativa", "text": "\\!&lt;/math&gt;\nEn estat\u00edstica a distribuci\u00f3n binomial negativa \u00e9 unha distribuci\u00f3n de probabilidade discreta que incl\u00fae a distribuci\u00f3n de Pascal.\nO n\u00famero de experimentos de Bernoulli de par\u00e1metro formula_4 independentes realizados \"ata conseguir o k-\u00e9simo \u00e9xito\" \u00e9 unha variable aleatoria que ten unha distribuci\u00f3n binomial negativa con par\u00e1metros \"k\" e formula_4.\nA distribuci\u00f3n xeom\u00e9trica \u00e9 o caso concreto da binomial negativa cando \"k = 1\".\nPropiedades.\nA s\u00faa funci\u00f3n de probabilidade \u00e9\n formula_6\npara enteiros \"x\" maiores o iguais que \"k\", onde\nformula_7.\nA s\u00faa media \u00e9\nformula_8\nse se considera unicamente o \"n\u00famero de fracasos\" e\nformula_8\nse se contan tam\u00e9n os \"k\"-1 \u00e9xitos.\nA s\u00faa varianza \u00e9\nformula_10\nen ambos os casos."}
{"id": "341695", "revid": "47401", "url": "https://gl.wikipedia.org/wiki?curid=341695", "title": "Distribuci\u00f3n khi-cadrado", "text": ""}
{"id": "341697", "revid": "89787", "url": "https://gl.wikipedia.org/wiki?curid=341697", "title": "Wallacea", "text": "Wallacea \u00e9 o nome dunha \u00e1rea bioxeogr\u00e1fica que abrangue un grupo de illas da zona leste de Indonesia, que est\u00e1n separadas por estreitos de augas profundas tanto das plataformas continentais de Asia coma de Australia. Comprende a illa de Sulawesi, que \u00e9 a m\u00e1is grande do grupo, e as illas de Lombok, Sumbawa, Flores, Sumba, Timor, Halmahera, Buru, Seram, e moitas illas pequenas.\nAs illas de Wallacea est\u00e1n situadas entre Sondalandia (a Pen\u00ednsula Malaia, Sumatra, Borneo, Xava, e Bal\u00ed) ao oeste, e Ocean\u00eda Pr\u00f3xima inclu\u00edndo Australia e Nova Guinea ao sur e leste. A \u00e1rea total de Wallacea \u00e9 de 347.000\u00a0km\u00b2.\nXeograf\u00eda.\nA fronteira entre Sondalandia e Wallacea segue a li\u00f1a de Wallace, chamada as\u00ed pollo naturalista Alfred Russel Wallace, que se decatou das diferenzas na fauna de aves e mam\u00edferos entre as illas a ambos os lados da li\u00f1a. As illas de Sundalandia no oeste desta li\u00f1a, como Sumatra, Xava, Bal\u00ed, e Borneo, te\u00f1en unha fauna de mam\u00edferos similar \u00e1 do leste de Asia, inclu\u00edndo tigres, rinocerontes e monos, mentres que as illas desde Lombok cara ao leste est\u00e1n maioritariamente poboadas por marsupiais e aves similares aos de Australasia. En Sulawesi est\u00e1n presentes representantes de ambas as faunas.\nDurante as eras glaciares, os niveis do mar eran m\u00e1is baixos que os actuais, polo que a plataforma da Sonda estaba emerxida e seviu de ponte entre as illas de Sondalandia e Asia, o que permitiu que os animais terrestres asi\u00e1ticos colonizasen as illas. As illas de Wallacea te\u00f1en poucos mam\u00edferos terrestres, aves terrestres, ou peixes de auga doce de orixe continental, que tiveron dificultades \u00e1 hora de atravesar o mar aberto. Por\u00e9n, moitas especies de aves, r\u00e9ptiles, e insectos mostraron unha maior capacidade de cruzar os estreitos, e moitas desas especies de orixe asi\u00e1tica ou australiana poden atoparse al\u00ed. As plantas de Wallacea son predominantemente de orixe asi\u00e1tica, e os bot\u00e1nicos incl\u00faen Sundaland, Wallacea, e Nova Guinea na provincia flor\u00edstica de Malaia.\nDe xeito similar, Australia e Nova Guinea ao leste est\u00e1n ligadas por unha plataforma continental pouco fonda, e estiveron conectadas por unha ponte terrestre durante as eras glaciares, formando unha soa masa continental que os cient\u00edficos denominaron con varios nomes como Australia-Nova Guinea, Meganesia, ou Sahul. En consecuencia, Australia, Nova Guinea, e as illas Aru albergan moitos mam\u00edferos marsupiais, aves terrestres, e peixes de auga doce que non se encontran en Wallacea.\nA li\u00f1a que separa Wallacea de Australia\u2013Nova Guinea denom\u00ednase li\u00f1a de Lydekker. As illas Filipinas consid\u00e9ranse xeralmente unha rexi\u00f3n non inclu\u00edda en Wallacea. A li\u00f1a de Weber sit\u00faase no punto medio onde as faunas e floras asi\u00e1ticas e australianas est\u00e1n aproximadamente igual de representadas, e segue os estreitos m\u00e1is profundos do arquip\u00e9lago Indonesio.\nBiota e conservaci\u00f3n.\nA\u00ednda que os antepasados distantes das plantas e animais de Wallacea puideron ser de Asia ou Australia-Nova Guinea, Wallacea alberga moitas especies end\u00e9micas. Houbo unha ampla especiaci\u00f3n aut\u00f3ctona e proporcionalmente orixin\u00e1ronse un gran n\u00famero de endemismos, o cal \u00e9 unha importante contribuci\u00f3n \u00e1 mega-biodiversidade global do arquip\u00e9lago Indonesio. Como moitas das illas est\u00e1n separadas unhas doutras por augas profundas, hai moita diversidade de especies entre unha illa e outra.\nAs especies da fauna incl\u00faen o b\u00fafalo anano end\u00e9mico de Sulawesi e o s\u00faido babirusa. As illas Molucas mostran un certo grao de semellanza de especies con Sulawesi pero con menos flora e fauna. Os mam\u00edferos pequenos como os primates son com\u00fans. A illa de Seram ten sona polas s\u00faas bolboretas e aves, entre as que est\u00e1 o papagaio \"Alisterus amboinensis\".\nWallacea orixinalmente estaba case completamente forestada, principalmente por bosques de folla ancha h\u00famidos subtropicais e tropicais, con algunhas \u00e1reas de bosques de folla ancha secos subtropicias e tropicais. As monta\u00f1as m\u00e1is altas estaban cubertas de bosques de monta\u00f1a e subalpinos, e eran com\u00fans os mangleirais nas \u00e1reas costeiras. Segundo a \"Conservation International\", Wallacea alberga unhas 10.000 especies de plantas, das cales aproximadamente 1500 (15%) son end\u00e9micas.\nOs endemismo \u00e9 maior entre as especies de vertebrados terrestres; de 1.142 especies que se encontran aqu\u00ed, case a metade (529) son end\u00e9micas. O 45% da rexi\u00f3n conserva alg\u00fan tipo de cuberta forestal, e s\u00f3 52.017\u00a0km\u00b2, est\u00e1n en estado inalterado. Da \u00e1rea total de Wallacea duns 347.000\u00a0km\u00b2, s\u00f3 uns 20.000\u00a0km\u00b2 est\u00e1n protexidos.\nEn Wallacea viven 82 especies ameazadas de vertebrados terrestres e 6 en perigo cr\u00edtico.\nEcorrexi\u00f3ns.\nEn Wallacea dist\u00ednguense as seguintes ecorrexi\u00f3ns:\nBosques de folla ancha h\u00famidos subtropicais e tropicais\nBosques de folla ancha secos subtropicais e tropicais"}
{"id": "341698", "revid": "27155", "url": "https://gl.wikipedia.org/wiki?curid=341698", "title": "S\u00faido", "text": ""}
{"id": "341699", "revid": "89787", "url": "https://gl.wikipedia.org/wiki?curid=341699", "title": "Pelecanus schreiberi", "text": "Pelecanus schreiberi \u00e9 un pelicano f\u00f3sil descrito por Storrs Olson que data do Plioceno Temper\u00e1n (hai de 5,3 a 3,6 mill\u00f3ns de anos) atopado en dep\u00f3sitos da Formaci\u00f3n Yorktown de Carolina do Norte, Estados Unidos. Era unha especie de gran tama\u00f1o con caracter\u00edsticas distintivas que suxiren que representa unha li\u00f1axe extinta que non deixou descendentes vivos. O seu nome espec\u00edfico conmemora a Ralph W. Schreiber (1942\u20131988), un antigo curador de aves no Natural History Museum of Los Angeles County e unha grande autoridade en pelicanos.\nFoi recollido en 1972 por Gerard R. Case dunha mina ao sur de Pamlico River preto de Aurora, Carolina do Norte. O holotipo \u00e9 un terzo inferior dun f\u00e9mur dereito dunha femia en \u00e9poca de nidaci\u00f3n. Esta \u00faltima caracter\u00edstica ponse en evidencia pola densidade do tecido de \u00f3so medular, xa que \u00e9 unha caracter\u00edstica que tam\u00e9n se observa en femias de pelicanos vivos en \u00e9poca de po\u00f1er ovos. As caracter\u00edsticas do f\u00e9mur permiten clasificalo como pelicano, pero \u00e9 un pelicano bastante diferente das especies vivas. Xunto co f\u00e9mur tam\u00e9n se atoparon alg\u00fans \u00f3sos do p\u00e9 (falanxes). Ademais, atop\u00e1ronse un \u00f3so cadrado incompleto e unha v\u00e9rtebra axe sen ap\u00f3fise espi\u00f1osa procedente dunha mina de Polk County no centro de Florida, que son provisoriamente considerados desta mesma especie. Estes restos proceden da Formaci\u00f3n de Bone Valley, de practicamente a mesma idade que a Formaci\u00f3n Yorktown.\nEsta femia \u00e9 de aproximadamente o mesmo tama\u00f1o que os maiores individuos dos actuais \"Pelecanus onocrotalus\" ou \"Pelecanus crispus\", polo que o macho deb\u00eda de ser a\u00ednda meirande, posiblemente o maior f\u00f3sil de pelicano nunca rexistrado, rivalizando s\u00f3 con restos subf\u00f3siles dun pelicano de Nova Zelandia que foi descrito como unha subespecie do pelicano australiano (\"Pelecanus conspicillatus\") e unha misteriosa especie do Mioceno tard\u00edo, \"Pelecanus odessanus\", atopada en Ucra\u00edna."}
{"id": "341700", "revid": "23204", "url": "https://gl.wikipedia.org/wiki?curid=341700", "title": "Gaivota de Audouin", "text": "A gaivota de Audouin (\"Ichthyaetus audouinii\") \u00e9 unha ave pertencente \u00e1 familia \"Laridae\".\nCaracter\u00edsticas.\n\u00c9 unha gaivota de tama\u00f1o medio cunha lonxitude que chega ata os 52\u00a0cm e unha envergadura m\u00e1xima de 128\u00a0cm. O corpo \u00e9 branco exceptuando as \u00e1s agrisadas e a cola negra con pintas brancas. O peteiro \u00e9 vermello escuro cunha li\u00f1a negra vertical. As patas son grises con certos matices verdes.\nDistribuci\u00f3n.\n\u00c9 unha gaivota que vive estritamente no litoral, frecuentemente en colonias. Non \u00e9 unha especie moi frecuente, concentr\u00e1ndose os seus efectivos nas illas do Mediterr\u00e1neo e puntos concretos da costa. Salientar a importante poboaci\u00f3n do Delta do Ebro. Tam\u00e9n \u00e9 importante a poboaci\u00f3n da Comunidade Valenciana, que acolle case 7.000 parellas. Estas rep\u00e1rtense fundamentalmente polo porto de Castell\u00f3, Lagoas de Torrevieja, porto de Valencia e Illas Columbretes. En Galicia tr\u00e1tase dunha especie excepcional, sendo as observaci\u00f3ns hist\u00f3ricas estritamente limitadas \u00f3 ver\u00e1n e a individuos illados"}
{"id": "341701", "revid": "89787", "url": "https://gl.wikipedia.org/wiki?curid=341701", "title": "Gaivota de Delaware", "text": "A gaivota de Delaware (\"Larus delawarensis\") \u00e9 unha ave da familia dos l\u00e1ridos.\nCaracter\u00edsticas.\n\u00c9 unha gaivota de tama\u00f1o medio, podendo acadar os 50\u00a0cm de lonxitude e unha envergadura m\u00e1xima de 124\u00a0cm. A plumaxe \u00e9 branca, sendo as \u00e1s dun gris moi p\u00e1lido. As patas amarelas. \u00c9 semellante \u00e1 gaivota patiamarela diferenci\u00e1ndose pola li\u00f1a negra que percorre verticalmente o seu peteiro e pola plumaxe moito m\u00e1is p\u00e1lida.\nDistribuci\u00f3n.\n\u00c9 unha ave que s\u00f3 se pode atopar excepcionalmente no litoral atl\u00e1ntico europeo, e exclusivamente no inverno. As\u00ed as citas desta especie son frecuentes en Galicia, especialmente na provincia da Coru\u00f1a, a\u00ednda que o n\u00famero de exemplares nunca \u00e9 abondoso. Estes exemplares ve\u00f1en de norteamericana, onde a especie ten a s\u00faa poboaci\u00f3n m\u00e1is importante."}
{"id": "341702", "revid": "85894", "url": "https://gl.wikipedia.org/wiki?curid=341702", "title": "Gaivota de Armenia", "text": "A gaivota de Armenia (\"Larus armenicus\") \u00e9 unha ave pertencente \u00e1 familia dos l\u00e1ridos.\nCaracter\u00edsticas.\n\u00c9 unha especie moi semellante \u00e1 gaivota patiamarela. Difire polo seu aspecto algo m\u00e1is esvelto, polos ollos escuros e por presentaren unha marca vermella e outra negra sobre o peteiro. Tam\u00e9n difire pola s\u00faa distribuci\u00f3n, xa que vive en zonas moi interiores e incluso monta\u00f1osas.\nDistribuci\u00f3n.\nNo ver\u00e1n cr\u00eda en Asia Menor, o C\u00e1ucaso e norte de Ir\u00e1n. Inverna en Oriente pr\u00f3ximo, Sina\u00ed, Delta do Nilo. \u00c9 rara na pen\u00ednsula de Arabia."}
{"id": "341703", "revid": "27155", "url": "https://gl.wikipedia.org/wiki?curid=341703", "title": "Endorreico", "text": ""}
{"id": "341706", "revid": "89787", "url": "https://gl.wikipedia.org/wiki?curid=341706", "title": "Os Bolechas", "text": "Os Bolechas \u00e9 o nome dunha serie infantil que narra as aventuras dunha familia de ficci\u00f3n creada por Pepe Carreiro no ano 2000.\nNaceron no ano 2000 da man do ilustrador e debuxante galego Pepe Carreiro e ao longo destes anos asent\u00e1ronse no eido editorial galego con m\u00e1is de 550 t\u00edtulos publicados e preto de mill\u00f3n e medio de exemplares distribu\u00eddos. No ano 2012 traspasaron as fronteiras literarias para chegaren a varios \u00e1mbitos culturais e de lecer relacionados coa infancia e coa lingua galega.\nPersonaxes.\nAs aventuras dos \"Bolechas\" est\u00e1n protagonizadas por seis irm\u00e1ns e mais o seu can.\nHistoria.\nEdici\u00f3ns A Nosa Terra foi a editorial encargada da edici\u00f3n da serie ata a s\u00faa desaparici\u00f3n no ano 2010. A serie publ\u00edcase tam\u00e9n en portugu\u00e9s, onde son co\u00f1ecidos como \"Os Bochechas\". Entre o 2010 e o 2011 public\u00e1ronse alg\u00fans t\u00edtulos autoeditados por Pepe Carreiro. No ano 2011, Pepe Carreiro anunciou a continuidade da colecci\u00f3n.\nEdici\u00f3ns Bolanda foi a encargada de retomar o proxecto nesta nova andaina, na que se ampliaron as propostas arredor dos Bolechas, coa creaci\u00f3n dunha serie de televisi\u00f3n, unha li\u00f1a de xoiar\u00eda infantil, m\u00fasica ou diversos espect\u00e1culos, entre os que destacan as xiras de Nadal ofrecidas en 2012 e 2013.\nPara os seus desprazamentos pola xeograf\u00eda galega, Os Bolechas usaban un peculiar coche: un R4. En 2014 a familia incorporou un novo veh\u00edculo que estreou na Cabalgata dos Reis Magos de Santiago de Compostela: un autob\u00fas de d\u00faas plantas destinado a realizar actividades para o p\u00fablico infantil.\nMalia a apertura a novos campos, Os Bolechas seguen tendo a s\u00faa base nos contos para nenos. Por iso instituci\u00f3ns, asociaci\u00f3ns e entidades usan a esta familia para dar a co\u00f1ecer as m\u00e1is variadas iniciativas, desde gu\u00edas de determinados lugares ou espazos galegos ata bos h\u00e1bitos; as\u00ed, unha das \u00faltimas publicaci\u00f3ns. \"Os Bolechas educan a Pepi\u00f1o Chispa\" forma parte dunha campa\u00f1a da Conseller\u00eda de Sanidade, o Foro Interalimentario e a Uni\u00f3n de Consumidores de Galicia para promover un estilo de vida saudable entre os m\u00e1is pequenos.\nA estas sum\u00e1ronse nos \u00faltimos tempos \"Os Bolechas van ao Caan\" ou \"Sult\u00e1n non ten microchip\", destinados a concienciar dos coidados que require unha mascota, neste caso un can; \"Os Bolechas e a sa\u00fade\", para fomentar h\u00e1bitos de vida saudables ou a campa\u00f1a sobre seguridade viaria\u00a0realizada para a Direcci\u00f3n Xeral de Tr\u00e1fico, que inclu\u00edu diversos \u00e1mbitos de actuaci\u00f3n, desde talleres na sede da DGT en Madrid con motivo da Semana Mundial da Seguridade Viaria na Infancia ata a elaboraci\u00f3n de cinco gu\u00edas, \"Los Bolechas van en autob\u00fas\", \"Los Bolechas van en coche\", \"Los Bolechas van a la escuela\", \"Los Bolechas van por la calle\" e \"Los Bolechas van en bicicleta\", as\u00ed como un caderno de actividades relacionadas coa seguridade viaria. A eles sum\u00e1ronse cinco audiovisuais sobre o mesmo tema que os t\u00e9cnicos da DGT utilizan nas s\u00faas sesi\u00f3ns cos pequenos de todo o estado .\nFormaci\u00f3n.\nOutro dos seus produtos \u00e9 a Biblioteca B\u00e1sica Os Bolechas, composta por 18 tomos pedag\u00f3xicos e unha vaca-maleta (a muuulecha). A Biblioteca incl\u00fae recursos sonoros accesibles desde dispositivos m\u00f3biles e ordenadores persoais; tr\u00e1tase da tecnolox\u00eda \"O libro fala\", cuxa funci\u00f3n \u00e9 acompa\u00f1ar a lectura con recursos sonoros did\u00e1cticos. Ademais, todos os libros incorporan pictogramas de f\u00e1cil lectura, que resumen a informaci\u00f3n, melloran a atenci\u00f3n e a motivaci\u00f3n e axudan \u00e1 comprensi\u00f3n dos nenos con dificultades de acceso \u00e1 lectura.\nNeste eido da formaci\u00f3n tam\u00e9n se incl\u00fae o curso de ingl\u00e9s \"Os Bolechas one2three\", o primeiro curso de galego-ingl\u00e9s para escolares de infantil e primaria que lles permite achegarse \u00f3 ingl\u00e9s directamente desde o galego. Elaborado por un equipo multidisciplinar de fil\u00f3logos, ling\u00fcistas e pedagogos e avalado pola Universidade de Santiago de Compostela.\nCampa\u00f1as educativas.\nOs Bolechas te\u00f1en colaborado en m\u00faltiples iniciativas formativas e de divulgaci\u00f3n de valores, as\u00ed como en campa\u00f1as institucionais. Entre elas est\u00e1n:\nTelevisi\u00f3n.\nEn febreiro de 2012 deron o salto \u00e1 televisi\u00f3n. A tvG2 emitiu un especial de entroido de media hora cos Bolechas en forma de monicreques. En setembro dese mesmo ano deu comezo a primeira tempada da serie, que se emite diariamente na tvG2 dentro do programa \"Xabar\u00edn Club\". Na canle p\u00fablica galega estase a emitir xa a quinta temporada. E en 2014 a serie salta f\u00f3ra das fronteiras galegas, onde se emite en diversas televisi\u00f3ns auton\u00f3micas de oito comunidades aut\u00f3nomas, entre elas Asturias, onde a serie se emite en asturiano. En xaneiro de 2015 empezaba a emisi\u00f3n para todo Portugal a trav\u00e9s da televisi\u00f3n p\u00fablica do pa\u00eds, a RTP, e para os pa\u00edses lus\u00f3fonos de \u00c1frica a trav\u00e9s de RTP-\u00c1frica. Desde ent\u00f3n em\u00edtese ininterrompidamente no espazo \"Zig Zag\" da canle portuguesa.\nNovos proxectos.\nParalelamente ven a luz outras iniciativas, como unha li\u00f1a de xoias, elaborada pola firma de ourivar\u00eda compostel\u00e1 Fink-orfebres e que conta co selo de garant\u00eda de Galicia Calidade, ou os libros-disco \"Os Bolechas fan unha banda\", no que participan dez grupos e int\u00e9rpretes galegos que representan diferentes estilos e que compuxeron un tema espec\u00edfico para este disco. A finais de 2016 publicaron un disco en directo titulado \"Chis Pum\", creado xunto do grupo Monoulious DOP."}
{"id": "341707", "revid": "27155", "url": "https://gl.wikipedia.org/wiki?curid=341707", "title": "Lei de Hardy-Weinberg", "text": "A lei de Hardy\u2013Weinberg, tam\u00e9n chamada principio de Hardy\u2013Weinberg ou equilibrio de Hardy\u2013Weinberg di que as frecuencias al\u00e9licas e xenot\u00edpicas nunha poboaci\u00f3n permanecer\u00e1n constantes de xeraci\u00f3n en xeraci\u00f3n en ausencia doutras influencias evolutivas. Estas influencias incl\u00faen a \"selecci\u00f3n intersexual\", a \"mutaci\u00f3n\", a \"selecci\u00f3n\", \"deriva xen\u00e9tica\", \"fluxo x\u00e9nico\" e \"impulso mei\u00f3tico\" (\"meiotic drive\"). Dado que polo menos unha ou m\u00e1is destas influencias est\u00e1n tipicamente presentes nunha poboaci\u00f3n real, a lei de Hardy\u2013Weinberg describe m\u00e1is ben unha condici\u00f3n ideal con respecto \u00e1 cal poden analizarse os efectos destas influencias.\nNo caso m\u00e1is simple dun s\u00f3 locus con dous alelos denominados A e a con frecuencias formula_1 e formula_2, respectivamente, as frecuencias xenot\u00edpicas esperadas son formula_3 para os homocigotos AA, formula_4 para os homocigotos aa, e formula_5 para os heterocigotos Aa. As proporci\u00f3ns xenot\u00edpicas \"p\"2, 2\"pq\", e \"q\"2 denom\u00ednanse proporci\u00f3ns de Hardy\u2013Weinberg. N\u00f3tese que a suma de todas as frecuencias xenot\u00edpicas deste caso \u00e9 a expansi\u00f3n binomial do cadrado da suma de \"p\" e \"q\", e esta suma, que representa o total das posibilidades, debe ser igual a 1. Por tanto, formula_6. A soluci\u00f3n realista desta ecuaci\u00f3n \u00e9 q = 1 \u2212 p.\nSe a uni\u00f3n dos gametos para producir a seguinte xeraci\u00f3n \u00e9 aleatoria, pode demostrarse que a nova frecuencia formula_7 satisfai que formula_8 e formula_9. \u00c9 dicir, as frecuencias al\u00e9licas son constantes entre xeraci\u00f3ns.\nEste principio recibe o seu nome por G. H. Hardy e Wilhelm Weinberg, que foron os primeiros que o demostraron matematicamente.\nDerivaci\u00f3n.\nUnha descrici\u00f3n probabil\u00edstica do principio de Hardy-Weinberg \u00e9 que os alelos da seguinte xeraci\u00f3n para calquera individuo se elixen de forma aleatoria e independentemente uns doutros. Consideremos dous alelos A e a con frecuencias na poboaci\u00f3n de \"p\" e \"q\", respectivamente. As distintas maneiras de formar novos xenotipos p\u00f3dense derivar utilizando un cadro de Punnett, polo que a fracci\u00f3n en cada cela \u00e9 igual ao produto das probabilidades da fila e a columna.\nAs tres posibles frecuencias xenot\u00edpicas finais da descendencia son:\nEstas frecuencias ch\u00e1manse frecuencias (ou proporci\u00f3ns) de Hardy-Weinberg. Isto cons\u00e9guese nunha xeraci\u00f3n, e s\u00f3 c\u00f3mpre supo\u00f1er un apareamento aleatorio nunha poboaci\u00f3n de tama\u00f1o infinito.\n\u00c1s veces unha poboaci\u00f3n cr\u00e9ase xuntando machos e femias con distintas frecuencias al\u00e9licas. Nese caso, non se cumpre que se trate dunha soa poboaci\u00f3n, pero ser\u00e1 unha soa poboaci\u00f3n na seguinte xeraci\u00f3n, de maneira que a primeira xeraci\u00f3n non estar\u00e1 en equilibrio de Hardy-Weinberg, pero as xeraci\u00f3ns sucesivas si estar\u00e1n en equilibrio de Hardy-Weinberg.\nExemplo.\nUn exemplo real da lei de Hardy-Weinberg pode ser o seguinte sobre a doenza metab\u00f3lica hereditaria fenilcetonuria.\nOs nenos con fenilcetonuria non poden procesar a fenilalanina, un amino\u00e1cido das prote\u00ednas, polo que a fenilalanina se acumula no sangue causando danos cerebrais e retardo mental. Esta doenza \u00e9 provocada por un xene recesivo que est\u00e1 en homocigose (\"aa\"). Se \"p\" \u00e9 a frecuencia do alelo san e \"q\" a do alelo \"defectuoso\", podemos calcular a incidencia dos portadores da combinaci\u00f3n \"aa\".\nSe realizamos un cruzamento de dous portadores \"Aa\", nos que permanece oculto o xene recesivo, os xenotipos obtidos na seguinte xeraci\u00f3n ser\u00e1n os seguintes:\nOs tres genotipos \"AA\" : \"Aa\" : \"aa\" aparecen nunha relaci\u00f3n p\u00b2 : 2pq : q\u00b2. Se as sumamos, obtemos a unidade:\np\u00b2 + 2pq + q\u00b2 = (p + q)\u00b2 = 1.\nA frecuencia dos xenotipos doentes de fenilcetonuria \u00e9 dun 0,0001, un valor correspondiente a q\u00b2. A frecuencia q do xene \"a\" ser\u00e1 a ra\u00edz cadrada de 0,0001, \u00e9 dicir, 0,01. A doenza ten unha incidencia de 1 de cada 10.000 individuos, pero a frecuencia do xene \u00e9 100 veces maior, de 1 de cada 100. Os xenes \"a\" enc\u00f3ntranse no par \"Aa\" cunha frecuencia\n2pq = 2q(1 - q) = 2\u00b7 0,01\u00b7(1 - 0,01) = 0,0198.\nCase un 2% dos individuos da poboaci\u00f3n europea porta, por tanto, este xene no par \"Aa\", o que d\u00e1 unha idea do persistente que pode chegar a ser un xene recesivo mant\u00e9ndose agochado en heterocigose.\nDesviaci\u00f3ns do equilibrio de Hardy-Weinberg.\nCando non se cumpren as suposici\u00f3ns de Hardy-Weinberg poden haber desviaci\u00f3ns dos valores esperados. O grao en que afecta isto \u00e1 poboaci\u00f3n depende das suposici\u00f3ns que son violadas.\nAs demais suposici\u00f3ns afectan \u00e1s frecuencias al\u00e9licas, mais non afectan por si mesmas ao apareamento aleatorio. Se unha poboaci\u00f3n viola algunha destas, a poboaci\u00f3n seguir\u00e1 tendo proporci\u00f3ns de Hardy-Weinberg en cada xeraci\u00f3n, pero as frecuencias al\u00e9licas cambiar\u00e1n con esa forza.\nM\u00e1is adiante expl\u00edcase como afectan estas violaci\u00f3ns \u00e1s probas estat\u00edsticas formais do equilibrio de Hardy-Weinberg.\nDesafortunadamente, os incumprimentos das suposici\u00f3ns do principio de Hardy-Weinberg non significan que a poboaci\u00f3n non cumprir\u00e1 o equilibrio de Hardy-Weinberg. Por exemplo, a selecci\u00f3n estabilizadora orixina unha poboaci\u00f3n en equilibrio con proporci\u00f3ns de Hardy-Weinberg. Esta propiedade que enfronta \u00e1 selecci\u00f3n coa mutaci\u00f3n \u00e9 a base de moitas estimaci\u00f3ns do ritmo de mutaci\u00f3n (equilibrio mutaci\u00f3n-selecci\u00f3n).\nLigamento ao sexo.\nCando o xene A est\u00e1 ligado ao sexo, o sexo heterogam\u00e9tico (por exemplo, os machos dos mam\u00edferos e as femiass das aves) s\u00f3 ten unha copia do xene (e ch\u00e1mase hemicigoto), mentres que o sexo homogam\u00e9tico (por exemplo, as mulleres) te\u00f1en d\u00faas copias. As frecuencias xenot\u00edpicas en equilibrio son \"p\" e \"q\" para o sexo heterogam\u00e9tico pero \"p\"2, 2\"pq\" e \"q\"2 para o sexo homogam\u00e9tico.\nPor exemplo, en humanos, o daltonismo \u00e9 un car\u00e1cter recesivo ligado ao cromosoma X. Nos homes (machos) europeos, o car\u00e1cter afecta a 1 de cada 12 (\"q\" = 0,083), mentres que s\u00f3 afecta a 1 de cada 200 mulleres (0,005, que comparado con \"q\"2 = 0,0070 est\u00e1 moi pr\u00f3ximo \u00e1s proporci\u00f3ns de Hardy-Weinberg).\nSe unha poboaci\u00f3n se xunta con outra, con machos e femias con distintas frecuencias al\u00e9licas, a frecuencia al\u00e9lica da poboaci\u00f3n masculina seguir\u00e1 \u00e1 da poboaci\u00f3n feminina, porque todos reciben o seu cromosoma X da s\u00faa nai. A poboaci\u00f3n converxe cara ao equilibrio moi rapidamente.\nXeneralizaci\u00f3ns.\nA derivaci\u00f3n simple de arriba pode ser xeneralizada para m\u00e1is de dous alelos e poliploid\u00eda.\nXeneralizaci\u00f3n para m\u00e1is de dous alelos.\nConsideraremos unha frecuencia dun alelo extra, formula_13. O caso con dous alelos \u00e9 a expansi\u00f3n binomial de formula_14, e o caso con tres alelos \u00e9 a expresi\u00f3n trinomial de formula_15.\nM\u00e1is xeralmente, consideremos os alelos A1, ... A\"n\" dados polas frecuencias al\u00e9licas de formula_17 a formula_18;\ndado para todos os homocigotos:\ne para todos os heterocigotos:\nXeneralizaci\u00f3n para a poliploid\u00eda.\nO principio de Hardy-Weinberg tam\u00e9n se pode xeneralizar para sistemas poliploides, \u00e9 dicir, organismos que te\u00f1en m\u00e1is de d\u00faas copias de cada cromosoma. Consideremos de novo s\u00f3 dous alelos. O caso diploide \u00e9 a expansi\u00f3n binomial de:\ne, por tanto, o caso poliploide \u00e9 a expansi\u00f3n binomial de:\nonde \"c\" \u00e9 a ploid\u00eda. Por exemplo, nun tetraploide \"c\" = 4:\nDependendo de se o organismo \u00e9 un tetraploide 'verdadeiro' ou un anfidiploide (alotetraploide que cont\u00e9n o conxunto diploide de cromosomas de ambos os proxenitores) quedar\u00e1 determinado o tempo necesario para que a poboaci\u00f3n alcance o equilibrio de Hardy-Weinberg.\nXeneralizaci\u00f3n completa.\nA f\u00f3rmula completamente xeneralizada \u00e9 a expansi\u00f3n multinomial de formula_24:\nAplicaci\u00f3ns.\nO principio de Hardy-Weinberg pode aplicarse de d\u00faas maneiras: ou ben se considera que unha poboaci\u00f3n ten proporci\u00f3ns de Hardy-Weinberg, e nese caso poden calcularse as frecuencias xenot\u00edpicas, ou ben se as frecuencias xenot\u00edpicas dos tres xenotipos son co\u00f1ecidas, p\u00f3dense comprobar as desviaci\u00f3ns que sexan estatisticamente significativas.\nAplicaci\u00f3n a casos de dominancia completa.\nSupo\u00f1amos que os fenotipos de AA e Aa son indistinguibles, \u00e9 dicir, existe unha dominancia completa. Supo\u00f1endo que o principio de Hardy-Weinberg se aplica \u00e1 poboaci\u00f3n, ent\u00f3n a\u00ednda se pode calcular \"q\" a partir de \"f\"(aa):\ne \"p\" p\u00f3dese calcular a partir de \"q\". E tam\u00e9n unha estimaci\u00f3n de \"f\"(A) e \"f\"(Aa) derivadas de \"p\"2 e 2\"pq\", respectivamente. Por\u00e9n, hai que ter en conta que non se pode comprobar o equilibrio dunha poboaci\u00f3n utilizando as probas de significaci\u00f3n seguintes, porque esta se asume \"a priori\".\nProbas de significaci\u00f3n da desviaci\u00f3n.\nA comprobaci\u00f3n da desviaci\u00f3n do principio de Hardy-Weinberg adoita realizarse utilizando a proba \u03c7\u00b2 de Pearson, utilizando as frecuencias xenot\u00edpicas observadas que se obtiveron dos datos e as frecuencias xenot\u00edpicas esperadas obtidas por medio do principio de Hardy-Weinberg. Para os sistemas nos que hai un gran n\u00famero de alelos, isto pode ofrecer datos con moitos xenotipos baleiros posibles e pouca cantidade de xenotipos, porque a mi\u00fado non hai suficientes individuos na mostra para representar axeitadamene todas as clases xenot\u00edpicas. Se este \u00e9 o caso, ent\u00f3n a suposici\u00f3n asint\u00f3tica da distribuci\u00f3n khi-cadrado non se soster\u00e1 e pode ser necesario utilizar unha forma de proba exacta de Fisher, que require dunha computadora para a s\u00faa resoluci\u00f3n.\nExemplo de proba de desviaci\u00f3n \u03c72.\nEstes datos son de E.B. Ford (1971) sobre a avela\u00ed\u00f1a \"Callimorpha dominula\", da que se contabilizaron os fenotipos dunha mostra da poboaci\u00f3n. A distinci\u00f3n entre o xenotipo e o fenotipo consid\u00e9rase insignificante. A hip\u00f3tese nula \u00e9 que a poboaci\u00f3n ten proporci\u00f3ns de Hardy-Weinberg, e a hip\u00f3tese alternativa \u00e9 que a poboaci\u00f3n non ten proporci\u00f3ns de Hardy-Weinberg.\nDo que se poden calcular as frecuencias al\u00e9licas:\ne\nPolo que os valores esperados de Hardy-Weinberg son:\nA proba \u03c7\u00b2 de Pearson establece que:\nHai 1 grao de liberdade (os graos de liberdade para a proba das proporci\u00f3ns de Hardy-Weinberg son o resultado de restar o n\u00famero de fenotipos menos o n\u00famero de alelos). O nivel de significatci\u00f3n para 1 grao de liberdade \u00e9 3,84, e como este valor de \u03c72 \u00e9 menor, ac\u00e9ptase a hip\u00f3tese nula que dic\u00eda que a poboaci\u00f3n ten proporci\u00f3ns de Hardy-Weinberg.\nProba exacta de Fisher.\nA proba exacta de Fisher pode aplicarse para comprobar se existen proporci\u00f3ns de Hardy-Weinberg. Como a proba est\u00e1 condicionada polas frecuencias al\u00e9licas, \"p\" e \"q\", o problema pode entenderse como a comprobaci\u00f3n do n\u00famero axeitado de heterocigotos. Desta forma, a hip\u00f3tese das proporci\u00f3ns de Hardy-Weinberg queda violada se o n\u00famero de heterocigotos \u00e9 moi grande ou moi pequeno. As probabilidades condicionadas para o heterocigoto, dadas as frecuencias al\u00e9licas, deunas Emigh (1980) da seguinte forma\nonde n11, n12 e n22 son os n\u00fameros observados para os tres xenotipos, AA, Aa e aa, respectivamente, e n1 \u00e9 o n\u00famero de alelos A, onde formula_28.\nUn exemplo.\nUtilizando un dos exemplos de Emigh (1980), podemos considerar o caso en que \"n\" = 100 e \"p\" = 0,34. Na t\u00e1boa 4 m\u00f3stranse os heterocigotos observados posibles e o seu nivel de significaci\u00f3n exacto.\nUtilizando esta t\u00e1boa, b\u00fascase o nivel de significaci\u00f3n da proba base\u00e1ndose no n\u00famero observado de heterocigotos. Por exemplo, se se observaron 20 heterocigotos, o nivel de significaci\u00f3n da proba \u00e9 0,007. O gradiente de niveis de significaci\u00f3n \u00e9 bastante basto, como \u00e9 normal nas probas exactas de Fisher con mostras pequenas.\nDesafortunadamente, \u00e9 necesario crear unha t\u00e1boa coma esta para cada experimento, xa que as t\u00e1boas dependen tanto de \"n\" coma de \"p\".\nCoeficiente de consanguinidade.\nO coeficiente de consanguinidade \"F\" \u00e9 1 menos a frecuencia observada dos heterocigotos por encima da esperada a partir do equilibrio de Hardy-Weinberg.\nonde o valor esperado a partir do equilibrio de Hardy-Weinberg se obt\u00e9n mediante\nPor exemplo, para os datos de Ford anteriores:\nPara dous alelos, a proba khi-cadrado sobre a calidade do axuste coas proporci\u00f3ns de Hardy-Weinberg \u00e9 equivalente ao test de consanguinidade, \"F\" = 0.\nHistoria.\nAs leis da xen\u00e9tica mendeliana foron redescubertas en 1900. Por\u00e9n, mant\u00edvose a s\u00faa controversia durante varios anos, xa que ent\u00f3n non se sab\u00eda como pod\u00eda producir caracteres continuos. Udny Yule (1902) argumentou contra o mendelismo porque pensaba que os alelos dominantes aumentar\u00edan en n\u00famero nunha poboaci\u00f3n. O estadounidense William E. Castle (1903) demostrou que, sen selecci\u00f3n, as frecuencias xenot\u00edpicas permanecer\u00edan estables. Karl Pearson (1903) achou unha posici\u00f3n de equilibrio cos valores \"p\"\u00a0=\u00a0\"q\"\u00a0=\u00a00,5. Reginald Punnet, incapaz de responder ao argumento de Yule, presentoulle o problema a G. H. Hardy, un matem\u00e1tico brit\u00e1nico co que xogaba ao cr\u00edcket. Hardy era un matem\u00e1tico puro e mostraba certo desprezo polas matem\u00e1ticas aplicadas; a s\u00faa opini\u00f3n sobre o uso que lle daban os bi\u00f3logos \u00e1s matem\u00e1ticas quedou plasmada nun artigo de 1908 no que o describe como \"moi simple\".\nPor aquel ent\u00f3n, o principio co\u00f1ec\u00edase como \"ley de Hardy\" no mundo angloparlante, ata que Curt Stern (1943) sinalou que xa fora formulada independentemente en 1908 polo f\u00edsico alem\u00e1n Wilhelm Weinberg (ver Crow 1999). Outros inentaron asociar o nome de Castle coa lei por un traballo seu de 1903, pero raramente se lle chama lei de Hardy-Weinberg-Castle.\nCoa lei de Hardy-Weinberg plant\u00e1ronse os alicerces da xen\u00e9tica de poboaci\u00f3ns. Segundo esta lei a alteraci\u00f3n xen\u00e9tica dunha poboaci\u00f3n s\u00f3 pode darse por factores como mutaci\u00f3ns, selecci\u00f3n natural, influencias casuais, converxencias ou diverxencias individuais, de modo que o cambio xen\u00e9tico implica a perturbaci\u00f3n do equilibrio establecido pola lei de Hardy-Weinberg."}
{"id": "341708", "revid": "98629", "url": "https://gl.wikipedia.org/wiki?curid=341708", "title": "Gran Premio de San Marino de 1988", "text": "O Gran Premio de San Marino de 1988 foi unha carreira de F\u00f3rmula Un celebrada o 1 de maio de 1988 no Aut\u00f3dromo Enzo e Dino Ferrari en Imola, Italia. Foi a segunda carreira do Campionato do Mundo de pilotos de e o oitavo Gran Premio de San Marino disputouse sobre 60 voltas ao circu\u00edto de cinco quil\u00f3metros para unha distancia da carreira de 302 quil\u00f3metros. Ayrton Senna logrou a s\u00faa primeira vitoria para o equipo McLaren, co motor Honda turboalimentado que logrou as tres primeiras posici\u00f3ns.\nClasificaci\u00f3n.\nOs McLaren - Honda dominaron totalmente a clasificaci\u00f3n do Gran Premio de San Marino. Ayrton Senna e Alain Prost ocuparon a primeira fila da grella con tempos de 1:27.148 e 1:27.919, respectivamente. O seu rival m\u00e1is pr\u00f3ximo foi o Lotus do vixente Campi\u00f3n do Mundo Nelson Piquet cun tempo de 1:30.500. Tanto m\u00e1is interesante foi que o Lotus de Piquet estaba accionado por un motor Honda turboalimentado coa mesma especificaci\u00f3n que alimentaba aos McLaren e era m\u00e1is r\u00e1pido que eles no control de velocidade de Tosa, con todo, foi 3 segundos m\u00e1is lento que Senna. A diferenza era que a li\u00f1a baixa dos McLaren MP4/4 fac\u00edaos intocables en aceleraci\u00f3n e ti\u00f1an un agarre superior a calquera outro coche da grella.\nSorprendentemente, tendo en conta o \u00e9xito do equipo na historia da F\u00f3rmula Un que data desde , esta foi s\u00f3 a terceira vez que viu unha primeira fila con dous McLaren na sa\u00edda dun Gran Premio. As outras d\u00faas veces fora no Gran Premio do Canad\u00e1 de 1972 (Peter Revson e Denny Hulme) e no Gran Premio de Alema\u00f1a de 1986 (Keke Rosberg e Alain Prost).\nNigel Mansell non logrou a clasificaci\u00f3n na primeira fila da grella por primeira vez desde o Gran Premio de M\u00e9xico de 1986. Clasificouse co seu [Williams FW12 [| Williams]] - Judd no posto 11\u00ba, cinco postos por detr\u00e1s do seu compa\u00f1eiro de equipo Riccardo Patrese 6\u00ba. O coche atmosf\u00e9rico m\u00e1is r\u00e1pido na cualificaci\u00f3n foi o Benetton - Ford de Alessandro Nannini que terminou cuarto na grella diante do decepcionante Ferrari de Gerhard Berger que, xunto co seu compa\u00f1eiro de equipo Michele Alboreto (que se clasificou 10\u00ba, case 4,5 segundos m\u00e1is lento que Senna), atop\u00e1ronse con que o motor V6 turbo italiano perd\u00eda potencia en todas partes.\nAs protestas de Berger e Alboreto foron refendadas polas cifras do control de velocidade. Os coches m\u00e1is r\u00e1pidos en Tosa foron os McLaren e o Lotus - Honda de Piquet, todos a 306\u00a0km/h. Os Ferrari eran moito m\u00e1is lento a 293\u00a0km/h, e ata uns 16\u00a0km/h m\u00e1is lentos que os McLaren sobre a li\u00f1a de meta, os dous Ferraris eran case 5\u00a0km/h m\u00e1is lentos sobre a li\u00f1a de sa\u00edda que os Benetton atmosf\u00e9ricos e tam\u00e9n eran m\u00e1is lentos nese momento que os Zakspeeds, mostrando a cantidade de problemas que atopaban.\nUnha das sorpresas da cualificaci\u00f3n foi veterano piloto estadounidense Eddie Cheever. Non destacou como o mellor cualificado, Cheever foi 8\u00ba no seu Arrows - Megatron, 4,1 segundos por detr\u00e1s de Senna. Cheever e Arrows probaran en Imola unha semana antes da carreira e atoparan unha posta a punto que lles gustaba. Os mesmos axustes foron postos no Arrows de Derek Warwick, pero o brit\u00e1nico admitiu que atopou a configuraci\u00f3n perezosa e s\u00f3 poder\u00eda cualificar 14\u00ba, 1,2 segundos m\u00e1is lento que o seu compa\u00f1eiro de equipo. Os Arrows turbo chegaron a uns pouco m\u00e1is de 300\u00a0km/h en carreira en Tosa.\nO EuroBrun - Ford Cosworth de Oscar Larrauri, o Ligier - Judd de Stefan Johansson e o ex ganador da pole en Imola Ren\u00e9 Arnoux, e o Zakspeed turbo de Bernd Schneider todos fallaron para cualificar, mentres que o Osella do italiano Nicola Larini foi exclu\u00eddo logo das verificaci\u00f3ns t\u00e9cnicas cando se descubriu que os puntos de montaxe do motor dos coches cambi\u00e1ranse de xeito ilegal e que os p\u00e9s dos pilotos quedaban por diante da li\u00f1a do eixe dianteiro. Para Ligier foi a primeira vez desde o debut do equipo na F\u00f3rmula Un en en que non clasificou ning\u00fan coche para unha carreira. Para Arnoux foi unha p\u00edlula dif\u00edcil de tragar xa que anteriormente lograra a pole no circu\u00edto tres veces, cando el pilotara tanto para Renault (1980 e 1982) e Ferrari (1983).\nLogo da cualificaci\u00f3n, o xefe de equipo de Lotus, Peter Warr e o primeiro piloto Nelson Piquet afirmaron que malia os tres segundos entre os McLaren e o resto dos participantes, cr\u00edan que o Lotus e ata os Ferrari eran mellores aerodinamicamente que o McLaren e iso prexudicar\u00eda o seu consumo de combustible no que era un dos circu\u00edtos m\u00e1is sedentos de combustible no calendario. Warr predixo que os McLaren non ser\u00eda capaces de manter a s\u00faa vantaxe e a\u00ednda as\u00ed terminar a carreira no seu l\u00edmite de combustible de 150 litros. Non era a primeira vez que as s\u00faas predici\u00f3ns p\u00fablicas resultar\u00edan ser equivocadas.\nResumo da carreira.\nO McLaren de Ayrton Senna liderou desde o principio, mentres que o seu compa\u00f1eiro de equipo Alain Prost case calou o motor na grella (Prost informou m\u00e1is tarde que o motor tam\u00e9n se detivo anteriormente na volta de quecemento). O coche a\u00ednda estaba rodando polo que arrincou per se, pero \"case\" se calou de novo cando comezou a carreira e caeu ao 7\u00ba lugar detr\u00e1s do Arrows de Eddie Cheever. Foi capaz de recuperar estes lugares e chegou ao segundo lugar na volta 8, pero non puido atrapar a Senna quen controlou a brecha. Mantivo unha vantaxe de 6-10 segundos, Senna desacelerou na \u00faltima volta para asegurarse de chegar a meta sen quedar sen combustible, o que reduciu a brecha con Prost a s\u00f3 2,3 segundos na meta. Prost m\u00e1is tarde admitiu que apurara o consumo do seu turbo na s\u00faa loita ata o segundo posto e que a\u00ednda poder\u00eda rodar m\u00e1is r\u00e1pido que a maior\u00eda, pero que viuse obrigado a conservar combustible para o resto da carreira polo temor de quedar seco antes do final.\nNelson Piquet batallou co mal manexo do Lotus pero a potencia superior do motor Honda permitiulle manter a terceira posici\u00f3n por diante dun tren de coches inclu\u00edndo os dous Benetton, ambos Williams e o Ferrari de Berger. Tivo a sorte de chegar \u00e1 li\u00f1a de meta co impulso adicional necesario para manter a s\u00faa posici\u00f3n logo de ter que recortar drasticamente o seu consumo de combustible. De non facelo as\u00ed a s\u00f3 catro voltas do final (\u00e9 dicir, s\u00f3 ti\u00f1a combustible para completar tres das voltas restantes), non ter\u00eda suficiente combustible para completar a s\u00faa \u00faltima volta.\nNigel Mansell fixo unha excelente pilotaxe desde a 11\u00aa posici\u00f3n na grella para estar brevemente no 3\u00ba lugar logo de pasar a Piquet na freada da Rivazza na volta 40. Pero unha volta m\u00e1is tarde, Piquet volveu a usar a potencia superior do seu Honda e aproveitou o rebufo para pasar a Mansell en Tamburello. Mansell retirar\u00edase s\u00f3 unha volta logo de caer ao cuarto posto debido a unha avar\u00eda no regulador de voltaxe.\nThierry Boutsen no Benetton chegou a meta no cuarto por diante de Gerhard Berger no Ferrari, a\u00ednda que ao final da carreira se viu obstaculizado por unha perda de potencia do motor debido a unha greta no escape do seu coche, pechou os puntos o seu compa\u00f1eiro de equipo Alessandro Nannini. Nannini estivera loitando polo 3\u00ba lugar con Piquet, pero malia ser m\u00e1is r\u00e1pido nas curvas, tivo que ceder ante o Lotus pola potencia superior do motor Honda nas rectas. Piquet e Nannini enred\u00e1ronse na horquilla de Tosa, e un par de voltas m\u00e1is tarde perdeu o cuarto lugar con Boutsen logo de trompear en Tosa caendo ao 7\u00ba lugar para a continuaci\u00f3n, facer a volta r\u00e1pida dos atmosf\u00e9ricos e entrar de novo nos puntos no quinto lugar. Nannini tivo que conformarse finalmente coa sexta posici\u00f3n logo de ser superado na \u00faltima volta na chicana Acqua Minerale por Gerhard Berger, agora favorecido grazas a ser dobrado e ter que facer unha volta menos co combustible.\nNo que se converteu nunha pr\u00e1ctica habitual en McLaren desde a descualificaci\u00f3n de Prost por quedar con 2\u00a0kg de peso por debaixo do permitido no Gran Premio de San Marino de 1985, os dous McLaren detiv\u00e9ronse a poucos metros da bandeira a cadros. Prost comezara a \u00faltima volta uns 7 segundos por detr\u00e1s do seu compa\u00f1eiro de equipo, pero quedou a s\u00f3 2,334 na bandeira a cadros xa que Senna necesitaba conservar o combustible no que era tradicionalmente un dos circu\u00edtos m\u00e1is sedentos de combustible no calendario da F\u00f3rmula Un.\nSorprendentemente, dado que en anos anteriores numerosos pilotos de coches turbo alimentados abandonaran a carreira en San Marino como consecuencia de quedar sen combustible, ning\u00fan corredor turbo quedou sen combustible en Imola en 1988. O \u00fanico turbo que non terminou foi o Ferrari do heroe local Michele Alboreto, que foi clasificada como 18 e pasada malia sufrir un fallo do motor na volta 54. Leste foi o seu segundo fallo no motor do d\u00eda seguinte do seu Ferrari tam\u00e9n explotou na sesi\u00f3n de quecemento da ma\u00f1\u00e1 forz\u00e1ndoo no coche de reserva para a carreira. Tam\u00e9n se viu obrigado a empezar desde a parte traseira do campo logo de situarse o seu motor que o campo foise na volta de quecemento."}
{"id": "341709", "revid": "27155", "url": "https://gl.wikipedia.org/wiki?curid=341709", "title": "Principio de Hardy-Weinberg", "text": ""}
{"id": "341710", "revid": "27155", "url": "https://gl.wikipedia.org/wiki?curid=341710", "title": "Equilibrio de Hardy-Weinberg", "text": ""}
{"id": "341726", "revid": "23204", "url": "https://gl.wikipedia.org/wiki?curid=341726", "title": "Distribuci\u00f3n gamma", "text": "&lt;/math&gt;\nEn estat\u00edstica a distribuci\u00f3n gamma \u00e9 unha distribuci\u00f3n de probabilidade continua con dous par\u00e1metros formula_25 e formula_26 cunha funci\u00f3n de densidade para valores formula_27 que ten como expresi\u00f3n:\nonde formula_29 \u00e9 o n\u00famero e e formula_30 \u00e9 a funci\u00f3n gamma. Para valores formula_31 a funci\u00f3n gamma \u00e9 formula_32 (o factorial de formula_33). Neste caso, por exemplo para describir un proceso de Poisson, ch\u00e1mase distribuci\u00f3n Erlang cun par\u00e1metro formula_34.\nO valor esperado e a varianza dunha variable aleatoria X de distribuci\u00f3n gamma son\nRelaci\u00f3ns.\nO tempo ata que o suceso n\u00famero formula_25 ocorre nun proceso de Poisson de intensidade formula_26 \u00e9 unha variable aleatoria con distribuci\u00f3n gamma. Iso \u00e9 a suma de formula_25 variables aleatorias independentes que seguen unha distribuci\u00f3n exponencial con par\u00e1metro formula_26."}
{"id": "341727", "revid": "89787", "url": "https://gl.wikipedia.org/wiki?curid=341727", "title": "Distribuci\u00f3n de Cauchy", "text": "A distribuci\u00f3n de Cauchy, co\u00f1ecida tam\u00e9n como distribuci\u00f3n Cauchy-Lorentz en honor a Augustin Cauchy e Hendrik Lorentz, \u00e9 unha distribuci\u00f3n de probabilidade continua. No campo da F\u00edsica co\u00f1\u00e9cese como distribuci\u00f3n de Lorentz, funci\u00f3n Lorentziana ou distribuci\u00f3n de Breit-Wigner. A s\u00faa importancia na f\u00edsica v\u00e9n dada por ser a soluci\u00f3n da ecuaci\u00f3n diferencial que describe a resonancia forzada. En espectroscopia describe a forma das li\u00f1as espectrais que son ampliadas por diversos mecanismos, en particular, o mecanismo de alargamento por colisi\u00f3n.\nCaracter\u00edsticas.\nonde \"x\"0 \u00e9 o par\u00e1metro que especifica a localizaci\u00f3n do pico da distribuci\u00f3n, e \"\u03b3\" \u00e9 o par\u00e1metro de escala que especifica a largura media ao m\u00e1ximo medio (half-width at half-maximum, HWHM).\nO caso especial no que \"x\"0 = 0 e \"\u03b3\" = 1 denom\u00ednase distribuci\u00f3n est\u00e1ndar de Cauchy, que ten a funci\u00f3n de densidade de probabilidade:\nPropiedades.\nA distribuci\u00f3n de Cauchy \u00e9 un exemplo dunha distribuci\u00f3n que non ten momentos definidos. A s\u00faa moda e a s\u00faa mediana est\u00e1n ben definidas e son ambas iguais a x0.\nCando \"U\" e \"V\" son d\u00faas variables aleatorias independendentes e normalmente distribu\u00eddas con media igual a 0 e varianza igual a 1, ent\u00f3n a raz\u00f3n \"U\"/\"V\" segue a distribuci\u00f3n est\u00e1ndar de Cauchy.\nSe \"X\"1, \u2026, \"X\"\"n\" son variables aleatorias, independentes e identicamente distribu\u00eddas, cada unha cunha distribuci\u00f3n de Cauchy, ent\u00f3n a media da mostra (formula_6) ten a mesma distribuci\u00f3n Cauchy est\u00e1ndar (a media da mostra, que non est\u00e1 afectada polos valores extremos, pode ser empregada como medida da tendencia central). Para comprobar que isto \u00e9 certo calc\u00falase a funci\u00f3n caracter\u00edstica da media da mostra:\nonde formula_8 \u00e9 a media da mostra. Este exemplo serve para demostrar que a hip\u00f3tese da varianza finita no teorema central do l\u00edmite non pode ser eliminada, ao igual que a hip\u00f3tese da esperanza finita na lei dos grandes n\u00fameros. \u00c9 tam\u00e9n un exemplo dunha versi\u00f3n m\u00e1is xeneralizada do teorema central do l\u00edmite que \u00e9 caracter\u00edstica de todas as distribuci\u00f3ns asim\u00e9tricas alpha-estables de L\u00e9vy, das que a distribuci\u00f3n de Cauchy \u00e9 un caso especial.\nA distribuci\u00f3n de Cauchy \u00e9 unha funci\u00f3n de distribuci\u00f3n infinitamente divisible. \u00c9 tam\u00e9n unha distribuci\u00f3n estritamente estable.\nA distribuci\u00f3n de Cauchy coincide coa distribuci\u00f3n t de Student cun grao de liberdade.\nSe formula_9 e formula_10 son d\u00faas variables aleatorias uniformes entre -1 e 1 e formula_11, ent\u00f3n o cociente formula_12 segue a distribuci\u00f3n de Cauchy."}
{"id": "341728", "revid": "47401", "url": "https://gl.wikipedia.org/wiki?curid=341728", "title": "Distribuci\u00f3n Cauchy", "text": ""}
{"id": "341731", "revid": "47401", "url": "https://gl.wikipedia.org/wiki?curid=341731", "title": "Teor\u00eda de probabilidades", "text": ""}
{"id": "341733", "revid": "7802", "url": "https://gl.wikipedia.org/wiki?curid=341733", "title": "Eurovisi\u00f3n 2017", "text": ""}
{"id": "341734", "revid": "47527", "url": "https://gl.wikipedia.org/wiki?curid=341734", "title": "Grade (signo)", "text": ""}
{"id": "341736", "revid": "55340", "url": "https://gl.wikipedia.org/wiki?curid=341736", "title": "BM Porri\u00f1o", "text": "O Club Balonmano Porri\u00f1o \u00e9 un equipo de balonm\u00e1n do concello pontevedr\u00e9s do Porri\u00f1o. Conta con 11 categor\u00edas, tanto femininas coma masculinas."}
{"id": "341739", "revid": "89787", "url": "https://gl.wikipedia.org/wiki?curid=341739", "title": "Medusa (Leonardo da Vinci)", "text": "A Medusa \u00e9 un dos dous cadros desaparecidos que Giorgio Vasari atrib\u00fae a Leonardo da Vinci.\nPrimeira versi\u00f3n.\nNo seu \"Vida de Leonardo\" (1568), Vasari describe como un Leonardo moi novo representou Medusa no frontal dun escudo de madeira.\nA\u00ednda que os historiadores de arte dubidaron da veracidade desta an\u00e9cdota, afirmouse que o escudo de Leonardo inspirou varios pintores de principios do s\u00e9culo XVII que o poder\u00edan ver na colecci\u00f3n de Fernando I de M\u00e9dici.\nRubens e Caravaggio pintaron as s\u00faas propias versi\u00f3ns do personaxe, pero a s\u00faa d\u00e9beda cara \u00e1 pintura de Leonardo \u00e9 incerto.\nSegunda versi\u00f3n.\nEn 1782, o bi\u00f3grafo de Leonardo Luigi Lanzi, mentres fac\u00eda unha procura das s\u00faas pinturas na Galer\u00eda Uffizi, descubriu un retrato da cabeza de Medusa que err\u00f3neamente atribu\u00edu a Leonardo, base\u00e1ndose na descrici\u00f3n de Vasari.\nNo per\u00edodo do romanticismo, a fama de Leonardo conseguiu moitos eloxios. Os seus gravados a toda p\u00e1xina, producidos por primeira vez en Florencia en 1828, estend\u00e9ronse por toda Europa, facendo da pintura unha das m\u00e1is populares do corpus das obras de Leonardo. En 1851, Jean Baptiste Gustave Planche proclamou: \"Non dubido en afirmar que na \"Medusa\" da Galer\u00eda Uffizi at\u00f3pase o xerme do que admiramos na \"Gioconda\" do Museo do Louvre\". Percy Bysshe Shelley escribiu o poema \"A la Medusa de Leonardo da Vinci a la Galeria Florentina\", abrindo coas li\u00f1as memorables:\nCara ao 1868, Walter Pater, en \"The Renaissance\", destacou a \"Medusa\" como unha das obras m\u00e1is rechamantes de Leonardo.\nPero, ao s\u00e9culo XX, Bernard Berenson e outros destacados cr\u00edticos argumentaron en contra da autor\u00eda de Leonardo da pintura dos Uffizi. Agora crese que \u00e9 obra dun an\u00f3nimo pintor flamengo activo cara ao 1600."}
{"id": "341740", "revid": "2520", "url": "https://gl.wikipedia.org/wiki?curid=341740", "title": "Club Balonmano Porri\u00f1o", "text": ""}
{"id": "341746", "revid": "89787", "url": "https://gl.wikipedia.org/wiki?curid=341746", "title": "Diego Gir\u00e1ldez", "text": "Diego Gir\u00e1ldez Garc\u00eda, nado no Porri\u00f1o o 15 de xullo de 1976, \u00e9 un xornalista e escritor galego.\nTraxectoria.\nLicenciado en Historia da Arte pola Universidade de Santiago de Compostela. Leva toda a s\u00faa vida profesional vinculado ao xornalismo. Foi redactor de \"A Peneira\" e coordinou o seu suplemento cultural, \"Kalaikia\". Colaborou con \"Xornal de Galicia\", \"A Nosa Terra\" e \"El Pa\u00eds,\" edici\u00f3n galega. Tam\u00e9n ten colaboraci\u00f3ns en \"Praza P\u00fablica\" (formando parte do consello de redacci\u00f3n) e na revista \"Luzes\". Fundou e dirixiu a revista \"Malladoura\" e o \"CanZine\", publicaci\u00f3n oficial do Festival de Cans."}
{"id": "341747", "revid": "1888", "url": "https://gl.wikipedia.org/wiki?curid=341747", "title": "Diego Gir\u00e1ldez Garc\u00eda", "text": ""}
{"id": "341748", "revid": "22795", "url": "https://gl.wikipedia.org/wiki?curid=341748", "title": "Myrmecobiidae", "text": ""}
{"id": "341749", "revid": "27155", "url": "https://gl.wikipedia.org/wiki?curid=341749", "title": "Lago endorreico", "text": ""}
{"id": "341751", "revid": "5863", "url": "https://gl.wikipedia.org/wiki?curid=341751", "title": "Estrella Galicia (cervexa)", "text": ""}
{"id": "341753", "revid": "23204", "url": "https://gl.wikipedia.org/wiki?curid=341753", "title": "Mirmecob\u00edidos", "text": "A dos mirmecob\u00edidos (\"Myrmecobiidae\") \u00e9 unha familia de mam\u00edferos marsupiais australidelfos, unha das tres reco\u00f1ecidas dentro da orde dos dasiuromorfos.\nEsta familia conta cun s\u00f3 x\u00e9nero, Myrmecobius, cunha \u00fanica especie, Myrmecobius fasciatus, antano difundida en todo o sur de Australia, pero que hoxe se encontra s\u00f3 nalgunhas zonas remotas do suroeste australiano, onde sobrevive en varias pequenas colonias. A s\u00faa diminuci\u00f3n nos \u00faltimos tempos debeuse \u00e1 destruci\u00f3n do seu h\u00e1bitat e \u00e1 depredaci\u00f3n de animais introducidos polo ser humano en Australia, de tal xeito que hoxe se encontra en perigo de extinci\u00f3n.\nA especie \u00e9 un emblema de Australia Occidental, e est\u00e1 protexida por programas de conservaci\u00f3n.\nDebido aos seus h\u00e1bitos alimentarios (a s\u00faa dieta consiste exclusivamente en t\u00e9rmites), co\u00f1\u00e9cese na bibliograf\u00eda internacional, entre outros, cos nomes de \"mirmecobio\", \"formigueiro marsupial\" ou \"numbat\" (un dos seus nomes en ingl\u00e9s).\nTaxonom\u00eda.\nDescrici\u00f3n.\nTanto a familia como o x\u00e9nero e a especie foron descritos polo naturalista ingl\u00e9s George Robert Waterhouse. A familia en 1841, nun traballo publicado en \"Nat. Hist. Marsup. or Pouched Animals (Naturalist's Libr.)\", 10: 60.. O x\u00e9nero e a especie en 1836, en \"Proc. Zool. Soc. Lond.\", 1836: 69.\nEtimolox\u00edas.\nO nome da familia, \"Myrmecobiidae\", formouse, como \u00e9 a norma, sobre a ra\u00edz do nome do seu x\u00e9nero tipo, \"Myrmecobius\", coa adici\u00f3n da desinencia do lat\u00edn cient\u00edfico \"-\u012ddae\", propia dos nomes das familias de animais.\nO nome do x\u00e9nero, \"Myrmecobius\", est\u00e1 formado polos elementos do lat\u00edn cient\u00edfico \"mirmeco-\", tirado do grego antigo \u03bc\u03cd\u03c1\u03bc\u03b7\u03ba\u03bf\u03c2 \u200e\"m\u00fdrm\u0113kos\", xenitivo de \u03bc\u03cd\u03c1\u03bc\u03b7\u03be \u200e\"m\u00fdrm\u0113x\", 'formiga', e \"-bius\", derivado do grego antigo \u03b2\u03af\u03bf\u03c2 \u200e\"b\u00edos\", 'vida'. Literalmente, 'os que viven das formigas'.\nO ep\u00edteto espec\u00edfico, \"fasciat\u016bs\", \u00e9 o participio do verbo \"fasci\u014d\", derivado de \"fascia\", 'venda', 'vendaxe', pero tam\u00e9n 'franxa', 'banda', 'tira'. \u00c9 dicir, que significa 'con franxas', 'con bandas'.\nClasificaci\u00f3n.\nComo quedou dito, a especie \"Mirmecobius fasciatus\" \u00e9 a \u00fanica da familia. Nela reco\u00f1\u00e9cense d\u00faas subespecies:\nFamilia \"Myrmecobiidae\" "}
{"id": "341754", "revid": "22795", "url": "https://gl.wikipedia.org/wiki?curid=341754", "title": "Myrmecobius", "text": ""}
{"id": "341755", "revid": "22795", "url": "https://gl.wikipedia.org/wiki?curid=341755", "title": "Myrmecobius fasciatus", "text": ""}
{"id": "341759", "revid": "98629", "url": "https://gl.wikipedia.org/wiki?curid=341759", "title": "Distribuci\u00f3n exponencial", "text": "En estat\u00edstica, a distribuci\u00f3n exponencial \u00e9 unha distribuci\u00f3n de probabilidade continua cun par\u00e1metro formula_1 cunha funci\u00f3n de densidade \u00e9:\nA s\u00faa funci\u00f3n de distribuci\u00f3n acumulada \u00e9:\nOnde formula_2 representa o n\u00famero e.\nO valor esperado e a varianza dunha variable aleatoria X con distribuci\u00f3n exponencial son:\nA distribuci\u00f3n exponencial \u00e9 un caso particular de distribuci\u00f3n gamma con \"k\" = 1. Ademais a suma de variables aleatorias que seguen unha mesma distribuci\u00f3n exponencial \u00e9 unha variable aleatoria expresable en termos da distribuci\u00f3n gamma.\nExemplo.\nExemplos de variables con distribuci\u00f3n exponencial son a distribuci\u00f3n da lonxitude dos intervalos dunha variable continua que transcorren entre dous sucesos, que se distrib\u00faen segundo a distribuci\u00f3n de Poisson:\nC\u00e1lculo de variables aleatorias.\nP\u00f3dense calcular unha variable aleatoria de distribuci\u00f3n exponencial formula_3 por medio dunha variable aleatoria de distribuci\u00f3n uniforme formula_4:\nou, dado que formula_5 \u00e9 tam\u00e9n unha variable aleatoria con distribuci\u00f3n formula_6, pode empregarse a versi\u00f3n m\u00e1is eficiente:\nRelaci\u00f3ns con outras distribuci\u00f3ns.\nA suma de formula_7 variables aleatorias independentes de distribuci\u00f3n exponencial con par\u00e1metro formula_8 \u00e9 unha variable aleatoria de distribuci\u00f3n gamma."}
{"id": "341760", "revid": "23204", "url": "https://gl.wikipedia.org/wiki?curid=341760", "title": "Distribuci\u00f3n uniforme continua", "text": "En teor\u00eda da probabilidade e estat\u00edstica, a distribuci\u00f3n uniforme continua \u00e9 unha familia de distribuci\u00f3ns de probabilidade para variables aleatorias continuas. En cada membro da familia, todos os intervalos de igual lonxitude na distribuci\u00f3n no seu rango son igualmente probables. O dominio est\u00e1 definido por dous par\u00e1metros, \"a\" e \"b\", que son os seus valores m\u00ednimo e m\u00e1ximo. A distribuci\u00f3n escr\u00edbese en forma abreviada como \"U\"(\"a\",\"b\").\nCaracterizaci\u00f3n.\nFunci\u00f3n de densidade.\nA funci\u00f3n de densidade da distribuci\u00f3n uniforme continua \u00e9:\nOs valores nos dous extremos \"a\" e \"b\" non son en xeral importantes porque non afectan ao valor das integrais de \"f\"(\"x\")\u00a0\"dx\" sobre o intervalo, nin de \"x\"\u00a0\"f\"(\"x\")\u00a0\"dx\" ou expresi\u00f3ns semellantes. \u00c1s veces esc\u00f3llese que sexan cero e \u00e1s veces esc\u00f3llense co valor 1/(\"b\"\u00a0\u2212\u00a0\"a\"). Este \u00faltimo resulta apropiado no contexto de estimaci\u00f3n polo m\u00e9todo de m\u00e1xima verosimilitude. No contexto da an\u00e1lise de Fourier, p\u00f3dese escoller que o valor de \"f\"(\"a\") ou \"f\"(\"b\") sexan 1/(2(\"b\"\u00a0\u2212\u00a0\"a\")), para que ent\u00f3n a transformada inversa de moitas transformadas integrais desta funci\u00f3n uniforme resulten na funci\u00f3n inicial; doutra forma a funci\u00f3n que se obt\u00e9n ser\u00eda igual \"en case todos os puntos\", ou sexa, en todos ag\u00e1s nun conxunto de puntos con medida nula. Tam\u00e9n, desta forma resulta consistente coa funci\u00f3n signo que non pos\u00fae esa ambig\u00fcidade.\nFunci\u00f3n de distribuci\u00f3n de probabilidade.\nA funci\u00f3n de distribuci\u00f3n de probabilidade \u00e9:\nFunci\u00f3n xeradora de momentos.\nA funci\u00f3n xeradora de momentos \u00e9\na partir da que se poden calcular os momentos \"mk\"\ne, en xeral,\nPara unha variable aleatoria que segue esta distribuci\u00f3n, a esperanza matem\u00e1tica \u00e9 ent\u00f3n \"m\"1 = (\"a\"\u00a0+\u00a0\"b\")/2 e a varianza \u00e9\n\"m\"2\u00a0\u2212\u00a0\"m\"12 = (\"b\"\u00a0\u2212\u00a0\"a\")2/12.\nPropiedades.\nXeneralizaci\u00f3n aos conxuntos de Borel.\nEsta distribuci\u00f3n pode ser xeneralizada a conxuntos de intervalos m\u00e1is complicados. Se \"S\" \u00e9 un conxunto de Borel de medida finita positiva, a distribuci\u00f3n de probabilidade uniforme en \"S\" p\u00f3dese especificar definindo que a funci\u00f3n de densidade sexa nula f\u00f3ra de \"S\" e igual a 1/\"K\" dentro de \"S\", onde \"K\" \u00e9 a medida de Lebesgue de \"S\".\nEstat\u00edsticas de orde.\nSexa \"X\"1..., \"X\"\"n\" unha mostra de variables independentes identicamente distribu\u00eddas de \"U\"(0,1). Sexa \"X\"(\"k\") a orde estat\u00edstica \"k\"-\u00e9simo desta mostra. Ent\u00f3n a distribuci\u00f3n de probabilidade de \"X\"(\"k\") \u00e9 unha distribuci\u00f3n beta con par\u00e1metros \"k\" e \"n\"\u00a0\u2212\u00a0\"k\"\u00a0+\u00a01. a esperanza matem\u00e1tica \u00e9\nIsto \u00e9 \u00fatil cando se realizan Q-Q plots.\nAs varianzas son\nUniformidade.\nA probabilidade de que unha variable aleatoria uniformemente distribu\u00edda se atope dentro dalg\u00fan intervalo de lonxitude finita \u00e9 independente da localizaci\u00f3n do intervalo (a\u00ednda que si depende do tama\u00f1o do intervalo), sempre que o intervalo estea contido no dominio da distribuci\u00f3n.\n\u00c9 posible verificar isto, por exemplo se \"X\" \u2248 U(\"0\",\"b\") e [\"x\", \"x\"+\"d\"] \u00e9 un subintervalo de [\"0\",\"b\"] con \"d\" fixo e \"d\" &gt; 0, ent\u00f3n\nformula_10\no que \u00e9 independente de \"x\". Este feito \u00e9 o que lle d\u00e1 o seu nome \u00e1 distribuci\u00f3n.\nUniforme est\u00e1ndar.\nSe se restrinxe formula_11 e formula_12, \u00e1 distribuci\u00f3n resultante \"U\"(0,1) ch\u00e1maselle distribuci\u00f3n uniforme est\u00e1ndar.\nUnha propiedade interesante da distribuci\u00f3n uniforme est\u00e1ndar \u00e9 que se u1 \u00e9 unha distribuci\u00f3n uniforme est\u00e1ndar, ent\u00f3n 1-u1 tam\u00e9n o \u00e9.\nDistribuci\u00f3ns relacionadas.\nSe \"X\" ten unha distribuci\u00f3n uniforme est\u00e1ndar, ent\u00f3n:\nRelaci\u00f3ns con outras funci\u00f3ns.\nSe se seguen as mesmas convenci\u00f3ns nos puntos de transici\u00f3n, a funci\u00f3n de densidade de probabilidade pode tam\u00e9n ser expresada mediante a funci\u00f3n chanzo de Heaviside:\nou en termo da funci\u00f3n rect\u00e1ngulo\nNon existe ambig\u00fcidade no punto de transici\u00f3n da funci\u00f3n signo. Utilizando a convenci\u00f3n da metade do m\u00e1ximo nos puntos de transici\u00f3n, a distribuci\u00f3n uniforme p\u00f3dese expresar a partir da funci\u00f3n signo como:\nAplicaci\u00f3ns.\nEn estat\u00edstica, cando se emprega un p-valor a modo de proba estat\u00edstica para unha hip\u00f3tese nula simple, e a distribuci\u00f3n da proba estat\u00edstica \u00e9 continua, ent\u00f3n a proba estat\u00edstica est\u00e1 uniformemente distribu\u00edda entre 0 e 1 se a hip\u00f3tese nula \u00e9 verdadeira.\nMostraxe dunha distribuci\u00f3n uniforme.\nExisten moitas situaci\u00f3ns nas que \u00e9 \u00fatil realizar experimentos de simulaci\u00f3n. Moitas linguaxes de programaci\u00f3n pos\u00faen a capacidade de xerar n\u00fameros pseudoaleatorios que est\u00e1n distribu\u00eddos de acordo a unha distribuci\u00f3n uniforme est\u00e1ndar.\nSe \"u\" \u00e9 un valor extra\u00eddo dunha mostra dunha distribuci\u00f3n uniforme est\u00e1ndar, ent\u00f3n o valor \"a\" + (\"b\" \u2212 \"a\")\"u\" pos\u00fae unha distribuci\u00f3n uniforme con par\u00e1metros \"a\" e \"b\".\nMostraxe dunha distribuci\u00f3n arbitraria.\nA distribuci\u00f3n uniforme resulta \u00fatil para facer mostras de distribuci\u00f3ns arbitrarias. Un m\u00e9todo xeral \u00e9 o m\u00e9todo de mostraxe de transformaci\u00f3n inversa, que emprega a distribuci\u00f3n de probabilidade (CDF) da variable aleatoria obxectivo. Este m\u00e9todo \u00e9 moi \u00fatil en traballos te\u00f3ricos. Dado que as simulaci\u00f3ns que empregan este m\u00e9todo requiren inverter a CDF da variable obxectivo, dese\u00f1\u00e1ronse m\u00e9todos alternativos para aqueles casos onde non se co\u00f1ece a funci\u00f3n de distribuci\u00f3n en forma pechada. Outro m\u00e9todo semellante \u00e9 o rejection sampling.\nA distribuci\u00f3n normal \u00e9 un exemplo importante no que o m\u00e9todo da transformada inversa non \u00e9 eficiente. Non obstante, existe un m\u00e9todo exacto, a transformaci\u00f3n de Box-Muller, que utiliza a transformada inversa para converter d\u00faas variables aleatorias uniformes independentes en d\u00faas variables aleatorias independentes distribu\u00eddas normalmente.\nExemplo no intervalo [0,1].\nPara este caso o intervalo queda definido por formula_11 e formula_12.\nEnt\u00f3n:"}
{"id": "341761", "revid": "12452", "url": "https://gl.wikipedia.org/wiki?curid=341761", "title": "Los 40 Principales", "text": ""}
{"id": "341762", "revid": "89787", "url": "https://gl.wikipedia.org/wiki?curid=341762", "title": "Adiantum raddianum", "text": "Adiantum raddianum tam\u00e9n co\u00f1ecida cos nomes vulgares de coantri\u00f1o, cuadrillo ou cabelo de venus \u00e9 unha especie de fento de orixe americana pertencente \u00e1 familia Pteridaceae. \u00c9 un dos fentos m\u00e1is populares para cultivo coma planta de interior Asem\u00e9llase moito \u00e1 especie europea capilaria (Adiantum capillus-veneris), coa que \u00e1s veces se confunde, a diferenza est\u00e1 na marxe das follas, na capilaria son m\u00e1is dentadas.\nAs frondes son triangulares, semierectas no inicio, curv\u00e1ndose \u00e1 medida que envellecen, podendo atinxir 8\u00a0cm de longo e 6\u00a0cm de largura.\nH\u00e1bitat.\nParedes de rocha sombr\u00edas e h\u00famidas, fendas, cant\u00eds e cavorcos ao longo de r\u00edos e fervenzas.\nDistribuci\u00f3n.\nOrixinaria de Am\u00e9rica do Sur tropical, espallouse polos seres humanos grazas ao seu valor decorativo a outras zonas como Hawai, \u00c1frica tropical e incluso \u00e1 Europa atl\u00e1ntica (Holanda, Azores, Madeira, Galicia...)\nTaxonom\u00eda.\nA especie foi descrita por Carl Bo\u0159ivoj Presl e publicada en \"Tentamen Pteridographiae 158. 1836.\", no ano de 1836.\nNon se encontra protexida pola lexislaci\u00f3n europea.\nSinonimia.\nSegundo \"The Plant List\", esta especie ten os seguintes sin\u00f3nimos:"}
{"id": "341763", "revid": "1131", "url": "https://gl.wikipedia.org/wiki?curid=341763", "title": "Premio Lois Tob\u00edo ao Libro Traducido", "text": "Premio Lois Tob\u00edo ao Libro traducido foi un galard\u00f3n, existente entre 2005 e 2015, que entregaba a Asociaci\u00f3n Galega de Editores \u00e1 mellor obra traducida de cada ano cara \u00e1 lingua galega, e que formaba parte \u00e1 s\u00faa vez dos Premios da Edici\u00f3n. O premio deixou de celebrarse tras a uni\u00f3n dos respectivos premios da AGE, a AELG e mais a Federaci\u00f3n de Librar\u00edas de Galicia, que deu como resultado a Gala do Libro Galego, cuxa primeira edici\u00f3n aconteceu en 2016. O galard\u00f3n era as\u00ed mesmo un reco\u00f1ecemento ao labor de traduci\u00f3n dun persoeiro das letras galegas, Lois Tob\u00edo Fern\u00e1ndez.\nCon este premio foron distinguidos, entre outros, Mar\u00eda Alonso Seisdedos, Eva Almaz\u00e1n, Xavier Queipo e Ant\u00f3n Vialle pola traduci\u00f3n conxunta do \"Ulises\", Ram\u00f3n Guti\u00e9rrez Izquierdo por \"Sonetos de Shakespeare\", Isabel Soto e Xavier Sen\u00edn por \"A odisea contada aos nenos\" ou Dar\u00edo Xoh\u00e1n Cabana por \"As flori\u00f1as de San Francisco\".\nRestrinxido \u00e1s obras publicadas polas editorais asociadas \u00e1 AGE, nun principio optou por reco\u00f1ecer os libros traducidos e publicados en lingua galega entre o 1 de decembro dun ano e o 30 de novembro do seguinte. M\u00e1is adiante, adoptou un calendario regular e pasou a entregar os galard\u00f3ns a ano vencido."}
{"id": "341764", "revid": "6939", "url": "https://gl.wikipedia.org/wiki?curid=341764", "title": "Premio Lois Tob\u00edo", "text": ""}
{"id": "341765", "revid": "85894", "url": "https://gl.wikipedia.org/wiki?curid=341765", "title": "Os Condes, Para\u00f1os, Covelo", "text": "Os Condes \u00e9 un lugar da parroquia de Para\u00f1os, no concello pontevedr\u00e9s de Covelo, na Comarca da Paradanta. Segundo o IGE, en 2019 ti\u00f1a 24 habitantes (10 homes e 14 mulleres)."}
{"id": "341766", "revid": "85894", "url": "https://gl.wikipedia.org/wiki?curid=341766", "title": "Picoto, Para\u00f1os, Covelo", "text": "Picoto \u00e9 un lugar da parroquia de Para\u00f1os, no concello pontevedr\u00e9s de Covelo, na Comarca da Paradanta. Segundo o IGE en 2019 estaba deshabitado."}
{"id": "341767", "revid": "1410", "url": "https://gl.wikipedia.org/wiki?curid=341767", "title": "Georg Philipp Telemann", "text": "Georg Philipp Telemann, nado o 14 de marzo de 1681 en Magdeburgo e finado o 25 de xu\u00f1o de 1767 en Hamburgo, foi un compositor barroco e instrumentista alem\u00e1n. Telemann foi e a\u00ednda \u00e9 un dos compositores m\u00e1is prol\u00edficos da historia (cando menos en termos de obras conservadas) e foi considerado como un dos compositores alem\u00e1ns m\u00e1is importantes da s\u00faa \u00e9poca, sendo mesmo comparado favorabelmente cos seus contempor\u00e1neos Johann Sebastian Bach e Georg Friedrich H\u00e4ndel, aos que Telemann tam\u00e9n co\u00f1ec\u00eda persoalmente."}
{"id": "341771", "revid": "25871", "url": "https://gl.wikipedia.org/wiki?curid=341771", "title": "Telemann", "text": ""}
{"id": "341772", "revid": "89787", "url": "https://gl.wikipedia.org/wiki?curid=341772", "title": "Festival de Eurovisi\u00f3n J\u00fanior 2016", "text": "O XIV Festival de Eurovisi\u00f3n J\u00fanior celebrouse no Mediterranean Conference Centre da capital de Malta, A Valeta. Esta foi a segunda vez non consecutiva que Malta organiza o festival; a primeira vez fora en 2014. Foron 17 pa\u00edses os que participaron no festival deste ano.\nLista de participantes.\nSegundo dixo a TVM maltesa, esp\u00e9rase unha participaci\u00f3n de 18 pa\u00edses no festival deste ano; malia iso, tan s\u00f3 sete confirmaron oficialmente a s\u00faa participaci\u00f3n:\nResultados.\nFonte: "}
{"id": "341774", "revid": "127505", "url": "https://gl.wikipedia.org/wiki?curid=341774", "title": "Bispo (hom\u00f3nimos)", "text": "Un bispo \u00e9 un membro do clero cristi\u00e1n que ostenta unha posici\u00f3n de autoridade. Como top\u00f3nimo pode referirse a:"}
{"id": "341775", "revid": "1131", "url": "https://gl.wikipedia.org/wiki?curid=341775", "title": "O Bispo", "text": ""}
{"id": "341776", "revid": "27155", "url": "https://gl.wikipedia.org/wiki?curid=341776", "title": "Plesiomonas shigelloides", "text": "Plesiomonas shigelloides \u00e9 unha especie de bacterias que antes estaba clasificada na familia Vibrionaceae, pero que agora a maior\u00eda dos microbi\u00f3logos est\u00e1n de acordo en clasificala na familia Enterobacteriaceae. \u00c9 a especie tipo e \u00fanica especie do x\u00e9nero Plesiomonas que figura na LPSN. \u00c9 un bacilo gramnegativo, que foi illado da auga doce, de peixes de auga doce, e de moluscos e de moitos tipos de animais como pumas, vacas, cabras, porcos, gatos, cans, monos, voitres, cobras e sapos, e tam\u00e9n de humanos.\n\"P. shigelloides\" foi illada dunha gran variedade de mostras cl\u00ednicas humanas, tanto intestinais coma extraintestinais. Foi illado das feces humanas, tanto con diarrea coma sen ela, e de v\u00f3mitos (gastroenterite). Moitos artigos cient\u00edficos afirman ou deixan impl\u00edcito que \"P. shigelloides\" pode causar diarrea/gastroenterite en humanos. Por\u00e9n, o illamento deste organismo nas feces nun caso de diarea non deber\u00eda levar a unha precipitada conclusi\u00f3n de que a cepa de \"P. shigelloides\" \u00e9 a causante real da diarrea nese caso; \u00e9 dicir, a asociaci\u00f3n non proba a causa.\n\"P. shigelloides\" foi illada de moitas mostras extraintestinais humanas, a mi\u00fado en persoas con inmunodeficiencia.\nAlgunhas cepas de \"Plesiomonas\" te\u00f1en ant\u00edxenos iguais aos de \"Shigella sonnei\", e poden ocorrer reacci\u00f3ns cruzadas con antisoro para \"Shigella\". \"Plesiomonas\" pode distinguirse de \"Shigella\" en deposici\u00f3ns diarreicas por medio da proba da oxidase, xa que \"Plesiomonas\" \u00e9 oxidase positiva e \"Shigella\" \u00e9 oxidase negativa. \"Plesiomonas\" \u00e9 negativa para a DNAse, e esta e outras probas bioqu\u00edmicas serven para distinguila de \"Aeromonas sp.\""}
{"id": "341777", "revid": "1131", "url": "https://gl.wikipedia.org/wiki?curid=341777", "title": "Os Bic\u00e1s", "text": ""}
{"id": "341778", "revid": "1131", "url": "https://gl.wikipedia.org/wiki?curid=341778", "title": "Bico de Mar", "text": ""}
{"id": "341779", "revid": "1131", "url": "https://gl.wikipedia.org/wiki?curid=341779", "title": "Bicos", "text": ""}
{"id": "341780", "revid": "1131", "url": "https://gl.wikipedia.org/wiki?curid=341780", "title": "Bidouredo", "text": ""}
{"id": "341781", "revid": "1131", "url": "https://gl.wikipedia.org/wiki?curid=341781", "title": "O Bidral", "text": ""}
{"id": "341782", "revid": "1131", "url": "https://gl.wikipedia.org/wiki?curid=341782", "title": "Bidul", "text": ""}
{"id": "341783", "revid": "1131", "url": "https://gl.wikipedia.org/wiki?curid=341783", "title": "Bieite de Abaixo", "text": ""}
{"id": "341784", "revid": "1131", "url": "https://gl.wikipedia.org/wiki?curid=341784", "title": "Bieite de Arriba", "text": ""}
{"id": "341785", "revid": "1131", "url": "https://gl.wikipedia.org/wiki?curid=341785", "title": "Os Bieites", "text": ""}
{"id": "341786", "revid": "1131", "url": "https://gl.wikipedia.org/wiki?curid=341786", "title": "Bif\u00f3s", "text": ""}
{"id": "341787", "revid": "1131", "url": "https://gl.wikipedia.org/wiki?curid=341787", "title": "Bilicosa", "text": ""}
{"id": "341788", "revid": "1131", "url": "https://gl.wikipedia.org/wiki?curid=341788", "title": "Billetes", "text": ""}
{"id": "341789", "revid": "1131", "url": "https://gl.wikipedia.org/wiki?curid=341789", "title": "Bioces", "text": ""}
{"id": "341790", "revid": "1131", "url": "https://gl.wikipedia.org/wiki?curid=341790", "title": "A Biqueira", "text": ""}
{"id": "341791", "revid": "1131", "url": "https://gl.wikipedia.org/wiki?curid=341791", "title": "Birizo", "text": ""}
{"id": "341792", "revid": "1131", "url": "https://gl.wikipedia.org/wiki?curid=341792", "title": "O Birloque", "text": ""}
{"id": "341793", "revid": "1131", "url": "https://gl.wikipedia.org/wiki?curid=341793", "title": "O Bispado", "text": ""}
{"id": "341794", "revid": "1131", "url": "https://gl.wikipedia.org/wiki?curid=341794", "title": "A Bispeira", "text": ""}
{"id": "341795", "revid": "1131", "url": "https://gl.wikipedia.org/wiki?curid=341795", "title": "Bispo Ara\u00faxo", "text": ""}
{"id": "341796", "revid": "1131", "url": "https://gl.wikipedia.org/wiki?curid=341796", "title": "Bistipoi", "text": ""}
{"id": "341797", "revid": "1131", "url": "https://gl.wikipedia.org/wiki?curid=341797", "title": "Bistixo\u00e1n", "text": ""}
{"id": "341798", "revid": "1131", "url": "https://gl.wikipedia.org/wiki?curid=341798", "title": "Biville", "text": ""}
{"id": "341799", "revid": "27155", "url": "https://gl.wikipedia.org/wiki?curid=341799", "title": "Plesiomonas", "text": ""}
{"id": "341800", "revid": "56817", "url": "https://gl.wikipedia.org/wiki?curid=341800", "title": "Boaventura", "text": "Boaventura (do lat\u00edn , 'boa sorte'), pode referirse a:"}
{"id": "341801", "revid": "27155", "url": "https://gl.wikipedia.org/wiki?curid=341801", "title": "Boa Vista", "text": "O top\u00f3nimo Boa Vista pode referirse a:"}
{"id": "341802", "revid": "1131", "url": "https://gl.wikipedia.org/wiki?curid=341802", "title": "Boavista", "text": "O top\u00f3nimo Boavista pode referirse a:"}
{"id": "341803", "revid": "35560", "url": "https://gl.wikipedia.org/wiki?curid=341803", "title": "Contaminaci\u00f3n do aire", "text": ""}
{"id": "341804", "revid": "1131", "url": "https://gl.wikipedia.org/wiki?curid=341804", "title": "A Lousada", "text": ""}
{"id": "341805", "revid": "1131", "url": "https://gl.wikipedia.org/wiki?curid=341805", "title": "Boade", "text": ""}
{"id": "341806", "revid": "1131", "url": "https://gl.wikipedia.org/wiki?curid=341806", "title": "Boallo", "text": ""}
{"id": "341807", "revid": "1131", "url": "https://gl.wikipedia.org/wiki?curid=341807", "title": "Boancho", "text": ""}
{"id": "341808", "revid": "1131", "url": "https://gl.wikipedia.org/wiki?curid=341808", "title": "Boa\u00f1o", "text": ""}
{"id": "341809", "revid": "1131", "url": "https://gl.wikipedia.org/wiki?curid=341809", "title": "A Boavista", "text": ""}
{"id": "341810", "revid": "1131", "url": "https://gl.wikipedia.org/wiki?curid=341810", "title": "BM Lal\u00edn", "text": "O Balonm\u00e1n Lal\u00edn, chamado por motivos de patrocinio Embutidos Lalinense-BM. Lal\u00edn, \u00e9 un equipo de balonm\u00e1n de Lal\u00edn."}
{"id": "341812", "revid": "1131", "url": "https://gl.wikipedia.org/wiki?curid=341812", "title": "Bobadela", "text": "O top\u00f3nimo galego Bobadela pode referirse a:"}
{"id": "341813", "revid": "1131", "url": "https://gl.wikipedia.org/wiki?curid=341813", "title": "Bobadela a Pinta", "text": ""}
{"id": "341814", "revid": "22795", "url": "https://gl.wikipedia.org/wiki?curid=341814", "title": "Phalangeriformes", "text": ""}
{"id": "341816", "revid": "22570", "url": "https://gl.wikipedia.org/wiki?curid=341816", "title": "Falanxeriformes", "text": "A dos falanxeriformes (\"Phalangeriformes\") \u00e9 unha suborde de mam\u00edferos marsupiais australidelfos, unha das tres que forman a orde dos diprotodontes, co\u00f1ecidos vulgarmente na bibliograf\u00eda internacional, entre outros nomes, como p\u00f3sums, petauros, falanxeros, cusc\u00fas e acr\u00f3batas.\nCaracter\u00edsticas.\nSon pequenos marsupiais arbor\u00edcolas end\u00e9micos de Australia, Nova Guinea e as C\u00e9lebes, con pelo de cor gris ou caf\u00e9, cun tama\u00f1o que var\u00eda entre os 7 e os 50\u00a0cm.\nSon animais nocturnos e omn\u00edvoros. Durante o d\u00eda permanecen nos seus ni\u00f1os formados nos troncos ocos das \u00e1rbores, dos que saen a buscar comida durante a noite.\nOcupan o mesmo nicho ecol\u00f3xico que os esqu\u00edos do hemisferio norte aos que se perecen na s\u00faa aparencia.\nClasificaci\u00f3n.\nSuborde \"Phalangeriformes\" "}
{"id": "341818", "revid": "1093", "url": "https://gl.wikipedia.org/wiki?curid=341818", "title": "Antonio Stradivari", "text": "Antonio Stradivari, nado no ano 1644 en Cremona, Lombard\u00eda e finado o 18 de decembro de 1737, foi un luthier italiano especialista en instrumentos de corda como viol\u00edns, violoncellos, guitarras, violas e arpas.\nStradivari est\u00e1 considerado como o mellor e m\u00e1is importante artes\u00e1n no seu campo. A forma latinizada do seu apelido, \"Stradivarius\", util\u00edzase para referirse aos seus instrumentos. Est\u00edmase que ao longo da s\u00faa vida produciu 1\u00a0116 instrumentos, dos que 960 foron viol\u00edns. Tam\u00e9n se estima que arredor de 650 deses instrumentos a\u00ednda se conservan, dos que entre 450 e 512 son viol\u00edns."}
{"id": "341823", "revid": "23204", "url": "https://gl.wikipedia.org/wiki?curid=341823", "title": "Tempada 2016/17 do Deportivo da Coru\u00f1a", "text": "Durante a tempada 2016\u201317 o Deportivo da Coru\u00f1a competiu na Primeira Divisi\u00f3n (afrontando a s\u00faa 45.\u00aa campa\u00f1a na m\u00e1xima categor\u00eda), logrando o 16.\u00ba posto na clasificaci\u00f3n logo de 8 vitorias, 12 empates e 18 derrotas. Tam\u00e9n competiu na Copa do Rei, alcanzando os oitavos de final, onde caeu eliminado fronte o Deportivo Alav\u00e9s. O equipo foi adestrado inicialmente por Gaizka Garitano e posteriormente por Pepe Mel. O m\u00e1ximo goleador en liga foi Florin Andone, que anotou 12 goles.\nResumo da tempada.\nMaio.\nO 27 de maio o club anunciou a s\u00faa primeira incorporaci\u00f3n, o atacante turco Emre \u00c7olak, procedente do Galatasaray SK, firmando por tres temporadas. O xogador chegou libre.\nXu\u00f1o.\nO 10 de xu\u00f1o o club anunciou a s\u00faa segunda fichaxe, co retorno do mediocampista portugu\u00e9s Bruno Gama, cun contrato por d\u00faas campa\u00f1as. O xogador chegou libre. Minutos m\u00e1is tarde anunciou a Gaizka Garitano como novo adestrador do equipo, cun contrato por unha tempada.\nO 21 de xu\u00f1o anunciouse a incorporaci\u00f3n do dianteiro berciano Borja Valle, procedente do Real Oviedo, cun contrato por tres temporadas.\nO 28 de xu\u00f1o o club anunciou a cesi\u00f3n do centrocampista eum\u00e9s Juan Dom\u00ednguez ao RCD Mallorca, de Segunda Divisi\u00f3n, durante unha tempada.\nO 30 de xu\u00f1o anunciouse a fichaxe do meta polaco Przemys\u0142aw Tyto\u0144, procedente do VfB Stuttgart, cun contrato por 3 tempadas.\nXullo.\nO 3 de xullo anunciouse a contrataci\u00f3n do meta galego Rub\u00e9n Mart\u00ednez, procedente do Levante UD, cun contrato por d\u00faas tempadas.\nO 5 de xullo compareceu en rolda de prensa o meta Fabricio Agosto para anunciar a s\u00faa despedida, logo de firmar polo Be\u015fikta\u015f turco.\nO 6 de xullo o club anunciou a sa\u00edda do defensa coru\u00f1\u00e9s R\u00f3ber Pier, cedido por unha campa\u00f1a ao Levante UD, en Segunda Divisi\u00f3n.\nO 9 de xullo anunciouse a incorporaci\u00f3n do defensa valenciano Ra\u00fal Albentosa, procedente do Derby County FC, cun contrato por catro temporadas.\nO 12 de xullo o club anunciou a incorporaci\u00f3n de Juanfran Moreno, cunha nova cesi\u00f3n por parte do Watford FC, esta vez con opci\u00f3n de compra.\nO 14 de xullo anunci\u00e1ronse d\u00faas incorporaci\u00f3ns para o equipo filial, o defensa catal\u00e1n Arnau Campeny e o dianteiro madrile\u00f1o Borja Gal\u00e1n.\nO 15 de xullo o club anunciou a ampliaci\u00f3n do contrato de Pablo Insua\u00a0at\u00e9 2020, e a s\u00faa cesi\u00f3n de novo ao CD Legan\u00e9s, onde militou a campa\u00f1a anterior. Horas m\u00e1is tarde anunciouse a rescisi\u00f3n do contrato de dous xogadores do filial, o centrocampista Samuel Piette e o gardameta Javi Ortega.\nO 16 de xullo o Deportivo disputou o primeiro partido da pretempada, vencendo ante o SD Negreira, de Terceira Divisi\u00f3n (1\u201310), con motivo do Memorial Garc\u00eda Calvo.\nO 18 de xullo pasou reco\u00f1ecemento a oitava incorporaci\u00f3n do Deportivo, o mediocampista brasileiro Guilherme dos Santos, en calidade de cedido con opci\u00f3n de compra por unha tempada procedente do Udinese Calcio.\nO 19 de xullo o club anunciou a incorporaci\u00f3n do defensa madrile\u00f1o Nacho Monsalve para o filial branquiazul, procedente do Atl\u00e9tico de Madrid.\nO 21 de xullo o club anunciou a rescisi\u00f3n do contrato do dianteiro burel\u00e9s Luis Fern\u00e1ndez, cedido a campa\u00f1a anterior no SD Huesca, que se incorpora \u00e1 disciplina do AD Alcorc\u00f3n.\nO 22 de xullo anunciouse a incorporaci\u00f3n do mediocampista valenciano Carles Gil, cedido por unha campa\u00f1a polo Aston Villa F.C.\nO 26 de xullo o club anunciou a incorporaci\u00f3n do dianteiro roman\u00e9s Florin Andone, procedente do C\u00f3rdoba CF, cun contrato por cinco tempadas e un custo pr\u00f3ximo aos 4.000.000 de euros. Horas m\u00e1is tarde anunciouse a sa\u00edda do centrocampista Bicho, que marcha cedido por unha campa\u00f1a ao Racing de Ferrol, de Segunda Divisi\u00f3n B.\nO 28 de xullo o club anunciou un novo amigable para o 23 de agosto fronte ao SD Compostela, de Terceira Divisi\u00f3n, con motivo do memorial Antonio Berm\u00fadez.\nAgosto.\nO 3 de agosto o club anunciou que conta con 20.436 abonados. Un d\u00eda despois a cifra situ\u00e1base en 21.767 socios.\nO 6 de agosto, e tras varios d\u00edas xa na cidade, finalmente o club oficializou a incorporaci\u00f3n do mediocampista colombiano Marlos Moreno, que firmou por unha campa\u00f1a, cedido polo Manchester City F.C.\nO 12 de agosto o club anunciou a cesi\u00f3n do dianteiro catal\u00e1n Oriol Riera durante unha tempada ao CA Osasuna. Un d\u00eda despois anunciouse a sa\u00edda do defensa c\u00e1ntabro Sa\u00fal Garc\u00eda, cedido por unha tempada ao Girona FC de Segunda Divisi\u00f3n.\nO 16 de agosto o Deportivo lamentou o pasamento do dianteiro arxentino Jorge Larraz, dianteiro do club coru\u00f1\u00e9s nos anos 60.\nO 25 de agosto anunciouse unha nova edici\u00f3n do Memorial Moncho Rivera, organizado polo Victoria CF coru\u00f1\u00e9s e de car\u00e1cter ben\u00e9fico, que enfrontar\u00e1 un combinado de xugadores do \"S\u00faper D\u00e9por\" cun combinado do \"Euro Celta\", o 16 de setembro, no estadio de Riazor.\nO 29 de agosto o club anunciou que superou os 25.000 socios.\nO 30 de agosto anunciouse a venda do dianteiro Lucas P\u00e9rez ao Arsenal F.C. nunha operaci\u00f3n pr\u00f3xima aos 20 mill\u00f3ns de euros. O club agradeceu ao xogador a s\u00faa \"decidida aposta polo D\u00e9por e a s\u00faa entrega en cada minuto sobre o campo defendendo a camiseta branquiazul\".\nO 31 de agosto, derradeiro d\u00eda do mercado de fichaxes, anunciouse a incorporaci\u00f3n do dianteiro Joselu Mato, cedido por unha tempada polo Stoke City F.C.\nSetembro.\nO 11 de setembro, no encontro correspondente \u00e1 terceira xornada contra o Athletic Club en Riazor, Joselu debutou como branquiazul e sufriu unha escordadura de xeonllo logo dunha dura entrada do xogador Ra\u00fal Garc\u00eda, que o manter\u00e1 de baixa entre 6 e 8 semanas.\nO 15 de setembro o club anunciou a incorporaci\u00f3n do dianteiro neerland\u00e9s Ryan Babel, como consecuencia da lesi\u00f3n de Joselu, cun contrato at\u00e9 o 31 de decembro de 2016. Minutos m\u00e1is tarde o Deportivo lamentaba o pasamento do ex xogador Gento II, dianteiro do equipo coru\u00f1\u00e9s na d\u00e9cada de 1960.\nOutubro.\nO 3 de outubro, aproveitando o par\u00f3n ligueiro, o club iniciou a substituci\u00f3n do c\u00e9spede de Riazor, que ti\u00f1a m\u00e1is de 20 anos. As obras durar\u00e1n d\u00faas ou tres semanas, cambiarase igualmente o sistema de rego e o terreo de xogo descender\u00e1 uns 30 cent\u00edmetros, igual\u00e1ndose coa pista de atletismo. O custo desta operaci\u00f3n non trascendeu. Unha das raz\u00f3ns pola que se acomete esta mellora \u00e9 a nova normativa de La Liga, que obriga aos clubs a manter uns determinados est\u00e1ndares de calidade para as retransmisi\u00f3ns. Estas obras remataron o 26 de outubro, cun custo total de 218.984,42 euros.\nO 27 de outubro o club anunciou a firma dun acordo co Concello de Arteixo para o uso das instalaci\u00f3ns do campo Ponte dos Brozos polo equipo feminino.\nO 29 de outubro anunciouse a convocatoria a Xunta Xeral Ordinaria e Extraordinaria de Accionistas do club, que se desenvolver\u00e1 en primeira ou segunda convocatoria os d\u00edas 30 de novembro e 1 de decembro, respectivamente. Horas m\u00e1is tarde o Consello de Administraci\u00f3n do club publicou un comunicado cargando con contundencia contra a Comisi\u00f3n Antiviolencia e o seu presidente, d\u00edas despois de que nos medios se anunciasen unhas supostas sanci\u00f3ns ao club pola exhibici\u00f3n de pancartas da pe\u00f1a Riazor Blues.\nO 31 de outubro deuse a co\u00f1ecer o acordo de patrocinio coa empresa de xogos de azar Luckia Gaming Group, que patrocinar\u00e1 ao Deportivo durante esta campa\u00f1a e unha m\u00e1is.\nNovembro.\nO 2 de novembro o club anunciou a inscrici\u00f3n no Rexistro Mercantil da cuarta fase da ampliaci\u00f3n de capital, na cal calquera persoa ou entidade pode converterse en accionista, cun capital m\u00e1ximo de 90.150 euros. Igualmente, anunciouse que na terceira fase acudiron \u00e1 ampliaci\u00f3n 37 accionistas, que subscribiron un total de 13.883,10 euros.\nO 8 de novembro anunciouse que Jos\u00e9 Gonz\u00e1lez-Dans V\u00e1zquez, responsable da \u00e1rea econ\u00f3mica do club, desempe\u00f1ar\u00e1 tam\u00e9n funci\u00f3ns de coordinaci\u00f3n referentes a soporte e negocio, as\u00ed como as empresas participadas.\nO 26 de novembro o club decidiu afastar do traballo en grupo ao xogador do filial \u00d3scar Pinchi, logo dunhas declaraci\u00f3ns no xornal \"DxT Campe\u00f3n\" sobre a pol\u00edtica de traballo da canteira. D\u00edas despois o propio xogador desculpouse a trav\u00e9s das redes sociais, o que deu remate \u00e1 pol\u00e9mica.\nDecembro.\nO 1 de decembro celebrouse, en segunda convocatoria, a Asemblea Xeral de Accionistas onde se aprobaron as contas do club para a tempada 2015\u201316. Present\u00e1ronse uns beneficios netos de 6,98 mill\u00f3ns de euros e a d\u00e9beda sit\u00faase en 95 mill\u00f3ns, sensiblemente menor que en exercicios anteriores. Na xunta tam\u00e9n se criticou a xesti\u00f3n da canteira e anunciouse a creaci\u00f3n da Fundaci\u00f3n Real Club Deportivo.\nO 12 de decembro o club anunciou o pasamento, o d\u00eda anterior, do ex xogador Manuel Berm\u00fadez \"Polo\", dianteiro do club coru\u00f1\u00e9s nos anos 1950.\nO 21 de decembro deuse a co\u00f1ecer que o Xulgado de Instruci\u00f3n n\u00famero 20 de Madrid arquivaba a causa que investigaba a morte de Francisco Javier Romero \"Jimmy\" en 2014, alegando que non se pode identificar os autores da morte do seareiro coru\u00f1\u00e9s. Esa mesma tarde, o club emitiu un contundente comunicado amosando \"a s\u00faa profunda sorpresa, absoluta decepci\u00f3n e total indignaci\u00f3n ante o arquivo da causa\". Ademais, o club interpreta que \"en pouco m\u00e1is de dous anos pasouse dunha posici\u00f3n tallante por parte de todas as autoridades competentes para tratar de solucionar o caso \u00e1 desidia e impunidade polo sucedido en Madrid\", e denunciando tam\u00e9n \"o desequilibrio existente entre a impunidade ante un asasinato e a persecuci\u00f3n sistem\u00e1tica mediante propostas de sanci\u00f3ns que est\u00e1n a recibir os seguidores e o propio Deportivo cando o Club e os seus afeccionados foron exemplares durante todo este proceso\".\nEse mesmo d\u00eda anunciouse a ampliaci\u00f3n de contrato de Sidnei Rechel, que ser\u00e1 xogador branquiazul at\u00e9 2020.\nTras rematar o partido de Copa do Rei ante o Real Betis que rematou en vitoria (3\u20131), que certificou o pase do Deportivo a oitavos de final, o neerland\u00e9s Ryan Babel anunciou que non renovar\u00eda o seu contrato co club, que remataba o 31 de decembro, desped\u00edndose as\u00ed do equipo coru\u00f1\u00e9s anotando un gol.\nXaneiro.\nO 13 de xaneiro o club anunciou a primeira incorporaci\u00f3n do mercado invernal, o mediocampista neerland\u00e9s Ola John, cedido polo SL Benfica at\u00e9 o remate da actual temporada con opci\u00f3n de compra.\nO 17 de xaneiro anunciouse a incorporaci\u00f3n do mediocampista franc\u00e9s Ga\u00ebl Kakuta, cedido at\u00e9 o remate da tempada polo Hebei China Fortune F.C. chin\u00e9s.\nO 18 de xaneiro o club anunciou que as xogadoras do equipo feminino Raquel B\u00e9jar\u00a0e Teresa Abelleira firmaran contrato profesional coa entidade, sendo as\u00ed o Deportivo o primeiro club galego en facelo.\nHoras m\u00e1is tarde anunci\u00e1base a sa\u00edda do atacante Borja Valle, que marcha cedido ao Elche CF de Segunda Divisi\u00f3n, at\u00e9 o remate da actual campa\u00f1a.\nO 20 de xaneiro o club lamentou o pasamento de Carlos Alberto Silva, adestrador branquiazul nas tempadas 1996\u201397 e 1997\u201398, finado aos 77 anos.\nO 24 de xaneiro anunciouse a incorporaci\u00f3n do meta belga Davy Roef, cedido polo RSC Anderlecht at\u00e9 o final da tempada, convert\u00e9ndose no primeiro xogador desa nacionalidade en vestir a camisola do Deportivo. De igual modo, o club anunciou a sa\u00edda do meta Rub\u00e9n Mart\u00ednez cara a este club belga, RSC Anderlecht, tam\u00e9n at\u00e9 o remate da actual campa\u00f1a.\nO 29 de xaneiro o club anunciou que alcanzara a cifra de 25.000 accionistas, a escasos d\u00edas do peche da campa\u00f1a de ampliaci\u00f3n de capital, iniciada en 2015.\nO 31 de xaneiro o club anunciou a fichaxe do centrocampista arxentino Federico Cartabia, logo de rescindir o seu contrato co Valencia CF, firmando un contrato por cinco tempadas. Anunciouse igualmente a s\u00faa sa\u00edda ao SC Braga, cedido at\u00e9 o remate da campa\u00f1a.\nFebreiro.\nO 2 de febreiro o club fixo oficial un cambio na firma deportiva que equipar\u00e1 o Deportivo a partir da seguinte campa\u00f1a, sustitu\u00edndo a Lotto Sport Italia pola tam\u00e9n italiana Macron, que vestir\u00e1 os 15 equipos do club at\u00e9 o 2021. O novo patrocinador t\u00e9cnico aportar\u00e1 unha cantidade pr\u00f3xima ao medio mill\u00f3n de euros por tempada.\nO 3 de febreiro, logo da entrada dun forte temporal que provocou diversos estragos nas cubertas do Estadio de Riazor que po\u00f1\u00edan en risco a seguridade dos afeccionados, decidiuse adiar o partido que se deb\u00eda disputar fronte o Real Betis esa mesma tarde. D\u00edas m\u00e1is tarde a Liga dispuxo o 8 de marzo como a nova data para xogar o partido.\nO 26 de febreiro o club anunciou a rescisi\u00f3n do contrato do adestrador Gaizka Garitano, logo dunha avultada derrota fronte o CD Legan\u00e9s (4\u20130) e sete xornadas sen co\u00f1ecer a vitoria. Dous d\u00edas despois anunciouse que o seu substituto \u00e1 fronte do banqui\u00f1o era Pepe Mel at\u00e9 o remate da tempada, con opci\u00f3n a ampliaci\u00f3n.\nMarzo.\nO 15 de marzo o club emitiu un comunicado explicando que a Sala do Civil do Tribunal Supremo fallara en contra do club no litixio aberto coa Axencia Tributaria sobre a clasificaci\u00f3n definitiva da d\u00e9beda. As\u00ed, o Tribunal Supremo entende os 21,7 mill\u00f3ns de euros clasificados inicialmente como subordinados e ordinarios, son finalmente d\u00e9beda privilexiada, e polo tanto, o Deportivo verase obrigado a abonalos, sen quita do 33%, dentro dos prazos establecidos no Convenio Singular asinado en marzo de 2014 coa propia Axencia Tributaria. O club entende que esta situaci\u00f3n complicar\u00e1 o escenario econ\u00f3mico nas pr\u00f3ximas temporadas, afectando directamente \u00e1 competitividade do equipo na Liga e do propio club dentro da industria do f\u00fatbol. A entidade deber\u00e1 afrontar todo ese pago en pouco m\u00e1is de cinco anos, estando obrigado a incrementar en 3,5 mill\u00f3ns de euros os pagos anuais que vi\u00f1a desembolsando a Facenda. Por esta decisi\u00f3n, deber\u00e1 aboar \u00e1 Axencia Tributaria unha cantidade pr\u00f3xima aos 10 mill\u00f3ns de euros cada ano s\u00f3 para ir liquidando d\u00e9beda.\nO 17 de marzo o club anunciou a paralizaci\u00f3n do proxecto de museo, que ti\u00f1a anunciado na xunta xeral de accionistas e que estar\u00eda situado nos baixos de Riazor, como primeira medida logo do co\u00f1ecemento do fallo da setenza do Tribunal Supremo uns d\u00edas antes. Igualmente anunciaron que, ademais desta, estanse a tomar e esbozar as primeiras medidas para reducir investimentos previstos para os pr\u00f3ximos anos.\nMaio.\nO 3 de maio o club anunciou que abonara \u00e1 Axencia Tributaria un total de 5.467.299,14 euros, en cumprimento do convenio singular subscrito entre o Deportivo e a AEAT para o pago de d\u00e9beda cualificada como privilexiada. Desde a firma do convenio, a d\u00e9beda reducida ascende a 35.933.163,30 euros.\nO 19 de maio o club anunciou que quedaba pechada formalmente a ampliaci\u00f3n de capital aprobada en 2014, acad\u00e1ndose un capital social total de 10.292.425,50 euros, repartidos en 171.255 acci\u00f3ns de 60,10 euros cada unha. As\u00ed, o club conta cun total 25.333 accionistas, 2.479 m\u00e1is que os que ti\u00f1a antes do inicio do proceso.\nO 28 de maio o equipo filial logrou o ascenso a Segunda Divisi\u00f3n B logo de superar na promoci\u00f3n ao CP Cacere\u00f1o, volvendo as\u00ed \u00e1 categor\u00eda de bronce 6 temporadas despois do \u00faltimo descenso.\nMaterial deportivo.\nO equipamento do Deportivo foi proporcionado por Lotto e os patrocinadores foron Estrella Galicia, Abanca e Luckia."}
{"id": "341825", "revid": "23204", "url": "https://gl.wikipedia.org/wiki?curid=341825", "title": "Olof Celsius", "text": "Olof Celsius, co\u00f1ecido como o vello, nado o 19 de xullo de 1670 en Uppsala e finado o 24 de xu\u00f1o de 1756 en Estocolmo, foi un bot\u00e1nico, fil\u00f3logo e crego sueco.\nTraxectoria.\nFoi profesor na Universidade de Uppsala, en Suecia. Tam\u00e9n foi mentor do bot\u00e1nico Carl von Linn\u00e9. Celsius escribiu o seu libro m\u00e1is famoso co t\u00edtulo de \"Hierobotanicon\", sobre as plantas que aparecen na Biblia e foi membro da Real Academia das Ciencias de Suecia dende 1739.\nO seu sobri\u00f1o, Anders Celsius, foi o astr\u00f3nomo e f\u00edsico que inventou a escala centesimal do term\u00f3metro."}
{"id": "341828", "revid": "23204", "url": "https://gl.wikipedia.org/wiki?curid=341828", "title": "Primeira Liga 2015/16", "text": "A tempada 2015\u201316 da Primeira Liga (por motivos de patrocinio Liga NOS) foi a 82.\u00aa edici\u00f3n da m\u00e1xima competici\u00f3n ligueira de f\u00fatbol en Portugal. Empezou o 14 de agosto\u00a0de 2015 e finalizou o 15 de maio de 2016. O campi\u00f3n foi o SL Benfica, que logrou o seu 35.\u00ba t\u00edtulo."}
{"id": "341829", "revid": "1822", "url": "https://gl.wikipedia.org/wiki?curid=341829", "title": "Lira (m\u00fasica)", "text": "A lira (do lat\u00edn \u00ablyra\u00bb, e este do grego \u00ab\u03bb\u03cd\u03c1\u03b1\u00bb) \u00e9 un instrumento de corda punteada primitiva, usado polos antigos, semellante a unha arpa pequena en forma de U ou de \u00e1baco, cuxa orixe os gregos atribu\u00edron a Hermes ou \u00e1 musa Polimnia. Foi o instrumento musical que tangueu\u00a0Orfeo e o que acompa\u00f1a a Apolo como s\u00edmbolo do estado cidad\u00e1n, da cultura e da m\u00fasica.\nA lira \u00e9 un instrumento musical que, como a arpa, toc\u00e1base coas d\u00faas mans.\nSegundo a Biblia, en mans de David, o rei poeta e sabio, a lira (kinnor) como o salterio evocan a uni\u00f3n coa divindade e a relixi\u00f3n. O rei David tocaba a lira para tranquilizar a Sa\u00fal.\nOs instrumentos descendentes da lira son a c\u00edtara, a arpa, a guitarra e o la\u00fade, que contin\u00faan a tradici\u00f3n da lira at\u00e9 os nosos d\u00edas como os instrumentos do poeta e o trobador.\nDyehuty \u00e9 o deus da sabedor\u00eda, a escritura, a m\u00fasica e da L\u00faa, na mitolox\u00eda exipcia.\nEstaba relacionado coa m\u00fasica como inventor da lira.\nHistoria.\nA lira m\u00e1is antiga e sinxela ti\u00f1a tres cordas pero despois pasou a catro, cinco, seis, sete e mesmo doce. En Exipto, chegou a ter at\u00e9 dezaoito. As partes da lira, ademais das cordas eran:\nEn Grecia, as tres cordas recib\u00edan os nomes do tres musas de Delfos; da grave \u00e1 aguda: Nete, Mese e H\u00edpate. As cordas pasaban sobre unha coiraza de tartaruga, chamada en grego \"chelon\u00e9\" e \"chelys\", palabra que serviu tam\u00e9n para designar certa especie de lira. O engadido da \"mogas\" fac\u00eda a lira m\u00e1is pesada ca a c\u00edtara e por esta raz\u00f3n lev\u00e1bana pendurada \u00e1s costas por medio dunha correa ou b\u00e1lteo e disto sacou Apuleio o nome de \"apta balteo\", isto \u00e9, propia para ser pendurada \u00e1s costas. Fil\u00f3strato describindo a lira de Anfi\u00f3n di que a madeira empregada na construci\u00f3n da lira era buxo\u00a0e o demais era de cornos de castr\u00f3n mont\u00e9s. Os dous brazos da lira de Terps\u00edcore que hai no Museo Napole\u00f3n est\u00e1n feitos de aneis. Esta lira representa unha daquelas que est\u00e1n formadas dunha coiraza de tartaruga e os brazos de hastas de godallo. A lira, que Aquiles ten na man na l\u00e1mina 8\u00aa do tomo 1.\u00b0 das pinturas de Herculano, \u00e9 de cor encarnada, do que pode deducirse que pintaban a madeira das liras daquela cor que era a s\u00faa favorita. Por unha pasaxe dos fastos de Ovidio dem\u00f3strase que os citaristas ti\u00f1an o gusto de levar un \"Chlamys\" ou capa de cor encarnada.\nOs poetas entenderon por lira a m\u00e1is fermosa e m\u00e1is calma harmon\u00eda as\u00ed \u00e9 que fai un gran papel nos seus poemas e falan con entusiasmo do pracer que causa. Ti\u00f1a a vantaxe de poderse cantar e acompa\u00f1arse con ela e serv\u00edanse dela nos coros tr\u00e1xicos.\n\u00c1 arte de tocar a lira cham\u00e1baselle \"citaristica\" ou \"lir\u00edstica\", e ao acto de tocar\u00eda d\u00e1baselle os nomes de \"Lyrizein\", \"Kytarizein\" e \"Psallein\" e aos tocadores os \"liristas\" e \"citaristas.\" O que cantaba e acompa\u00f1\u00e1base coa lira era co\u00f1ecido co nome de Lyrodos ou de Citharaedus e os de \"Lyrodia\" e \"Citharaedia\" eran as verbas que designaban a acci\u00f3n de acompa\u00f1arse deste xeito. Algunhas veces a lira e a frauta acompa\u00f1\u00e1banse rec\u00edprocamente ao que Su\u00eddas d\u00e1 o nome de \"Synaulia\" ou segundo o dialecto \u00e1tico \"xynaulia\" con cuxa palabra se entend\u00eda o rec\u00edproco acompa\u00f1amento de d\u00faas frautas.\nLongo ser\u00eda o p\u00f3r o cat\u00e1logo dos m\u00fasicos que foron sonados neste instrumento. A mitolox\u00eda sinala como os m\u00e1is famosos a Apolo, Mercurio, Terps\u00edcore, Orfeo, Lino, Anfi\u00f3n, Dem\u00f3doco, etc. Todos os gregos aprend\u00edan a m\u00fasica e ao principio ou ao fin das comidas cantaban unhas canci\u00f3ns chamadas escolias e principalmente as de Harmodio e Aristoxit\u00f3n. Pasaba a lira dun a outro e cada un cantaba \u00e1 s\u00faa vez unha estrofa acompa\u00f1\u00e1ndose con ela. Habendo nunha ocasi\u00f3n semellante pasado a lira a mans de Tem\u00edstocles, que non sab\u00eda tocala, t\u00edvoselle por falto de educaci\u00f3n. A palabra \"amousikos\" ou home que non sabe a m\u00fasica significaba un home sen gusto e sen educaci\u00f3n ou como se di entre n\u00f3s, un pail\u00e1n ou paiolo.\nNa s\u00faa obra intitulada \"Lira Barberina\", Giovanni Battista Doni fixo unha escolma de diferentes figuras da lira. Deulle aquel t\u00edtulo porque daba nela a explicaci\u00f3n dunha que fixo fabricar para o cardeal Francesco Barberini segundo o sistema dos antigos tal como el concib\u00edao. O editor desta obra, despois da morte de Doni, reuniu en dous grandes tomos todo canto escribira este sobre m\u00fasica.\nMitolox\u00eda.\nNa mitolox\u00eda grega a lira foi inventada por Hermes o mesmo d\u00eda do seu nacemento. F\u00edxoa sobre a coiraza dunha tartaruga, que cubriu cunha pel de boi e engadiu sete cordas feitas coas tripas dunha ovella. Despois daquilo roubou un raba\u00f1o de vacas a Apolo e cando este o descubriu non reclamou a devoluci\u00f3n do gando sen\u00f3n a lira que aquel fabricara. Hermes deulla, e tam\u00e9n lle deu a frauta, outro invento seu, a cambio do caduceo (unha vara de ouro que ti\u00f1a a capacidade de sementar a paz entre os homes e entre os animais). Desde ent\u00f3n, o caduceo figurou como atributo deste deus. \nNa mitolox\u00eda exipcia, o deus Dyehuty estaba relacionado coa m\u00fasica e era considerado o inventor da lira. Disque o seu nome prov\u00e9n da flor de lirio debido \u00e1 s\u00faa forma tan semellante."}
{"id": "341832", "revid": "89787", "url": "https://gl.wikipedia.org/wiki?curid=341832", "title": "Macaco xapon\u00e9s", "text": "O macaco xapon\u00e9s (\"Macaca fuscata\") \u00e9 unha especie da familia dos cercopit\u00e9cidos nativa do Xap\u00f3n. Tr\u00e1tase do primate non humano que vive m\u00e1is ao norte do mundo. De feito \u00e9 o \u00fanico adaptado a un clima fr\u00edo, xa que os macacos xaponeses adoitan vivir en zonas onde a neve cobre a paisaxe durante varios meses cada ano. Pos\u00faen unha pelaxe entre marr\u00f3n e gris, a face vermella e colas curtas.\nNo Xap\u00f3n \u00e9 co\u00f1ecido polo nome de Nihonzaru (\"Nihon\" \u65e5\u672c \"Xap\u00f3n\" + \"saru\" \u733f \"mono\") para diferencialo doutros primates, mais o macaco xapon\u00e9s \u00e9 tan familiar no pa\u00eds que cando os xaponeses din simplemente \"saru\" adoitan referirse ao macaco xapon\u00e9s."}
{"id": "341834", "revid": "25871", "url": "https://gl.wikipedia.org/wiki?curid=341834", "title": "Macaca fuscata", "text": ""}
{"id": "341835", "revid": "25871", "url": "https://gl.wikipedia.org/wiki?curid=341835", "title": "Macaco do Xap\u00f3n", "text": ""}
{"id": "341837", "revid": "85894", "url": "https://gl.wikipedia.org/wiki?curid=341837", "title": "Talasoterapia", "text": "A talasoterapia \u00e9 un m\u00e9todo de terapia que se basea no uso de diferentes medios mari\u00f1os, xuntos ou por separado, (auga de mar, algas, barro e outras substancias extra\u00eddas do mar) e do clima mari\u00f1o como axente terap\u00e9utico. A auga rec\u00f3llese en lugares onde este limpa para garantir a ausencia de axentes contaminantes, se cont\u00e9n area d\u00e9ixase decantar e queda transparente, antes da s\u00faa aplicaci\u00f3n nos distintos tratamentos (a auga de mar elimina por si mesma os pat\u00f3xenos por osmose)\nEtimoloxicamente prov\u00e9n do grego \"Thalasso\" (mar) e \"Therapeia\" (terapia), e d\u00e9bese ao m\u00e9dico franc\u00e9s Dr. Bonnardiere de Arcachon (1869), a s\u00faa formulaci\u00f3n d\u00e9bese ao m\u00e9dico brit\u00e1nico Richard Russell que desenvolveu, a mediados do s\u00e9culo XVII, o primeiro tratado m\u00e9dico de curas mari\u00f1as.\nHistoria da talasoterapia.\nEn practicamente todos os lugares e en todas as \u00e9pocas considerouse que o mar ten o poder de proporcionar fortaleza. Os heroes das epopeas de Homero, por exemplo, sa\u00edan do mar plenos de enerx\u00eda.\nOs m\u00e9dicos da antig\u00fcidade, desde o pai grego do medicamento, Hip\u00f3crates, ata Avicena, pasando por Celso e Galeno explicaron as virtudes terap\u00e9uticas do mar e recomend\u00e1rono fervorosamente para recuperar a sa\u00fade perdida.\nEn Europa, durante a Idade Media, desprestixiouse a sabedor\u00eda cl\u00e1sica que relacionaba o contacto coa natureza e os costumes hixi\u00e9nicos co coidado da sa\u00fade. Pero no s\u00e9culo XVI, o rei Henrique III de Francia recibiu tratamentos mari\u00f1os por consello do seu m\u00e9dico Ambrosio Parei. Por ent\u00f3n atribu\u00edanse aos ba\u00f1os mari\u00f1os efectos fortificantes, astringentes, resolutivos, antipi\u00f3xenos, entre outros moitos.\nO primeiro libro importante sobre talasoterapia escribiuno o ingl\u00e9s Richard Russell en 1760. Titul\u00e1base \"O uso de auga de mar nas enfermidades das gl\u00e1ndulas\" e alcanzou un grande \u00e9xito en toda Europa. Russell observou que as persoas, e en especial os nenos, que habitaban nas vilas costeiras ti\u00f1an en xeral mellor sa\u00fade que os do interior. Era o caso, por exemplo, da poboaci\u00f3n de Brighton. Por iso recomendou os ba\u00f1os de mar e mesmo a inxesta de auga mari\u00f1a. No seu libro escribiu que \u00e1 s\u00faa consulta chegaban nenos d\u00e9biles, p\u00e1lidos, aos que devolv\u00eda a sa\u00fade unicamente con ba\u00f1os de mar.\nOs \u00e9xitos de Russell serv\u00edronlle para que a familia real brit\u00e1nica nome\u00e1selle un dos seus m\u00e9dicos, o que tam\u00e9n fixeron moitos outros membros da nobreza inglesa. O aval da monarqu\u00eda provocou que a cura mari\u00f1a difund\u00edsese por toda Gran Breta\u00f1a e por outros pa\u00edses do continente como Francia, Holanda e Alema\u00f1a.\nA principios do s\u00e9culo XX, o doutor Ceresole fundou en Venecia un instituto para o estudo dos efectos do mar sobre o home san e enfermo. En 1913 constitu\u00eduse en Francia a Asociaci\u00f3n Internacional de Talasoterapia, que celebrou o seu primeiro congreso en Cannes en 1914. Francia \u00e9, desde ent\u00f3n, o pa\u00eds onde a talasoterapia goza de maior prestixio e difusi\u00f3n, con importantes centros especializados.\nA talasoterapia \u00e9 actualmente unha t\u00e9cnica oficialmente reco\u00f1ecida en todos os pa\u00edses desenvolvidos. Nos balnearios e centros de Talasoterapia traballan competentes equipos m\u00e9dicos e son visitados por un p\u00fablico variado: desde deportistas de elite que desexan recuperarse rapidamente dunha lesi\u00f3n, a xente com\u00fan con problemas circulatorios, reum\u00e1ticos, de tensi\u00f3ns etc.\nContraindicacions.\nExisten situaci\u00f3ns nas que a realizaci\u00f3n da talasoterapia desacons\u00e9llase co fin de evitar un agravamento ou descompensaci\u00f3n da enfermidade.\nMoitas destas contraindicaci\u00f3ns admiten matices:\nT\u00e9cnicas en talasoterapia.\nAs t\u00e9cnicas utilizadas en Talasoterapia son, polo xeral, similares \u00e1s usadas en termalismo (sexa mineiro-medicinal, sexa a trav\u00e9s de auga sanitaria).\nNaturais.\nSon as t\u00e9cnicas realizadas ao aire libre aproveitando as condici\u00f3ns e os elementos do medio mari\u00f1o. As principais son:\nArtificiais.\nAs t\u00e9cnicas artificiais son as propias que se realizan nas instalaci\u00f3ns dos centros de Talasoterapia.\nEmpezaremos pola balneaci\u00f3n, que non \u00e9 outra cousa que a mesma inmersi\u00f3n en auga de mar dentro das instalaci\u00f3ns dos centros. Nestas inmersi\u00f3ns p\u00f3dense utilizar aditivos como son os sales, as algas, os aceites esenciais?\nComplementarias.\nOutras t\u00e9cnicas que se utilizan como complemento na Talasoterapia son a masoterapia, as drenaxes, a presoterapia, a electroterapia e outras t\u00e9cnicas de est\u00e9tica."}
{"id": "341847", "revid": "56817", "url": "https://gl.wikipedia.org/wiki?curid=341847", "title": "Adiantum", "text": "Adiantum \u00e9 un x\u00e9nero de fentos da familia das Adiant\u00e1ceas caracterizado pola presenza de follas basais (follas que saen na parte baixa da planta preto do chan), pecioladas, glabras e divididas en pinnas flabeladas. Ten como representante \u00e1 especie: capilaria (\"Adiantum capillus-veneris)\", a \u00fanica do x\u00e9nero presente en Galiza.\nDescrici\u00f3n.\nTr\u00e1tase de herbas perennes, con rizoma longo e rastreiro, de reproduci\u00f3n por soros situados no env\u00e9s das pinnas terminais das follas, cubertas por estas a xeito de pseudoindusio, que habita en paredes rochosas de fontes e lugares h\u00famidos e avesedos.\nUsos.\nA capilaria ou cabelo de venus (\"Adiantum capillus-veneris)\" pos\u00fae actividade analx\u00e9sica e antitus\u00edxena. Empr\u00e9gase abundantemente na Espa\u00f1a Mediterr\u00e1nea como menci\u00f1a moi espec\u00edfica.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 2: 1094. 1753.\nAdiantum: nome xen\u00e9rico que prov\u00e9n do grego antigo, que significa \"non mollar\", en referencia \u00e1s follas, pola s\u00faa capacidade de tirar a auga sen se mollaren."}
{"id": "341849", "revid": "89787", "url": "https://gl.wikipedia.org/wiki?curid=341849", "title": "Pteridaceae", "text": "Pteridaceae, as pterid\u00e1ceas, \u00e9\u00a0unha familia de fentos da orde Polypodiales, segundo a moderna clasificaci\u00f3n de Christenhusz et al. 2011 baseada no sistema de Smith \"et\" \"al\". (2006).\nTaxonom\u00eda.\nA clasificaci\u00f3n m\u00e1is actualizada \u00e9 a de Christenhusz et al. 2011 (baseada en Smith et al. 2006, 2008); que tam\u00e9n prov\u00e9 unha secuencia lineal das licofitas e monilofitas.\nClasificaci\u00f3n \"sensu\" Smith \"et\" al. (2006).\nLocalizaci\u00f3n taxon\u00f3mica:\nPlantae (clado), Viridiplantae, Streptophyta, Streptophytina, Embryophyta, Tracheophyta, Euphyllophyta, Monilophyta, Clase Polypodiopsida, Orde Polypodiales, Familia Pteridaceae.\nSin\u00f3nimos: Pteroides, Pteridoides, Acrostichaceae, Actiniopteridaceae, Adiantaceae \u2014adiantoides\u2014, Anopteraceae, Antrophyaceae, Ceratopteridaceae, Cheilanthaceae \u2014cheilanthoides\u2014, Cryptogrammaceae, Hemionitidaceae, Negripteridaceae, Parkeriaceae, Platyzomataceae, Sinopteridaceae, Taenitidaceae \u2014taenitidoides\u2014, Vittariaceae \u2014vittarioides\u2014.\nPreto de 50 x\u00e9neros. Alg\u00fans x\u00e9neros son notoriamente polifil\u00e9ticos ou parafil\u00e9ticos e necesitan revisi\u00f3n (por ex. \"Cheilanthes\").\nAlg\u00fans x\u00e9neros da familia son:\nOs x\u00e9neros vittarioides comparten estas caracter\u00edsticas: l\u00e1minas lineais, case sempre simples. Soros ao longo das veas ou en sucos irregulares. Talo con escamas clatradas. Na epiderme da l\u00e1mina hai c\u00e9lulas \"espiculares\" (car\u00e1cter compartido cuns poucos x\u00e9neros de Pteridaceae, como Adiantum). Esporas predominantemente trilete, pero ocorreron reversi\u00f3ns \u00e1 condici\u00f3n monolete en \"Vittaria\".\nPreto de 950 especies.\nFiloxenia.\nSegundo Smith et al. (2006), a familia as\u00ed definida \u00e9 monofil\u00e9tica (Gastony e Rolo 1995 e 1998, Hasebe \"et\" al. 1995, Pryer \"et\" al. 1995, Gastony e Jhonson 2001, Schneider \"et\" al. 2004c, Zhang \"et\" al. 2005).\nSmith \"et\" al. (2006), Pteridaceae est\u00e1 composto por 5 grupos monofil\u00e9ticos, se f\u00f3ra formalmente dividida para reflectilo, d\u00e1ndolles o rango de familia ou de subfamilia, os seguintes t\u00e1xones deber\u00edan ser reco\u00f1ecidos:\nEcolox\u00eda.\nTerrestres, epil\u00edticas ou ep\u00edfitas.\nSubcosmopolitas, m\u00e1is numerosas nos tr\u00f3picos e rexi\u00f3ns \u00e1ridas.\nCaracteres.\nCoas caracter\u00edsticas de Pteridophyta.\nRizomas longamente rastreiros a curtamente rastreiros. Ascendentes, suberectos, ou erectos. Con escamas (menos seguido, soamente pelos).\nL\u00e1minas monom\u00f3rficas, ou hemidim\u00f3rficas, ou dim\u00f3rficas nuns poucos x\u00e9neros. L\u00e1minas simples (maiormente nos vittarioides), ou pinadas, ou \u00e1s veces pedadas (\"pedate\"), \u00e1s veces descompostas. Veas libres e bifurcaddas, ou varias veces anastomosadas e formando un patr\u00f3n reticular en ve\u00ed\u00f1as inclusas.\nEsporanxios agrupados en soros marxinais ou intramarxinais, sen indusio verdadeiros, moitas veces protexidos pola marxe reflicto da l\u00e1mina; ou ben esporanxios ao longo das veas.\nEsporanxios cun anel vertical interrompido, recept\u00e1culos non alzados ou s\u00f3 escuramente alzados.\nEsporas globosas ou tetrah\u00e9dricas, con marca trilete, variadamente ornamentadas.\nN\u00famero de cromosomas: x =29, 30"}
{"id": "341857", "revid": "1131", "url": "https://gl.wikipedia.org/wiki?curid=341857", "title": "Bocamaos", "text": "O top\u00f3nimo galego Bocamaos pode referirse a:"}
{"id": "341858", "revid": "18868", "url": "https://gl.wikipedia.org/wiki?curid=341858", "title": "Pterid\u00e1ceas", "text": ""}
{"id": "341859", "revid": "1131", "url": "https://gl.wikipedia.org/wiki?curid=341859", "title": "Bocas", "text": "O top\u00f3nimo Bocas pode referirse a:"}
{"id": "341860", "revid": "18868", "url": "https://gl.wikipedia.org/wiki?curid=341860", "title": "Adiant\u00e1ceas", "text": ""}
{"id": "341861", "revid": "18868", "url": "https://gl.wikipedia.org/wiki?curid=341861", "title": "Adiantaceae", "text": ""}
{"id": "341862", "revid": "1131", "url": "https://gl.wikipedia.org/wiki?curid=341862", "title": "As Bocas", "text": ""}
{"id": "341863", "revid": "1131", "url": "https://gl.wikipedia.org/wiki?curid=341863", "title": "A Boca da Leira", "text": ""}
{"id": "341865", "revid": "89787", "url": "https://gl.wikipedia.org/wiki?curid=341865", "title": "Woodsiaceae", "text": "Woodsiaceae (as woodsi\u00e1ceas) \u00e9 unha familia de fentos da orde Polypodiales, que na moderna clasificaci\u00f3n de Christenhusz et al. 2011 clasif\u00edcase diferente que no seu predecesor sistema de Smith \"et\" al. (2006).\nTaxonom\u00eda.\nA clasificaci\u00f3n m\u00e1is actualizada \u00e9 a de Christenhusz et al. 2011 (baseada en Smith et al. 2006, 2008); que tam\u00e9n prov\u00e9 unha secuencia lineal das licofitas e monilofitas.\nClasificaci\u00f3n \"sensu\" Smith \"et\" \"al\". 2006.\nLocalizaci\u00f3n taxon\u00f3mica:\nPlantae (clado), Viridiplantae, Streptophyta, Streptophytina, Embryophyta, Tracheophyta, Euphyllophyta, Monilophyta, Clase Polypodiopsida, Orde Polypodiales, Familia Woodsiaceae.\nSin\u00f3nimos: Athyrioides, fentos femia, fentas.\nInclu\u00edndo Athyriaceae, Cystopteridaceae\nPr\"et\"o de 15 x\u00e9neros definidos por Smith \"et al. \"2006, un 85 % das especies pertence aos dous x\u00e9neros principais, \"Athyrium\" e \"Diplazium\", os dous probabelmente son parafil\u00e9ticos.\nPreto de 700 especies.\nFiloxenia.\nComo est\u00e1 delimitado en Smith \"et al.\" 2006, Woodsiaceae pode ser parafil\u00e9tico a Aspleniaceae, (Blechnaceae + Onocleaceae), e Thelypteridaceae. A maior parte das an\u00e1lises non chega a apoiar nin a parafilia nin a monofilia do grupo (Hasebe \"et al.\" 1995, San \"et al. \"2000a, Schneider \"et\" \"al\". 2004c). Por mor desta incerteza, m\u00e1is as bases morfol\u00f3xicas que permiten reco\u00f1ecer a Woodsiaceae como aqu\u00ed est\u00e1 circunscrita, Smith \"et\" \"al.\" (2006) creron que era prematuro adoptar a alternativa de erixir (ou resucitar) moitas pequenas familias para albergar a estes x\u00e9neros. Nun estudo posterior Schuettpelz e Pryer (2008) confirmaron a parafilia de Woodsiaceae, e suxestionan o seu desmembramento en familias m\u00e1is pequenas (v\u00e9xase publicaci\u00f3n en notas).\nEcolox\u00eda.\nNa s\u00faa maior parte terrestres.\nSubcosmopolitas.\nCaracteres.\nCoas caracter\u00edsticas de Pteridophyta.\nRizomas rastreiros, ascendentes ou erectos. Escamas nos \u00e1pices, usualmente non clatradas, glabras, glandulares ou ciliadas. Pec\u00edolos con dous feixes vasculares que nun corte transversal at\u00f3panse cunha forma crecente, enfrontados o un ao outro. Na parte distal estes dous feixes vasculares \u00fanense dando como resultado unha forma de sumidoiro (\"gutter-shape\") no corte transversal.\nFollas monom\u00f3rficas, raramente dim\u00f3rficas. Veas pinadas ou bifurcadas, ceibes, pouco comunmente anastomos\u00e1ndose e ent\u00f3n sen ve\u00ed\u00f1as inclusas.\nSoros abaxiais, redondos, con forma de J, ou lineais con indusio reniforme a lineal ou sen indusio.\nEsporas reniformes, monolete, perina alada, con cristas ou espi\u00f1os.\nN\u00famero de cromosomas: na s\u00faa maior parte x = 40, 41. Tam\u00e9n x = 31 (\"Hemidictyum\"), x = 33, 38, 39 (\"Woodsia\"), e x = 42 (\"Cystopteris\")."}
{"id": "341866", "revid": "18868", "url": "https://gl.wikipedia.org/wiki?curid=341866", "title": "Woodsi\u00e1ceas", "text": ""}
{"id": "341867", "revid": "22795", "url": "https://gl.wikipedia.org/wiki?curid=341867", "title": "Phalangeroidea", "text": ""}
{"id": "341871", "revid": "22570", "url": "https://gl.wikipedia.org/wiki?curid=341871", "title": "Falanxeroideos", "text": "A dos falanxeroideos (\"Phalangeroidea\") \u00e9 unha superfamilia de mam\u00edferos marsupiais australidelfos da orde dos diprotodontes, unha das d\u00faas que integran a suborde dos falanxeriformes, propios de Australia e Nova Guinea."}
{"id": "341872", "revid": "12452", "url": "https://gl.wikipedia.org/wiki?curid=341872", "title": "Estaci\u00f3n de Laza", "text": ""}
{"id": "341873", "revid": "1131", "url": "https://gl.wikipedia.org/wiki?curid=341873", "title": "Accidentes ferroviarios en Galicia", "text": "Desde a chegada do ferrocarril a Galicia foron diversos os accidentes sucedidos, xa fosen por circunstancias meteorol\u00f3xicas, por erros humanos, por neglixencias, ou mesmo por suicidio. Entre os m\u00e1is graves poden citarse os seguintes:"}
{"id": "341874", "revid": "22570", "url": "https://gl.wikipedia.org/wiki?curid=341874", "title": "Falanx\u00e9ridos", "text": "A dos falanx\u00e9ridos (\"Phalangeridae\") \u00e9 unha familia de mam\u00edferos marsupiais australidelfos da orde dos diprotodontes e suborde dos falanxeroideos, co\u00f1ecidos vulgarmente na bibliograf\u00eda internacional, entre outros nomes, como p\u00f3sums, falanxeiros e cuscuses.\nA dos falanx\u00e9ridos \u00e9 a familia que pos\u00fae unha maior diversificaci\u00f3n de todas as que habitan o continente australiano e as illas pr\u00f3ximas. Son os \u00fanicos marsupias australianos (xunto con alg\u00fans parentes, como o coala) cuxa vida se desenvolve entre as p\u00f3las das \u00e1rbores dos bosques e cuxo r\u00e9xime alimenticio \u00e9 basicamente fit\u00f3fago.\nTalvez os m\u00e1is distiguidos membros da familia sexan os p\u00f3sums, diminutos animais de costumes nocturnos cuxo nome (p\u00f3sums ou oposums) indica a semellanza coas sarig\u00fceias do continente suramericano. Algo maiores e de m\u00e1is elevado peso son os falanxeros e os cusc\u00fas (x\u00e9nero \"Phalanger\"), de movementos lentos, que recordan aos preguiceiros de Suram\u00e9rica. Por outra parte, pola s\u00faa face, na que destacan uns ollos enormes e salt\u00f3ns, as\u00ed como polos seus movementos gabeadores, producen a impresio\u00f3n de seren estra\u00f1os simios.\nCaracter\u00edsticas.\nSon pequenos marsupiais xeralmente arbor\u00edcolas de nocturnos e fit\u00f3fagos. Durante o d\u00eda permanecen nos seus ni\u00f1os formados nos troncos ocos das \u00e1rbores, dos que saen a buscar comida durante a noite, end\u00e9micos de Australia e Nova Guinea.\nOcupan o mesmo nicho ecol\u00f3xico que os primates arbor\u00edcolas que habitan outros continentes. A\u00ednda que arbor\u00edcolas, alg\u00fans, como \"Trichosurus vulpecula \", poden alimentarse no solo. As especies de cola pr\u00e9nsil, te\u00f1en os ollos situados en posic\u00f3n frontal, e nos aos lados da cabeza.\nClasificaci\u00f3n.\nAfamilia foi descrita en 1888 polo zo\u00f3logo brit\u00e1nico Oldfield Thomas en \"Cat. Marsup. Monotr. Brit. Mus\".: 126, e comprende as subfamilias, tribos, x\u00e9neros e especies seguintes:\nFamilia \"Phalangeridae\""}
{"id": "341875", "revid": "22795", "url": "https://gl.wikipedia.org/wiki?curid=341875", "title": "Phalangeridae", "text": ""}
{"id": "341876", "revid": "22795", "url": "https://gl.wikipedia.org/wiki?curid=341876", "title": "Petauroidea", "text": ""}
{"id": "341877", "revid": "23204", "url": "https://gl.wikipedia.org/wiki?curid=341877", "title": "Petauroideos", "text": "A dos petauroideos (\"Petauroidea\") \u00e9 unha superfamilia de mam\u00edferos marsupiais australidelfos da orde dos diprotodontes, unha das d\u00faas que integran a suborde dos falanxeriformes, propios de Australia e Nova Guinea.\nTaxonom\u00eda.\nDescrici\u00f3n.\nA superfamilia foi descrita en 1838 polo naturalista franc\u00e9s Charles Lucien Bonaparte, nun traballo publicado en \"Nuovi Ann. Sci. Nat.\", 2 (1): 112.\nEtimolox\u00eda.\nO nome cient\u00edfico da subfamilia, \"Petauroidea\", est\u00e1 formado sobre a ra\u00edz do nome so seu x\u00e9nero tipo, \"Petaurus\", coa adici\u00f3n da desidencia do lat\u00edn cient\u00edfico \"-oidea\", plural de \"-oideus\", derivado do grego antigo \u03b5\u1f34\u03b4\u03bf\u03c2 \"e\u00eddos\", 'aspecto', 'aparencia', 'forma'. Literalmente, \"os parecidos aos \"Petuarus\"\".\nPolo que respecta a \"Petuarus\", \u00e9 un derivado do lat\u00edn cl\u00e1sico \"petaurista\", substanfivo feminino que significa 'equilibrista', 'acr\u00f3bata'.\nClasificaci\u00f3n.\nA superfamilia compremnde as catro familias, cos x\u00e9neros seguintes:\nSuperfamilia \"Petauroidea\" "}
{"id": "341878", "revid": "25871", "url": "https://gl.wikipedia.org/wiki?curid=341878", "title": "Cooperaci\u00f3n (evoluci\u00f3n)", "text": "A cooperaci\u00f3n en evoluci\u00f3n \u00e9 o proceso no cal grupos e organismos funcionan ou act\u00faan xuntos para o beneficio com\u00fan ou mutuo. Def\u00ednese xeralmente como unha adaptaci\u00f3n que evolucionou, polo menos en parte, para incrementar o \u00e9xito reprodutivo dos socios na cooperaci\u00f3n social. Por exemplo, os coros de ruxidos territoriais dos le\u00f3ns machos dun grupo desaniman aos intrusos e probablemente benefician a todos os que contrib\u00faen ao coro. Este proceso contrasta coa competici\u00f3n intragrupal, na cal os individuos act\u00faan uns contra outros por raz\u00f3ns ego\u00edstas. Por tanto, a cooperaci\u00f3n non \u00e9 exclusiva dos humanos sen\u00f3n que tam\u00e9n existe en moitos outros animais. A diversidade de taxons que mostran comportamentos cooperativos \u00e9 bastante grande, e vai desde as mandas de cebras aos paxaros timal\u00edidos pasando polos elefantes africanos. Moitas especies de animais e plantas cooperan tanto con membros das s\u00faas propias especies coma doutras especies.\nCooperaci\u00f3n en animais.\nA cooperaci\u00f3n en animais parece ocorrer principalmente entre individuos emparentados. Dedicar tempo e recursos a axudar a individuos emparentados pode ao principio parecer destrutivo para as probabilidades de supervivencia dun organismo, mais en realidade \u00e9 beneficioso a longo prazo. Como os parentes comparten parte da composici\u00f3n xen\u00e9tica do individuo que axuda, o feito de mellorar as probabilidades de supervivencia de cada individuo, tam\u00e9n incrementa a probabilidade de que os trazos xen\u00e9ticos do individuo que axuda pasen a futuras xeraci\u00f3ns.\nPor\u00e9n, alg\u00fan investigadores, como o profesor de ecolox\u00eda Tim Clutton-Brock, afirman que a cooperaci\u00f3n \u00e9 un proceso m\u00e1is complexo. Estes investigadores coidan que os axudadores poden recibir m\u00e1is ganancias directas e menos indirectas por colaborar cos outros do que comunmente se di. Entre estas ganancias est\u00e1n a protecci\u00f3n da predaci\u00f3n e o incremento da fitness reprodutiva. Ademais, insisten en que a cooperaci\u00f3n pode que non soamente sexa unha interacci\u00f3n entre dous individuos sen\u00f3n parte do obxectivo m\u00e1is amplo de unificar as poboaci\u00f3ns.\nBi\u00f3logos famosos como Charles Darwin, E.O. Wilson, e W.D. Hamilton, atoparon que a evoluci\u00f3n da cooperaci\u00f3n era fascinante porque a selecci\u00f3n natural favorece aos que conseguen o maior \u00e9xito reprodutivo, mentres que o comportamento cooperativo adoita diminu\u00edr o \u00e9xito reprodutivo do actor (o individuo que realiza o comportamento cooperativo). Por tanto, a cooperaci\u00f3n pos\u00fae un problema fundamental para a teor\u00eda tradicional da selecci\u00f3n natural, a cal descansa na idea de que os individuos compiten para sobrevivir e maximiza o seu \u00e9xito reprodutivo. Ademais, algunhas especies levan a cabo comportamentos cooperativos que poden ser prexudiciais para a s\u00faa propia fitness evolutiva. Por exemplo, cando un esqu\u00edo de terra (\"Marmotini\") emite unha chamada de alarma para avisar a outros membros do grupo da presenza dun coiote, est\u00e1 atraendo a atenci\u00f3n cara a si e iso aumenta as s\u00faas propias posibilidades de que o coman. Formul\u00e1ronse moitas hip\u00f3teses para a evoluci\u00f3n da cooperaci\u00f3n, todas as cales est\u00e1n baseadas en modelos de Hamilton fundamentados na fitness inclusiva. Estes modelos hipotetizan que a cooperaci\u00f3n est\u00e1 favorecida pola selecci\u00f3n natural debido a beneficios para a fitness directos (cooperaci\u00f3n mutuamente beneficiosa) ou indirectos (cooperaci\u00f3n altru\u00edsta). Como se explica m\u00e1is abaixo, os beneficios directos abranguen os beneficios colaterais e impo\u00f1en a reciprocidade, mentres que os beneficios indirectos (selecci\u00f3n de parentes) abranguen a dispersi\u00f3n limitada, a discriminaci\u00f3n de parentes e o efecto barba verde.\nSelecci\u00f3n de parentesco.\nUnha forma espec\u00edfica de cooperaci\u00f3n en animais \u00e9 a selecci\u00f3n de parentesco, que consiste en que os animais promoven o \u00e9xito reprodutivo dos seus parentes, e dese modo favorecen a s\u00faa propia fitness.&lt;ref&gt;O complemento de xenes (ou xenoma) dun individuo pode ser representado polas letras do alfabeto. Cada letra repres\u00e9ntase d\u00faas veces: A1 e A2. Este xenoma do individuo consiste en 52 xenes. O sub\u00edndice indicar\u00e1 de que proxenitor procede esa copia de A. A maior\u00eda das d\u00faas copias son id\u00e9nticas, pero ocasionalmente poden diferir lixeiramente.\nCando este individuo se reproduce sexualmente, unha das d\u00faas copias de A (elixida aleatoriamente) pasa \u00e1 descendencia-1, que obt\u00e9n a s\u00faa outra copia de A da s\u00faa parella sexual. O mesmo ocorre cos xenes B, C, D \u2026. Z. Se denominamos os dous membros da parella sexual cos sub\u00edndices \u201cm\u201d e \u201cf\u201d, ent\u00f3n o xenoma da descendencia que producen poder\u00eda consistir en Am2/Af1, Bm2/Bf2, Cm1/Cf1, Dm1/Df1 \u2026\u2026 Zm1/Zf2. Cada proxenitor contribu\u00edu exactamente coa metade do xenoma da descendencia. As\u00ed, o individuo \u201cm\u201d comparte s\u00f3 a metade do seu xenoma coa s\u00faa descendencia.\nSupo\u00f1endo que os individuos \u201cm\u201d e \u201cf\u201d producen un segundo conxunto de descendentes (descendencia-2), cuxos xenomas se determinan exactamente da mesma maneira. Hai un probabilidade do 50% de que a descendencia-2 herde a mesma copia de A procedente de \u201cm\u201d que o faga a descendencia-1 (\u00e9 dicir, Am2). Isto tam\u00e9n se aplica ao xene B e as\u00ed co resto do alfabeto. Se un lanzamento da moeda sae \u201ccara\u201d iso significa que o xene X \u00e9 o mesmo na descendencia-1 que na descendencia-2, ent\u00f3n en 26 lanzamentos da moeda aproximadamente a metade ser\u00e1n \u201ccaras\u201d e o resto \u201ccruces\u201d, \u00e9 dicir, a metade dos xenes herdados dun proxenitor \u201cm\u201d ser\u00e1n os mesmos nas d\u00faas descendencias. O mesmo acontecer\u00e1 cos xenes herdados do proxenitor \u201cf\u201d. As\u00ed, de 52 xenes herdados de ambos os proxenitores, como media, 13\u00a0+ \u00a013\u00a0= \u00a026 (ou a metade) ser\u00e1n id\u00e9nticos nos dous irm\u00e1ns.\nAs\u00ed, estes irm\u00e1ns ser\u00e1n tan similares xeneticamente un a outro coma un proxenitor o \u00e9 coa s\u00faa descendencia. ("}
{"id": "341879", "revid": "35560", "url": "https://gl.wikipedia.org/wiki?curid=341879", "title": "Cosm\u00f3dromo de Plesetsk", "text": "O cosm\u00f3dromo de Plesetsk \u00e9 o cosm\u00f3dromo situado m\u00e1is ao norte de Rusia. Ten a s\u00faa orixe en tempos da Uni\u00f3n Sovi\u00e9tica e desde el l\u00e1nzanse misi\u00f3ns principalmente militares e a \u00f3rbitas polares.\nHistoria.\nPlesetsk comezou sendo a primeira base de m\u00edsiles bal\u00edsticos intercontinentais da Historia, desde onde se pod\u00eda alcanzar m\u00e1is partes dos Estados Unidos continentais que desde a base de Baikonur (futuro cosm\u00f3dromo de Baikonur). A principios dos anos 1960 hab\u00eda catro complexos de lanzamento na base para m\u00edsiles R-7, antecesores dos foguetes Soiuz. M\u00e1is tarde se instalaron catro lanzadores para m\u00edsiles R-16.\nEn canto aos plans espaciais da Uni\u00f3n Sovi\u00e9tica, os responsables consideraron necesario dispo\u00f1er dunha base desde onde poder lanzar misi\u00f3ns espaciais a \u00f3rbitas polares de posible uso militar \u00e1s que non se pod\u00eda chegar desde Baikonur. Plesetsk foi seleccionada en decembro de 1962 como o centro espacial que cumprir\u00eda esa funci\u00f3n.\nEn Plesetsk aplicouse a experiencia obtida en Baikonur en canto ao persoal da base, xa que neste \u00faltimo cosm\u00f3dromo os t\u00e9cnicos viv\u00edan a unha distancia de 30\u00a0km dos seus postos de traballo. En Plesetsk edific\u00e1ronse vivendas a entre 1 e 2\u00a0km dos postos de traballo, xurdindo un poboado que acabou cham\u00e1ndose Mirniy situado a 36\u00a0km dos complexos de lanzamento. O lado leste do cosm\u00f3dromo est\u00e1 delimitado polo r\u00edo Yemtsa e est\u00e1 composto por catro complexos de lanzamento para foguetes Soiuz e Molniya. O lado oeste est\u00e1 composto por tres complexos, un para foguetes Kosmos 3 e dous para m\u00edsiles R-14 Chusovaya, e ata 1974 exist\u00eda un cuarto complexo para foguetes Kosmos 2M."}
{"id": "341880", "revid": "4817", "url": "https://gl.wikipedia.org/wiki?curid=341880", "title": "COBRAS-SAMBA", "text": ""}
{"id": "341881", "revid": "89787", "url": "https://gl.wikipedia.org/wiki?curid=341881", "title": "Lista de xogadoras do equipo ol\u00edmpico de h\u00f3ckey sobre xeo do Canad\u00e1", "text": "O torneo feminino de h\u00f3ckey sobre xeo foi introducido nos Xogos Ol\u00edmpicos en 1998. Sete porteiras e trinta e oito patinadoras xogaron para o equipo canadense dende aquela.\nO h\u00f3ckey sobre xeo masculino foi introducido nos Xogos Ol\u00edmpicos de 1920, e engadiuse aos Xogos Ol\u00edmpicos de Inverno en 1924. En xullo de 1992, o Comit\u00e9 Ol\u00edmpico Internacional (COI) votou para aprobar a inclusi\u00f3n do h\u00f3ckey sobre xeo feminino como disciplina ol\u00edmpica, sendo celebrado o torneo por primeira vez nos Xogos Ol\u00edmpicos de Inverno de 1998. Dende 1998, o h\u00f3ckey sobre xeo feminino ten sido dominado pola selecci\u00f3n canadense. Os equipos canadenses ga\u00f1aron todos os Campionatos do Mundo celebrados ata 1997; con todo, ese mesmo ano, o equipo estadounidense mellorou e igualouse ao canadense. En trece partidos xogados entre os dous equipos en 1997, Canad\u00e1 ga\u00f1ou sete e os Estados Unidos ga\u00f1aron seis.\nCanad\u00e1 e os Estados Unidos dominaron a rolda preliminar do torneo en 1998, e no seu enfrontamento directo, os Estados Unidos ga\u00f1aron por 7 goles a 4. O primeiro partido nos Xogos Ol\u00edmpicos do equipo canadense disputouse o 8 de febreiro de 1998 no Aqua Wing Arena de Nagano (Xap\u00f3n), no que as canadenses enfront\u00e1ronse ao equipo local, ao que derrotaron por 0 goles a 13, sendo anotado o primeiro gol ol\u00edmpico do equipo do Canad\u00e1 por Danielle Goyette cando a\u00ednda non se cumpriran os 6 minutos de xogo; Goyette foi amais a m\u00e1xima goleadora do partido con tres goles, anotando un en cada terzo dun partido presenciado ante 4.597 espectadores. Canadenses e estadounidenses encontr\u00e1ronse na final do torneo, na que os Estados Unidos ga\u00f1aron 3\u20131. Os equipos canadense e estadounidense continuaron a s\u00faa rivalidade, e na reedici\u00f3n do partido nos Xogos Ol\u00edmpicos de Inverno de 2002, Canad\u00e1 ga\u00f1ou 3\u20132. En 2006, o equipo canadense comezou o torneo superando por un marcador total de 36-1 logo de tres partidos. A defensa estadounidense Angela Ruggiero acusou ao equipo de xogar aumentando a vantaxe, e advertiu de que o status ol\u00edmpico do evento pod\u00eda ser posto en cuesti\u00f3n a causa da falta de equipos competitivos. Na final, Canad\u00e1 derrotou a Suecia para conseguir a s\u00faa segunda medalla de ouro consecutiva. En 2010, os equipos canadense e estadounidense superaron aos seus rivais na rolda preliminar por unhas marxes de 41-2 e 31-1, respectivamente. Isto provocou m\u00e1is cr\u00edticas pola competencia desigual. Ren\u00e9 Fasel dixo que a IIHF deber\u00eda considerar engadir unha \"mercy rule\" aos futuros torneos. Na final, Canad\u00e1 derrotou ao equipo dos Estados Unidos por 2-0, ga\u00f1ando deste xeito a s\u00faa terceira medalla de ouro consecutiva. En 2014 Canad\u00e1 e os Estados Unidos superaron novamente a todos os seus rivais no torneo, mais cunha marxe menor. Na cualificaci\u00f3n ambos equipos estiveron encadrados no Grupo A, ga\u00f1ando as canadenses o partido nesta primeira rolda por 3-2. Canadenses e estadounidenses encontr\u00e1ronse de novo na final logo de derrotar a Su\u00edza (3-1) e Suecia (6-1) respectivamente, de novo o equipo do Canad\u00e1 derrotou ao dos Estados Unidos na pr\u00f3rroga por 3 goles a 2, conseguindo a s\u00faa cuarta medalla de ouro consecutiva.\nCanad\u00e1 ga\u00f1ou catro medallas de ouro e unha de prata no torneo feminino de h\u00f3ckey sobre xeo. D\u00faas xogadoras foron inclu\u00eddas no Sal\u00f3n da Fama da IIHF e unha no Canada's Sports Hall of Fame. O Canadian Olympic Hall of Fame introduciu aos equipos campi\u00f3ns dos anos 2002 e 2006. D\u00faas xogadoras te\u00f1en participado nas cinco edici\u00f3ns do torneo ol\u00edmpico feminino e ga\u00f1aron cinco medallas (catro de ouro e unha prata)\u2014Jayna Hefford e Hayley Wickenheiser. Wickenheiser \u00e9 a m\u00e1xima anotadora da historia do torneo ol\u00edmpico feminino, con 18 goles, 32 asistencias e 50 puntos, amais diso foi nomeada d\u00faas veces MVP. Por outra banda, Cassie Campbell \u00e9 a \u00fanica xogadora canadense que foi capit\u00e1 de varios equipos."}
{"id": "341888", "revid": "5863", "url": "https://gl.wikipedia.org/wiki?curid=341888", "title": "Bolet\u00edn de la Real Academia Gallega", "text": ""}
{"id": "341890", "revid": "89787", "url": "https://gl.wikipedia.org/wiki?curid=341890", "title": "Arquieparqu\u00eda cat\u00f3lica caldea de Arbil", "text": "A arquieparqu\u00eda cat\u00f3lica caldea de Arbil (en , en ) \u00e9 unha s\u00e9 da Igrexa Cat\u00f3lica Caldea, inmediatamente suxeita ao Patriarcado de Babilonia,situada na cidade do Kurdist\u00e1n iraqu\u00ed de Arbil. En 2012 contaba con 30.000 bautizados, sendo o seu arcebispo nesta data Baxar Uarda, C.SS.R.\nHistoria.\nArbil \u00e9 a ex-s\u00e9 metropolitana de Adiabena, que no s\u00e9culo XIII perdeu tal consideraci\u00f3n en favor de Mosul. O aumento da poboaci\u00f3n cat\u00f3lica no s\u00e9culo XX axudou a restaurar a arquieparqu\u00eda o 7 de marzo de 1968 por Paulo VI..\nTerritorio.\nO territorio est\u00e1 subdividido en sete parroquias e ten a s\u00faa sede en Ankawa, na periferia de Arbil."}
{"id": "341892", "revid": "19415", "url": "https://gl.wikipedia.org/wiki?curid=341892", "title": "H\u00f3ckey sobre xeo nos Xogos Ol\u00edmpicos de Sochi 2014", "text": ""}
{"id": "341893", "revid": "45882", "url": "https://gl.wikipedia.org/wiki?curid=341893", "title": "Arquieparqu\u00eda cat\u00f3lica Caldea de Arbil", "text": ""}
{"id": "341894", "revid": "5863", "url": "https://gl.wikipedia.org/wiki?curid=341894", "title": "Bolet\u00edn de la Academia Gallega", "text": ""}
{"id": "341897", "revid": "23204", "url": "https://gl.wikipedia.org/wiki?curid=341897", "title": "L9", "text": ""}
{"id": "341898", "revid": "23204", "url": "https://gl.wikipedia.org/wiki?curid=341898", "title": "L1", "text": ""}
{"id": "341899", "revid": "23204", "url": "https://gl.wikipedia.org/wiki?curid=341899", "title": "L2", "text": ""}
{"id": "341900", "revid": "23204", "url": "https://gl.wikipedia.org/wiki?curid=341900", "title": "L3", "text": ""}
{"id": "341901", "revid": "23204", "url": "https://gl.wikipedia.org/wiki?curid=341901", "title": "L4", "text": ""}
{"id": "341902", "revid": "23204", "url": "https://gl.wikipedia.org/wiki?curid=341902", "title": "L5", "text": ""}
{"id": "341903", "revid": "23204", "url": "https://gl.wikipedia.org/wiki?curid=341903", "title": "L11", "text": ""}
{"id": "341904", "revid": "23204", "url": "https://gl.wikipedia.org/wiki?curid=341904", "title": "L6", "text": ""}
{"id": "341905", "revid": "23204", "url": "https://gl.wikipedia.org/wiki?curid=341905", "title": "L8", "text": ""}
{"id": "341906", "revid": "1576", "url": "https://gl.wikipedia.org/wiki?curid=341906", "title": "Distribuci\u00f3n uniforme discreta", "text": "En teor\u00eda da probabilidade, a distribuci\u00f3n uniforme discreta \u00e9 unha distribuci\u00f3n de probabilidade que asume un n\u00famero finito de valores coa mesma probabilidade. Adoita denotarse por formula_2 ou formula_3.\nPropiedades.\nSe a distribuci\u00f3n asume os valores reais formula_4, a s\u00faa funci\u00f3n de probabilidade \u00e9\ne a s\u00faa funci\u00f3n de distribuci\u00f3n a funci\u00f3n en esqueira\nA s\u00faa media estat\u00edstica \u00e9\ne a s\u00faa varianza"}
{"id": "341907", "revid": "47401", "url": "https://gl.wikipedia.org/wiki?curid=341907", "title": "Distribuci\u00f3n uniforme", "text": "A distribuci\u00f3n uniforme pode referirse a:"}
{"id": "341908", "revid": "5863", "url": "https://gl.wikipedia.org/wiki?curid=341908", "title": "Promoci\u00f3n de ascenso a Segunda Divisi\u00f3n B 2016", "text": "A promoci\u00f3n de ascenso a Segunda Divisi\u00f3n B de 2016 \u00e9 a eliminatoria de promoci\u00f3n de equipos de Terceira Divisi\u00f3n a Segunda Divisi\u00f3n B. Est\u00e1 formada polos campi\u00f3ns dos 18 grupos da Terceira Divisi\u00f3n 2015\u201316, as\u00ed como os 3 seguintes clasificados, formando un total de 72 equipos.\nEliminatoria de campi\u00f3ns.\nNeste grupo xogaron entre si os primeiros clasificados de cada grupo.\nOs campi\u00f3ns ascenderon a Segunda Divisi\u00f3n B. Os perdedores entraron na segunda rolda da eliminatoria cos non campi\u00f3ns de grupo.\nEliminatoria de non campi\u00f3ns.\nPrimeira rolda.\nNeste grupo xogan os 2\u00ba contra 4\u00ba clasificados, e 3\u00ba entre si. Os ga\u00f1adores da eliminatoria pasaron \u00e1 segunda rolda.\nSegunda rolda.\nOs campi\u00f3ns no global avanzaron \u00e1 terceira rolda.\nTerceira rolda.\nOs ga\u00f1adores ascenderon a Segunda Divisi\u00f3n B."}
{"id": "341909", "revid": "23204", "url": "https://gl.wikipedia.org/wiki?curid=341909", "title": "Manu Tenorio", "text": "Manuel \u00c1ngel Vergara Tenorio, nado en Sevilla o 1 de abril de 1975 e co\u00f1ecido artisticamente como Manu Tenorio, \u00e9 un cantante espa\u00f1ol de m\u00fasica mel\u00f3dica, compositor e int\u00e9rprete.\nDeuse a co\u00f1ecer na primeira edici\u00f3n do exitoso concurso \"Operaci\u00f3n Triunfo\", na que acabou en quinta posici\u00f3n."}
{"id": "341910", "revid": "22795", "url": "https://gl.wikipedia.org/wiki?curid=341910", "title": "Acrobatidae", "text": ""}
{"id": "341912", "revid": "89787", "url": "https://gl.wikipedia.org/wiki?curid=341912", "title": "D\u00eda Internacional contra a Homofobia e a Transfobia", "text": "O D\u00eda Internacional contra a Homofobia e a Transfobia (en ingl\u00e9s, International Day Against Homophobia and Transphobia, IDAHOT) cel\u00e9brase o 17 de maio para conmemorar a eliminaci\u00f3n da homosexualidade da lista de doenzas mentais por parte da Asemble Xerral da Organizaci\u00f3n Mundial da Sa\u00fade (OMS), que tivo lugar o 17 de maio de 1990. O seu obxectivo principal \u00e9 o de cordinar todo tipo de acci\u00f3ns que sirvan para denunciar a discriminaci\u00f3n da que son obxecto as persoas homosexuais, lesbianas, bisexuais e transexuais, e as\u00ed facer avanzar os seus dereitos en todo o mundo.\nCelebrouse por vez primeira no ano 2004."}
{"id": "341913", "revid": "56817", "url": "https://gl.wikipedia.org/wiki?curid=341913", "title": "Fermata", "text": "A fermata, tam\u00e9n co\u00f1ecida como caldeir\u00f3n, \u00e9 un signo empregado na notaci\u00f3n musical para sinalar que se debe prolongar unha nota ou un silencio al\u00e9n do seu valor normal na partitura. A\u00ednda que a cantidade exacta de tempo aumentado \u00e9 a criterio do int\u00e9rprete ou do director, normalmente implica dobrar a duraci\u00f3n.\nRepresentaci\u00f3n gr\u00e1fica.\nA fermata repres\u00e9ntase cun signo en forma de punto coroado por un semic\u00edrculo que se acostuma colocar, na parte superior do pentagrama, sobre a figura musical a que se aplica. Non obstante, tam\u00e9n pode aparecer dito signo invertido por baixo da figura."}
{"id": "341914", "revid": "89787", "url": "https://gl.wikipedia.org/wiki?curid=341914", "title": "Funci\u00f3n de distribuci\u00f3n", "text": "En teor\u00eda da probabilidade, a funci\u00f3n de distribuci\u00f3n ou funci\u00f3n de distribuci\u00f3n acumulada , \u00e9 a funci\u00f3n que describe completamente a distribuci\u00f3n da probabilidade dunha variable aleatoria de valor real \"X\". Para cada n\u00famero real \"x\", a funci\u00f3n de distribuci\u00f3n v\u00e9n dada por:\nformula_1\n\u00e9 dicir, a funci\u00f3n de nome \"F\" \u00e9 igual \u00e1 probabilidade de que a variable aleatoria \"X\" tome un valor inferior ou igual a un determinado \"x\". Segundo esta definici\u00f3n, para cada \"x\", a funci\u00f3n F asumir\u00e1 un valor diferente.\nA probabilidade de que \"X\" se sit\u00fae nun intervalo ]\"a\",\u00a0\"b\"] (aberto en \"a\" e pechado en \"b\") \u00e9 \"F\"(\"b\")\u00a0\u2212\u00a0\"F\"(\"a\") se \"a\"\u00a0\u2264\u00a0\"b\". Por convenci\u00f3n empr\u00e9gase un \"F\" mai\u00fasculo para a funci\u00f3n de distribuci\u00f3n, en contraste co \"f\" min\u00fasculo empregado para a funci\u00f3n de densidade e a funci\u00f3n de masa de probabilidade.\nA funci\u00f3n de distribuci\u00f3n pode ser facilmente obtida a partir da funci\u00f3n de probabilidade respectiva. No caso dunha variable aleatoria discreta:\nformula_2\nPara unha variable aleatoria continua:\nformula_3\nNa definici\u00f3n, o signo \"menor ou igual\", '\u2264' poder\u00eda ser substitu\u00eddo por \"menor\" '&lt;'. Isto producir\u00eda unha funci\u00f3n diferente, mais calquera das funci\u00f3ns pode ser deducida facilmente a partir da outra. Tam\u00e9n se poder\u00eda substitu\u00edr por un sinal \"maior\" '&gt;' e deducir as propiedades desta nova funci\u00f3n. Por\u00e9n, c\u00f3mpre axustar a definici\u00f3n ao sinal pretendido.\nExemplos.\nComo exemplo, se a variable \"X\" \u00e9 distribu\u00edda uniformemente no intervalo [0,\u00a01] a funci\u00f3n de distribuci\u00f3n v\u00e9n dada por:\nSe \"X\" toma s\u00f3 os valores 0 e 1, con igual probabilidade, \u00e9 dicir, se \"X\" segue a distribuci\u00f3n de Bernoulli con p = 1/2, ent\u00f3n a funci\u00f3n de distribuci\u00f3n v\u00e9n dada por:\nPropiedades.\nSe \"X\" \u00e9 unha variable aleatoria discreta, ent\u00f3n toma os valores \"x\"1, \"x\"2, ... con probabilidade \"p\"1, \"p\"2 etc., a funci\u00f3n de distribuci\u00f3n de \"X\" \u00e9 descontinua nos puntos \"x\"\"i\" e constante entre eles.\nSe a funci\u00f3n de distribuci\u00f3n \"F\" de \"X\" \u00e9 continua, ent\u00f3n \"X\" \u00e9 unha variable aleatoria continua; se al\u00e9n diso \"F\" \u00e9 absolutamente continua, ent\u00f3n existe unha funci\u00f3n integral de Lebesgue \"f\"(\"x\") tal que\npara todos os n\u00fameros reais \"a\" e \"b\". A primeira das d\u00faas igualdades non ser\u00eda xeral se a distribuci\u00f3n non fose continua. A continuidade da distribuci\u00f3n implica que P(\"X\" = \"a\") = P(\"X\" = \"b\") = 0, de modo que a diferenza entre \"&lt;\" e \"\u2264\" deixa de ser importante neste contexto. A funci\u00f3n \"f\" \u00e9 igual \u00e1 derivada de \"F\" (en case todos os puntos), e ch\u00e1mase funci\u00f3n de densidade de probabilidade da distribuci\u00f3n de \"X\".\nPara calquera funci\u00f3n de distribuci\u00f3n formula_5, tense:\nAs seguintes propiedades permiten ligar os diferentes tipos de desigualdades, e que se aplican as funci\u00f3ns de distribuci\u00f3n de variables aleatorias discretas:\nNo caso das variables aleatorias continuas, c\u00famprense as seguintes propiedades:\nO test de Kolmogorov-Smirnov bas\u00e9ase en funci\u00f3ns de distribuci\u00f3n acumulada e pode empregarse para ver se d\u00faas distribuci\u00f3ns emp\u00edricas son diferentes ou se unha distribuci\u00f3n emp\u00edrica \u00e9 diferente dunha distribuci\u00f3n ideal. Relacionado con este est\u00e1 o test de Kuiper, que \u00e9 \u00fatil se o dominio da distribuci\u00f3n \u00e9 c\u00edclico como por exemplo nos d\u00edas da semana. Por exemplo podemos usar o test de Kuiper para ver se o n\u00famero de tornados var\u00eda durante o ano ou se as vendas dun produto var\u00edan d\u00eda a d\u00eda ou por d\u00eda do mes."}
{"id": "341915", "revid": "85894", "url": "https://gl.wikipedia.org/wiki?curid=341915", "title": "Celestino P\u00e9rez Andrade", "text": "Celestino P\u00e9rez Andrade, nado en Ortigueira cara a 1866 e finado en Ribadeo en 1929, foi un xornalista e pol\u00edtico galego.\nTraxectoria.\nFillo de Jos\u00e9 P\u00e9rez e Lina Andrade. Comerciante en sombreirer\u00eda, instalouse en Ribadeo, onde foi secretario da sociedade obreira La Prosperidad, e fundou e dirixiu \"La Voz del Pueblo\" desde o que realizou campa\u00f1as anticaciqu\u00eds e sostivo pol\u00e9micas sobre relixi\u00f3n e clericalismo coas autoridades eclesi\u00e1sticas do bispado de Mondo\u00f1edo. Foi tam\u00e9n fundador de \"El Eco Mercantil\". Tomou parte como orador na campa\u00f1a de propaganda republicano-socialista por Galicia e Asturias con Virginia Gonz\u00e1lez Llaneza e Facundo Perezagua. Colaborou co seu xenro Francisco Lanza en \"La Comarca\" escribindo artigos baixo os pseud\u00f3nimos El Monta\u00f1\u00e9s ou Un labrador gallego. Foi procesado por inxurias e calumnias a un funcionario p\u00fablico en 1913, Foi condenado a tres anos, seis meses e vinte e un d\u00edas de desterro e unha multa de 250 pesetas pola Audiencia de Lugo o 13 de agosto de 1913. Foi un dos promotores da Casa del Pueblo de Ribadeo. Finou en Ribadeo en 1929.\nVida persoal.\nCasou con Ramona Fern\u00e1ndez Soto e foi pai de Lino P\u00e9rez Fern\u00e1ndez e Rosa P\u00e9rez Fern\u00e1ndez, que casou con Francisco Lanza \u00c1lvarez."}
{"id": "341916", "revid": "22570", "url": "https://gl.wikipedia.org/wiki?curid=341916", "title": "Seguri\u00f1o", "text": "Seguri\u00f1o foi unha personaxe de ficci\u00f3n creada pola Xunta de Galicia e a Televisi\u00f3n de Galicia para promocionar e educar \u00e1s nenas e aos nenos, por medio de campa\u00f1as televisivas emitidas en horario infantil, na educaci\u00f3n viaria. Por medio de anuncios ou canci\u00f3ns, emitidas en programas infant\u00eds coma o Xabar\u00edn Club, Seguri\u00f1o ensinaba aos galegos e galegas a se comportaren axeitadamente coma pe\u00f3ns ou a respectaren os sinais de tr\u00e1fico, ademais de tomaren conciencia da importancia da seguridade viaria.\nA campa\u00f1a foi considerada un \u00e9xito tanto na Galiza coma a nivel estatal, de xeito que foi exportada a outras administraci\u00f3ns, coma a Comunidade de Madrid.\nCaracter\u00edsticas.\nA personaxe de Seguri\u00f1o, cuxo nome intentaba transmitir prudencia e responsabilidade, era un homi\u00f1o vestido cunha funda de cor azul con catro bot\u00f3ns dourados e unhas zapatillas e un gorro azuis. Acompa\u00f1ando a Seguri\u00f1o, adoitaban aparecer nenos e nenas, os cales eran educados con consellos de seguridade viaria."}
{"id": "341917", "revid": "88215", "url": "https://gl.wikipedia.org/wiki?curid=341917", "title": "Lucas V\u00e1zquez", "text": "Lucas V\u00e1zquez Iglesias, nado en Curtis o 1 de xullo de 1991, \u00e9 un futbolista galego. Xoga de extremo dereito e en ocasi\u00f3ns de lateral dereito, e o seu equipo \u00e9 o Real Madrid.\nTras comezar a s\u00faa formaci\u00f3n futbol\u00edstica no CCD Curtis e no Ural CF, ingresou na canteira do Real Madrid en 2007. Pasou polos distintos equipos xuven\u00eds do club branco e polos seus dous filiais, logrando o ascenso a Segunda divisi\u00f3n co Real Madrid Castilla en 2012. Xogou unha tempada cedido no Espanyol e na tempada 2015/16 debutou co primeiro equipo do Real Madrid, co que disputou m\u00e1is de 300 partidos oficiais nas seguintes sete tempadas.\nConquistou 18 t\u00edtulos co equipo madrile\u00f1o, entre eles tres ligas, catro Ligas de Campi\u00f3ns e catro Mundiais de Clubs. \u00c9 o \u00fanico futbolista galego con catro Ligas de Campi\u00f3ns, e o segundo con m\u00e1is partidos disputados en dita competici\u00f3n (58), por diante dos 52 de Amancio e superado s\u00f3 por M\u00edchel Salgado (81).\nFoi internacional en nove ocasi\u00f3ns coa selecci\u00f3n espa\u00f1ola, coa que disputou a Eurocopa de 2016 e o Mundial de 2018.\nTraxectoria.\nComezos en Curtis e no Ural (1991-2007).\nComezou a xogar ao f\u00fatbol sala no equipo de Curtis, e ao f\u00fatbol no CCD Curtis, ata que recibiu a chamada de Ramiro Amarelle para que xogase no Ural CF. Chegou ao equipo da Coru\u00f1a en idade cadete, e xogou na s\u00faa primeira tempada no cadete B e no A, logrando o ascenso con ambos.\nReal Madrid (2007-presente).\nEquipo xuvenil (2007-2010).\nEn 2007, con 16 anos, foi fichado polo Real Madrid para a s\u00faa canteira. Comezou no xuvenil C, pasando logo polo B e o A, conquistando con este \u00faltimo a Divisi\u00f3n de Honra e a Copa de Campi\u00f3ns na tempada 2009/10, xunto a xogadores como \u00c1lvaro Morata, \u00c1lex Fern\u00e1ndez ou Dani Carvajal. \nFiliais (2010-2014).\nNa seguinte campa\u00f1a subiu ao Real Madrid C, co que xogou en Terceira Divisi\u00f3n, e na 2011/12 fixo o seu debut co Castilla, co que disputou 26 partidos esa tempada, inclu\u00eddos tres da promoci\u00f3n de ascenso a Segunda Divisi\u00f3n, onde o filial branco sa\u00edu vitorioso ao derrotar a C\u00e1diz e Mirand\u00e9s, grazas en boa parte aos goles dos tam\u00e9n galegos Joselu e Mosquera.\nXogou co Castilla as d\u00faas seguintes campa\u00f1as na Segunda Divisi\u00f3n. Na primeira delas disputou 26 encontros, a maior\u00eda deles como suplente, e anotou tres goles. Na seguinte, 2013/14, foi titular nos 40 partidos que xogou, perdendo s\u00f3 dous encontros por acumulaci\u00f3n de cart\u00f3ns amarelos, e foi o m\u00e1ximo goleador do equipo con oito tantos. Con todo, o equipo acabou na 20\u00aa posici\u00f3n e descendeu a Segunda B.\nCesi\u00f3n ao Espanyol (2014-2015).\nNo ver\u00e1n de 2014 foi cedido ao RCD Espanyol. Debutou na Primeira Divisi\u00f3n na segunda xornada de liga fronte ao Sevilla en Cornell\u00e0 e f\u00edxose rapidamente coa titularidade no equipo adestrado por Sergio Gonz\u00e1lez, xogando de inicio case todos os encontros da tempada. Marcou o seu primeiro gol na m\u00e1xima categor\u00eda na xornada 7, fronte \u00e1 Real Sociedad, batendo a E\u00f1aut Zubikarai no minuto 7, tras unha asistencia de Sergio Garc\u00eda. Rematou a campa\u00f1a con 39 partidos e catro goles, un deles anotado nos cuartos de final da Copa do Rei, contribu\u00edndo as\u00ed a acadar as semifinais, onde caeron eliminados fronte ao Athletic de Valverde.\nPrimeiro equipo (2015-presente).\nAo remate da s\u00faa cesi\u00f3n ao Espanyol, o club catal\u00e1n exerceu a opci\u00f3n de compra que ti\u00f1a sobre o xogador, pero uns d\u00edas despois o Real Madrid decidiu recompralo, por petici\u00f3n do adestrador Rafa Ben\u00edtez. Debutou nun partido amigable contra o Real Oviedo no Carlos Tartiere, onde anotou ademais o seu primeiro gol, o primeiro dos cinco do seu equipo ese d\u00eda (1-5).\nO seu debut oficial co equipo branco produciuse en Cornell\u00e0, contra o seu ex equipo, o Espanyol, na terceira xornada de liga, nun encontro que rematou cunha hist\u00f3rica goleada por 0-6 para o Real Madrid, con cinco goles de Cristiano Ronaldo, un deles con asistencia de Lucas. Entrou no minuto 61, substitu\u00edndo a Karim Benzema, autor do outro gol do partido. Sete d\u00edas despois entrou no equipo titular para o partido de liga contra o Granada, a primeira das 13 titularidades das que dispuxo na s\u00faa primeira tempada no equipo. No pen\u00faltimo d\u00eda do 2015 marcou o seu primeiro gol co primeiro equipo, nun encontro de liga fronte \u00e1 Real Sociedad no Santiago Bernab\u00e9u, tras finalizar un centro de Gareth Bale.\nAcabou a tempada con 4 goles en 33 partidos entre todas as competici\u00f3ns. Sete dos encontros que disputou foron na Liga de Campi\u00f3ns, na que debutou o 30 de setembro na cidade sueca de Malm\u00f6, na vitoria por 0-2 contra o Malm\u00f6 FF, entrando na segunda parte por Mateo Kova\u010di\u0107. Disputou tam\u00e9n a final da Champions contra o Atl\u00e9tico de Madrid en San Siro. Entrou na segunda parte substitu\u00edndo a Benzema, e marcou o primeiro dos lanzamentos da quenda de penaltis, contribu\u00edndo \u00e1 conquista do t\u00edtulo para o Real Madrid.\nO seu peso no equipo aumentou na seguinte tempada (2016/17), na que Zinedine Zidane o fixo xogar 50 partidos, 20 deles como titular. Marcou catro goles, estreando a s\u00faa conta anotadora en competici\u00f3n europea contra o Legia Warszawa, e marcando nos dous estadios galegos de Primeira Divisi\u00f3n, Bala\u00eddos e Riazor. Disputou completos os 120 minutos da Supercopa de Europa contra o Sevilla e foi titular nos dous partidos do Mundial de Clubs no Xap\u00f3n contra Club Am\u00e9rica e Kashima Antlers, conquistando ambos t\u00edtulos. Ga\u00f1ou tam\u00e9n a s\u00faa primeira liga, por diante do FC Barcelona, e a s\u00faa segunda Liga de Campi\u00f3ns, a\u00ednda que non disputou a final contra a Juventus en Cardiff, ao ser descartado por Zidane unhas horas antes.\nComezou a tempada 2017/18 ga\u00f1ando a s\u00faa segunda Supercopa de Europa ao derrotar ao Manchester United de Mourinho en Skopje, e unha semana despois a s\u00faa primeira Supercopa de Espa\u00f1a, fronte ao FC Barcelona. En decembro ga\u00f1ou en Abu Zabi un novo Mundial de Clubs, xogando tanto na semifinal contra o Al Jazira como na final contra o Gr\u00eamio. Ao mes seguinte marcou por primeira vez dous goles co Real Madrid, nos oitavos de final da Copa do Rei contra o Numancia no Bernab\u00e9u.\nO 26 de maio de 2018 ga\u00f1ou a s\u00faa terceira Liga de Campi\u00f3ns consecutiva, a\u00ednda que quedou no banco durante a final disputada contra o Liverpool no Estadio Ol\u00edmpico de K\u00ediv, a pesar das s\u00faas boas actuaci\u00f3ns nas semifinais contra o Bayern de M\u00fanic, nas que xogou como lateral dereito titular. Rematou a tempada con 53 partidos entre todas as competici\u00f3ns, 27 deles como titular, e 8 goles, e foi o m\u00e1ximo asistente do equipo, con 16 pases de gol. Na Liga de Campi\u00f3ns xogou dez encontros, marcando un gol na fase de grupos contra o Borussia Dortmund.\nEmpezou a tempada 2018/19 como suplente, pero foi titular en case todos os partidos entre outubro e marzo, ata que unha lesi\u00f3n nos isquiotibiais o afastou case un mes do campo. Ga\u00f1ou o seu terceiro Mundial de Clubs consecutivo e rematou con cinco goles en 47 encontros, un deles anotado no Stadio Olimpico contra a Roma. Esa tempada marcou o seu primeiro gol contra o FC Barcelona, na ida das semifinais da Copa do Rei, onde realizou un gran partido e superou a Ter Stegen no minuto cinco, facendo o \u00fanico gol do equipo madrile\u00f1o na eliminatoria.\nNa tempada 2019/20 sufriu varias lesi\u00f3ns, entre elas a rotura dunha deda do p\u00e9 esquerdo, que lle fixeron perder un importante n\u00famero de partidos na parte media da tempada, inclu\u00edda a Supercopa de Espa\u00f1a que o seu equipo ga\u00f1ou en Jeddah. Volveu ao equipo pouco despois do regreso do f\u00fatbol, paralizado durante meses pola irrupci\u00f3n da pandemia de COVID-19, e contribu\u00edu a un novo t\u00edtulo de liga.\nNa campa\u00f1a 2020/21 converteuse nunha peza fixa nas ali\u00f1aci\u00f3ns de Zidane, sendo titular durante 20 partidos consecutivos ata que as lesi\u00f3ns musculares cortaron a s\u00faa progresi\u00f3n. En abril sufriu unha escordadura no xeonllo esquerdo que acabou coa s\u00faa tempada. \nNa tempada 2021/22, con Ancelotti no banco, disputou 29 partidos de liga, 20 deles como titular, e marcou tres goles, destacando un no tempo de desconto no Cl\u00e1sico ante o FC Barcelona no Camp Nou, que significou a vitoria por 1-2. A falta de catro xornadas para o final do campionato, proclamouse campi\u00f3n de liga por terceira vez, sumando o seu segundo t\u00edtulo da tempada, despois de ga\u00f1ar en xaneiro a Supercopa de Espa\u00f1a en Arabia Saudita, sendo titular na final contra o Athletic Club. A finais de maio conquistou a s\u00faa cuarta Liga de Campi\u00f3ns (a d\u00e9cimo cuarta para o club), competici\u00f3n na que disputou oito partidos, a\u00ednda que quedou no banco na final ante o Liverpool no Stade de France.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola en 9 ocasi\u00f3ns. En 2016 foi inclu\u00eddo por Vicente del Bosque na lista de 23 futbolistas que disputar\u00edan a Eurocopa de Francia. Debutou co combinado espa\u00f1ol o 7 de xu\u00f1o do mesmo ano, nun partido de preparaci\u00f3n para a cita europea contra Xeorxia no Coliseum Alfonso P\u00e9rez. Xa na Eurocopa, xogou s\u00f3 20 minutos, no partido de oitavos de final no que Espa\u00f1a quedou eliminada contra Italia, onde entrou no minuto 70 para substitu\u00edr a \u00c1lvaro Morata.\nEn 2018 entrou na lista de Julen Lopetegui para o Mundial de Rusia. Debutou na competici\u00f3n mundial no primeiro partido de Espa\u00f1a, o empate 3-3 contra Portugal en Sochi, onde entrou contra o final do partido substitu\u00edndo a David Silva. Disputou como titular o segundo partido, a vitoria por 0-1 fronte a Ir\u00e1n no Kaz\u00e1n Arena.\nPalmar\u00e9s.\nReal Madrid Castilla\nReal Madrid"}
{"id": "341918", "revid": "98629", "url": "https://gl.wikipedia.org/wiki?curid=341918", "title": "Acrob\u00e1tidos", "text": "A dos acrob\u00e1tidos (\"Acrobatidae\") \u00e9 unha pequeba familia de mam\u00edferos marsupiais australidelfos da orde dos diprotodontes, suborde dos falanxeriformes e superfamilia dos petauroideos. Comprende tan s\u00f3 dous x\u00e9neros con cadans\u00faa especie, unha propia de Australia e a outra de Nova Guinea.\nTaxonom\u00eda.\nDescrici\u00f3n.\nA familia foi descrita en 1987 polo bi\u00f3logo australiano Kenneth P. Aplin, investigador asociado ao Instituto Smithsoniano.\nNo pasado, os acrob\u00e1tidos foron clasificados dentro da familia dos burram\u00edidos. Evidencias recentes suxiren que poden estar relacionados m\u00e1is proximamente con \"Tarsipes rostratus\", a \u00fanica especie dos tarsip\u00e9didos.\nEtimolox\u00eda.\nO nome cient\u00edfico da familia, \"Acrobatidae\", est\u00e1 formado, como \u00e9 a norma, sobre a ra\u00edz do nome so seu x\u00e9nero tipo, \"Acrobates\", coa adici\u00f3n da desidencia do lat\u00edn cient\u00edfico \"-\u012didea\", propia dos nomes das familias de animais.\nPolo que respecta a \"Acrobates\", deriva do grego antigo \u1f00\u03ba\u03c1\u03bf\u03b2\u03ac\u03c4\u03b7\u03c2 \u200e\"akrob\u00e1t\u0113s\", 'acr\u00f3bata'.\nClasificaci\u00f3n.\nA familia comprende tan s\u00f3 dous x\u00e9neros, con cadans\u00faa especie, como quedou dito:\nFamilia \"Acrobatidae\" \nCaracter\u00edsticas.\nSon dous pequenos animais caracterizados por posu\u00edren unha membrana que une as extremidades anteriores e posteriores a cada lado do corpo, desde os pulsos at\u00e9 os tornecelos, o que lles permite planar dunha \u00e1rbore a outra. A s\u00faa cola, pr\u00e9nsil, est\u00e1 cubierta de pelos curtos.\nOs acrob\u00e1tidos son moi pequenos; de feito, \"Acrobates pygmaeus\" \u00e9 o planador m\u00e1is pequeno do mundo, e pesa tan s\u00f3 de 10 a 14 g. \"Distoechurus pennatus\" \u00e9 lixeiramente m\u00e1is grande, chegando a pesar ao redor de 50 g.\nAmbas as especies alim\u00e9ntanse principalmente de n\u00e9ctar, e ambas as d\u00faas te\u00f1en unha longa lingua rematada nunha especie de pincel para recoller o n\u00e9ctar e o pole das flores. Tam\u00e9n poden comeren al\u00fagns insectos.\nA s\u00faa f\u00f3rmula dentaria \u00e9 3/2, 1/0, 2-3/3, 3/3. Os seus molares son bunodontes e cuadrituberculados; os premolares superiores son secodontes."}
{"id": "341919", "revid": "5377913", "url": "https://gl.wikipedia.org/wiki?curid=341919", "title": "Asociaci\u00f3n de Colleiteiros Embotelladores do Ribeiro", "text": "A Asociaci\u00f3n de Colleiteiros Embotelladores do Ribeiro \u00e9 unha asociaci\u00f3n profesional, sen animo de lucro, creada o 7 de setembro de 1998 na comarca do Ribeiro. Poden ser socios os colleiteiros da Denominaci\u00f3n de Orixe Ribeiro que embotellan e comercializan o seu vi\u00f1o, producido unicamente a partir de uvas de colleita propia.\nCentra o seu labor en: asegurar o relevo xeracional da figura do Colleiteiro no rural galego, fomentar a promoci\u00f3n nacional e internacional, abaratar os custos de produci\u00f3n e representar aos seus asociados ante as distintas entidades e/ou organismos, tanto p\u00fablicos como privados.\nActualmente agrupa a 30 adegas de Colleiteiro, entre as cales elaboraron, entre vi\u00f1o branco e tinto, un total de 438.511 litros na colleita 2019."}
{"id": "341920", "revid": "23204", "url": "https://gl.wikipedia.org/wiki?curid=341920", "title": "Lucas V\u00e1zquez Iglesias", "text": ""}
{"id": "341921", "revid": "23204", "url": "https://gl.wikipedia.org/wiki?curid=341921", "title": "Bodegas Val de Souto", "text": "Bodegas Val de Souto \u00e9 unha adega de Colleiteiro da Denominaci\u00f3n de Orixe Ribeiro, cunha capacidade de produci\u00f3n anual de 20.000 botellas e 1,73 hect\u00e1reas de vi\u00f1edos. At\u00f3pase na aldea de Souto, pertence ao municipio de Castrelo de Mi\u00f1o.\nHistoria.\nGoza dunha longa tradici\u00f3n familiar, onde xeraci\u00f3n tras xeraci\u00f3n dedicaronse \u00e1 viticultura. As vi\u00f1as foron herdadas xeraci\u00f3n tras xeraci\u00f3n, e dende 1986 un dos seus herdeiros, Jos\u00e9 Manuel Branco, enc\u00e1rgase de manter a tradici\u00f3n.\nNo ano 2002 decidiu converterse a adega de Colleiteiro, constru\u00edndo unha adega para encargarse da elaboraci\u00f3n do vi\u00f1o e do seu posterior embotellado.\nNo ano 2012, con motivo do d\u00e9cimo aniversario, d\u00e1se un paso adiante na fabricaci\u00f3n de produtos de calidade, polo que se elixe unha marca nova. Esa marca, Val de Souto, \u00e9 o produto de anos de experiencia e a mellora no proceso de elaboraci\u00f3n de vi\u00f1o.\nNo ano 2015 despois de levar 2 anos exportando, dec\u00eddese consolidar a internacionalizaci\u00f3n da empresa pasando a adega a Sociedade Limitada."}
{"id": "341922", "revid": "114641", "url": "https://gl.wikipedia.org/wiki?curid=341922", "title": "Ligas de f\u00fatbol de Espa\u00f1a", "text": "A liga espa\u00f1ola de f\u00fatbol \u00e9 a principal competici\u00f3n entre equipos de f\u00fatbol de Espa\u00f1a. Cel\u00e9brase anualmente desde 1929, e a tempada desenv\u00f3lvese entre os meses de setembro (ou finais de agosto) e xu\u00f1o (ou finais de maio). O torneo consta de ligas ou divisi\u00f3ns interconectadas entre si, cuxa m\u00e1xima categor\u00eda \u00e9 a Primeira Divisi\u00f3n. Ao termo de cada tempada e en funci\u00f3n dos resultados obtidos, os equipos participantes poden ascender ou descender de liga ou de divisi\u00f3n.\nSistema de competici\u00f3n.\nEquipos participantes.\nPara poder participar na liga espa\u00f1ola os clubs deben estar federados. No caso das categor\u00edas profesionais (Primeira e Segunda Divisi\u00f3n), os clubs tam\u00e9n deben cumprir os requisitos esixidos pola liga de F\u00fatbol Profesional (LFP).\nA diferenza doutros pa\u00edses, os equipos filiais poden participar na liga, a\u00ednda que nunca nunha divisi\u00f3n igual ou superior \u00e1 do equipo ao que pertencen.\nDesenvolvemento da competici\u00f3n.\nA\u00ednda que o n\u00famero de equipos que integran cada divisi\u00f3n var\u00eda, todas as categor\u00edas seguen un mesmo sistema de competici\u00f3n. O torneo desenv\u00f3lvese entre os meses de setembro (ou finais de agosto) e xu\u00f1o (ou finais de maio) do seguinte ano. Cada club enfr\u00f3ntase d\u00faas ocasi\u00f3ns aos demais equipos do seu mesma divisi\u00f3n (unha vez en campo propio e outra no do contrario), seguindo un calendario establecido por sorteo a principio de tempada. Xeralmente disp\u00fatase unha xornada cada semana (coincidindo co fin de semana). Os encontros finalizan ao noventa minutos, sen pr\u00f3rrogas nin quenda de penaltis en caso de terminar en empate.\nRegulamentaci\u00f3n e xustiza deportiva.\nA xustiza deportiva da competici\u00f3n est\u00e1 xestionada polo Comit\u00e9 de Competici\u00f3n da liga, organismo encargado de impor sanci\u00f3ns e dirimir os conflitos entre clubs. Os \u00e1rbitros (todos espa\u00f1ois) dos partidos son designados, a trav\u00e9s dun comit\u00e9 de designaci\u00f3n formado por tres membros: Antonio Jes\u00fas L\u00f3pez Nieto (ex\u00e1rbitro malague\u00f1o internacional), Evaristo Puentes Leira (ex\u00e1rbitro galego de Primeira Divisi\u00f3n) e Victoriano S\u00e1nchez Arminio (presidente do Comit\u00e9 T\u00e9cnico de \u00c1rbitros). Un \u00e1rbitro non pode dirixir un partido no que participe un equipo da mesma comunidade rexional na que estea colexiado."}
{"id": "341923", "revid": "23204", "url": "https://gl.wikipedia.org/wiki?curid=341923", "title": "Ken P. Aplin", "text": "Kenneth P. Aplin, nado o 9 de outubro de 1958, e finado en 2010, \u00e9 un bi\u00f3logo australiano co\u00f1ecido como Ken P. Aplin, que foi investigador asociado ao Instituto Smithsoniano.\nTraxectoria.\nEn 1981, obtivo o t\u00edtulo de B.A. (\"Bachelor of Arts\") en arqueolox\u00eda na Australian National University e, en 1990, o de doutor en biolox\u00eda na Universidade de Nova Gales do Sur, de Sydney.\nOs seus intereses en investigaci\u00f3n centr\u00e1ronse principalmente non s\u00f3 nos mam\u00edferos terrestres da fauna das rexi\u00f3ns Australo-Pap\u00faa e da \"li\u00f1a de Wallace\", sen\u00f3n que se estendeu f\u00f3ra destas rexi\u00f3ns tam\u00e9n aos roedores murinos do Vello Mundo.\nTaxons descritos.\nEntre outros, describiu a familia dos \"Acrobatidae\", marsupiais da orde dos \"Diprotodontia\" (citado en M. Archer (ed.), \"Possums and Opossums\": xxii).\nAbreviatura.\nA abreviatura Aplin empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "341924", "revid": "22795", "url": "https://gl.wikipedia.org/wiki?curid=341924", "title": "Kenneth P. Aplin", "text": ""}
{"id": "341927", "revid": "23204", "url": "https://gl.wikipedia.org/wiki?curid=341927", "title": "Acrobates pygmaeus", "text": "Acrobates pygmaeus \u00e9 unha especie de mam\u00edfero marsupial australidelfo da orde dos diprotodontes, suborde dos falanxeriformes, superfamilia dos petauroideos, o tipo da familia dos acrob\u00e1tidos, e a \u00fanica do x\u00e9nero \"Acrobates\", que vive nos bosques do leste de Australia.\nCaracter\u00edsticas.\nO acr\u00f3bata pigmeo \u00e9 o mam\u00edfero planador m\u00e1is pequeno do mundo. Por\u00e9n, a pesar de que s\u00f3 ten a medida dun rato moi pequeno (de 65 a 80\u00a0mm de loncitude e de 10 a14 g de peso), \u00e9 capaz de saltar e planar at\u00e9 25 m para desprazarse dunha \u00e1rbore a outra. Como outros mam\u00edferos planeadores, ten unha membrana de pel entre as patas anteriores e as posteriores, m\u00e1is grosa que a doutros marsupiais como os petauros, pero relativamente m\u00e1is pequena, posto que s\u00f3 se estende dos c\u00f3bados aos xeonllos. A cola ten aproximadamente a mesma lonxitud que a cabeza e o tronco xuntos, e \u00e9 moi delgada, moderadamente pr\u00e9nsil, e case sen pelo excepto por d\u00faas fileiras evidentes de pelos longos, r\u00edxidos a ambos os lados. A cola, cando se mant\u00e9ne recta, par\u00e9cese a un peite de dupla cara. Util\u00edzaa para agarrarse a pequenas ramas e para controlar o planeo: direcci\u00f3n e freada.\nA pelaxe \u00e9 de cor gris uniforme con manchas escuras ao redor dos ollos e a mi\u00fado cunha mancha branca detr\u00e1s das orellas. As partes inferiores son m\u00e1is claras. As orellas son moderadamente grandes e arredondadas.\nH\u00e1bitat, distribuci\u00f3n e ecolox\u00eda.\nH\u00e1bitat e distribuci\u00f3n.\nO h\u00e1bitat natural do acr\u00f3bata pigmeo son os bosques da costa leste e sueste de Australia, desde o norte de Queensland a Victoria; tam\u00e9n se encontra na illa Fraser.\nP\u00f3dese encontrar desede o nivel do mar at\u00e9 os 1 200 m de altitude.\nCrese que \u00e9 m\u00e1is com\u00fan nalgunhas partes da s\u00faa \u00e1rea de distribuci\u00f3n (por exemplo, ao nordeste de Queensland), a\u00ednda que \u00e9 m\u00e1is rara no sur.\nCostumes.\n\u00c9 unha especie de h\u00e1bitos nocturnos que vive m\u00e1is frecuentemente en bosques subtropicais e temperados maduros. Tam\u00e9n se encontra en sectores suburbanos.\nNutrici\u00f3n.\nA dieta do acr\u00f3bata pigmeo incl\u00fae n\u00e9ctar, pole e pequenos artr\u00f3podos.\nReproduci\u00f3n.\nAs femias poden ter d\u00faas camadas de tres ou catro cr\u00edas ao ano.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1818 polo zo\u00f3logo franc\u00e9s Anselme Ga\u00ebtan Desmarest en \"Nouv. Dict. Hist. Nat\"., Nouv. ed., 25: 405.\nEspecie.\nA especie describ\u00edraa en 1793 o naturalista ingl\u00e9s George Shaw, co nome de \"Didelphis pygmaea\". Posteriormente foi reclasificada no x\u00e9nero \"Acrobates\".\nEimolox\u00eda.\nX\u00e9nero.\nO nome cient\u00edfico do x\u00e9nero, \"Acrobates\", deriva do grego antigo \u1f00\u03ba\u03c1\u03bf\u03b2\u03ac\u03c4\u03b7\u03c2 \u200e\"akrob\u00e1t\u0113s\", 'acr\u00f3bata'.\nEspecie.\nO nome espec\u00edfico, o latino \"pygmaeus\", procede do grego antigo \u03c0\u03c5\u03b3\u03bc\u03b1\u1fd6\u03bf\u03c2 \"pygma\u00eeos\", 'anano', do nome dunha fabulosa raza de ananos (os \u03a0\u03c5\u03b3\u03bc\u03b1\u1fd6\u03bf\u03b9 \"Pygma\u00eeoi\"), descrita por Homero e Her\u00f3doto e que dic\u00edan que habitaban en Exipto ou Etiop\u00eda e na India.\nSin\u00f3nimos.\nAdemais de polo nome que lle deu Shaw, e polo actualmente v\u00e1lido, a especie co\u00f1eceuse tam\u00e9n polos sin\u00f3nimos:\nEstado de conservaci\u00f3n.\nNo ano 1996 a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualificaba o status da especie como \"LR\" (baixo risco), pero na actualidade (2016) consid\u00e9rao como \"LC\" (pouco preocupante), tendo en conta a s\u00faa distribuci\u00f3n relativamente ampla, a s\u00faa poboaci\u00f3n grande e est\u00e1bel, a s\u00faa presenza nun n\u00famero grande de \u00e1reas protexidas, e porque non hai amenazas importantes para a especie.\nA pesar da introduci\u00f3n dos gatos dom\u00e9sticos, que depredan sobre ela, non parece que a s\u00faa poboaci\u00f3n sufrira mermas importantes, o que, con toda seguridade, d\u00e9bese \u00e1s condici\u00f3ns cr\u00edpticas nas que transcorre a s\u00faa vida e aos seus costumes nocturnos. Incluso os xard\u00edns das casas adoitan albergar un n\u00famero abundante de acr\u00f3batas pigmeos, que s\u00f3 se fan vis\u00edbeis cando se talla algunha \u00e1rbore e foxen rapidamente na busca dun novo acubillo."}
{"id": "341928", "revid": "22795", "url": "https://gl.wikipedia.org/wiki?curid=341928", "title": "Acrobates", "text": ""}
{"id": "341929", "revid": "22795", "url": "https://gl.wikipedia.org/wiki?curid=341929", "title": "Acr\u00f3bata pigmeo", "text": ""}
{"id": "341931", "revid": "22570", "url": "https://gl.wikipedia.org/wiki?curid=341931", "title": "Cuartifusa", "text": "A cuartifusa \u00e9 unha figura musical que equivale a 1/128 do valor dunha redonda, isto \u00e9, dura a metade dunha semifusa.\nRepresentaci\u00f3n gr\u00e1fica.\nRepres\u00e9ntase por un c\u00edrculo negro cunha hasta terminada por cinco bandeirolas ao lado. O seu s\u00edmbolo en Unicode \u00e9 U+1D164.\nUso.\nEra moi usada na m\u00fasica barroca, mais a dificultade para executala fixo que progresivamente se deixase de empregar. Para prescindir dela os compositores simplemente duplicaron o \"tempo\" das s\u00faas pezas e empregaron no seu lugar semicorcheas, que son m\u00e1is f\u00e1ciles de ler.\nA partir desa \u00e9poca \u00e9 raro encontralas nas partituras e cando se utilizan acostuman aparecer en pasaxes breves e r\u00e1pidas inclu\u00eddas en movementos lentos. Por exemplo, figuran no primeiro movemento da Sonata Pat\u00e9tica de Beethoven plasmando r\u00e1pidas escalas."}
{"id": "341939", "revid": "89787", "url": "https://gl.wikipedia.org/wiki?curid=341939", "title": "Super Mario Bros. 3", "text": " \u00e9 un videoxogo de plataformas de 1988 desenvolvido e publicado por Nintendo para a consola Nintendo Entertainment System (NES). \u00c9 a terceira entrega oficial da serie de videoxogos Super Mario. Publicouse por primeira vez no Xap\u00f3n o 23 de outubro de 1988, poucas semanas despois da publicaci\u00f3n da versi\u00f3n norteamericana de \"Super Mario Bros. 2\". A secci\u00f3n encargada do seu desenvolvemento foi Nintendo Entertainment Analysis and Development, liderada por Shigeru Miyamoto e Takashi Tezuka. \nO xogo c\u00e9ntrase nas aventuras dos fontaneiros Mario e Luigi que tratan de salvar a Princesa Toadstool e os gobernantes de sete reinos distintos, secuestrados polo antagonista Bowser e os seus fillos, os \"Koopalings\". O xogador controla a Mario ou Luigi, derrotando os inimigos que vai atopando saltando enriba deles ou empregando obxectos que lle outorgan poderes m\u00e1xicos. Nesta edici\u00f3n Mario e Luigi te\u00f1en unha serie de habilidades m\u00e1is grande que nos xogos previos da serie, inclu\u00edndo a capacidade de voar ou deslizarse por ramplas. A maiores, \"Super Mario Bros. 3\" introduce outros novos elementos na serie, como novos personaxes inimigos e o uso dun mapa xeral como m\u00e9todo de transici\u00f3n entre niveis, que reapareceron e serviron de influencia nas seguintes entregas da serie.\n\"Super Mario Bros. 3\" est\u00e1 considerado por moitos cr\u00edticos como un dos mellores videoxogos de t\u00f3dolos tempos. \u00c9 o terceiro videoxogo m\u00e1is vendido da NES, con m\u00e1is de 17 mill\u00f3ns de copias vendidas en todo o mundo. A s\u00faa popularidade serviu de inspiraci\u00f3n para unha serie de animaci\u00f3n para a televisi\u00f3n, titulada \"The Adventures of Super Mario Bros. 3\". Foi reeditado para a Super NES como parte de \"Super Mario All-Stars\" en 1993, e para a Game Boy Advance como \"\" en 2003. Publicouse de novo baixo o sistema de distribuci\u00f3n Virtual Console de Nintendo, e coma xogo gratu\u00edto dentro do servizo Nintendo Switch Online.\nMec\u00e1nica de xogo.\n\"Super Mario Bros. 3\" \u00e9 un videoxogo de plataformas en d\u00faas dimensi\u00f3ns do tipo de desprazamento horizontal, no que o xogador controla a un dos protagonistas, ben Mario ou ben Luigi. A mec\u00e1nica de xogo \u00e9 semellante \u00e1 das entregas anteriores da serie, \"Super Mario Bros.\", \"\" e \"Super Mario Bros. 2\", pero introduce varios elementos novos. A maiores dos movementos de carreira e salto, nesta entrega o xogador pode deslizarse por costas, coller e lanzar bloques especiais e subir e baixar vides, e cando consegue determinados \"power-ups\" pode voar e flotar no aire. O mundo do xogo est\u00e1 formado por oito \"reinos\", cada un deles dividido en m\u00faltiples niveis. Cada un destes mundos presenta unha tem\u00e1tica diferente, como por exemplo a \"Terra Deserta\" do segundo mundo que cont\u00e9n niveis cubertos de area e con pir\u00e1mides, ou a \"Terra Xigante\" do cuarto mundo, no que os inimigos e obxectos son o dobre de grandes que no resto de mundos.\nO xogador avanza no xogo a trav\u00e9s de d\u00faas pantallas distintas, o mapa xeral e as pantallas correspondentes a cada un dos niveis. O mapa amosa unha representaci\u00f3n cenital do reino actual e presenta varios cami\u00f1os que levan dende a entrada ata un castelo, que representa o \u00faltimo nivel dese mundo. Os cami\u00f1os con\u00e9ctanse con paneis, fortalezas e outras iconas, permitindo tomar diversas rutas para chegar ata o \u00faltimo nivel. \u00d3 mover a personaxe nesta pantalla cara a un destes obxectos o xogador trasl\u00e1dase \u00e1 pantalla propia dese nivel, unha fase lineal que cont\u00e9n unha serie de obst\u00e1culos e inimigos. A maior parte do xogo ten lugar nestes niveis, nos que o xogador avanza mentres vai derrotando ou esquivando os inimigos.\nSegundo vai completando os distintos niveis, o xogador avanza polo mapa do mundo e \u00f3 chegar \u00f3 final deste pasa cara \u00f3 seguinte. Cada mundo ten un nivel final que incl\u00fae un xefe \u00f3 que \u00e9 preciso derrotar. Nos sete primeiros mundos esta fase final \u00e9 unha aeronave controlada por un dos \"Koopalings\", mentres que no \u00faltimo mundo o xogador enfr\u00f3ntase a Bowser no seu castelo. Outras das iconas presentes nos mapas incl\u00faen grandes rochas e portas fechadas que impiden o paso \u00f3 xogador, e varios mini-xogos que dan a oportunidade de conseguir varios \"power-ups\" especiais, que se almacenan nunha reserva ata que o xogador decide activalos na pantalla do mapa xeral. A maiores dos obxectos especiais de xogos anteriores como o \"Super Cogomelo\" e a \"Flor de Lume\", o xogo introduce novos obxectos que fornecen novas capacidades \u00f3 xogador. A \"Super Folla\" e o \"Traxe de Can Mapache\" danlle a Mario unha aparencia de animal e perm\u00edtenlle voar ou facerse de pedra para evitar os inimigos durante un breve per\u00edodo de tempo. \u00d3 facerse de pedra mentres salta fai que Mario se precipite cara \u00f3 chan e mate a calquera inimigo que se atope directamente embaixo del. Isto marcou a primeira aparici\u00f3n do movemento denominado \"ground pound\" nun xogo de Mario, que posteriormente se lle deu a Yoshi no videoxogo \"\" e que logo pasou a formar parte do conxunto de movementos est\u00e1ndar de Mario en \"Super Mario 64\" e nos xogos posteriores.\n\"Super Mario Bros. 3\" incl\u00fae un modo de xogo multixogador que permite que dous xogadores xoguen de forma cooperativa facendo quendas para desprazarse polo mapa xeral e accedendo \u00f3s distintos niveis, no que o primeiro xogador controla a Mario e o segundo controla a Luigi. Neste modo de xogo tam\u00e9n se pode acceder a un mini-xogo, unha reedici\u00f3n do videoxogo arcade orixinal \"Mario Bros.\"\nArgumento.\nO argumento de \"Super Mario Bros. 3\" descr\u00edbese no manual de instruci\u00f3ns do xogo. O Mundo Cogomelo, onde se desenvolve a historia, \u00e9 invadido polos Koopalings, os sete fillos de Bowser. Os Koopalings conquistan os sete mundos roub\u00e1ndolles a vari\u00f1a m\u00e1xica a cada un dos reis e us\u00e1ndoa para transformalos en animais. A Princesa Toadstool env\u00eda a Mario e Luigi a trav\u00e9s destes reinos para recuperar as vari\u00f1as roubadas e retornar os reis \u00f3 seu estado normal.\nDurante o xogo a Princesa env\u00edalle cartas e obxectos a Mario e Luigi segundo van recuperando cada un dos reinos. Cando rescatan o s\u00e9timo rei, a carta que reciben revela que Bowser ten secuestrada a Princesa no seu castelo do seu propio reino, a \"Terra Escura\". Os irm\u00e1ns viaxan a esta Terra Escura e derrotan a Bowser no seu castelo, liberando as\u00ed a Princesa Toadstool.\nO 10 de setembro de 2015, Shigeru Miyamoto confirmou unha teor\u00eda de afeccionados como certa, afirmando que a historia de \"Super Mario Bros. 3\" ten lugar en forma de obra teatral. O xogo comeza cunhas cortinas abr\u00edndose, con obst\u00e1culos colgados e obxectos no fondo, e cando Mario termina un nivel no xogo sae del desaparecendo do escenario.\nDesenvolvemento.\n\"Super Mario Bros. 3\" foi desenvolvido por Nintendo Entertainment Analysis &amp; Development, un equipo de m\u00e1is de dez persoas que precisaron m\u00e1is de dous anos para completalo. Shigeru Miyamoto actuou como director, traballando cos dese\u00f1adores e programadores durante as fases de desenvolvemento do concepto as\u00ed como nas \u00faltimas fases, promovendo o intercambio libre de ideas, xa que consideraba as ideas orixinais unha das chaves na creaci\u00f3n dun xogo de \u00e9xito.\nO xogo dese\u00f1ouse para atraer xogadores de distintos niveis de habilidade. Para axudar os xogadores con menos nivel, inclu\u00edron m\u00e1is moedas de bonificaci\u00f3n e vidas extra nos primeiros mundos, mentres que os \u00faltimos mundos presentan desaf\u00edos m\u00e1is complexos dese\u00f1ados para os xogadores con m\u00e1is experiencia. No modo multixogador, os xogadores toman quendas alternas para balancear o tempo de xogo. O equipo de desenvolvemento introduciu novos \"power-ups\" e conceptos que lle dan a Mario a aparencia de diversas criaturas e fornecen novas capacidades \u00f3 xogador. Unha das ideas iniciais era a dun obxecto que cambiaba a Mario en forma de centauro, pero foi desbotada en favor dunha cola de can mapache que lle permite voar por un tempo limitado. Tam\u00e9n engadiron outros disfraces que fornecen varias outras capacidades \u00f3 repertorio do xogador, e os niveis foron dese\u00f1ados para que o xogador empregase estas capacidades neles de forma vantaxosa. Inclu\u00edronse novos inimigos para aumentar a diversidade no xogo a maiores de variantes doutros inimigos xa existentes, como por exemplo os \"Goombas\", \"Hammer Bros.\" e os \"Koopa Troopas\".\nAlg\u00fans dos inimigos en \"Super Mario Bros. 3\" estaban inspirados polas experiencias persoais do equipo de desenvolvemento. Miyamoto afirmou que o inimigo \"Chain Chomp\", unha criatura en forma de bola cunha cadea que se lanza contra o xogador cando este se achega a el, estaba baseado nunha mala experiencia que tivera cun can na s\u00faa infancia. Os fillos de Bowser, os \"Koopalings\", dese\u00f1\u00e1ronse cunha aparencia e personalidade \u00fanica, e Miyamoto baseou estas personaxes en sete dos seus programadores como tributo polo seu traballo e esforzo. Nintendo of America nomeou posteriormente \u00f3s \"Koopalings\" en base a m\u00fasicos de sona. Por exemplo, as personaxes \"Ludwig von Koopa\" e \"Roy Koopa\" recibiron o nome por Ludwig van Beethoven e Roy Orbison respectivamente.\nOs gr\u00e1ficos das personaxes foron creados cunha m\u00e1quina de gr\u00e1ficos especial (\"Character Generator Computer Aided Design\") que xeraba unha colecci\u00f3n de t\u00f3dolos obxectos gr\u00e1ficos empregados no xogo. Cada un destes obxectos recibe un n\u00famero que o c\u00f3digo fonte do xogo emprega para acceder a eles, e comb\u00ednaos en tempo real para formar imaxes completas na pantalla. O cartucho de \"Super Mario Bros. 3\" usaba o controlador de memoria personalizado de Nintendo MMC3 ASIC para mellorar as capacidades da NES. O chip MMC3 permit\u00eda o uso de mosaicos animados, RAM adicional para o desprazamento diagonal e un temporizador de escaneo de li\u00f1as para dividir a pantalla. O xogo emprega estas funci\u00f3ns para dividir a pantalla de xogo en d\u00faas partes, o terreo de xogo na parte superior e unha barra de estado na parte inferior, permitindo o desprazamento da parte superior cando o xogador se move por un nivel mentres que a parte inferior permanece est\u00e1tica amosando texto e outra informaci\u00f3n.\nEn 1988 unha falta de chips ROM xunto coa preparaci\u00f3n por parte de Nintendo of America da versi\u00f3n occidental de \"Super Mario Bros. 2\" provocou que Nintendo non puidese acadar diversas datas de publicaci\u00f3n como ti\u00f1a planeado orixinalmente. Alg\u00fans dos produtos que sufriron unha demora por mor disto foron \"Super Mario Bros. 3\" e \"\". Por\u00e9n, esta demora deulle unha oportunidade a Nintendo para facer promoci\u00f3n do xogo nun filme. En 1989, Tom Pollack de Universal Studios contactou co departamento de publicidade de Nintendo of America en relaci\u00f3n a un filme sobre videoxogos. Pollack ti\u00f1a en mente facer unha versi\u00f3n sobre videoxogos do filme \"Tommy\", pero enfocado cara a unha audiencia de menor idade. Nintendo deu licenza para o uso dos seus produtos e a s\u00faa inclusi\u00f3n no filme, que levar\u00eda por t\u00edtulo \"The Wizard\". Durante a produci\u00f3n do filme, os responsables deste obtiveron a aprobaci\u00f3n de Nintendo para o gui\u00f3n do mesmo e para inclu\u00edr unha representaci\u00f3n dos xogos da compa\u00f1\u00eda. \"Super Mario Bros. 3\" foi un dos xogos representados, e empregouse nunha escena final que representaba unha competici\u00f3n de videoxogos. O filme estreouse en decembro de 1989, entre a publicaci\u00f3n das versi\u00f3ns xaponesa e inglesa do xogo.\nRecepci\u00f3n.\nTrala s\u00faa publicaci\u00f3n o xogo recibiu cr\u00edticas positivas por parte dos medios de prensa especializados, pasando a estar amplamente considerado como un dos mellores videoxogos publicados para a NES, e alg\u00fans medios mesmo chegaron a cualificalo como un dos mellores xogos de t\u00f3dolos tempos. Os editores de \"Computer and Video Games\" Paul Rand, Tim Boone e Frank O'Connor outorg\u00e1ronlle unha puntuaci\u00f3n de 98 sobre 100, valorando positivamente a mec\u00e1nica de xogo, rexogabilidade, son e gr\u00e1ficos. Boone afirmou que o xogo era case perfecto, mentres que Rand cualificouno como \"o mellor videoxogo de t\u00f3dolos tempos\", cham\u00e1ndolle \"a \"Mona Lisa\" dos videoxogos\" e afirmando que \"\u00e9 abraiantemente brillante en t\u00f3dolos aspectos e formas\". O'Connor afirmou que \"o xogo fai que Sonic the Hedgehog semelle unha h\u00famida ma\u00f1\u00e1 de domingo\".\nJulian Rignall de \"Mean Machines\" referiuse a \"Super Mario Bros. 3\" como o \"xogo m\u00e1is excelente\" que nunca xogara, citando a s\u00faa adictividade, profundidade e desaf\u00edo. Outro cr\u00edtico de \"Mean Machines\", Matt Regan, anticipou que o xogo ser\u00eda un \u00e9xito de vendas no Reino Unido e cualificouno como un \"xogo verdadeiramente brillante\". Tam\u00e9n afirmou que o xogo ofrec\u00eda elementos que po\u00f1\u00edan a proba o \"cerebro e reflexos\" do xogador, e que a\u00ednda que os gr\u00e1ficos eran sinxelos, eran \"incriblemente variados\". Nunha revisi\u00f3n previa do xogo, a revista \"Nintendo Power\" deulle unha puntuaci\u00f3n alta nos apartados de gr\u00e1ficos, son, desaf\u00edo, xogabilidade e diversi\u00f3n.\n\"Super Mario Bros. 3\" recibiu tam\u00e9n comentarios positivos por parte de cr\u00edticos posteriores que consideran o t\u00edtulo como un dos mellores xogos de t\u00f3dolos tempos. A revista \"Edge\" considerou a \"Super Mario Bros. 3\" o t\u00edtulo m\u00e1is salientable de Nintendo do ano 1989, comentando que o seu \u00e9xito superou o nivel de vendas do primeiro \"Super Mario Bros.\", xa que este vendera 40\u00a0mill\u00f3ns de copias pero estivera inclu\u00eddo xunto coa NES inicialmente. Tam\u00e9n valoraron positivamente o mapa xeral como unha alternativa elegante a un men\u00fa para escoller os niveis. Skyler Miller, de Allgame, valorou positivamente o dese\u00f1o dos niveis, os gr\u00e1ficos, a m\u00fasica e a non-linearidade, mentres que \"Dengeki\" referiuse \u00f3 xogo como un t\u00edtulo popular e expresou emoci\u00f3n polo lanzamento da versi\u00f3n do mesmo para a Game Boy Advance. Os obxectos ocultos nos distintos niveis do xogo tam\u00e9n foron ben recibidos. Rignall considerounos parte da adictividade do xogo, mentres que Sheff afirmou que a s\u00faa procura fornec\u00eda unha sensaci\u00f3n de satisfacci\u00f3n. Tanto GameTrailers como GamesRadar clasific\u00e1rono como o mellor xogo da historia da NES. GamesRadar afirmou que mentres \"Super Mario Bros.\" definiu o seu x\u00e9nero, \"Super Mario Bros. 3\" foi o que o perfeccionou.\nAs cr\u00edticas negativas enfoc\u00e1ronse en aspectos particulares do xogo. Miller considerou a falta de capacidade para gardar a partida como algo negativo, xa que o xogador ten que pasar o xogo completo nunha soa sesi\u00f3n se quere completalo, e Rignall describiu o son e gr\u00e1ficos como \"anticuados\" en comparaci\u00f3n \u00f3s xogos da mesma \u00e9poca da Sega Mega Drive e da Super NES.\nVendas.\n\"Super Mario Bros. 3\" conseguiu un grande \u00e9xito comercial e converteuse nun dos videoxogos m\u00e1is vendidos da historia. A s\u00faa inclusi\u00f3n no filme \"The Wizard\" serviu como avance e xerou un gran nivel de expectaci\u00f3n nos Estados Unidos antes da s\u00faa publicaci\u00f3n. Levi Buchanan de IGN considerou a aparici\u00f3n do xogo neste filme como un elemento clave da promoci\u00f3n, refer\u00edndose \u00f3 filme como un \"anuncio de 90 minutos\" para o xogo. En 1993 o xogo ti\u00f1a vendidas 4 e 7 mill\u00f3ns de unidades soltas no Xap\u00f3n e nos Estados Unidos respectivamente. S\u00f3 nos Estados Unidos o xogo xerou uns beneficios de m\u00e1is de 500 mill\u00f3ns de d\u00f3lares para Nintendo. David Sheff afirmou que en termos da industria musical, o xogo ter\u00eda conseguido certificaci\u00f3n de platino unhas 11 veces. Tendo en conta as unidades inclu\u00eddas en paquetes xunto a consolas, a versi\u00f3n para NES superou os 17 mill\u00f3ns de copias vendidas. \"Game Informer\" informou no seu n\u00famero de outubro de 2009 que a versi\u00f3n para Virtual Console acadara a cifra dun mill\u00f3n de copias vendidas, e a data de 2011, \"Super Mario Bros. 3\" permanec\u00eda como o videoxogo con maiores ingresos da historia, cuns beneficios totais de 1700 mill\u00f3ns de d\u00f3lares tralo axuste de inflaci\u00f3n.\nLegado.\n\"Super Mario Bros. 3\" introduciu varios elementos que foron continuados nos seguintes videoxogos da serie Super Mario. Un mapa xeral semellante usouse en \"Super Mario World\" e \"New Super Mario Bros.\", e a capacidade de voar foi unha caracter\u00edstica principal en xogos como \"Super Mario World\", \"Super Mario 64\" e \"Super Mario Galaxy\". O obxecto \"Super Folla\" volveu aparecer en xogos posteriores para a Nintendo 3DS, como \"Super Mario 3D Land\", \"Mario Kart 7\" e \"New Super Mario Bros. 2\". Por medio dunha colaboraci\u00f3n entre a NBC e Nintendo of America, DIC Entertainment creou unha serie de animaci\u00f3n para a televisi\u00f3n en 1990 titulada \"The Adventures of Super Mario Bros. 3\". Os episodios emit\u00edronse semanalmente e inclu\u00edan personaxes, inimigos e diversos lugares do videoxogo. Outros produtos de Nintendo tam\u00e9n inclu\u00edron elementos varios tirados deste videoxogo. O tema principal de \"Super Mario Bros. 3\" incl\u00faese nunha pista de \"Nintendo Sound Selection Koopa\", unha colecci\u00f3n de temas de videoxogos de Nintendo, e os niveis e gr\u00e1ficos do xogo forman parte dun dos temas de fondo do videoxogo de 2006 \"Tetris DS\" da Nintendo DS. Os Koopalings act\u00faan como xefes de mundo nos videoxogos \"Super Mario World\", \"Mario is Missing!\", \"Yoshi's Safari\", \"Hotel Mario\" e t\u00f3dolos xogos da serie \"New Super Mario Bros.\" ag\u00e1s en \"New Super Mario Bros.\"\n\"Super Mario Bros. 3\" forma parte de diversas listas dos mellores videoxogos. Debutou na lista dos 30 mellores xogos de t\u00f3dolos tempos de \"Nintendo Power\" no n\u00famero 20 en setembro de 1989, acadando o n\u00famero un da lista en maio de 1990, e permanecendo entre os 20 primeiros durante m\u00e1is de 20 anos. En 2006 a revista clasificou o xogo no posto n\u00famero seis da s\u00faa lista dos 200 Mellores Xogos de Nintendo, e en agosto de 2008 listouno como o segundo mellor videoxogo da Nintendo Entertainment System, indicando que fora responsable de engadir unha maior complexidade \u00e1 serie e de introducir novas habilidades que se converter\u00edan en caracter\u00edsticas principais dos seguintes videoxogos. Nunha enquisa levada a cabo por \"Dengeki\" cos seus lectores, o xogo acadou o terceiro posto xunto a \"Super Mario World\" como o primeiro videoxogo que estes tiveran xogado. IGN inclu\u00edu o xogo en varias das s\u00faas listas dos \"mellores xogos\", e en 2007 \"Super Mario Bros. 3\" foi inclu\u00eddo no \"game canon\", unha lista dos dez videoxogos m\u00e1is importantes seleccionados pola Library of Congress para a s\u00faa preservaci\u00f3n. Outros medios especializados como \"Game Informer\", \"Edge\", \"UGO\" e \"Gamespot\" tam\u00e9n inclu\u00edron o xogo nas s\u00faas listas dos \"mellores videoxogos\".\n\"Super Mario Bros. 3\" foi tam\u00e9n chave na creaci\u00f3n da serie de videoxogos \"Commander Keen,\" que serviu como plataforma de lanzamento de Id Software. A comezos dos anos 1990, cando traballaban en Softdisk, John Carmack e Tom Hall desenvolveron en segredo a tecnolox\u00eda de refresco adaptativo de mosaicos, que permit\u00eda un desprazamento horizontal sen saltos nas tarxetas gr\u00e1ficas EGA dos ordenadores persoais da \u00e9poca. No seu tempo libre desenvolveron un clon do primeiro nivel de \"Super Mario Bros. 3\" usando a personaxe \"Dangerous Dave\", titulando o prototipo \"Dangerous Dave in Copyright Infringement\". Cando John Romero viu o seu traballo, el e Jay Wilbur apoiaron que finalizasen o clon para PC do xogo completo. A demostraci\u00f3n desta adaptaci\u00f3n presentouse despois a Nintendo, quen rexeitou darlles permiso para levar os seus xogos \u00f3s PCs, xa que consideraban que estes \"estaban feitos exclusivamente para consolas de Nintendo\".\nReedici\u00f3ns.\nO xogo foi reeditado e adaptado para varias das outras consolas de Nintendo. Inclu\u00eduse no xogo de 1993 para a Super NES titulado \"Super Mario All-Stars\", unha compilaci\u00f3n dos xogos de \"Super Mario\" da NES con gr\u00e1ficos e son mellorados, que tam\u00e9n se publicou posteriormente para a Wii en 2010. Unha versi\u00f3n para a Game Boy Advance, \"\", foi publicada en 2003. Esta versi\u00f3n inclu\u00edu soporte para o perif\u00e9rico Nintendo e-Reader, as\u00ed como unha mellora nos gr\u00e1ficos e o son. \"Super Mario Bros. 3\" foi publicado de novo tam\u00e9n en formato descargable para a Virtual Console de Nintendo, en 2007 para a Wii e en 2014 para a Nintendo 3DS e a Wii U. Estas versi\u00f3ns te\u00f1en soporte para os distintos controladores espec\u00edficos destas consolas, como o Wii Remote ou o Wii U GamePad, e permiten gardar o progreso mediante o uso de estados de gardado."}
{"id": "341945", "revid": "92340", "url": "https://gl.wikipedia.org/wiki?curid=341945", "title": "Megacles I", "text": "Megacles I (en grego \u039c\u03b5\u03b3\u03b1\u03ba\u03bb\u1fc6\u03c2) foi un membro da familia dos Alcme\u00f3nidas, e arconte ep\u00f3nimo de Atenas durante o per\u00edodo -632 - -631, cando Cil\u00f3n tentou apoderarse, sen \u00e9xito, do goberno. Megacles impediuno e ordenou o asalto da Acr\u00f3pole, onde se refuxiaron os seguidores de Cil\u00f3n como suplicantes de Atenea, e o asasinato de todos eles. Por esta raz\u00f3n foi acusado de sacrilexio por Mir\u00f3n de Fl\u00eda, e obrigado a se exiliar da cidade, xunto cos demais membros da s\u00faa familia, e sobre eles lanzouse a maldici\u00f3n dos Alcme\u00f3nidas, que afectou tam\u00e9n aos seus descendentes, xa que a s\u00faa acci\u00f3n atraeu tam\u00e9n sobre Atenas unha impureza de consider\u00e1bel transcendencia pol\u00edtica."}
{"id": "341947", "revid": "98629", "url": "https://gl.wikipedia.org/wiki?curid=341947", "title": "Megacles II", "text": "Megacles II (en grego \u039c\u03b5\u03b3\u03b1\u03ba\u03bb\u1fc6\u03c2), nado en Atenas, era fillo de Alcme\u00f3n, neto de Megacles I e membro da familia dos Alcme\u00f3nidas, foi un opositor a Pis\u00edstrato no S\u00e9culo -VI.\nTraxectoria.\nExpulsou a Pis\u00edstrato durante o primeiro reinado deste \u00faltimo como tirano no -560. Tras once anos de exilio, cando os dous grupos rivais, os homes da chaira e os homes da costa, volveron enfrontarse, fixeron unha alianza matrimonial pola que Pis\u00edstrato casar\u00eda coa filla de Megacles.\nHer\u00f3doto di que tam\u00e9n enganaron aos atenienses cando montaron unha escena cunha rapaza chamada Fie, excepcionalmente alta, vestida con armadura, que recibiu a Pis\u00edstrato ao seu regreso, despois do seu casamento, facendo crer ao pobo que era a propia Atenea que chegar\u00eda a proclamar a Pis\u00edstrato como tirano, a\u00ednda que sexa tam\u00e9n o propio Her\u00f3doto o que dubida da veracidade desta historia.\nSeis anos m\u00e1is tarde, Megacles volver\u00edase contra Pis\u00edstrato, logrando expulsalo de Atenas por segunda vez, ao negarse este \u00faltimo a ter fillos coa s\u00faa filla, pondo fin \u00e1 segunda tiran\u00eda de Pis\u00edstrato.\nMegacles rivalizou ao redor do -560 con Hipoclides, un antigo arconte de Atenas, para casar con Agarista, filla do tirano de Sici\u00f3n, Cl\u00edstenes. Da s\u00faa uni\u00f3n, tiveron dous fillos, Hip\u00f3crates o Maior e Cl\u00edstenes. Megacles e a s\u00faa familia tam\u00e9n tiveron que se exiliaren tras acentuarse as diferenzas con Pis\u00edstrato despois da segunda toma do poder por parte do tirano.\nHip\u00f3crates, o fillo m\u00e1is vello, ser\u00eda o pai doutro Megacles (co\u00f1ecido porque foi sometido ao ostracismo no -486) e dunha filla, tam\u00e9n chamada Agarista que ao contraer matrimonio con Xantipo ser\u00eda a nai de Pericles e de Arifr\u00f3n. Este Arifr\u00f3n ser\u00eda o pai de Hip\u00f3crates de Atenas elixido \"strateg\u00f3s\" (xeneral) no -424, finando ese mesmo ano.\nO fillo m\u00e1is novo, Cl\u00edstenes, segundo Plutarco, ser\u00eda o pai de Deinomache ou Dinomache, nai de Alcib\u00edades.\nPor tanto, Megacles II, \u00e1s veces chamado Megacles o Maior foi bisav\u00f3 tanto de Pericles como de Alcib\u00edades."}
{"id": "341949", "revid": "89787", "url": "https://gl.wikipedia.org/wiki?curid=341949", "title": "Cil\u00f3n", "text": "Cil\u00f3n foi un ambicioso nobre ateniense, xenro do tirano de Megara, Te\u00e1xenes, que chegou a ser nomeado arconte, e pensou que poder\u00eda aplicar o mesmo sistema pol\u00edtico na s\u00faa cidade, Atenas. \nTraxectoria.\nCara ao -632 tentou un golpe de estado, tomando a Acr\u00f3pole durante as Dipolias \u2014festividade consagrada a Zeus Polieo coa axuda de soldados de Megara, e de arist\u00f3cratas atenienses. A presenza de soldados megarenses non gustou ao pobo ateniense, que opuxo resistencia masiva, e cercou aos invasores. Os pr\u00edtanes dos naucraros, que gobernaban daquela a cidade, prometeron respectar as s\u00faas vidas se depu\u00f1an a s\u00faa actitude. Tuc\u00eddides e Plutarco tam\u00e9n responsabilizan aos pr\u00edtanes do crime e non aos arcontes (corrixido por Tuc\u00eddides en i.126.8): o seu relato omite toda referencia ao lugar onde ocorreu o masacre e cita os nove arcontes como respons\u00e1beis da morte dos suplicantes. Segundo B. Jordan, ter\u00eda raz\u00f3n Tuc\u00eddides, que corrix\u00eda a Her\u00f3doto, que se basear\u00eda nunha fonte proalcme\u00f3nida que tentaba exculpar aos Alcme\u00f3nidas.\nAs respostas \u00e1 impiedade cometida por Cil\u00f3n, constitu\u00eda un acto de violencia nun santuario: o asasinato polos maxistrados dos suplicantes \u00abcilonianos\u00bb nos altares das \"Semnai\", mentres que nas Dipolias un funcionario sacrificaba un boi no altar de Zeus Polieo e despois fux\u00eda da escena. Tanto nas Dipolias como no relato sobre Cil\u00f3n segue un xu\u00edzo para determinar quen \u00e9 culp\u00e1bel das mortes no santuario, para identificar a fonte de poluci\u00f3n, \u00e9 dicir, da impureza sacral. O xu\u00edzo est\u00e1 testemu\u00f1ado na \"Constituci\u00f3n dos atenienses\", por tanto, non debe ser considerado como unha invenci\u00f3n de Plutarco, segundo a opini\u00f3n de F. S. Naiden. O xu\u00edzo que purificou a cidade, implicaba a expulsi\u00f3n do culp\u00e1bel, igual que nas Dipolias o coitelo do sacrificio era expulsado da cidade e purificado con auga de mar.\nA posibilidade de que sucedese durante outras festividades, as Diasia, \u00e9 transmitida por Her\u00f3doto e criticada por Tuc\u00eddides.\nCil\u00f3n escapou, sendo o resto dos seus seguidores asasinados polo arconte Megacles I, cabeza da familia dos Alcme\u00f3nidas, a\u00ednda despois de terlles xurado respectar a vida se se rend\u00edan, motivo polo que foi expulsado posteriormente de Atenas, e polo que se lanzou a maldici\u00f3n dos Alcme\u00f3nidas sobre el e os seus descendentes, xa que a s\u00faa acci\u00f3n atraeu tam\u00e9n sobre Atenas unha impureza de consider\u00e1bel transcendencia pol\u00edtica.\nObtivo unha vitoria na dobre carreira, chamada \"d\u00edaulos\", en Olimpia, na Olimp\u00edada 35 (-640). Pausanias acredita que na Acr\u00f3pole hab\u00eda unha estatua do conspirador, presumibelmente unha ofrenda expiatoria pola s\u00faa morte. Con todo, a existencia de devandita escultura poder\u00eda contradicir o relato tucid\u00eddeo no que Cil\u00f3n consegue escapar, pero concordar\u00eda coa explicaci\u00f3n narrada por Her\u00f3doto sobre a s\u00faa morte. O asedio aos conspiradores na Acr\u00f3pole, mesmo o seu asasinato, \u00e9 consecuentemente retratado como un acto oficial da polis, levada a cabo polos seus maxistrados lex\u00edtimos. Con todo no xu\u00edzo parece que unicamente os Alcme\u00f3nidas foron maldicidos.\nEn suma, comunmente consid\u00e9rase a conspiraci\u00f3n de Cil\u00f3n como o primeiro acontecemento certo da historia de Atenas, a\u00ednda que a s\u00faa lectura sexa a dun relato m\u00edtico ou ritual. Isto non menoscaba a historicidade real do caso, con todo, como as tradici\u00f3ns orais que relatan acontecementos hist\u00f3ricos, como rutina, fan uso de tales \"tropos\" para estruturar os seus relatos.\nArqueolox\u00eda.\nEn abril de 2016 atopouse unha tumba colectiva con 80 corpos, dos cales alg\u00fans presentaban ligaduras nas s\u00faas mans, en Palaio Faliro. Especulouse coa posibilidade de que fosen os restos dos executados na rebeli\u00f3n ."}
{"id": "341951", "revid": "56817", "url": "https://gl.wikipedia.org/wiki?curid=341951", "title": "Bodegas", "text": "O top\u00f3nimo Bodegas pode referirse a:\nAmais, como apelido pode referirse a:"}
{"id": "341952", "revid": "1131", "url": "https://gl.wikipedia.org/wiki?curid=341952", "title": "As Bodegas", "text": ""}
{"id": "341953", "revid": "1131", "url": "https://gl.wikipedia.org/wiki?curid=341953", "title": "O Boedo", "text": ""}
{"id": "341955", "revid": "1131", "url": "https://gl.wikipedia.org/wiki?curid=341955", "title": "Bogo", "text": ""}
{"id": "341957", "revid": "1131", "url": "https://gl.wikipedia.org/wiki?curid=341957", "title": "O Bo\u00eddo", "text": ""}
{"id": "341958", "revid": "1131", "url": "https://gl.wikipedia.org/wiki?curid=341958", "title": "Os Bois", "text": ""}
{"id": "341959", "revid": "1131", "url": "https://gl.wikipedia.org/wiki?curid=341959", "title": "Bodeus", "text": ""}
{"id": "341960", "revid": "1131", "url": "https://gl.wikipedia.org/wiki?curid=341960", "title": "Bod\u00e1n", "text": ""}
{"id": "341961", "revid": "1131", "url": "https://gl.wikipedia.org/wiki?curid=341961", "title": "Boedes", "text": ""}
{"id": "341962", "revid": "1131", "url": "https://gl.wikipedia.org/wiki?curid=341962", "title": "A Boeira", "text": ""}
{"id": "341963", "revid": "1131", "url": "https://gl.wikipedia.org/wiki?curid=341963", "title": "O Boeiro", "text": ""}
{"id": "341964", "revid": "1131", "url": "https://gl.wikipedia.org/wiki?curid=341964", "title": "Boeixos", "text": ""}
{"id": "341965", "revid": "1131", "url": "https://gl.wikipedia.org/wiki?curid=341965", "title": "Boelle", "text": ""}
{"id": "341966", "revid": "1131", "url": "https://gl.wikipedia.org/wiki?curid=341966", "title": "Boente de Abaixo", "text": ""}
{"id": "341967", "revid": "1131", "url": "https://gl.wikipedia.org/wiki?curid=341967", "title": "Boente de Arriba", "text": ""}
{"id": "341968", "revid": "1131", "url": "https://gl.wikipedia.org/wiki?curid=341968", "title": "Boibas", "text": ""}
{"id": "341969", "revid": "1131", "url": "https://gl.wikipedia.org/wiki?curid=341969", "title": "Boicornello", "text": ""}
{"id": "341970", "revid": "1131", "url": "https://gl.wikipedia.org/wiki?curid=341970", "title": "Boilouro", "text": ""}
{"id": "341971", "revid": "1131", "url": "https://gl.wikipedia.org/wiki?curid=341971", "title": "Boimaz\u00e1n", "text": ""}
{"id": "341972", "revid": "1131", "url": "https://gl.wikipedia.org/wiki?curid=341972", "title": "Boimir", "text": ""}
{"id": "341973", "revid": "1131", "url": "https://gl.wikipedia.org/wiki?curid=341973", "title": "Boipardo", "text": ""}
{"id": "341974", "revid": "1131", "url": "https://gl.wikipedia.org/wiki?curid=341974", "title": "Boiro de Arriba", "text": ""}
{"id": "341975", "revid": "1131", "url": "https://gl.wikipedia.org/wiki?curid=341975", "title": "Os Boiz\u00e1s", "text": ""}
{"id": "341979", "revid": "23204", "url": "https://gl.wikipedia.org/wiki?curid=341979", "title": "Teodosii Rostotskyi", "text": "Teodosii Rostotskyi (en ; en ; en ), nado en 1725 e finado o 25 de xaneiro de 1805 en San Petersburgo (Imperio Ruso), foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1788 at\u00e9 a s\u00faa morte.\nTraxectoria.\nTivo unha vocaci\u00f3n temper\u00e1, ingresando arredor dos 14 anos na Orde de San Basilio Magno. O 4 de decembro de 1753 foi ordenado sacerdote de dita orde.\nO 2 de xullo de 1784 foi nomeado bispo de Che\u0142m, e ao mes seguinte, o 2 de agosto, arcebispo coadxutor de K\u00ediv. Recibiu a consagraci\u00f3n episcopal o 19 de xu\u00f1o de 1785 de mans do metropolita Yason Smohozhevskyi, e tendo como principais co-consagrantes ao bispo de Lutsk e Ostroh Kypriian Stetskyi e ao bispo auxiliar da diocese latina de Lutsk Jan Chryzostom Kaczkowski.\nO 1 de novembro de 1788 sucedeu a Yason Smohozhevskyi como metropolita de K\u00ediv, Galicia e toda a Rus. Renunciou ao goberno da eparqu\u00eda de Che\u0142m en 1790.\nFinou no cargo o 25 de xaneiro de 1805."}
{"id": "341980", "revid": "18868", "url": "https://gl.wikipedia.org/wiki?curid=341980", "title": "Uva espi\u00f1a", "text": ""}
{"id": "341981", "revid": "5863", "url": "https://gl.wikipedia.org/wiki?curid=341981", "title": "L. Amado Carballo", "text": ""}
{"id": "341982", "revid": "98629", "url": "https://gl.wikipedia.org/wiki?curid=341982", "title": "Crumble", "text": "O crumble \u00e9 un pastel con froitas. Elab\u00f3rase con diversas froitas que se recobren cunha masa de fari\u00f1a, manteiga\u00a0manteiga\u00a0e azucre. Todo iso introd\u00facese no forno. Ad\u00f3itase servir como sobremesa quente acompa\u00f1ado de cremas de ovo ou de leite, xeado ou compotas de diferentes froitas.\nHistoria.\nCrese que o \"crumble\" naceu debido ao racionamento de alimentos existente en Inglaterra durante a segunda guerra mundial.\nCaracter\u00edsticas.\nAs froitas m\u00e1is frecuentemente empregadas na elaboraci\u00f3n desta torta son: grosellas brancas, ruibarbo, maz\u00e1s, amoras, peras, cereixas, etc\u00e9tera. Pref\u00edrense aquelas froitas que proporcionan \u00e1 pasta un sabor lixeiramente acedo, por iso as froitas bravas son mellores. A masa p\u00f3dese facer con fari\u00f1a e manteiga, a\u00ednda que hai receitas que empregan anacos de\u00a0galletas\u00a0ou biscoitos."}
{"id": "341983", "revid": "5132", "url": "https://gl.wikipedia.org/wiki?curid=341983", "title": "Tom\u00e1\u0161 Hampl", "text": "Tom\u00e1\u0161 Hampl, nado o 18 de xullo de 1988 en Hradec Kr\u00e1lov\u00e9, \u00e9 un xogador profesional de baloncesto checo que xoga para o Clavijo de LEB Prata. Cunha estatura de 2,15 metros xoga na posici\u00f3n de pivote.\nTraxectoria profesional.\nO 13 de xaneiro de 2016 anunciouse a s\u00faa fichaxe polo B\u00e1squet Coru\u00f1a da Liga LEB Ouro."}
{"id": "341985", "revid": "23204", "url": "https://gl.wikipedia.org/wiki?curid=341985", "title": "Antin Anhelovych", "text": "Antin Anhelovych (en ; en ), nado o 14 de abril de 1759 e finado o 9 de agosto de 1814 en Lviv, foi un eclesi\u00e1stico grecocat\u00f3lico ruteno, arcebispo de Lviv e metropolita de Galicia dende 1808 at\u00e9 a s\u00faa morte."}
{"id": "341986", "revid": "22795", "url": "https://gl.wikipedia.org/wiki?curid=341986", "title": "Phalangerinae", "text": ""}
{"id": "341987", "revid": "89787", "url": "https://gl.wikipedia.org/wiki?curid=341987", "title": "Falanxerinos", "text": "A dos falanxerinos (\"Phalangerinae\") \u00e9 unha subfamilia de mam\u00edferos marsupiais australidelfos da orde dos diprotodontes e suborde dos falanxeroideos, unha das d\u00faas en que se divide a familia dos falanx\u00e9ridos.\nComprende un total de 24 especies, subdivididas en d\u00faas tribos, a dos falanxerinos e a dos tricosurinos.\nCaracter\u00edsticas.\nSon pequenos marsupiais xeralmente arbor\u00edcolas de nocturnos e omn\u00edvoros. Durante o d\u00eda permanecen nos seus ni\u00f1os formados nos troncos ocos das \u00e1rbores, dos que saen a buscar comida durante a noite. Te\u00f1en unha estrutura corporal repoluda; a cabeza \u00e9 curta, co foci\u00f1o acabado en punta; a cola est\u00e1 recuberta de pelos de manerira non uniforme; as\u00faa parte inferior est\u00e1 a mi\u00fado espida, en relaci\u00f3n \u00e1 s\u00faa funci\u00f3n pr\u00e9nsil.\nTaxonom\u00eda.\nDescrici\u00f3n.\nA subfalilia foi descrita en 1888 polo zo\u00f3logo brit\u00e1nico Oldfield Thomas en \"Cat. Marsup. Monotr. Brit. Mus\".: 126.\nEtimolox\u00eda.\nO nome cient\u00edfico \"Phalangerinae\" est\u00e1 formado, segundo a norma, sobre a base da ra\u00edz do nome do seu x\u00e9nero tipo, \"Phalanger\", coa adici\u00f3n da desinencia do lat\u00edn cient\u00edfico \"-inae\", propia dos nomes das subfamilias de animais.\nClasificaci\u00f3n.\nA subfamilia comprende as tribos e os x\u00e9neros seguintes:\nSubfamilia \"Phalangerinae\""}
{"id": "341988", "revid": "22795", "url": "https://gl.wikipedia.org/wiki?curid=341988", "title": "Phalangerini", "text": ""}
{"id": "341989", "revid": "5863", "url": "https://gl.wikipedia.org/wiki?curid=341989", "title": "Dereito penal", "text": "Ent\u00e9ndese como dereito penal ou dereito criminal aquela rama do dereito que estuda o delito, o delincuente e a pena. Esta rama do dereito regulas as infracci\u00f3ns e as consecuencias destas. \nO dereito penal ten autonom\u00eda, ciencia e categor\u00edas propias, e tam\u00e9n ten conceptos propios e exclusivos, os cales pode prestar a outras ramas xur\u00eddicas.\nDentro do dereito penal podemos distinguir entre d\u00faas ramas: dereito penal obxectivo e o subxectivo. Por unha banda podemos definir o dereito penal obxectivo como o conxunto de regras establecidas polo estado que establecen a pena correspondente a cada delito. Por outra, o dereito penal subxectivo \u00e9 o conxunto que ten o estado de definir os delitos e impo\u00f1er e facer executar as penas impostas a cada delito.\nTipos.\nDentro do dereito penal salientan o dereito penal internacional e o dereito penal militar. "}
{"id": "341990", "revid": "89787", "url": "https://gl.wikipedia.org/wiki?curid=341990", "title": "Saxifragales", "text": "Saxifragales \u00e9 unha orde\u00a0de plantas de flores. Os seus parentes m\u00e1is achegados son un gran grupo de\u00a0eudicotiled\u00f3neas: as\u00a0r\u00f3sidas (rosidae) pola definici\u00f3n de dada no sistema de clasificaci\u00f3n de II de APG. Alg\u00fans autores definen as r\u00f3sidas coma un grupo maior que incluir\u00eda as Saxifragales como o seu maior grupo\u00a0basal. Saxifragales \u00e9 un dos oito grupos que compo\u00f1en o n\u00facleo das eudicotiled\u00f3neas. Os outros son Gunnerales, Dilleniaceae, rosidae, Santalales, Berberidopsidales, Caryophyllales, e ast\u00e9ridas.\nSaxifragales ter un rexistro f\u00f3sil extenso. Os\u00a0membros existentes hoxe en d\u00eda son aparentemente restos dunha orde outrora\u00a0diversa\u00a0e moi com\u00fan e espallada.\nA orde Saxifragales, coma a entendemos hoxe en d\u00eda, bas\u00e9ase nos resultados de estudos\u00a0filoxen\u00e9ticos molecurares\u00a0de secuencias de ADN. Non se basea, logo, en ning\u00fan dos\u00a0sistemas de clasificaci\u00f3n baseados na\u00a0morfolox\u00eda vexetal. O grupo precisar\u00eda dun estudo de\u00a0comparativa anat\u00f3mica, especialmente pola recente expansi\u00f3n da familia\u00a0Peridiscaceae para inclu\u00edr \"Medusandra\", un x\u00e9neroque antes de 2009 normalmente non se inclu\u00eda en Saxifragales.\nA orde div\u00eddese en grupos\u00a0suprafamiliares\u00a0como se amosa na\u00a0\u00e1rbore filoxen\u00e9tica\u00a0a seguir. Estes grupos son informais e non se entende que te\u00f1an ning\u00fan rango taxon\u00f3mico particular.\nFamilias.\nSaxifragales cont\u00e9n unhas 2.470 especies. Estas distrib\u00faense en 15 familias, ou en 12 familias se Haloragaceae \"sensu lato\" \u00e9 reco\u00f1ecido coma unha familia \u00a0consistindo de Haloragaceae \"sensu stricto\", \"Penthorum\", \"Tetracarpaea\", e \"Aphanopetalum.\" Un 95% das especies incl\u00faense en cinco familias: Crassulaceae (1400), Saxifragaceae (500), Grossulariaceae (150 - 200), Haloragaceae (150), e Hamamelidaceae (100). A maior\u00eda das familias son monoxen\u00e9ricas. O n\u00famero de x\u00e9neros en cada familia \u00e9:\nAlg\u00fans autores non reco\u00f1ecen \"Choristylis\" como separado do x\u00e9nero\u00a0\"Itea.\" De xeito semellante, alg\u00fans autores incl\u00faen\u00a0\"Liquidambar\" e \"Semiliquidambar\" en\u00a0\"Altingia.\" Por isto Altingiaceae e Iteaceae \u00e9 monoxen\u00e9rico nalgunhas clasificaci\u00f3ns.\nHistoria.\nDentro de Saxifragales existe un grupo suprafamiliar co\u00f1ecido coma a alianza Saxifragaceae. Comporta catro familias: Pterostemonaceae, Iteaceae, Grossulariaceae, e Saxifragaceae.\u00a0Pensouse\u00a0durante moito tempo que estes estaban relacionados uns cos outros, mais a\u00a0circunscrici\u00f3n\u00a0de Saxifragaceae mudou dramaticamente. Agora \u00e9 unha familia moito m\u00e1is pequena do que foran. Crassulaceae e Tetracarpaeaceae relacion\u00e1ranse durante moito tempo con Saxifragaceae. \"Penthorum\"\u00a0foi normalmente asociada con Crassulaceae, mais \u00e1s veces con Saxifragaceae.\nDous membros do n\u00facleo de Saxifragales coloc\u00e1base \u00e1s veces preto de Saxifragaceae, mais normalmente noutro lugar. \"Aphanopetalum\"\u00a0era a mi\u00fado colocado en Cunoniaceae, unha familia en Oxalidales, a\u00ednda que hab\u00eda raz\u00f3ns boas para inclu\u00edlo en Saxifragales. \"Aphanopetalum\"\u00a0 agora excl\u00faese de Cunoniaceae. Haloragaceae pens\u00e1base que era unha familiar en Myrtales, mais xa non se incl\u00fae nesta orde.\nCercidiphyllaceae foi asociada durante un bo tempo con Hamamelidaceae e Trochodendraceae e a mi\u00fado pens\u00e1base que era m\u00e1is pr\u00f3xima \u00e1 \u00faltima. Cercidiphyllaceae s\u00e1bese agora que \u00e9 un membro do clado\u00a0le\u00f1oso de Saxifragales, xunto con Hamamelidaceae, Altingiaceae, e Daphniphyllaceae, mais Trochodendraceae \u00e9 da orde\u00a0basal eudicotiled\u00f3nea:Trochodendrales. Altingiaceae \u00a0normalmente non se sepaba de Hamamelidaceae at\u00e9 que os estudos\u00a0filoxen\u00e9ticos\u00a0mostraron que a s\u00faa inclusi\u00f3n poder\u00eda facer que Hamamelidaceae fose\u00a0parafil\u00e9tica. O reco\u00f1ecemento de Altingiaceae coma familia separada recibiu un forte apoio estat\u00edstico en 2008.\nSempre se pensara que \" Daphniphyllum\"\u00a0ti\u00f1a unha combinaci\u00f3n an\u00f3mala de caracteres e foi colocada en diferentes ordes antes da an\u00e1lise\u00a0molecular filoxen\u00e9tica\u00a0que amosou que pertenc\u00eda a Saxifragales.\nPaeoniaceae pos\u00fae moitas caracter\u00edsticas \u00fanicas e a s\u00faa posici\u00f3n taxon\u00f3mica foi durante un longo pol\u00e9mica. A idea durante moito tempo era que \"Paeonia\" pertenc\u00eda a Ranunculales, preto de \"Glaucidium.\" Demostrouse inequivocamente que Paeoniaceae pertenc\u00eda a Saxifragales, mentres que \"Glaucidium\" se encadraba na familia Ranunculaceae.\nA familia Peridiscaceae experimentou uns movementos radicais dende 2003 a 2009. Orixinalmente, consist\u00eda en dous x\u00e9nero estreitamente relacionados: \"Peridiscus' e\"Whittonia\". O sistema APG II colocou a familia en Malpighiales, base\u00e1ndose nunha secuencia de ADN para o xene \"rbcL\" de \"Whittonia.\" Esta secuencia resultou non ser de \"Whittonia\", sen\u00f3n doutras plantas cuxo ADN contaminara a mostra. Despois de que Peridiscaceae fose finalmente colocada en Saxifragales, expandiuse para inclu\u00edr \"Soyauxia\" en 2007, e expandiuse outra vez para inclu\u00edr \"Medusandra\" en 2009.\nFiloxenia.\nO filoxenia\u00a0amosada abaixo bas\u00e9ase na publicada por Shuguang Jian e coautores en 2008. Todas as p\u00f3las te\u00f1en 100% m\u00e1xima versimilitude\u00a0en apoio\u00a0bootstrap\u00a0(mostraxe estat\u00edstica) ag\u00e1s\u00a0onde se sinala a porcentaxe bootstrap. As familias monoxen\u00e9ricas repres\u00e9ntanse cons nomes dos x\u00e9neros.\u00a0"}
{"id": "341991", "revid": "23204", "url": "https://gl.wikipedia.org/wiki?curid=341991", "title": "Compresor scroll", "text": "O compresor de scroll (ou \"compresor de espiras\") \u00e9 unha m\u00e1quina que comprime un gas, habitualmente aire ou flu\u00eddo refrixerante. Util\u00edzase como sobreaalimentador para os autom\u00f3biles, como bomba de baleiro ou nos aparellos de aire acondicionado.\nHistoria.\nO concepto de compresor scroll naceu en 1905 pola patente de L\u00e9on Creux en Francia e Estados Unidos.\nA\u00ednda que non se desenvolveu ata medio s\u00e9culo despois. Isto ocorreu porque para fabricar un compresor deste tipo son necesarias m\u00e1quinas autom\u00e1ticas. Estas m\u00e1quinas permiten a mecanizaci\u00f3n precisa dos elementos necesarios para que o compresor de espiras poida ser silencioso e eficiente.\nFuncionamento.\nO compresor est\u00e1 formado por d\u00faas espiras, unha fixa e outra m\u00f3bil, que xira excentricamente. O gas entra polos extremos das espirais e compr\u00edmese diminu\u00edndo o volume a medida que avanza cara o centro do compresor onde se sit\u00faa a v\u00e1lvula de descarga e por onde sae perpendicularmente. A duraci\u00f3n deste proceso \u00e9 de varias revoluci\u00f3ns, polo que en todo momento existen d\u00faas c\u00e1maras opostas do mesmo tama\u00f1o, obtendo as\u00ed un ciclo de compresi\u00f3n case continuo que xera moi poucas vibraci\u00f3ns.\nNeste tipo de compresores as perdas de presi\u00f3n son baixas en comparaci\u00f3n coas que producen os compresores alternativos. Orixinariamente a disposici\u00f3n t\u00edpica do compresor era vertical, co motor el\u00e9ctrico na parte inferior e a espira fixa na parte superior. Na actualidade tam\u00e9n existen coa disposici\u00f3n en horizontal.\nO campo de utilizaci\u00f3n deste tipo de compresores est\u00e1 encami\u00f1ado a aplicaci\u00f3ns de pequenas potencias como aire acondicionado ou bombas de calor en vivendas e pequenos comercios."}
{"id": "341992", "revid": "89787", "url": "https://gl.wikipedia.org/wiki?curid=341992", "title": "Falanxerinos (tribo)", "text": "A dos falanxerinos (\"Phalangerini\") \u00e9 unha tribo de mam\u00edferos marsupiais australidelfos da orde dos diprotodontes, suborde dos falanxeroideos e familia dos falanx\u00e9ridos, unha das d\u00faas en que se divide a subfamilia dos falanxerinos.\nComprende un total de 18 especies, subdivididas en dous x\u00e9neros, \"Phalanger\" e \"Spilocuscus\", co\u00f1ecidas na bibliograf\u00eda internacional, entre outros, cos nomes de falanxeros e cusc\u00fas.\nCaracter\u00edsticas.\nOs falanxeros e os cusc\u00fas te\u00f1en un tama\u00f1o que oscila entre o das ratas e o dos gatos (lonxitude de caneza e tronco, de 27 a 65\u00a0cm; lonxitude da cola, de 24 a 60\u00a0cm). Te\u00f1en unha cabeza arredondada, co foci\u00f1o aguzado e ollos grandes, \"nocturnos\". As orellas son pequenas e, nalgunhas especies, ocultas polo pelo. Os dedos primeiro e segundo das patas anteriores son opo\u00f1\u00edbeis para permitir a prnsi\u00f3n (movemento en pinza da man), as\u00ed como o primeiro dedo de pata posterior (p\u00e9 pr\u00e9nsil). Te\u00f1en ademais unha cola pr\u00e9nsil moi \u00e1xil e forte, co do terzo posterior espida (sen pelo); a parte inferior est\u00e1 endurecida para que sexa m\u00e1is \u00fatil para a prens\u00f3n \u00e1s ramas. A pelaxe \u00e9 moi grosa e la\u00fada.\nTaxonom\u00eda.\nDescrici\u00f3n.\nA tribo foi descrita en 1888 polo zo\u00f3logo brit\u00e1nico Oldfield Thomas en \"Cat. Marsup. Monotr. Brit. Mus\".: 126.\nEtimolox\u00edas.\nO nome cient\u00edfico \"Phalangerini\" est\u00e1 formado, segundo a norma, sobre a base da ra\u00edz do nome do seu x\u00e9nero tipo, \"Phalanger\", coa adici\u00f3n da desinencia do lat\u00edn cient\u00edfico \"-ini\", propia dos nomes das subfamilias de animais.\nHai que sinalar que, ao adaptar ao galego os nomes latinos da subfamilia (\"Phalagerinae\") e da tribo (\"Phalangerini\") resulta en ambos os casos \"falanxerinos\", polo que, en escritos de divulgaci\u00f3n, c\u00f3mpre advertir o taxon do que estamos a falar.\nPare ver a etimolox\u00eda de falanxeros e cuscu\u00fas, vexase Phalanger#Etimolox\u00edas.\nClasificaci\u00f3n.\nA tribo comprende os x\u00e9neros e as especies seguintes:\nTribo \"Phalangerini\" "}
{"id": "341993", "revid": "89787", "url": "https://gl.wikipedia.org/wiki?curid=341993", "title": "Saxifragaceae", "text": "Saxifragaceae\u00a0(as saxifrag\u00e1ceas) \u00e9 unha familia de plantas da clase das dicotiled\u00f3neas cunhas 775 especies inclu\u00eddas en 48 x\u00e9neros.\nAs flores son hermafroditas\u00a0e actinomorfas. Te\u00f1en 4 ou 5 p\u00e9talos e 5 ou 10 estames.\nA familia noutrora inclu\u00eda especies moi co\u00f1ecidas coma as hortensias ou as\u00a0groselleiras, hoxe inclu\u00eddas nas familias Hydrangeaceae e Grossulariaceae respectivamente.\nParnassiaceae\u00a0inclu\u00eduse \u00e1s veces nesta familia, malia seren xeneticamente distantes.\nX\u00e9neros.\nEn decembro de 2014, The Plant List\u00a0aceptaba 48 x\u00e9neros dentro da familia:\nEvoluci\u00f3n.\nSaxifragaceae at\u00f3pase maioritariamente no Hemisferio Norte, con gran diversidade no Himalaia, Asia Oriental, e Am\u00e9rica do Norte Occidental. A diversidade m\u00e1is grande at\u00f3pase na rexi\u00f3n de Noroeste do Pac\u00edfico de Am\u00e9rica do Norte.\nA familia div\u00eddese en d\u00faas li\u00f1axes principais \u2013 os saxifragoides, o cal incl\u00fae os x\u00e9neros\u00a0\"Saxifraga\" e \"Saxifragella\", e os heucheroides, que incl\u00faen o resto dos x\u00e9neros. Os\u00a0heucheroides est\u00e1n compostos de oito tribos: Darmera (Astilboides, Bergenia, Darmera, Mukdenia, Orestitrope, e \"Rodgersia\"), Heuchera (Bensoniella, Conimitella, Elmera, Heuchera, Mitella, Tellima, Tiarella, e \"Tolmiea\"), Pelto\"boykinia\" (\"Chrysosplenium\" e \"Peltoboykinia\"), Micranthes (\"Micranthes\"), Boykinia (Boykinia, Bolandra, Hieronymusia, Jepsonia, Lithophragma, Sullivantia, Suxdorfia e \"Telesonix\"), Saniculphyllum (\"Saniculphyllum\"), Leptarrhena (\"Leptarrhena\" e \"Tanakaea\"), Astilbe (\"Astilbe\" e \"Saxifragopsis\"), e Cascadia (\"Cascadia\" e \"Saxifragoides\")."}
{"id": "341994", "revid": "18868", "url": "https://gl.wikipedia.org/wiki?curid=341994", "title": "Saxifrag\u00e1ceas", "text": ""}
{"id": "341997", "revid": "2716", "url": "https://gl.wikipedia.org/wiki?curid=341997", "title": "Papalotla (concello do estado de M\u00e9xico)", "text": ""}
{"id": "342001", "revid": "2716", "url": "https://gl.wikipedia.org/wiki?curid=342001", "title": "Tlaxcala", "text": ""}
{"id": "342002", "revid": "18868", "url": "https://gl.wikipedia.org/wiki?curid=342002", "title": "Grossulariaceae", "text": ""}
{"id": "342003", "revid": "18868", "url": "https://gl.wikipedia.org/wiki?curid=342003", "title": "Grosulari\u00e1ceas", "text": ""}
{"id": "342005", "revid": "1131", "url": "https://gl.wikipedia.org/wiki?curid=342005", "title": "A Ch\u00e1, Borr\u00e9s", "text": "A Ch\u00e1 (en castel\u00e1n e oficialmente: \"La Chana\") \u00e9 unha localidade do concello de Borr\u00e9s, na comarca do Bierzo.\nLimita ao norte con Borr\u00e9s, ao leste con Paradela de Muces, ao sur con Voces e ao oeste con Carucedo. Ti\u00f1a en 2013 unha poboaci\u00f3n de 33 habitantes. As festas son o 15 de agosto, na honra \u00e1 Virxe da Encina."}
{"id": "342006", "revid": "5863", "url": "https://gl.wikipedia.org/wiki?curid=342006", "title": "Constante Amor", "text": "Constante Amor Neveiro, nado en Ames o 29 de abril de 1862 e finado en Santiago de Compostela o 31 de maio de 1935, foi un sacerdote, penalista e xornalista galego.\nTraxectoria.\nEstudou no Seminario de Santiago de Compostela, onde se doutorou en Teolox\u00eda e Dereito Can\u00f3nico. Despois doutorouse en Dereito Civil na Universidade de Santiago de Compostela. C\u00f3engo da Catedral de Santiago, viaxou a Italia en 1911 pensionado pola Junta para Ampliaci\u00f3n de Estudios. Foi p\u00e1rroco de Abanqueiro, Bastavales e San F\u00e9lix de Solovio e Santa Mar\u00eda Salom\u00e9 de Santiago de Compostela. Foi redactor na terceira etapa de \"El Libred\u00f3n\" e colaborou en \"Ultreya\" e \"El Compostelano\". Foi acad\u00e9mico numerario da Real Academia de Ciencias Morais e Pol\u00edticas."}
{"id": "342007", "revid": "1888", "url": "https://gl.wikipedia.org/wiki?curid=342007", "title": "Constante Amor Neveiro", "text": ""}
{"id": "342008", "revid": "25871", "url": "https://gl.wikipedia.org/wiki?curid=342008", "title": "UEFA Europa League 2015-16", "text": "A UEFA Europa League 2015\u201316 foi a 45.\u00aa edici\u00f3n da segunda competici\u00f3n continental de f\u00fatbol a nivel de clubs en Europa, organizada pola UEFA. A final xogouse no St. Jakob-Park de Basilea, en Su\u00edza. O campi\u00f3n foi o Sevilla FC, que logrou o seu 5.\u00ba t\u00edtulo."}
{"id": "342010", "revid": "98629", "url": "https://gl.wikipedia.org/wiki?curid=342010", "title": "Ludi\u00f3n", "text": "O Ludi\u00f3n, tam\u00e9n tam\u00e9n dia\u00f1o de Descartes, \u00e9 un m\u00e9todo que se pode usar para co\u00f1ecer a temperatura, a\u00ednda que na actualidade sup\u00f3n un aparello para explicar algunhas leis e principios cient\u00edficos e para xogar.\nHistoria.\nNos s\u00e9culos XIV e XVI procur\u00e1base un medio para ter un \u00edndice de temperatura. En Venecia, a familia Medici apoiaba financeiramente o que hoxe se co\u00f1ece investigaci\u00f3n, xunto coas artes e as letras. Grazas a estes apoios, personalidades como Galileo Galilei e Leonardo da Vinci tentaron lograr un instrumento que indicara a temperatura.\nM\u00e1is tarde Evangelista Torricelli probou con diversos materiais (esferas de vidro ocas) e con recipientes cheos de auga e decatouse de que coas variaci\u00f3ns de temperatura, esas esferas baixan nos recipientes.\nDespois de que outros continuasen as investigaci\u00f3ns, Raffaello Magiotti consegue fabricar o antecesor do ludi\u00f3n e o presenta na s\u00faa obra \"Renitenza Certissima dell Acqva alla compressione\". O texto foi o primeiro informe da resistencia \u00e1 compresi\u00f3n pr\u00e1ctica \u2014que Magiotti afirmou de xeito err\u00f3neo que era absoluta\u2014 de auga a temperatura constante, as\u00ed como a expansi\u00f3n e contracci\u00f3n dos medios de comunicaci\u00f3n de flu\u00eddo (auga e aire) \u00f3 sufrir cambios de temperatura. A obra presenta descrici\u00f3ns de varios term\u00f3metros, e tam\u00e9n unha ilustraci\u00f3n dos mergulladores de camp\u00e1 e dos ludi\u00f3ns.\nFuncionamento.\nO que posibilita o funcionamento do ludi\u00f3n \u00e9 a grande compresibilidade do aire en relaci\u00f3n coa auga: un objecto oco e con aire no seu interior est\u00e1 mergullado nun recipiente cerrado por unha membrana. O aire que cont\u00e9n pode servir para facelo flotar, ou, diminu\u00edndo un pouco o seu volume (e polo tanto, a densidade media do obxecto) facer que se vaia \u00f3 fondo. As\u00ed, se se fai presi\u00f3n sobre a membrana, o aire pasa a ocupar menos volume e baixa. Se cesa a presi\u00f3n, aumenta de volume e o obxecto sobe.\nEn primeiro lugar, interv\u00e9n a transmisi\u00f3n da presi\u00f3n polo l\u00edquido, que nunha primeira aproximaci\u00f3n, non se comprime, polo que transmite a presi\u00f3n \u00f3 aire interior \u00f3 obxecto. O aire compr\u00edmese e o volume dimin\u00fae: ocupa menos. As\u00ed, o sitio pode ser ocupado por m\u00e1is l\u00edquido. O obxecto descende: o pulo de Arqu\u00edmedes dimin\u00fae, \u00f3 ser eqivalente \u00f3 peso de l\u00edquido desaloxado, e o peso pasa a ser menor que o pulo, baixando o ludi\u00f3n.\nO mesmo principio permite amosar a diminuci\u00f3n do volume do aire co aumento da profundidade cando se practica a inmersi\u00f3n submarina: canto m\u00e1is se descende na auga, o mergullador consome unha maior cantidade de aire en cada inspiraci\u00f3n (mesmo volume, pero m\u00e1is masa). A volume constante (V1=V2), a cantidade de aire contido nos pulm\u00f3ns aumenta coa presi\u00f3n, que \u00e1 s\u00faa vez, aumenta coa profundidade segundo a Lei de Mariotte: P1\u00b7V1 = P2\u00b7V2, sendo P a presi\u00f3n, V o volume, e indicando o sub\u00edndice '1' o estado f\u00edsico inicial e o '2' o final.\nDe xeito semellante, se o o obxecto flotante est\u00e1 nun recipiente cerrado, sen membrana, a variaci\u00f3n de temperatura fai que o l\u00edquido se dilate m\u00e1is ou menos, co que var\u00eda o seu volume, e pola diferenza de compresibilidade, var\u00eda a s\u00faa flotabilidade, indicando as\u00ed a temperatura.\nO Ludi\u00f3n ou Dia\u00f1o de Descartes (nome de orixe desco\u00f1ecida) pode ser curvo, para provocar que o movemento de ascenso leve asociado un xiro. En colecci\u00f3ns de instrumentos cient\u00edficos de finais do s\u00e9culo XIX at\u00f3panse xa exemplos deste tipo de figura con distintas formas: xograr, guerreiro ou pequeno dia\u00f1o. Na pr\u00e1ctica, pode usarse como recipiente unha botella de refresco, de xeito que todas as s\u00faas paredes, \u00f3 ser flexibles, funcionan a modo de membrana transmitindo a presi\u00f3n que exercemos coas mans."}
{"id": "342011", "revid": "25871", "url": "https://gl.wikipedia.org/wiki?curid=342011", "title": "Johnny Herbert", "text": "John Paul \"Johnny\" Herbert, nado o 25 de xu\u00f1o de 1964, foi un piloto de carreiras brit\u00e1nico. Competiu en F\u00f3rmula Un, ga\u00f1ando tres carreiras, e tam\u00e9n en coches deportivos ga\u00f1ando as 24 Horas de Le Mans en 1991 conducindo un Mazda 787B. Gozou de moito \u00e9xito no nivel inferior do automobilismo e correu na F\u00f3rmula Un para varios equipos.\nTraxectoria.\nInicios e participaci\u00f3n na F\u00f3rmula Un.\nA mediados da d\u00e9cada de 1980, Herbert era considerado como un home que vi\u00f1a do automobilismo, comparable ao escoc\u00e9s Jim Clark. Ga\u00f1ou o Festival de F\u00f3rmula Ford en Brands Hatch en 1985, Herbert chamou a atenci\u00f3n de Eddie Jordan, e xuntos ga\u00f1aron o t\u00edtulo de 1987 da F\u00f3rmula 3 Brit\u00e1nica. Herbert viu en perigo a s\u00faa carreira debido as feridas sufridas en 1988, na F\u00f3rmula 3000 Internacional cando viuse envolvido nun grave accidente en Brands Hatch, sufriu graves lesi\u00f3ns no nocello e no p\u00e9 logo de colisi\u00f3ns m\u00faltiples coas barreiras. Hab\u00eda perigo certo de amputaci\u00f3n pero co paso do tempo e logo de m\u00faltiples cirurx\u00edas e meses de fisioterapia, conservouno a\u00ednda que o alcance das lesi\u00f3ns obstaculizar\u00eda de forma permanente a s\u00faa mobilidade, deix\u00e1ndoo incapaz de correr e obrigoulle a cambiar o seu estilo de conduci\u00f3n. Malia a s\u00faa inmobilidade, Herbert regresou \u00e1 competici\u00f3n a principios de 1989 na F\u00f3rmula 1, sumando puntos no seu debut no Gran Premio do Brasil, no R\u00edo de Xaneiro pilotando para o equipo Benetton, ent\u00f3n dirixido polo seu mentor e amigo desde tempo Peter Collins.\nCon todo, as actuaci\u00f3ns de Herbert non lograron manter ese est\u00e1ndar, e co equipo Benetton baixo unha nova administraci\u00f3n, foi despedido logo de non poder cualificar para o Gran Premio do Canad\u00e1. Herbert regresou \u00e1 F\u00f3rmula 3000, esta vez nas moi respectadas series xaponesas. Non pasou moito tempo antes de que recibira outra chamada da F\u00f3rmula 1, esta vez de Tyrrell. De 1990 a 2000, Herbert foi unha figura na F\u00f3rmula Un, cambiou ao equipo Lotus, agora dirixido por Peter Collins.\nDurante 1991, tam\u00e9n pilotou d\u00faas roldas da Fuji Long Distance Sports Car Series, co-pilotando un Mazda 787B, terminando cuarto en ambas ocasi\u00f3ns. A s\u00faa decisi\u00f3n, na rolda de xullo, de deter o seu coche e axudar a un rival, que sufrira unha picada a alta velocidade, permitiulle ga\u00f1ar o premio ao deportista de 1991 da Autosport Awards.\nLigier e retorno a Benetton (1994-1995).\nLogo de 3 anos de frustraci\u00f3n, Herbert deixou Lotus a mediados de 1994, un\u00edndose a Ligier e logo a Benetton para as \u00faltimas carreiras da tempada. Malia que non puido anotar ning\u00fan punto en 1994, mantiv\u00e9rono como compa\u00f1eiro de equipo de Michael Schumacher para . No Gran Premio de Gran Breta\u00f1a, logrou a vitoria logo de que chocaran Damon Hill e Michael Schumacher. Tam\u00e9n logrou a vitoria en circunstancias similares en Monza, terminando 4\u00ba no campionato.\nSauber, Stewart e Jaguar (1996-2000).\nLogo de ser despedido por Benetton, Herbert pilotou para o equipo su\u00edzo Sauber en 1996-98, logrando dous podios. Trasladouse a Stewart Grand Prix en , foi eclipsado habitualmente polo seu novo compa\u00f1eiro de equipo Rubens Barrichello, pero logrou ga\u00f1ar o seu terceiro e \u00faltimo Gran Premio nun incrible mollado / seco Gran Premio de Europa. Marchou de Stewart despois da compra do equipo por Ford e fichou por Jaguar, Herbert soportou unha tempada frustrante e in\u00fatil, terminando o ano sa\u00edndo en padiola en Malaisia logo dun fallo na suspensi\u00f3n que provocoulle un grande accidente.\nLogo da F\u00f3rmula Un.\nDesde que se retirou das carreiras de f\u00f3rmula 1 Herbert concentrouse nos Sports Cars, tratando de repetir a s\u00faa vitoria nas 24 Horas de Le Mans na xeral de 1991. Os \u00faltimos anos v\u00edrono como un dos pilotos destacados nas American Le Mans Series (ALMS), onde ga\u00f1ou varios eventos e foi candidato \u00e1 coroa de 2003.\nEn 2004, Herbert, xunto con Jamie Davies ga\u00f1ou o campionato Le Mans Series ao volante dun Audi R8 ga\u00f1ando as carreiras en Monza e Spa durante a tempada.\nEn 2005, Herbert foi nomeado para o cargo de Sporting Relations Manager de Jordan Grand Prix, que logo pasou a chamarse Midland F1 no Campionato Mundial de . Con todo, en setembro dese ano Spyker Cars comprou o equipo, e o renomeouno Spyker MF1. Outra das decisi\u00f3ns dos novos propietarios foi a de non renovar o contrato de Herbert.\nEn 2007, Herbert participou nas 24 Horas de Le Mans pilotando un Aston Martin de f\u00e1brica ao volante dun Aston Martin DBR9 na clase GT1. Herbert, xunto con Peter Kox e Tom\u00e1\u0161 Enge pilotando o coche n\u00famero 007 a un noveno posto na xeral e cuarto na clase GT1.\nEn 2008, Herbert ga\u00f1ou a primeira tempada da Speedcar Series.\nEn 2009, Herbert fixo o seu debut no Campionato Brit\u00e1nico de Turismos co equipo Team Dynamics ao volante dun Honda Civic na oitava rolda do campionato en Silverstone . Cualificouse 17\u00ba na primeira carreira, e logo de ascender na orde, terminou en 13\u00ba. Na segunda carreira, terminou dentro dos puntos no oitavo lugar, anotando tres puntos. Na \u00faltima carreira do d\u00eda, foi unha grella de sa\u00edda inversa. Os primeiros seis, sete, oito, nove ou dez coches para terminar a segunda carreira, comezar\u00e1 a carreira de tres en orde inverso. Isto dec\u00eddese polo ganador da segunda carreira debuxando un n\u00famero entre seis e dez anos dun chapeu. Para a \u00faltima carreira do d\u00eda, os 9 primeiros clasificados foron investidas, \u00e9 dicir, Herbert comezou a partir da segunda. Estaba correndo ben, e sosti\u00f1a cuarto, pero viuse obrigado a abandonar na volta 13, despois do contacto con Jason Prato. Herbert pasou a competir nas d\u00faas \u00faltimas probas da tempada.\nHerbert tam\u00e9n se executa un evento de caridade chamado Johnny Herbert Karting Challenge cada ano para organizaci\u00f3ns ben\u00e9ficas como o proxecto halow que agora se levar\u00e1 a cabo en capital Karts en Londres. Este evento invita a celebridades e pilotos de carreiras profesionais para competir en karting indoor e agora est\u00e1 nas s\u00faas 20 anos.\nHD Sky Sports F1.\nHerbert \u00e9 un colaborador habitual da canle en HD Sky Sports F1 co-presentador desde o Gran Premio da China de 2012 xunto con Martin Brundle. Ofrece regularmente unha an\u00e1lise posterior \u00e1 carreira pola canle e tam\u00e9n aparece a mi\u00fado no programa dedicado F1 da canle. O 2 de abril o ano 2016 suxeriu que Fernando Alonso deb\u00eda retirarse da F1, logo do cal Alonso defendeuse durante unha transmisi\u00f3n en vivo d\u00edxolle a Herbert \"non me vou a retirar, son campi\u00f3n do mundo, ti remataches como comentarista, porque nunca fuches campi\u00f3n do mundo\".\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Piloto que non terminou o Gran Premio, pero que se clasificou ao completar m\u00e1is do 90% da distancia da carreira\nCasco.\nO dese\u00f1o do casco de Herbert era vermello cunha li\u00f1a branca que \u00eda desde a parte posterior pasando polos lados e na embocadura, raias negras nos lados inferiores unha raia negra na parte posterior (de forma similar ao casco de Depailler), en 1999, cando pilotou para Stewart, as raias nos lados inferiores cambi\u00e1ronse a verde e na parte superior do casco engadiuse unha pinga coa Union Jack. No 2000, cando pilotou para Jaguar, as zonas verdes convert\u00e9ronse en azul."}
{"id": "342012", "revid": "22570", "url": "https://gl.wikipedia.org/wiki?curid=342012", "title": "Copa do Rei de f\u00fatbol 2015/16", "text": "A Copa do Rei de f\u00fatbol 2015\u201316 foi a 113.\u00aa edici\u00f3n do torneo de copa da Real Federaci\u00f3n Espa\u00f1ola de F\u00fatbol. O campi\u00f3n obt\u00e9n unha praza para a UEFA Europa League 2016\u201317. A final xogouse no Estadio Vicente Calder\u00f3n de Madrid. O campi\u00f3n foi o FC Barcelona."}
{"id": "342017", "revid": "3970072", "url": "https://gl.wikipedia.org/wiki?curid=342017", "title": "Semicuartifusa", "text": "A semicuartifusa \u00e9 unha figura musical que equivale a 1/256 do valor dunha redonda. Dura, xa que logo, un cuarto dunha semifusa ou a metade dunha cuartifusa.\nRepresentaci\u00f3n gr\u00e1fica.\nRepres\u00e9ntase por un c\u00edrculo negro cunha hasta terminada por seis bandeirolas ao lado.\nUso.\n\u00c9 raro encontrar esta figura nas partituras e cando se utiliza acostuma aparecer en pasaxes breves e r\u00e1pidas inclu\u00eddas en movementos lentos. Por exemplo, aparece nas Variaci\u00f3ns \"Je suis Lindor\" de Mozart, onde se encontran catro delas na duod\u00e9cima Variaci\u00f3n."}
{"id": "342020", "revid": "85894", "url": "https://gl.wikipedia.org/wiki?curid=342020", "title": "Arandeira rubia", "text": "O arandeira rubia ou arandeira vermella\u00a0(Vaccinium vitis-idaea) \u00e9 unha planta perenne da familia das eric\u00e1ceas, nativa de Eurasia e Am\u00e9rica do Norte.\nDistribuci\u00f3n e h\u00e1bitat.\nAt\u00f3pase nas zonas setentrionais de Europa, Asia e Am\u00e9rica do Norte.\u00a0Na Pen\u00ednsula Ib\u00e9rica aparece\u00a0nos Pireneos, chegando alg\u00fans exemplares a Asturias e o leste de Galicia. Esp\u00e1llase polos bosques de monta\u00f1a, as turbeiras e landas.\nDescrici\u00f3n.\nSubarbusto perenne de porte rastreiro cuxas poli\u00f1as acadan unha altura m\u00e1xima de 20\u00a0cm, conf\u00fandese coa amora ou\u00a0uva de oso (\"Arctostaphylos uva-ursi\").\u00a0Ten as follas ovais con bordos enrolados. Flores brancas ou rosadas en acio. O froito \u00e9 unha baga de cor vermella.\nUsos.\nOs arandos rubios son unha froita do bosque moi popular en Europa Central, Norte e Oriental. P\u00f3dense comer directamente bravos, mais, polo seu sabor algo agre, ad\u00f3itanse consumir xa preparados, en doces, xeleas, marmeladas etc.\nA marmelada de arando vermello \u00e9 moi habitual en Escandinavia e Europa do Leste. Tanto en marmelada como en mollo ou compota, son un elemento tradicional da coci\u00f1a escandinava, principalmente coma gornici\u00f3n de carnes de caza.\nEn Rusia t\u00f3mase \"auga de arandos\"\u00a0(ruso: \u0431\u0440\u0443\u0441\u043d\u0438\u0447\u043d\u0430\u044f \u0432\u043e\u0434\u0430 [brusnichnaya voda]) como refrixerante.\nTam\u00e9n se obte\u00f1en bebidas alc\u00f3licas por fermentaci\u00f3n, coma vodka en pa\u00edses do Leste, ou licor (\"Lillehammer\") en Noruega.\nAs follas serven para facer unha infusi\u00f3n.\nTaxonom\u00eda.\n\"Vaccinium vitis-idaea\" foi descrita por Carl von Linn\u00e9\u00a0e publicado en \"Species Plantarum\" 1: 351. 1753.\nVaccinium: nome xen\u00e9rico que se utilizou en lat\u00edn cl\u00e1sico para un tipo de baga (probabelmente o arando bravo\u00a0\"Vaccinium myrtillus\"), mais a s\u00faa \u00faltima derivaci\u00f3n \u00e9 escura, (non \u00e9 a mesma palabra que vaccinum = \"de ou pertencente \u00e1s vacas\").\nvitis-idaea: ep\u00edteto lat\u00edno que significa \"uvas do Monte Ida\"."}
{"id": "342021", "revid": "18868", "url": "https://gl.wikipedia.org/wiki?curid=342021", "title": "Vaccinium vitis-idaea", "text": ""}
{"id": "342023", "revid": "27155", "url": "https://gl.wikipedia.org/wiki?curid=342023", "title": "Uva de oso", "text": "A uva de oso (Arctostaphylos uva-ursi (L.) ,)\u00a0\u00e9 unha especie de arbusto pertencente \u00e1 familia das eric\u00e1ceas.\nDescrici\u00f3n.\n\u00c9 un arbusto sempreverde que estende as s\u00faas p\u00f3las, deitadas polo chan ou p\u00e9nsiles, de at\u00e9 1 ou 2 m. de longo, de casca de cor avermellada, doada de desprender. Delas agroman franzas moi curtas, coas follas amoreadas nun extremo, de cor verde escura e lustrosas. Flores esbrancuxadas ou ros\u00e1ceas, en forma de copa, agrupadas en acios, na terminaci\u00f3n das franzas. O froito \u00e9 carnoso, dunha cor vermella viva, cando est\u00e1 maduro, e coa carne de cor branca ou crema, comest\u00edbel, mais de sabor ins\u00edpido e pouco zumarento; a el, alude o nome grego \"Arctostaphylos\" (de Arctos: oso e \"stanpylos\": acio de bagos), as\u00ed como en lat\u00edn, (\"uva-ursi\": uva de oso).\nFlorea de\u00a0marzo at\u00e9 xu\u00f1o, segundo a altitude e os\u00a0froitos\u00a0madurecen no final do ver\u00e1n ou no outono.\nH\u00e1bitat.\nMedra dende os 500-600 msnm de altitude at\u00e9 por riba dos 2.300 msnm onde pode convivir co pi\u00f1eiro negro de monta\u00f1a (\"Pinus uncinata\"); igualmente en terreos\u00a0de silicio\u00a0ca en calcarios. Ocupa a mi\u00fado os clareiros e desmontes de aci\u00f1eirais, caxigueiras,\u00a0pi\u00f1eirais e mesmo carballeiras de\u00a0cerqui\u00f1os, preferindo as abas pedrentas e portos, algo h\u00famidos, das monta\u00f1as.\nDistribuci\u00f3n.\nEn gran parte de Europa, Asia e Am\u00e9rica setentrional. Est\u00e9ndese por gran parte do centro e metade oriental da Pen\u00ednsula Ib\u00e9rica, desde os Pireneos e Cordilleira Cant\u00e1brica at\u00e9 a Cordilleira Penib\u00e9tica; escasea moito cara a occidente e falta tanto en Portugal como nas Illas Baleares. \u00c9 raro en Galicia.\nObservaci\u00f3ns.\nAs\u00a0follas\u00a0\u00fasanse como adstrinxente e antis\u00e9ptico previamente enxugadas ao sol ou ao ar, en cocedura ou infusi\u00f3n.\n\u00c9 unha planta que se espalla facilmente, tapizando por completo o chan, chegando a cubrir grandes extensi\u00f3ns; por iso \u00e9 dif\u00edcil controlala en cultivo. \u00c9 unha das plantas mel\u00edferas. A planta en climas mediterr\u00e1neos, como na maior parte de Espa\u00f1a, adoita ter as follas m\u00e1is grosas e cori\u00e1ceas ca as europeas polo que alg\u00fans autores consid\u00e9rana como unha variedade distinta; A. uva-ursi subsp. crassifolia.\nOutra especie \u00e9 \"A. alpinus\" (L.) Sprengel, con froitos negros, follas aserradas que muchan polo outono por\u00e9n non caen at\u00e9 a primavera. Na Pen\u00ednsula Ib\u00e9rica aparece s\u00f3 nos Pireneos centrais (2.000 m).\nPropiedades.\nPrincipios activos: Cont\u00e9n abundantes taninos g\u00e1licos (10%). Heter\u00f3sidos hidroquin\u00f3nicos: arbut\u00f3sido (8-10%), metil arbut\u00f3sido. Pigmentos flav\u00f3nicos derivados do quercetol. Abundantes triterpenos pentac\u00edclicos: \u00e1cido urs\u00f3lico, uvaol. Alanto\u00edna. Segundo a R.F.E., a droga seca debe de conter polo menos un 8% de derivados hidroquin\u00f3nicos, expresados como arbutina anhidra. Outras fontes: glic\u00f3sidos (arbutina e metilarbutina), ericolina, ursina, taninos, \u00e1cido g\u00e1lico, \u00e1cido c\u00edtrico, esencia de quercetina.\nIndicaci\u00f3ns: Os taninos son respons\u00e1beis do seu efecto adstrinxente (antidiarreico, hemost\u00e1tico por vasoconstrici\u00f3n local); os flavonoides, dunha lixeira acci\u00f3n como diur\u00e9tico. O arbut\u00f3sido conf\u00edrelle propiedades como antimicrobiano de tropismo espec\u00edfico sobre o tracto urinario (o arbut\u00f3sido hidrol\u00edzase pola acci\u00f3n da flora bacteriana intestinal, liberando hidroquinona, que se elimina por v\u00eda renal). A alanto\u00edna xustifica as s\u00faas propiedades reepitelizantes. Lit\u00f3ntrico, antiflox\u00edstico. Indicado para infecci\u00f3ns das v\u00edas urinarias: cistite, pielonefrite, prostatite, uretrite, ureterite. Litiase. En uso t\u00f3pico: feridas e ulceraci\u00f3ns d\u00e9rmicas, bocais ou corneais, blefarite, conxuntivite, parodontopat\u00edas, farinxite, dermatite, eritemas, prurito, vulvovaxinite.\nContraindicado coa\u00a0gravidez. Gastrite, \u00falcera gastroduodenal: os taninos poden irritar a mucosa g\u00e1strica. Neste caso deber\u00e1 rebaixarse a concentraci\u00f3n e dosificaci\u00f3n, eliminar o exceso de taninos con carb\u00f3n activado, asociar a drogas con mucilaxes, como a altea,\u00a0ou administrar en forma de maceraci\u00f3n.Dose extraterap\u00e9uticas poden determinar un efecto oxit\u00f3cico.\n\u00dasanse as follas. Infusi\u00f3n uso interno: 10-30 g/l, 1 litro ao d\u00eda. Decocci\u00f3n uso interno: 30 g/l, 1 litro ao d\u00eda. Maceraci\u00f3n uso interno: 20-30 g/litro. Macerar 24 horas, coar, quentar lixeiramente no momento de tomalo. Decocci\u00f3n uso externo: 30 g/l, 1 litro ao d\u00eda.\nOutros usos: O t\u00e9 caucasiano de Rusia (kutai) prepar\u00e1base con follas novas, fervidas ou en infusi\u00f3n. O tafilete (pel de Rusia) obtense curtindo a pel coas follas. Tribos da zona canadense te\u00f1en tomado os froitos preparados de diversas formas.Os indios de Vancouver fumaban as follas como tabaco. O fume ten un cheiro doce e por iso us\u00e1ronse as follas tam\u00e9n como aromatizante do tabaco. Os indios norteamericanos usaron as follas con diferentes reactivos, para obter tinguiduras con tons pardas, ocres, cinsentas ou negras, que despois usaban en tinturas sacras.\nTaxonom\u00eda.\n\"Arctostaphylos uva-ursi\" foi descrita por (L.) Spreng. e publicado en \"Systema Vegetabilium, editio decima sexta\" 2: 287. 1825.\nArctostaphylos: nome xen\u00e9rico que deriva das palabras gregas \"arktos\" = \"oso\", e \"staphule\" = \"acio de uvas\", en referencia ao nome com\u00fan das especies co\u00f1ecidas e talvez tam\u00e9n en alusi\u00f3n aos osos que se alimentan dos froitos de uva.\nuva-ursi: ep\u00edteto latino que significa \"uva de osos\"."}
{"id": "342024", "revid": "18868", "url": "https://gl.wikipedia.org/wiki?curid=342024", "title": "Arctostaphylos uva-ursi", "text": ""}
{"id": "342028", "revid": "23204", "url": "https://gl.wikipedia.org/wiki?curid=342028", "title": "Arleira", "text": "A arleira ou berberiz (Berberis vulgaris) \u00e9 unha especie\u00a0de arbusto espi\u00f1ento pertencente \u00e1 familia das berberid\u00e1ceas.\nDescrici\u00f3n.\n\u00c9 un arbusto denso armado de espi\u00f1os triplos. Ten os talos le\u00f1osos que acadan at\u00e9 os 2 m de altura, son erectos e ramificados coa casca\u00a0de cor cinsenta. As follas son ovais, alternas, con pec\u00edolo curto duns tres cent\u00edmetros de lonxitude. Presentan unha gradaci\u00f3n desde follas at\u00e9 espi\u00f1os, de forma que as de m\u00e1is dun ano vanse transformando en espi\u00f1os. As flores aparecen entre abril e xu\u00f1o, son mi\u00f1udas e amarelas, agrupadas en pequenos acios\u00a0p\u00e9nsiles. Os froitos son bagas de 1\u00a0cm de lonxitude de cor vermella brillante, acedas pero de sabor agrad\u00e1bel.\nNesta planta p\u00f3dese desenvolver a fase ac\u00eddica do perigoso fungo \"Puccinia graminis\" (ferruxe negra), que provoca a doenza da ferruxe dos cereais.\nDistribuci\u00f3n e h\u00e1bitat.\n\u00c9 un arbusto moi com\u00fan nos bosques e pastos semi-\u00e1ridos en terreos calcarios de Europa central e meridional e Asia occidental. Tense tam\u00e9n naturalizado nos Estados Unidos.\nPropiedades.\nCont\u00e9n alcaloides derivados da isoquinolina: berberina (3 %), oxicantina (1,5 %) tam\u00e9n cont\u00e9n taninos e saponinas.\nUsos.\nMedicinais.\nA casca da ra\u00edz \u00e9 \u00fatil en conxesti\u00f3ns hepatobiliares e coleocistite e contra a retenci\u00f3n de ouri\u00f1os. Tam\u00e9n \u00e9 un laxante discreto. A planta, con excepci\u00f3n dos seus froitos e sementes, \u00e9 lixeiramente t\u00f3xica. O seu axente m\u00e1is poderoso \u00e9 a berberina, que tam\u00e9n se sabe que ten unha serie de efectos terap\u00e9uticos.\nGastronom\u00eda.\nEn Europa, as bagas util\u00edzanse tradicionalmente para facer marmelada. No suroeste de Asia, especialmente no\u00a0Ir\u00e1n, onde se lles chama \"zereshk\" (\u0632\u0631\u0634\u06a9), as bagas util\u00edzanse para coci\u00f1ar, as\u00ed como para facer marmelada.\nXardinaxe.\n\u00c9 moi utilizado en xardinar\u00eda como planta ornamental.\nEcolox\u00eda.\nA planta serve de alimento \u00e1s larvas novas da avela\u00ed\u00f1a \"Auchmis detersa\".\nCrece en outeiros asollados, entre os arbustos, en luminosos bosques de folla caediza e con\u00edferas. Agr\u00e1dalle os solos f\u00e9rtiles e calcarios arxilosos.\nTaxonom\u00eda.\n\"Berberis vulgaris\" foi descrita por Carl von Linn\u00e9\u00a0e publicado en \"Species Plantarum\" 1: 330\u2013331. 1753.\nBerberis: nome xen\u00e9rico que \u00e9 a forma latinizada do nome \u00e1rabe da froita.\nvulgaris: ep\u00edteto latino que significa \"com\u00fan\"."}
{"id": "342029", "revid": "18868", "url": "https://gl.wikipedia.org/wiki?curid=342029", "title": "Berberiz", "text": ""}
{"id": "342030", "revid": "18868", "url": "https://gl.wikipedia.org/wiki?curid=342030", "title": "Berberis vulgaris", "text": ""}
{"id": "342033", "revid": "23204", "url": "https://gl.wikipedia.org/wiki?curid=342033", "title": "Haka", "text": "A haka \u00e9 unha danza tradicional e berro de guerra do pobo maor\u00ed de Nova Zelandia. \u00c9 unha forma de danza que se representa en grupo, con movementos rexos, petando os p\u00e9s contra o chan e con berros r\u00edtmicos de acompa\u00f1amento.\nA haka de guerra era orixinalmente interpretada polos guerreiros antes da batalla, proclamando a s\u00faa forza e poder co obxectivo de amedrentar os inimigos. Por\u00e9n, a haka tam\u00e9n se realiza por outras raz\u00f3ns: dar a benvida a convidados distinguidos, para reco\u00f1ecer grandes logros, en funerais, e os grupos de kapa haka son moi com\u00fans nas escolas.\nOs equipos deportivos de Nova Zelandia realizan a haka antes dos encontros internacionais e a haka f\u00edxose moi co\u00f1ecida a nivel mundial. Esta tradici\u00f3n comezou coa selecci\u00f3n de f\u00fatbol de Nova Zelandia de 1888\u201389, e foi continuada pola selecci\u00f3n de rugby de Nova Zelandia (os \"All Blacks\") dende 1905."}
{"id": "342034", "revid": "98629", "url": "https://gl.wikipedia.org/wiki?curid=342034", "title": "Selecci\u00f3n feminina de h\u00f3ckey sobre xeo do Canad\u00e1", "text": "A selecci\u00f3n feminina de h\u00f3ckey sobre xeo do Canad\u00e1 \u00e9 o equipo que representa ao Canad\u00e1 nas competici\u00f3ns internacionais de h\u00f3ckey sobre xeo. En 2016, a IIHF publicou a clasificaci\u00f3n mundial de selecci\u00f3ns, na que Canad\u00e1 ocupou o segundo posto por detr\u00e1s da selecci\u00f3n de Estados Unidos. Canad\u00e1 \u00e9 a gran dominadora do h\u00f3ckey sobre xeo feminino a nivel mundial, tendo ga\u00f1ado a maior\u00eda dos principais torneos da modalidade. O maior rival do equipo canadense \u00e9 o dos Estados Unidos, o outro \u00fanico equipo que ten ga\u00f1ado alg\u00fan t\u00edtulo a nivel mundial.\nA adestradora actual do equipo \u00e9 a ex xogadora e ga\u00f1adora da medalla de prata ol\u00edmpica en 1998 Laura Schuler."}
{"id": "342037", "revid": "98629", "url": "https://gl.wikipedia.org/wiki?curid=342037", "title": "Ranunculales", "text": "Ranunculales \u00e9 un tax\u00f3n de eudicotiled\u00f3neas situado na categor\u00eda de orde, que nos sistemas de clasificaci\u00f3n actuais como o APG (1998), o seu sucesor APG II (2003), e o m\u00e1is actualizado APW est\u00e1 composto por sete familias cuxas relaci\u00f3ns filoxen\u00e9ticas co\u00f1\u00e9cense ben desde hai un tempo. Este clado \u00e9 unha rama basal das eudicotiled\u00f3neas e cont\u00e9n preto dun 1,6\u00a0% da diversidade de eudicotiled\u00f3neas.\nCaracteres.\nOs membros deste clado comparten os seguintes caracteres: nalg\u00fans membros a presenza de O-metilflavonois, presenza de flavonois; no corte transversal do talo novo (\"ronsel\") vense os feixes vasculares separados, os vasos presentes s\u00f3 na parte central, presenza de traqueidas verdadeiras; os raios exclusivamente largamente multiseriados (e tam\u00e9n no tronco, cando existe); madeira fluorescente nalg\u00fans representantes; c\u00e1mbium estratificado; as c\u00e9lulas cribosas do floema con plastidios longamente de tipo S (\"S-type\"), presenza de prote\u00edna P dispersiva (\"dispersive P-protein\"); no corte transversal (\"ronsel\") do pec\u00edolo\u00a0os feixes vasculares disp\u00f3\u00f1ense en forma de anel; as ceras da cut\u00edcula da folla formando grupos de t\u00fabulos, sendo a cera principal o nonacosan-10-ol; follas dispostas en espiral; as pezas do xineceo opostas \u00e1s do perianto; o perianto deciduo cando se forma o froito; semente con exotesta.\nA berberina, de presenza com\u00fan nesta orde, \u00e9 sintetizada pola v\u00eda da tirosina.\n\u00c1 data de edici\u00f3n do artigo (abril de 2007), non hab\u00eda informaci\u00f3n de abondo sobre os elementos de vaso, os dentes das follas, o desenvolvemento do endosperma, nin o tama\u00f1o do embri\u00f3n.\nDiversidade.\nRanunculales est\u00e1 conformado polos seguintes grupos monofil\u00e9ticos:\nEupteleaceae.\nComposta por un \u00fanico x\u00e9nero e d\u00faas especies de arbustos ou arbori\u00f1as \u00e1s veces cultivados como ornamentais, distrib\u00faense polo leste e sur de Asia. Illada do resto das familias de dicotiled\u00f3neas nos seus caracteres, pode ser reco\u00f1ecida polas s\u00faas follas dispostas en espiral, dentadas, con veas grosas, ascendentes e pinadas que van cara aos dentes; as bases do pec\u00edolo escarvadas, e as flores mi\u00fadas que non te\u00f1en perianto e te\u00f1en anteras cun conectivo longo e carpelos separados e estipitados. O froito \u00e9 unha s\u00e1mara pequena con forma de disco, debaixo dun costado \u00f3llanse os restos do estigma con forma de cepillo.\nPapaveraceae.\nPapaveraceae son usualmente herbas con alg\u00fan tipo de exsudado, con follas carnosas con bases amplas. As flores son d\u00edmeras, e o c\u00e1liz e a corola son claramente distingu\u00edbeis, o xineceo ten dous (ou m\u00e1is) carpelos, placentaci\u00f3n parietal, e usualmente un estilo curto.\nCircaeasteraceae.\nCircaeasteraceae \u00e9 facilmente reco\u00f1ec\u00edbe\u00f1. Son herbas mi\u00fadas, con follas con sistema de veas longamente dicot\u00f3mico, e as s\u00faas follas bastante pequenas te\u00f1en carpelos separados.\nLardizabalaceae.\nLardizabalaceae son usualmente rubideiras ou lianas con follas compostas e madeira con radios amplos, as plantas son monoicas ou dioicas. As flores son de tama\u00f1o medio e tr\u00edmeras, os membros do perianto opostos ao androceo, os carpelos son ceibes e os froitos son m\u00e1is ou menos carnosos, \u00e1s veces son fol\u00edculos.\nMenispermaceae.\nMenispermaceae \u00e9 reco\u00f1ecida polo seu h\u00e1bito usualmente de tipo rubideiro ou liana, radios amplos, pec\u00edolos pulvinados nas d\u00faas puntas, e usualmente a l\u00e1mina cori\u00e1cea con sistema de veas palmado. A l\u00e1mina tam\u00e9n \u00e9 usualmente peltada, e a\u00ednda se non o fose, os dous costados da l\u00e1mina case se atopan na punta do pec\u00edolo. As plantas son dioicas, as flores usualmente tr\u00edmeras son pequenas, e o froito son bagui\u00f1as que usualmente te\u00f1en un endocarpo esculpido de forma distintiva, e pode estar fortemente curvado (por iso co\u00f1\u00e9cese como \"a familia da semente con forma de l\u00faa\", en especial debido a \"Menispermum canadense\").\nBerberidaceae.\nBerberidaceae son herbas ou arbustos que poden ser reco\u00f1ecidos polo seu tecido secundario usualmente amarelo (\u00e9 m\u00e1is obvio nas ra\u00edces), e as s\u00faas follas usualmente compostas e con est\u00edpulas, con sistema de veas palmado e marxes fortemente dentados ou espi\u00f1entos. As s\u00faas flores son usualmente tr\u00edmeras, o perianto \u00e9 usualmente multiseriado, os estames opostos ao perianto, e a dehiscencia da antera \u00e9 valvada, sempre hai un s\u00f3 carpelo.\nRanunculaceae.\nRanunculaceae pode ser reco\u00f1ecida polo seu h\u00e1bito usualmente herb\u00e1ceo e as s\u00faas follas en espiral, usualmente sen est\u00edpulas, lobadas, con bases amplas. As flores te\u00f1en s\u00e9palos grandes e usualmente petaloides, \"p\u00e9talos\" nectar\u00edferos, en espiral, usualmente numerosos estames, e carpelos separados nacidos nun recept\u00e1culo ben desenvolvido.\nFiloxenia.\nRanunculales \u00e9 o clado basal de eudicotiled\u00f3neas. Seica \u00e9 monofil\u00e9tico sobre a base das secuencias de ADN \"rbcL\", \"atpB\" e ADNr 18S (Chase \"et\" \"al.\" 1993, Drinnan \"et\" al. 1994, Hoot e Crane 1995, Loconte \"et al\". 1995, Soltis \"et al\" 1997, 1998, 2000, K\u00e4llersj\u00f6 \"et al\". 1998, Hoot \"et al\". 1999, Savolainen \"et al\" 2000a, b). A presenza do alcaloide berberina tam\u00e9n pode ser unha sinapomorf\u00eda do grupo. A orde est\u00e1 composta por sete clados aos que lles foi asignada a categor\u00eda de familia, as familias m\u00e1is numerosas son Menispermaceae, Berberidaceae, Ranunculaceae e Papaveraceae. Estas familias tradicionalmente foron asociadas polo seu h\u00e1bito predominantemente herb\u00e1ceo, as s\u00faas follas dentadas ou lobadas ou at\u00e9 compostas, a presenza de alcaloides, tipicamente do tipo da bencil-isoquinolina, as flores hip\u00f3xinas coas partes usualmente diferenciadas e libres, e usualmente con moitos estames, e sementes con embri\u00f3ns mi\u00fados e endosperma copioso (Cronquist 1981, Thorne 1974, 1992).\nO grupo foi usualmente asociado co complexo de magn\u00f3lidas (por exemplo coas Magnoliales, as Laurales e as Canellales: Cronquist 1968, 1981, 1988, Dahlgren 1983,Takhtajan 1969, 1980, Thorne 1974, 1992), mais a morfolox\u00eda (Donoghue e Doyle 1989 Doyle \"et\" \"al.\" 1994) e as secuencias de ADN \"rbcL\", \"atpB\" e ADNr 18S xa citadas indican que Ranunculales \u00e9 o clado irm\u00e1n de todo o resto das tricolpadas (eudicotiled\u00f3neas).\nA \u00e1rbore filoxen\u00e9tica actualizada at\u00e9 abril de 2007:\nPapaveraceae est\u00e1 formada por Papaveroideae, Fumarioideae e Pteridophilloideae. Difire do resto dos membros do grupo no seu xineceo sincarpo, froitos capsulares, s\u00e9palos temperamente deciduos, e presenza de ou ben latic\u00edferos e zume coloreado, ou ben c\u00e9lulas especializadas con zume mucilaxinoso e claro. Estes caracteres, xunto coas sementes con arilo, son probabelmente sinapomorf\u00edas de Papaveraceae, ou evolucionaron moi cedo nesta familia.\nAs sinapomorf\u00edas morfol\u00f3xicas do clado que re\u00fane a Menispermaceae, Berberidaceae e Ranunculaceae non son evidentes, a\u00ednda que o grupo pos\u00fae un rexo soporte por parte das secuencias de ADN. Poida que Berberidaceae e Ranunculaceae te\u00f1an algunhas similitudes na forma da flor (Endress 1995).\nTaxonom\u00eda.\n&lt;br&gt;\nA orde cont\u00e9n 7 familias, 199 x\u00e9neros, e 4445 especies.\nExisten outras poucas familias separadas da orde Ranunculaceae. No sistema de clasificaci\u00f3n de Cronquist (Cronquist 1981, 1988), as Eupteleaceae eran exclu\u00eddas desta orde, como tam\u00e9n as Papaveraceae e Fumariaceae (inclu\u00edndo \u00e1s Pteridophyllaceae) que eran consideradas como parte da orde Papaverales.\nSin\u00f3nimos:\nEvoluci\u00f3n.\nMagall\u00f6n \"et\" \"al\". (1999) suxiren que o clado ten unha idade de 70 Ma, baseados nos f\u00f3siles m\u00e1is antigos que poden ser asignados ao mesmo, por\u00e9n eses f\u00f3siles son membros de Menispermaceae que non \u00e9 unha li\u00f1axe basal. Anderson \"et al\". (2005) datan ao devanceiro de Ranunculales e todos os seus parentes pr\u00f3ximos xa extintos (o grupo troncal ou \"stem group\" Ranunculales) nuns 122-120 Ma, e a diverxencia xa dentro do clado nuns 121-114 Ma. Todas as familias diverxiron antes dos 105 Ma ag\u00e1s a divisi\u00f3n entre Ranunculaceae e Berberidaceae que ocorreu hai uns 104-90 Ma (ver Anderson \"et\" \"al\". 2005 para m\u00e1is detalles de diversificaci\u00f3ns posteriores dentro do clado).\nGleissberg e Kadereit (1999) discuten a evoluci\u00f3n da morfolox\u00eda das follas no clado, e consideran que as follas de tipo ancestral (plesiom\u00f3rficas) quizais sexan politernada, acr\u00f3peta, e basipetamente pedada. Os dentes das follas glandulares, cun claro, persistente, \"swollen cap\" (unha especie de capucho que ten o dente, e que frecuentemente semella un botonci\u00f1o redondo, e adoita agachar un hidatodo) ao cal tam\u00e9n chegan as veas laterais de ordes m\u00e1is altas. Respecto dos col\u00e9teres, Drinnan \"et\" \"al.\" (1994) suxiren que a aparici\u00f3n de p\u00e9talos a partir de estames debe ocorrer moitas veces dentro do clado, por exemplo en Lardizabalaceae. Tamura (1965) resume a evidencia pola natureza estaminodial dos p\u00e9talos en Ranunculaceae: os p\u00e9talos te\u00f1en un s\u00f3 trazo foliar, est\u00e1n nos mesmos par\u00e1sticos ca os membros do androceo, e son semellantes aos estames no seu desenvolvemento temper\u00e1n, e tam\u00e9n usualmente son peltados (con p\u00e9).\u00a0Respecto a se a endexina do pole \u00e9 lamelada, o APW remarca que as c\u00e9lulas das ant\u00edpodas normalmente non son simplemente persistentes; p\u00f3dese atopar unha listaxe de datos en Williams e Friedman (2004).\nEcolox\u00eda.\nEste clado, quizais especialmente Menispermaceae e Ranunculaceae, non \u00e9 moi usado polas bolboretas para alimentaci\u00f3n das trillas (Ehrlich e Raven 1964). Hai datos acerca dunha fertilizaci\u00f3n atrasada por dous meses ou m\u00e1is despois de ocorrida a polinizaci\u00f3n, en clados como Eupteleaceae, Circeasteraceae, Lardizabalaceae, e Ranunculaceae (ver Sogo e Tobe 2006 e notas)."}
{"id": "342039", "revid": "5863", "url": "https://gl.wikipedia.org/wiki?curid=342039", "title": "Santa Mar\u00eda a Maior de Pontevedra", "text": ""}
{"id": "342040", "revid": "23204", "url": "https://gl.wikipedia.org/wiki?curid=342040", "title": "Spyrydon Lytvynovych", "text": "Spyrydon Lytvynovych (en , en ), nado o 6 de decembro de 1810 en Nadrichne (ent\u00f3n parte do Reino de Galicia e Lodomeria, actual Ucra\u00edna) e finado o 4 de xu\u00f1o de 1869 en Lemberg, foi metropolita de Lviv e primado da Igrexa Cat\u00f3lica Bizantina Ucra\u00edna entre 1864 e 1869."}
{"id": "342041", "revid": "2520", "url": "https://gl.wikipedia.org/wiki?curid=342041", "title": "Perfil falso", "text": ""}
{"id": "342042", "revid": "23204", "url": "https://gl.wikipedia.org/wiki?curid=342042", "title": "Catfishing", "text": "Na linguaxe de Internet, o catfishing \u00e9 unha actividade na cal unha persoa crea un perfil falso para ser empregado nas redes sociais con fins perversas. Este termo foi empregado por vez primeira en 2012, a partir da emisi\u00f3n do documental \"Catfish\". O catfishing poder\u00eda englobarse dentro do \"romance scam\", tam\u00e9n denominado fraude do amor por internet, na que delincuentes suplantan a identidade virtual doutras persoas, empregando fotograf\u00edas alleas, para establecer unha relaci\u00f3n a trav\u00e9s de Internet coas v\u00edtimas. A trav\u00e9s desta relaci\u00f3n, que pode xurdir de foros, p\u00e1xinas de citas ou mesmo redes sociais com\u00fans, os delincuentes tentan roubar informaci\u00f3n persoal e at\u00e9 mesmo cantidades econ\u00f3micas.\nSegundo alg\u00fans soci\u00f3logos, o desenvolvemento do catfishing poder\u00eda ser unha forma de explorar a identidade sexual en internet. Por exemplo, no programa da MTV \"Catfish\", baseado no documental do mesmo nome, unha rapaza chamada Sonny comezou a chatear cun modelo chamado Jamison, que finalmente resultou ser un perfil falso creado por Chelsea, unha rapaza que empregou unha identidade virtual alternativa para interactuar con outras mulleres en internet."}
{"id": "342044", "revid": "98629", "url": "https://gl.wikipedia.org/wiki?curid=342044", "title": "Phalanger", "text": "Phalanger \u00e9 un x\u00e9nero de mam\u00edferos marsupiais australidelfos da orde dos diprotodontes, suborde dos falanxeroideos, que \u00e9 o tipo da familia dos falanx\u00e9ridos.\nComprende un total de 13 especies, co\u00f1ecidas na bibliograf\u00eda internacional, entre outros, cos nomes de falanxeiros e cuscuses.\nCaracter\u00edsticas.\nFalanxeros e cusc\u00fas te\u00f1en un corpo repoludo cuberto por unha pelaxe grosa e la\u00fada. A s\u00faa coloraci\u00f3n \u00e9 moi vari\u00e1bel, e segundo as especies pode ser branca, avermellada ou negra. Te\u00f1en un foci\u00f1o curto, as orellas pequenas, \u00e1s veces invis\u00edbeis ocultas pola pelaxe, e unha longa cola pr\u00e9nsil e desprovista de pelo no seu extremo para facilitar a prensi\u00f3n. A lonxitude da cabeza e tronco oscila entre os 32 aos 60\u00a0cm, sendo a da cola m\u00e1is longa. O seu peso oscila entre 1 e 7\u00a0kg.\nDistribuci\u00f3n e h\u00e1bitat.\nViven nas Molucas, en Nova Guinea, nas illas Salom\u00f3n e na pen\u00ednsula de Cabo York, no extremo nororiental de Australia. Habitan en bosques pluviais, con musgos, e en bosques de eucaliptos, en zonas temperadas, secas e alpinas.\nBiolox\u00eda.\nComportamento.\nOs falanx\u00e9ridos son aniamis solitarios, arbor\u00edcolas, que s\u00f3 moi raramente descenden at\u00e9 o solo. Coa s\u00faa cola pr\u00e9nsil e os dous polgares op\u00f1\u00edbeis das patas dianteiras, ad\u00e1ptanse perfectamente ao seu h\u00e1bitat, os bosques tropicais. Pasan o d\u00eda durmindo en \u00e1rboles con ocos ou entre as follas, sa\u00edndo dos seu agochos pola noite para iren buscar o seu alimento, con movementos lentos e cautelosos.\nNutrici\u00f3n.\nAlim\u00e9ntanse sobre todo de froitos e follas, pero de cando en vez poden comer tam\u00e9n insectoss e outros pequenos artr\u00f3podos e ovos de paxaros.\nReproduci\u00f3n.\nDespois dun breve per\u00edodo de xestaci\u00f3n (apenas de d\u00faas semanas) as femias paren dunha a tres cr\u00edas, pero xeralmente s\u00f3 unha supervive, a\u00ednda que a femia est\u00e1 equipada con catro mamilas.\nA cr\u00eda abandona o marsupio despois duns meses. Poden vivir at\u00e9 11 anos.\nTaxonom\u00eda.\nDescrici\u00f3n.\nA x\u00e9nero foi descrito en 1780 polo m\u00e9dico e naturalista alem\u00e1n Gottlieb Conrad Christian Storr, na p\u00e1xina 38 da s\u00faa obra \"Prodromus Methodi Mammalium\". Litteris, Reissianis, T\u00fcbingen, pp.\u00a01\u201343, establecendo como especie tipo \"Didelphis orientalis\" .\nEtimolox\u00edas.\no nome cient\u00edfico do x\u00e9nero, \"Phalanger\", deriva do grego antigo \u03c6\u03ac\u03bb\u03b1\u03b3\u03be \u200e\"ph\u00e1lanx\", 'ara\u00f1a', en referencia aos dedos segundo e terceiro, unidos, dos p\u00e9s traseiros, coa adici\u00f3n da desinencia do lat\u00edn cient\u00edfico \"-er\".\nO nome falanxero \u00e9 unha variante de falanx\u00e9rido, nome de cada un dos membros da familia dos falanx\u00e9ridos, segundo o \"Gran dicionario Xerais da lingua\", unha forma m\u00e1is pr\u00f3xima ao lat\u00edn \"Phalanger\".\nA palabra cusc\u00fa ten unha orixe algo escura, pero a maior\u00eda dos etimoloxistas cren que deriva dunha voz dos aborixes das Molucas ou da Nova Guinea. En Europa comezou a usarse a mediados do s\u00e9culo XVII, como en franc\u00e9s, \"couscous\", ou en alem\u00e1n, baixo a forma \"Koeskoes\". (Hoxe en alem\u00e1n o seu nome \u00e9 \"Kuscus\").\nO termo entrou no lat\u00edn cient\u00edfico a finais do XVIII e principos do XIX, como nome de dous de x\u00e9neros (sin\u00f3nimos de \"Phalanger\"), \"Coescoes\", descrito en 1799 por Lac\u00e9p\u00e8de, e \"Cuscus\", descrito en 1826 por Lesson, que probabelmente derivaron estes nomes do alem\u00e1n ou do franc\u00e9s, respectivamente.\nSin\u00f3nimos.\nAdemais de polo nome orixinal que lle adxudicou Storr, e que \u00e9 o actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nClasificaci\u00f3n.\nAs especies e subespecies comprendidas polo x\u00e9nero difiren segundo as autoridades.\n\u2014 Segundo o \"Mammals Species of the World\" (:\nX\u00e9nero \"Phalanger\" \n\u2014 Segundo o Sistema Integrado de Informaci\u00f3n Taxon\u00f3mica (:\nX\u00e9nero \"Phalanger\" \n\u2014 Segundo o National Center for Biotechnology Information (:\nX\u00e9nero \"Phalanger\""}
{"id": "342045", "revid": "197", "url": "https://gl.wikipedia.org/wiki?curid=342045", "title": "En\u00f3rmic Banda", "text": "En\u00f3rmic Banda \u00e9 unha revista de banda dese\u00f1ada creada en 1996 pola Coordinadora de Equipos de Normalizaci\u00f3n Ling\u00fc\u00edstica dos Institutos do Saln\u00e9s.\nHistoria.\nCoa idea de promover a elaboraci\u00f3n de traballos gr\u00e1ficos, vi\u00f1etas e historietas de c\u00f3mic dese\u00f1ados polo alumnado dos Institutos da comarca, naceu esta publicaci\u00f3n editada de xeito conxunto e distribu\u00edda entre o alumnado dos centros interesados no proxecto, independentemente de que presentasen traballos para o proxecto ou non. Foi polo tanto, desde os seus inicios un proxecto colaborativo, que pretend\u00eda, ademais, conectar \u00e1s comunidades educativas de toda a comarca a trav\u00e9s da creaci\u00f3n gr\u00e1fica e a dinamizaci\u00f3n ling\u00fc\u00edstica.\nTodos os traballos publicados foron realizados por alumnos e alumnas dos centros da comarca, a\u00ednda que para a portada e contraportada pensouse desde un inicio en solicitar a colaboraci\u00f3n dalg\u00fan artista pl\u00e1stico vinculado \u00e1 bisbarra. Ao mesmo tempo, inclu\u00eduse tam\u00e9n un limiar dalg\u00fan escritor ou escritora vinculada ao Saln\u00e9s.\nAo longo da historia de \"En\u00f3rmic Banda\" os artistas convidados e convidadas en cada unha das edici\u00f3ns foron os que seguen:\nA revista tivo unha primeira \u00e9poca, do curso 95-96 ao 99-200, moi frut\u00edfera nas primeiras edici\u00f3ns, pero o descenso no n\u00famero de traballos e a falta de interese do alumnado, mesmo para a s\u00faa lectura, fixo que se deixase o proxecto aparcado por un tempo. No curso 2004-2005, despois de detectar un primeiro espertar no c\u00f3mic galego (xeraci\u00f3n Golfi\u00f1o), volveuse propo\u00f1er ao alumnado a elaboraci\u00f3n da revista. Mellorouse a edici\u00f3n, coa inclusi\u00f3n de p\u00e1xinas en cor e o proxecto volveu tomar corpo e continuou a medra at\u00e9 hoxe, fortemente consolidado.\nNo transcurso da s\u00faa historia, m\u00e1is de catrocentos cincuenta rapaces e rapazas viron publicados os seus traballos no \"En\u00f3rmic Banda\". M\u00e1is de trescentos cincuenta traballos, de todos os formatos e estilos da banda dese\u00f1ada. Temas variad\u00edsimos inspirados na realidade, na literatura, na imaxinaci\u00f3n desbordante... Mesmo alg\u00fan deses incipientes creadores est\u00e1n hoxe consolidados e traballando en \u00e1mbitos profesionais relacionados coa ilustraci\u00f3n, a banda dese\u00f1ada ou o dese\u00f1o gr\u00e1fico."}
{"id": "342046", "revid": "23562", "url": "https://gl.wikipedia.org/wiki?curid=342046", "title": "Ingleses R.C.", "text": ""}
{"id": "342047", "revid": "6939", "url": "https://gl.wikipedia.org/wiki?curid=342047", "title": "Blanca-Ana Roig Rechou", "text": ""}
{"id": "342049", "revid": "23204", "url": "https://gl.wikipedia.org/wiki?curid=342049", "title": "Berberidaceae", "text": "Berberidaceae (as berberid\u00e1ceas) \u00e9 unha familia de plantas anxiospermas pertencente \u00e1 orde das ranunculales. Consta de dezaseis x\u00e9neros con seiscentas cincuenta especies, que se distrib\u00faen polas zonas temperadas do hemisferio norte e os Andes suramericanos, e algunhas escasas especies son tropicais ou de desertos.\nEcolox\u00eda.\nA polinizaci\u00f3n \u00e9 entom\u00f3fila, os estames frecuentemente son moi irrit\u00e1beis e ao menor contacto guindan o pole. As sementes de \"Caulophyllum\"\u00a0aboian como adaptaci\u00f3n \u00e1 hidrocoria. As especies de \"Leontice\" presentan adaptaci\u00f3n \u00e1 dispersi\u00f3n como estepicursor nos desertos do suroeste de Asia, mentres que as sementes con eleosomas disp\u00e9rsanas insectos, por exemplo, as de \"Vancouveria\" disp\u00e9rsanas avespas da especie \"Vespula vulgaris\".\nA maior\u00eda das especies son compo\u00f1entes do monte baixo mes\u00f3filo na rexi\u00f3n Hol\u00e1rtica, mentres que \"Bongardia\" e \"Leontice\" son xer\u00f3fitos desert\u00edcolas. Cinco das oito especies de \"Gymnospermium\" est\u00e1n ameazadas de extinci\u00f3n e reciben protecci\u00f3n. As especies de \"Berberis\" son padr\u00f3ns alternantes de especies de ferruxes (fungos da orde Uredinales).\nFitoqu\u00edmica.\nA familia presenta numerosos tipos de alcaloides, sendo o m\u00e1is com\u00fan a berberina, unha bencilisoquinolina que tingue a planta de amarelo. A protopina, un alcaloide aporf\u00ednico, est\u00e1 presente en \"Nandina\" e a darvasamina, unha quinolizidina, en \"Gymnospermium.\" Aparecen ademais flavonois (miricetina, quercetina, kaempferol) e flavonoides isoprenilados. Non cianoxen\u00e9ticas, ag\u00e1s\u00a0\"Nandina\", con compostos derivados da tirosina. Fisiolox\u00eda C3 rexistrada en \"Berberis\" e \"Leontice\".\nUsos.\nNumerosas especies desta familia te\u00f1en usos como f\u00e1rmacos tradicionais, especialmente en Asia oriental. \"Sinopodophyllum hexandrum\" \u00fasase coma veleno e en xardinaxe. \"Podophyllum peltatum\" \u00fasase como insecticida, un dos seus compostos, o etop\u00f3sido \u00fasase contra o cancro de pulm\u00f3n; con todo, as s\u00faas bagas son comest\u00edbeis.\nPosici\u00f3n sistem\u00e1tica.\nAs berberid\u00e1ceas son un grupo de anxiospermas que se incl\u00faen no clado Eudicotiled\u00f3neas. A s\u00faa estrutura floral tr\u00edmera e as follas frecuentemente compostas son reminiscentes das lardizabal\u00e1ceas, coas que foron usualmente relacionadas, pero das que difiren por outros caracteres importantes. Base\u00e1ndose en datos moleculares e morfol\u00f3xicos, o APW (Angiosperm Phylogeny Website) considera que forma parte da orde Ranunculales, sendo o grupo irm\u00e1n das ranuncul\u00e1ceas (coas que comparte diversos caracteres anat\u00f3micos) nun clado moderadamente avanzado da orde (cf. AP-website).\nT\u00e1xones inclu\u00eddos.\nNos sistemas cl\u00e1sicos dist\u00ednguense 4 grupos de x\u00e9neros, aos que usualmente considerouse tribos ou familias distintas, segundo o sistema. Na maior\u00eda dos sistemas, o x\u00e9nero \"Nandina\" vense considerando como o m\u00e1is primitivo da familia e merecedor dunha subfamilia propia, Nandinoideae. Con todo, as an\u00e1lises filoxen\u00e9ticas moleculares m\u00e1is recentes que usan o xene cloroplastidial \"nhdF\" (v\u00e9\"x\"ase Kim, Kim, Kim &amp; Jansen, 2004, nas notas) indican a e\"x\"istencia de tres grandes grupos monofil\u00e9ticos (que poden considerarse tribos), ben caracterizados polos seus n\u00fameros cromos\u00f3micos b\u00e1sicos (\"x\" = 6, Epimedieae; x = 7, Berberideae; x = 8, Leonticeae; x = 10, Nandineae), cuxas relaci\u00f3ns non est\u00e1n claras, ag\u00e1s no caso de Nandineae, que ser\u00eda o grupo irm\u00e1n de Leonticeae). Tampouco queda clara a situaci\u00f3n do x\u00e9nero \"Mahonia\", que aparece como claramente parafil\u00e9tico e basal do x\u00e9nero \"Berberis\" (v\u00e9xase Kim, Kim &amp; Landrum, 2004, nas notas) e do que se diferencia con dificultade, existindo ademais h\u00edbridos entre eles, polo que pasou a sinonimia.\nOs x\u00e9neros desta familia actualmente reco\u00f1ecidos p\u00f3dense distinguir mediante a clave a seguir:"}
{"id": "342050", "revid": "18868", "url": "https://gl.wikipedia.org/wiki?curid=342050", "title": "Berberid\u00e1ceas", "text": ""}
{"id": "342051", "revid": "131329", "url": "https://gl.wikipedia.org/wiki?curid=342051", "title": "Distribuci\u00f3n normal multivariante", "text": "&lt;/math&gt;formula_1\nEn probabilidade e estat\u00edstica, unha distribuci\u00f3n normal multivariante, tam\u00e9n chamada distribuci\u00f3n gaussiana multivariante, \u00e9 unha xeneralizaci\u00f3n da distribuci\u00f3n normal unidimensional a dimensi\u00f3ns superiores.\nCaso xeral.\nUn vector aleatorio formula_11 segue unha distribuci\u00f3n normal multivariante se satisfai as seguintes condici\u00f3ns equivalentes:\nSe formula_19 \u00e9 unha matriz non singular, ent\u00f3n a distribuci\u00f3n pode describirse pola seguinte funci\u00f3n de densidade:\n\\exp\n\\left(\n ( \\mathbf x - \\mathbf \\mu)^\\top \\Sigma^{-1} (\\mathbf x - \\mathbf \\mu)\n\\right)\n&lt;/math&gt;\nonde formula_21 \u00e9 o determinante de formula_19. A ecuaci\u00f3n red\u00facese \u00e1 distribuci\u00f3n normal se formula_19 \u00e9 un escalar (\u00e9 dicir, unha matriz 1x1).\nO vector \u03bc nestas circunstancias \u00e9 a esperanza de \"X\" e a matriz formula_24 \u00e9 a matriz de covarianza das compo\u00f1entes \"X\"\"i\".\n\u00c9 importante comprender que a matriz de covarianza pode ser singular (a\u00ednda que non estea as\u00ed descrita pola f\u00f3rmula de arriba, para a que formula_25 est\u00e1 definida).\nEste caso aparece con frecuencia en estat\u00edstica; por exemplo, na distribuci\u00f3n do vector de residuos en problemas ordinarios de regresi\u00f3n linear. Ademais, os \"X\"\"i\" son en xeral \"non\" independentes; poden verse como o resultado de aplicar a transformaci\u00f3n linear \"A\" a unha colecci\u00f3n de variables normais \"Z\".\nEsta distribuci\u00f3n dun vector aleatorio \"X\" que segue unha distribuci\u00f3n normal multivariante pode ser descrita coa seguinte notaci\u00f3n:\nou facer expl\u00edcito que \"X\" \u00e9 \"n\"-dimensional,\nFunci\u00f3n de distribuci\u00f3n.\nA funci\u00f3n de distribuci\u00f3n formula_26 def\u00ednese como a probabilidade de que todos os valores dun vector aleatorio formula_27 sexan menores ou iguais que os valores correspondentes dun vector formula_28. A\u00ednda que F non te\u00f1a unha f\u00f3rmula, hai unha serie de algoritmos que permiten estimala numericamente.\nContraexemplo.\nO feito de que d\u00faas variables aleatorias \"X\" e \"Y\" sigan unha distribuci\u00f3n normal, cada unha, non implica que o par (\"X\",\u00a0\"Y\") siga unha distribuci\u00f3n normal conxunta. Un exemplo simple d\u00e1se con \"X\" Normal(0,1), \"Y\" = \"X\" se |\"X\"| &gt; 1 e \"Y\" = \u2212\"X\" se |\"X\"| &lt; 1. isto tam\u00e9n \u00e9 certo para m\u00e1is de d\u00faas variables aleatorias.\nNormalmente distribu\u00eddas e independencia.\nSe \"X\" e \"Y\" est\u00e1n normalmente distribu\u00eddas e son independentes, a s\u00faa distribuci\u00f3n conxunta tam\u00e9n est\u00e1 normalmente distribu\u00edda, \u00e9 dicir, o par (\"X\",\u00a0\"Y\") debe ter unha distribuci\u00f3n normal bivariante. En calquera caso, un par de variables aleatorias normalmente distribu\u00eddas non te\u00f1en por que ser independentes ao seren consideradas de forma conxunta.\nCaso bivariante.\nNo caso particular de d\u00faas dimensi\u00f3ns, a funci\u00f3n de densidade (con media (0, 0)) \u00e9\nonde formula_30 \u00e9 o coeficiente de correlaci\u00f3n entre formula_27 e formula_32. Neste caso,\nTransformaci\u00f3n af\u00edn.\nSe formula_34 \u00e9 unha transformaci\u00f3n af\u00edn de formula_35 onde formula_36 \u00e9 un vector de constantes formula_37 e formula_38 unha matriz formula_39, ent\u00f3n formula_40 ten unha distribuci\u00f3n normal multivariante con esperanza formula_41 e varianza formula_42 \u00e9 dicir, formula_43. En particular, calquera subconxunto dos formula_44 ten unha distribuci\u00f3n marxinal que \u00e9 tam\u00e9n unha normal multivariante.\nPara ver isto, pode considerarse o seguinte exemplo: para extraer o subconxunto formula_45, empr\u00e9gase\no que extrae directamente os elementos desexados.\nOutro corolario ser\u00eda que a distribuci\u00f3n de formula_47, onde formula_48 \u00e9 un vector da mesma lonxitude que formula_27 e o punto indica un produto vectorial, \u00e9 unha distribuci\u00f3n gaussiana unidimensional con formula_50. Este resultado obtense empregando\ne considerando s\u00f3 a primeira compo\u00f1ente do produto (a primeira fila de formula_52 \u00e9 o vector formula_48). A definici\u00f3n positiva de formula_54 implica que a varianza do produto vectorial deber\u00eda ser positiva.\nInterpretaci\u00f3n xeom\u00e9trica.\nAs curvas de equidensidade dunha distribuci\u00f3n normal multivariante son elipsoides (\u00e9 dicir, transformaci\u00f3ns lineares de hiperesferas) centrados na media. as direcci\u00f3ns dos eixes principais dos elipsoides ve\u00f1en dadas polos vectores propios da matriz de covarianza formula_54. As lonxitudes relativas dos cadrados dos eixes principais ve\u00f1en dadas polos correspondentes vectores propios.\nSe formula_56 \u00e9 unha descomposici\u00f3n espectral onde as columnas de U son vectores propios unitarios e formula_57 \u00e9 unha matriz diagonal de valores propios, ent\u00f3n temos\nAdemais, \"U\" pode escollerse de tal modo que sexa unha matriz de rotaci\u00f3n, tal que invertendo un eixe non te\u00f1a ning\u00fan efecto en formula_59, pero invertendo unha columna, cambie o signo do determinante de \"U\"'. A distribuci\u00f3n formula_60 \u00e9 en efecto formula_61 escalada por formula_62, rotada por \"U\" e trasladada por formula_18.\nReciprocamente, calquera escolla de formula_18, matriz de rango completo \"U\", e valores diagonais positivos formula_65 cede o paso a unha distribuci\u00f3n normal non singular multivariante. Se calquera formula_65 \u00e9 cero e \"U\" \u00e9 cadrada, a matriz de covarianza formula_67 \u00e9 singular. Xeometricamente isto significa que cada curva elipsoide \u00e9 infinitamente delgada e ten volume cero nun espazo \"n\"-dimensional, as\u00ed como, polo menos, un dos principais eixes ten lonxitude cero.\nCorrelaci\u00f3ns e independencia.\nEn xeral, as variables aleatorias poden ser incorreladas, pero altamente dependentes, mais se un vector aleatorio ten unha distribuci\u00f3n normal multivariante, ent\u00f3n calquera d\u00faas ou m\u00e1is das s\u00faas compo\u00f1entes que sexan incorreladas, son independentes.\nPor\u00e9n, non \u00e9 certo que d\u00faas variables aleatorias que est\u00e1n (separadamente, marxinalmente) normalmente distribu\u00eddas e incorreladas sexan independentes. D\u00faas variables aleatorias que est\u00e1n normalmente distribu\u00eddas poden que non o estean conxuntamente.\nMomentos m\u00e1is altos.\nO momento est\u00e1ndar de \"k\"-\u00e9sima orde de \"X\" def\u00ednese como\nonde formula_69\nOs momentos centrais de orde \"k\" ve\u00f1en dados como segue:\n(a) Se \"k\" \u00e9 impar, formula_70.\n(b) Se \"k\" \u00e9 par, con formula_71, ent\u00f3n\nonda a suma se toma sobre todas as disposici\u00f3ns de conxuntos formula_73 en formula_74 pares (non ordenados). \u00c9 dicir, se se ten un \"k\"-\u00e9simo (formula_75) momento central, estaranse a sumar os produtos de formula_76 covarianzas (a notaci\u00f3n -formula_18 suprimiuse para facilitar a lectura):\nIsto d\u00e1 lugar a formula_79 termos na suma (15 no caso superior), nos que cada un \u00e9 o produto de formula_74 (3 neste caso) covarianzas. Para momentos de orde cuarta (catro variables) hai tres termos. Para momentos de orde sexta hai 3\u00a0\u00d7\u00a05 = 15 termos, e para momentos de orde oitava hai 3\u00a0\u00d7\u00a05\u00a0\u00d7\u00a07 = 105 termos.\nAs covarianzas son ent\u00f3n determinadas mediante a substituci\u00f3n dos termos da lista formula_81 polos termos correspondentes da lista que consiste en formula_82 uns, logo formula_83 douses etc... Para ilustrar isto, pode examinarse o seguinte caso de momento central de orde cuarta:\nonde formula_89 \u00e9 a covarianza de formula_90 e formula_91. A idea do m\u00e9todo descrito \u00e9 que primeiro se atopa o caso xeral para o momento formula_92-\u00e9simo, onde se te\u00f1en formula_92 diferentes variables formula_27 - formula_95 e ent\u00f3n p\u00f3dense simplificar apropiadamente. Se se ten formula_96 ent\u00f3n, simplemente se considera formula_97 e ded\u00facese que formula_98.\nDistribuci\u00f3ns condicionais.\nSe formula_18 y formula_54 se dividen como segue:\nent\u00f3n a distribuci\u00f3n de formula_105 condicionada a formula_106 \u00e9 unha normal multivariante formula_107 onde\ne matriz de covarianza\nEsta matriz \u00e9 o complemento de Schur de formula_110 en formula_111. Isto significa que para calcular a matriz condicional de covarianza se inverte a matriz global de covarianza, despr\u00e9zanse as filas e as columnas correspondentes \u00e1s variables baixo as que est\u00e1 condicionada e ent\u00f3n inv\u00e9rtese de novo para conseguir a matriz condicional de covarianza.\nS\u00e1bese que formula_106 altera a varianza, a\u00ednda que a nova varianza non dependa do valor espec\u00edfico de formula_113; quizais resulta m\u00e1is sorprendente que a media se cambia por formula_114; pode compararse isto coa situaci\u00f3n na que non se co\u00f1ece o valor de formula_113, caso no que formula_105 ter\u00eda como distribuci\u00f3n\nformula_117.\nA matriz formula_118 co\u00f1\u00e9cese como a matriz de coeficientes de regresi\u00f3n.\nEsperanza condicional bivariante.\nNo caso\nformula_119\nent\u00f3n\nformula_120\nonde esta \u00faltima raz\u00f3n adoita chamarse raz\u00f3n inversa de Mills.\nMatriz de informaci\u00f3n de Fisher.\nA matriz de informaci\u00f3n de Fisher (MIF) para unha distribuci\u00f3n normal toma unha formulaci\u00f3n especial. O elemento formula_121 da MIF para formula_122 \u00e9\nonde\nDiverxencia de Kullback-Leibler.\nA diverxencia de Kullback-Leibler de formula_128 a formula_129 \u00e9:\nO logaritmo debe tomarse con base \"e\" nos dous termos (logaritmos neperianos); seguindo o logaritmo est\u00e1n os logaritmos neperianos das expresi\u00f3ns que son ambos os factores da funci\u00f3n de densidade ou se non, xorden naturalmente. A diverxencia de arriba m\u00eddese en nats. Dividindo a expresi\u00f3n de arriba por log\"e\"\u00a02 d\u00e1se paso a a diverxencia en bits.\nEstimaci\u00f3n de par\u00e1metros.\nA funci\u00f3n de densidade de probabilidade dunha normal multivariante \"N\"-dimensional \u00e9\ne o estimador de m\u00e1xima verosimilitude da matriz de covarianza para unha mostra de \"n\" observaci\u00f3ns \u00e9\no que \u00e9, simplemente, a matriz da mostra de covarianza. Este \u00e9 un estimador con nesgo que ten como esperanza\nUnha covarianza da mostra sen nesgo \u00e9\nEntrop\u00eda.\nA entrop\u00eda diferencial da distribuci\u00f3n normal multivariante \u00e9\nonde formula_136 \u00e9 o determinante da matriz de covarianza formula_54.\nTests de normalidade multivariante.\nOs tests de normalidade multivariante comproban a similitude dun conxunto dado de datos coa distribuci\u00f3n normal multivariante. A hip\u00f3tese nula \u00e9 que o conxunto de datos \u00e9 similar \u00e1 distribuci\u00f3n normal e polo tanto un p-valor suficientemente pequeno indica datos non normais. Os tests de normalidade multivariante incl\u00faen o test de Cox-Small e a adaptaci\u00f3n de Smith y Jain\n do test de Friedman-Rafsky.\nSimulando valores da distribuci\u00f3n.\nUn m\u00e9todo amplamente empregado para simular un vector aleatorio formula_27 da distribuci\u00f3n normal multivariada formula_139-dimensional con vector de medias formula_18 e matriz de covarianza formula_54 (requirida para que sexa sim\u00e9trica e definida positiva) funciona como segue:"}
{"id": "342052", "revid": "22570", "url": "https://gl.wikipedia.org/wiki?curid=342052", "title": "Papaverales", "text": "Papaverales \u00e9 un taxon\u00a0de dicotiled\u00f3neas situado na categor\u00eda de orde, que nos sistemas de clasificaci\u00f3n antigos como o de Cronquist (Cronquist 1981, 1988) conti\u00f1a \u00e1s familias Papaveraceae, Fumariaceae e Pteridophyllaceae. Nos sistemas de clasificaci\u00f3n actuais como o APG (1998\n), o seu sucesor APG II (2003\n), e o m\u00e1is actualizado APW\n) estas 3 familias pasan a ser subfamilias da familia Papaveraceae, sendo as subfamilias Papaveroideae, Fumarioideae e Pteridophylloideae. Papaveraceae pertence \u00e1 orde Ranunculales, e a orde Papaverales xa non se usa.\nVer Taxonom\u00eda de Papaveraceae para m\u00e1is informaci\u00f3n."}
{"id": "342053", "revid": "18868", "url": "https://gl.wikipedia.org/wiki?curid=342053", "title": "Papverales", "text": ""}
{"id": "342054", "revid": "25871", "url": "https://gl.wikipedia.org/wiki?curid=342054", "title": "Papaveraceae", "text": "Papaveraceae (as papaver\u00e1ceas) \u00e9 unha familia de anxiospermas da orde Ranunculales. Consta de 44 x\u00e9neros cunhas 770 especies, distribu\u00eddas polas zonas temperadas do planeta (especialmente no hemisferio norte) e practicamente ausentes en \u00e1reas netamente tropicais. O concepto que aqu\u00ed se utiliza engloba como subfamilias dous t\u00e1xones que frecuentemente se consideran familias separadas: Fumariaceae Bercht. &amp; J. Presl, 1820 e Pteridophyllaceae (Murb., 1912) Nakai ex Reveal &amp; Hoogland, 1991.\nSon herbas ou arbustos con canles resin\u00edferas presentes, l\u00e1tex branco, crema ou amarelo. Secreci\u00f3ns con alcaloides (bencil-isoquinolina), follas simples, alternas, espiraladas. Ex. \"Papaver somniferum\" (papoula), \"Argemone mexicana\" (cardo santo)."}
{"id": "342055", "revid": "18868", "url": "https://gl.wikipedia.org/wiki?curid=342055", "title": "Papaver\u00e1ceas", "text": ""}
{"id": "342056", "revid": "89787", "url": "https://gl.wikipedia.org/wiki?curid=342056", "title": "Papaver", "text": "Papaver \u00e9 un x\u00e9nero de anxiospermas, co\u00f1ecidas coma papoulas, que pertencen \u00e1 familia Papaveraceae e que se distrib\u00faen por Europa, Asia e Am\u00e9rica do Norte.\nEtimolox\u00eda.\nDo lat\u00edn p\u0103p\u0101v\u0115r, v\u0115ris, co mesmo significado. Xa en C\u00e1tulo, 19,12; Virxilio, \"Eneida\", 4, 486; Plinio o Vello, \"Historia Naturalis\", 26, 67.\nDescrici\u00f3n.\nSon herbas anuais, bienais ou vivaces, con l\u00e1tex de ordinario branco e con follas m\u00e1is ou menos divididas, as inferiores pecioladas\u00a0e as superiores, cando existen, s\u00e9siles. As flores son actinomorfas, pedunculadas, terminais e solitarias e de casulo p\u00e9nsil. Te\u00f1en 2 ou 3 s\u00e9palos, caedizos na floraci\u00f3n e 4-6 P\u00e9talos, fugaces, de prefloraci\u00f3n corrugada, \u00e1s veces imbricados e de cor vermella, laranxa, amarela, branca ou violeta. Os estames son numerosos, con anteras subglobosas ou elipsoides mentres o ovario non ten estilo, mais un disco apical provisto de 3-18 estigmas radiais. O froito \u00e9 unha c\u00e1psula de forma mazuda a subglobosa, unilocular, falsamente tabicada, case sempre dehiscente por uns poros situados baixo o disco. Cont\u00e9n num\u00e9rosas sementes de 0,5-1,5\u00a0mm, reniformes, estriadas ou reticuladas, m\u00e1is ou menos alveoladas e de diversas cores.\nEspecies aceptadas.\nDas m\u00e1is de 400 descritas, das cales case 300 son discutidas e 85 sin\u00f3nimos, s\u00f3 55 est\u00e1n aceptadas:\nEspecies presentes na Pen\u00ednsula Ib\u00e9rica.\nNa pen\u00ednsula t\u00e9\u00f1ense\u00a0citado 10 especies, 2 subespecies e 3 h\u00edbridos.\nTam\u00e9n est\u00e1n presentes un par de especies asi\u00e1ticas que se cultivan como ornamentais: \"Papaver orientale\" L. e \"Papaver bracteatum\" Lindl."}
{"id": "342057", "revid": "23204", "url": "https://gl.wikipedia.org/wiki?curid=342057", "title": "Benjamin Lacombe", "text": "Benjamin Lacombe, nado o 12 de xullo de 1982 en Par\u00eds, \u00e9 un ilustrador franc\u00e9s formado na \u00c9cole nationale sup\u00e9rieure des arts d\u00e9coratifs."}
{"id": "342058", "revid": "85894", "url": "https://gl.wikipedia.org/wiki?curid=342058", "title": "Santa Margarida, Mourente, Pontevedra", "text": "Santa Margarida \u00e9 un lugar da parroquia de Mourente no concello de Pontevedra, na provincia de Pontevedra. Segundo o IGE, en 2022 ti\u00f1a 60 habitantes (33 homes e 27 mulleres)."}
{"id": "342060", "revid": "5863", "url": "https://gl.wikipedia.org/wiki?curid=342060", "title": "Bonaval", "text": "O top\u00f3nimo Bonaval pode referirse a:"}
{"id": "342061", "revid": "1131", "url": "https://gl.wikipedia.org/wiki?curid=342061", "title": "Boisaca", "text": ""}
{"id": "342062", "revid": "1131", "url": "https://gl.wikipedia.org/wiki?curid=342062", "title": "Os Bolecos", "text": ""}
{"id": "342063", "revid": "1131", "url": "https://gl.wikipedia.org/wiki?curid=342063", "title": "A Boli\u00f1a", "text": ""}
{"id": "342064", "revid": "1131", "url": "https://gl.wikipedia.org/wiki?curid=342064", "title": "Bollo", "text": ""}
{"id": "342065", "revid": "1131", "url": "https://gl.wikipedia.org/wiki?curid=342065", "title": "Bolmente", "text": ""}
{"id": "342066", "revid": "1131", "url": "https://gl.wikipedia.org/wiki?curid=342066", "title": "Bolois", "text": ""}
{"id": "342067", "revid": "1131", "url": "https://gl.wikipedia.org/wiki?curid=342067", "title": "Bol\u00f3n", "text": ""}
{"id": "342068", "revid": "1131", "url": "https://gl.wikipedia.org/wiki?curid=342068", "title": "Os Bolos", "text": ""}
{"id": "342069", "revid": "1131", "url": "https://gl.wikipedia.org/wiki?curid=342069", "title": "Bolsido", "text": ""}
{"id": "342070", "revid": "1131", "url": "https://gl.wikipedia.org/wiki?curid=342070", "title": "Bon Aire", "text": ""}
{"id": "342071", "revid": "1131", "url": "https://gl.wikipedia.org/wiki?curid=342071", "title": "Boncomezo", "text": ""}
{"id": "342073", "revid": "1131", "url": "https://gl.wikipedia.org/wiki?curid=342073", "title": "Orell\u00e1n, Borr\u00e9s", "text": "Orell\u00e1n \u00e9 unha localidade do concello de Borr\u00e9s, na comarca do Bierzo. Ti\u00f1a en 2015 unha poboaci\u00f3n de 60 habitantes. Hai un miradoiro desde o que se divisan As M\u00e9dulas.\nO 29 de xu\u00f1o cel\u00e9brase a festividade de San Pedro."}
{"id": "342075", "revid": "1131", "url": "https://gl.wikipedia.org/wiki?curid=342075", "title": "San Xo\u00e1n de Paluezas, Borr\u00e9s", "text": "San Xo\u00e1n de Paluezas (en castel\u00e1n e oficialmente: \"San Juan de Paluezas\") \u00e9 unha localidade do concello de Borr\u00e9s, na comarca do Bierzo. Ti\u00f1a en 2015 unha poboaci\u00f3n de 90 habitantes.\nAs festas cel\u00e9branse a primeiros de xu\u00f1o na honra \u00e1 Virxe da Estrela."}
{"id": "342076", "revid": "10599", "url": "https://gl.wikipedia.org/wiki?curid=342076", "title": "San Xo\u00e1n de Paluezas", "text": ""}
{"id": "342077", "revid": "29831", "url": "https://gl.wikipedia.org/wiki?curid=342077", "title": "Dnipropetrovsk", "text": ""}
{"id": "342079", "revid": "1131", "url": "https://gl.wikipedia.org/wiki?curid=342079", "title": "Voces, Borr\u00e9s", "text": "Voces \u00e9 unha localidade do concello de Borr\u00e9s, na comarca do Bierzo. Ti\u00f1a en 2015 unha poboaci\u00f3n de 25 habitantes."}
{"id": "342080", "revid": "1131", "url": "https://gl.wikipedia.org/wiki?curid=342080", "title": "Liga Galega de Rugby 2015-16", "text": "CR Ferrol\nCRAT\nCD Zalaeta\nSantiago RC\nCR Fendetestas\nCR Lal\u00edn\nMuralla RC\nOs Ingleses RC\nVigo RC\nMareantes RC\nPontevedra RC\nOurense RC\nRO Keltia\nEquipos da LGR1 e LGR2:\nA edici\u00f3n 2015-2016 da Liga Galega de Rugby contou con 13 equipos participantes repartidos en d\u00faas divisi\u00f3ns, a LGR1 e a LGR2. A diferenza coa tempada anterior foi a ausencia do Bierzo RC de Ponferrada que decidiu competir na liga da s\u00faa Comunidade Aut\u00f3noma por mor do aumento no prezo das licenzas para xogar en Galicia. A fase de liga regular da primeira divisi\u00f3n tivo 14 xornadas, comezando o 8 de novembro de 2015 e rematando o 20 de marzo de 2016. A final disputouse o 9 de abril de 2016 e nela o Ourense Rugby Club acadou por segundo ano seguido o t\u00edtulo de campi\u00f3n batendo \u00f3 Club de Rugby Ferrol.\nFormato da competici\u00f3n.\nNa tempada 2015/16 a LGR1 contou con 7 equipos e a LGR2 con 6:\nO formato da LGR1 consistiu nunca liga regular de 14 xornadas na que cada equipo se enfrontou \u00f3s demais d\u00faas veces, unha vez como local e outra vez como visitante. Xa que o n\u00famero de equipos foi impar, cada equipo descansou d\u00faas xornadas durante esa fase da competici\u00f3n. Tralo remate da liga regular comezaron as eliminatorias polo t\u00edtulo e pola permanencia.\nAs eliminatorias polo t\u00edtulo de campi\u00f3n foron disputadas polos catro primeiros equipos da t\u00e1boa e consist\u00eda en d\u00faas semifinais e unha final, sempre nun \u00fanico encontro, que se disputou no campo do equipo mellor clasificado. As semifinais enfrontaron \u00f3 1\u00ba contra o 4\u00ba, e \u00f3 2\u00ba contra o 3\u00ba.\nO campi\u00f3n e o subcampi\u00f3n da liga galega de rugby acadaron o dereito a disputar a fase de ascenso \u00e1 Divisi\u00f3n de Honra B, a segunda divisi\u00f3n do rugby nacional.\nO ascenso da LGR2 \u00e1 LGR1 foi do seguinte xeito: o campi\u00f3n da LGR2 ascend\u00eda directamente \u00e1 LGR1. O \u00faltimo clasificado da LGR1 descend\u00eda directamente \u00e1 LGR2. Por outra banda, o pen\u00faltimo da LGR1 disputaba unha eliminatoria a ida e volta contra o subcampi\u00f3n da LGR2. O ga\u00f1ador da eliminatoria acadaba unha praza na LGR1, e o perdedor na LGR2.\nCompetici\u00f3n.\nNa fase de liga regular o dominio pertenceu \u00f3 vixente campi\u00f3n, o Ourense Rugby Club, que s\u00f3 perdeu un encontro, seguido de preto polo Club de Rugby Ferrol, que s\u00f3 perdeu dous. Na fase de eliminatorias os dous cumpriron cos progn\u00f3sticos e xogaron a final, que tivo lugar en Ourense o 9 de abril de 2016. Nela o equipo ourens\u00e1n adestrado polo ex internacional David Monreal ga\u00f1ou por 42 a 7, acadando deste xeito o seu segundo campionato galego de liga consecutivo, sumando en total o seu terceiro t\u00edtulo de liga."}
{"id": "342081", "revid": "27155", "url": "https://gl.wikipedia.org/wiki?curid=342081", "title": "Thalassiosira pseudonana", "text": "Thalassiosira pseudonana \u00e9 unha especie de diatomea mari\u00f1a c\u00e9ntrica. Foi elixida como a primeira especie do fitoplancto eucariota mari\u00f1o \u00e1 que se far\u00eda unha secuenciaci\u00f3n xen\u00f3mica completa. Foi seleccionada para este estudo porque \u00e9 un modelo para estudos sobre fisiolox\u00eda de diatomeas, pertence a un x\u00e9nero de ampla distribuci\u00f3n nos oc\u00e9anos do mundo, e ten un xenoma relativamente pequeno de 34 megapares de bases. Posteriormente secuenciouse tam\u00e9n a diatomea \"Phaeodactylum tricornutum\". Os cient\u00edficos est\u00e1n investigando a absorci\u00f3n de luz polas diatomeas, utilizando como modelos as diatomeas \"Thalassiosira\". Unha forma obtida por enxe\u00f1ar\u00eda desta diatomea foi considerada como un potencial veh\u00edculo para a administraci\u00f3n de f\u00e1rmacos no tratamento do cancro con f\u00e1rmacos de quimioterapia que son pouco solubles en auga.\nO clon de \"T. pseudonana\" que foi secuenciado foi o CCMP 1335 e est\u00e1 dispo\u00f1ible no National Center for Marine Algae and Microbiota do Bigelow Laboratory for Ocean Sciences de Maine, Estados Unidos. Este clon foi recolectado orixialmente en 1958 en Moriches Bay (Long Island, Nova York) e foi mantido en cultivo continuamente."}
{"id": "342082", "revid": "98629", "url": "https://gl.wikipedia.org/wiki?curid=342082", "title": "Phaeodactylum tricornutum", "text": "Phaeodactylum tricornutum \u00e9 unha especie de diatomea, \u00fanica especie do x\u00e9nero Phaeodactylum. A diferenza doutras diatomeas, esta especie pode presentarse en distintos morfotipos (fusiforme, trirradiada, e oval), e os cambios na forma da c\u00e9lula poden ser estimulados polas condici\u00f3ns ambientais. Esta caracter\u00edstica pode usarse para explorar a base molecular do control da forma celular e morfox\u00e9nese. A diferenza da maior\u00eda das diatomeas, \"P. tricornutum\" pode crecer en ausencia de silicio, e pode sobrevivir sen producir a s\u00faa fr\u00fastula silicificada. Isto \u00e9 unha oportunidade para a exploraci\u00f3n experimental da nanofabricaci\u00f3n en diatomeas baseada no silicio.\nOutra peculiaridade \u00e9 que durante a s\u00faa reproduci\u00f3n asexual as fr\u00fastulas non parecen facerse m\u00e1is pequenas. Isto permite o seu cultivo continuo sen necesidade de reproduci\u00f3n sexual. De feito, non se sabe se \"P. tricornutum\" pode reproducirse sexualmente, xa que non se obtiveron polo momento probas desta reproduci\u00f3n no laboratorio. A\u00ednda que \"P. tricornutum\" pode ser considerada unha diatomea pennada at\u00edpica, \u00e9 un das principais especies de diatomea modelo. Estableceuse un protocolo de transformaci\u00f3n e disponse de vectores de interferencia de ARN para ela. Isto facilita moito os estudos de xen\u00e9tica molecular con esta especie.\nSecuenciaci\u00f3n de xenes.\n\"P. tricornutum\" \u00e9 unha das d\u00faas especies de diatomeas cuxo xenoma foi secuenciado (a outra \u00e9 \"Thalassiosira pseudonana\"). O xenoma cont\u00e9n aproximadamente un 10% de xenes de tipo procari\u00f3tico, o que sup\u00f3n unha proporci\u00f3n infrecuentemente grande. Na Diatom EST Database organiz\u00e1ronse uns 30.000 marcadores de secuencia expresada ou ESTs (\"expressed sequence tags\") desta especie.\nDistribuci\u00f3n.\nA \u00e1rea de distribuci\u00f3n de \"Phaeodactylum\" vai desde Francia e Alema\u00f1a en Europa a Nova Escocia en Norteam\u00e9rica.\n\"Phaeodactylum tricornutum\" consid\u00e9rase unha fonte de enerx\u00eda potencial de microalgas. Crece rapidamente e almacena l\u00edpidos que constit\u00faen entre o 20 e o 30% do seu peso seco celular en condici\u00f3ns de cultivo est\u00e1ndar. A limitaci\u00f3n de nitr\u00f3xeno pode inducir unha acumulaci\u00f3n de l\u00edpidos neutros en \"P. tricornutum\", o que se pode aproveitar en posibles estratexias para mellorar a produci\u00f3n de biod\u00ed\u00e9sel de microalgas."}
{"id": "342083", "revid": "27155", "url": "https://gl.wikipedia.org/wiki?curid=342083", "title": "Phaeodactylum", "text": ""}
{"id": "342087", "revid": "89787", "url": "https://gl.wikipedia.org/wiki?curid=342087", "title": "Adorned Brood", "text": " Adorned Brood \u00e9 un grupo de folk black metal con orixe en Neuss, Alema\u00f1a. O grupo leva publicado varias demos e oito \u00e1lbums de estudio.\nTrala s\u00faa fundaci\u00f3n en 1993 gravaron d\u00faas demos, e asinaron co selo alem\u00e1n Folter Records, co que gravaron o seu primeiro \u00e1lbum de estudio \"Hiltia\" en 1996. O seu segundo \u00e1lbum titulado \"Wigand\", foi publicado no 1998. Posteriormente asinaron co selo Moonstorm Records, e publicaron o seu terceiro \u00e1lbum de estudio no 2000, titulado \"Asgard\". O cantante Erik Hecht do grupo Subway to Sally uniuse \u00f3 grupo para a gravavaci\u00f3n do seu cuarto \u00e1lbum, titulado \"Erdenkraft\" e publicado no ano 2000."}
{"id": "342089", "revid": "10599", "url": "https://gl.wikipedia.org/wiki?curid=342089", "title": "San Juan de Paluezas", "text": ""}
{"id": "342090", "revid": "624", "url": "https://gl.wikipedia.org/wiki?curid=342090", "title": "Viber", "text": "Viber \u00e9 unha aplicaci\u00f3n para GNU/Linux, Windows, Mac OS X, iOS, Android, Windows Phone, Blackberry, Nokia, Bada e Firefox que permite \u00e1s persoas usuarias realizar chamadas gratu\u00edtas de tel\u00e9fono e enviar mensaxes de texto de balde a calquera persoa que te\u00f1a a aplicaci\u00f3n instalada. Viber funciona en redes 3G, 4G e WiFi.\nViber Media \u00e9 unha empresa con sede en Chipre con centros de desenvolvemento en Belar\u00fas e Israel.\nAlg\u00fans medios alertaron sobre os riscos no uso de Viber debido ao pouco respecto polo dereito \u00e1 privacidade dos seus usuarios, xa que, por exemplo, a aplicaci\u00f3n almacena a informaci\u00f3n sobre os seus contactos. \u00c9 posible, por\u00e9n, solicitar a Viber a eliminaci\u00f3n de devandita informaci\u00f3n, a\u00ednda que a eliminaci\u00f3n real dos datos persoais evidentemente queda a vontade da empresa e sen forma de que a persoa usuaria a verifique. A plataforma de Viber contaba en 2013 cunha base de datos de 200 mill\u00f3ns de usuarios activos, segundo declaraci\u00f3ns do seu fundador, o empresario israel\u00ed Talmon Marco.\nHistoria.\nViber lanzouse o 2 de decembro de 2010 exclusivamente para a plataforma iOS do iPhone, como competencia directa de Skype. Posteriormente, en 2011, realizouse un prelanzamento para a plataforma Android pero cun n\u00famero de usuarios restrinxido a 50.000; a versi\u00f3n sen restrici\u00f3ns lanzouse o 19 de xullo de 2012. A versi\u00f3n de Viber para Blackberry e Windows Phone foi lanzada o 8 de maio de 2012.\nCando se alcanzaron os 90 mill\u00f3ns de usuarios, o 24 de xullo de 2012, agregouse o servizo de mensaxes a grupos e voz en alta definici\u00f3n para Android e iPhone. As versi\u00f3ns para as plataformas Series 40 de Nokia, Symbian e Bada de Samsung foron anunciadas o mesmo d\u00eda.\nInicialmente, a posibilidade de facer chamadas de voz estaba dispo\u00f1ible s\u00f3 para iPhone e Android, coa promesa de que tam\u00e9n estar\u00eda dispo\u00f1ible proximamente para as demais platafromas. A limitaci\u00f3n estaba fundada en que as bases de Blackberry VOS e Series 40 non soportaban a funcionalidade de VoIP.\nComo se prometeu, o 22 de setembro de 2012, a funcionalidade de chamadas con alta definici\u00f3n e mensaxes a grupos estivo dispo\u00f1ible para Windows Phone e Nokia soamente, como parte dunha asociaci\u00f3n exclusiva con Nokia.\nViber con voz foi oficialmente presentado para todos os dispositivos con Windows Phone o 2 de abril de 2013.\nEn agosto de 2013, presentouse ao p\u00fablico Viber para Linux na s\u00faa versi\u00f3n beta, a\u00ednda que s\u00f3 estaban dispo\u00f1ibles para descarga executables de 64 bits.\nO 13 de febreiro de 2014, Rakuten anunciou que adquirira Viber por 900 mill\u00f3ns de d\u00f3lares.\nCaracter\u00edsticas e funcionamento.\nEntre as funci\u00f3ns principais de Viber at\u00f3panse o servizo de chamadas e mensaxar\u00eda de texto gratu\u00edtas entre usuarios de Viber. Tam\u00e9n conta cun servizo de videochamada e outras caracter\u00edsticas como o intercambio de ficheiros de imaxes e de son. \u00c1 hora de agregar contactos, a plataforma Viber real\u00edzao de xeito autom\u00e1tico, polo que se se ten un contacto almacenado no tel\u00e9fono que utiliza Viber, este agregarase.\nVersi\u00f3ns idiom\u00e1ticas.\nViber non est\u00e1 dispo\u00f1ible en galego e conta con versi\u00f3ns en m\u00e1is de 30 idiomas, entre os cales est\u00e1n o ingl\u00e9s, castel\u00e1n, catal\u00e1n, \u00e1rabe, dinamarqu\u00e9s, chin\u00e9s tradicional e simplificado, franc\u00e9s, alem\u00e1n, italiano, ruso, hebreo e portugu\u00e9s."}
{"id": "342091", "revid": "23204", "url": "https://gl.wikipedia.org/wiki?curid=342091", "title": "Sese\u00f1a", "text": "Sese\u00f1a \u00e9 un concello espa\u00f1ol da provincia de Toledo, en Castela-A Mancha. \u00c9 lim\u00edtrofe coa Comunidade de Madrid e at\u00f3pase a 36\u00a0km do centro de Madrid. Pertence \u00e1 hist\u00f3rica comarca de La Sagra.\nTi\u00f1a en 2015 unha poboaci\u00f3n de 21.558 habitantes, repartidos en cinco n\u00facleos de poboaci\u00f3n: Sese\u00f1a Viejo, La Estaci\u00f3n, Sese\u00f1a Nuevo (a 4\u00a0km do n\u00facleo principal), Vallegrande e El Qui\u00f1\u00f3n.\nHistoria.\nEsta terra, pola s\u00faa proximidade a unha zona de regad\u00edo, est\u00e1 presente desde temper\u00e1ns tempos, na historia da provincia de Toledo. No s\u00e9culo XII, Afonso VIII d\u00e1 ao bispo Alderico, da catedral de Sig\u00fcenza, unha herdade preto do Jarama e do Texo, que despois cambia o rei co bispo por un mu\u00ed\u00f1o en Berlanga. O mesmo soberano fixo concesi\u00f3ns sobre as salinas de Las Espartinas. Foi vila do se\u00f1or\u00edo do infante don Felipe, comprendido no estado de Chinch\u00f3n. A vila rep\u00f3boase a mediados do s\u00e9culo XV, durante o reinado de Xo\u00e1n II, que para mantela fai merc\u00e9 aos seus veci\u00f1os da metade do termo de Las Espartinas; doaz\u00f3n que logo confirma o seu sucesor Henrique IV.\nEn 1936, durante a Guerra Civil Espa\u00f1ola, tivo lugar a batalla de Sese\u00f1a, unha confrontaci\u00f3n que durou meses e que deixou a maior\u00eda de edificaci\u00f3ns parcial ou completamente destru\u00eddas polo que se decidiu constru\u00edr Sese\u00f1a Nuevo (a 4 quil\u00f3metros de Sese\u00f1a Viejo).\nO 13 de maio de 2016 des\u00e1tase na localidade o incendio do maior vertedoiro de pneum\u00e1ticos de Europa, declarado ilegal xa en 2003, producindo unha columna de fume visible desde a cidade de Madrid. Foi unha das maiores cat\u00e1strofes ambientais no pa\u00eds desde o afundimento do Prestige na costa galega."}
{"id": "342092", "revid": "1131", "url": "https://gl.wikipedia.org/wiki?curid=342092", "title": "Chinch\u00f3n", "text": "Chinch\u00f3n \u00e9 un concello espa\u00f1ol da Comunidade de Madrid, situado 44\u00a0km ao sur da capital, na comarca de Las Vegas.\nAt\u00f3pase en plena conca do Texo-Jarama e parte do seu territorio pertence ao Parque Rexional do Sueste. Ti\u00f1a en 2015 unha poboaci\u00f3n de 5.436 habitantes."}
{"id": "342093", "revid": "10599", "url": "https://gl.wikipedia.org/wiki?curid=342093", "title": "Jarama", "text": ""}
{"id": "342098", "revid": "197", "url": "https://gl.wikipedia.org/wiki?curid=342098", "title": "Xornadas da Cultura Galega", "text": "As Xornadas da Cultura Galega foron unha serie de coloquios e conferencias celebradas no Porto (Portugal) entre o 19 e o 22 de xu\u00f1o de 1975. Durante o seu discurso produc\u00edronse numerosas mostras literarias e culturais referentes a Galiza. As Xornadas foron impulsadas pola Uni\u00f3n do Povo Galego. Margarita Ledo, lectora de galego da Facultade de Letras daquela cidade durante ese ano e o seguinte, foi a encargada da s\u00faa organizaci\u00f3n.\nDescrici\u00f3n.\nContexto hist\u00f3rico.\nA realizaci\u00f3n das I Xornadas de Cultura Galega no Porto tivo lugar tan s\u00f3 un ano despois da Revoluci\u00f3n dos Cravos (1974), que terminou coa ditadura salazarista (tam\u00e9n co\u00f1ecida como o Estado Novo) que gobernou Portugal dende 1933. \u00c9 ilustrativo o feito de que tan s\u00f3 un mes antes, o 1 de maio de 1975, nac\u00eda o Sindicato Obreiro Galego (SOG), como produto de integrar as entidades sindicais que se artellaban arredor de distintos voceiros locais na Galiza.\nTras as Xornadas, no ver\u00e1n de 1975, o Partido Socialista e o Partido Social Dem\u00f3crata portugueses sa\u00edron do cuarto goberno provisional, dirixido polo militar Vasco Gon\u00e7alves, do Movimento das For\u00e7as Armadas, ao que acusaban de non respectar a democracia e querer impo\u00f1er un r\u00e9xime socialista, e que finalmente tivo que dimitir tras o triunfo da facci\u00f3n m\u00e1is socialista do movemento.\nUn dos motivos polo que as Xornadas se realizaron en Portugal e non en Galiza foi a situaci\u00f3n ditatorial do franquismo, que gobernou en Espa\u00f1a dente 1936 ata novembro de 1975, cando rematou tras a morte do ditador Francisco Franco. Esta ditadura foi a que levou a Margarita Ledo e a moitos outros galegos a e exiliarse en Portugal.\nAcontecementos.\nAs Xornadas contaron cunha axuda econ\u00f3mica da Fundaci\u00f3n Calouste Gulbenkian e co apoio da Cooperativa \u00c1rvore -onde se desenvolveron d\u00faas sesi\u00f3ns- e do programa de Dinamiza\u00e7\u00e3o Cultural do Movimento das For\u00e7as Armadas (MFA), grazas ao que foi posible proxectar o filme \"Universidad Comprometida\" do cineasta galego exiliado en M\u00e9xico, Carlos Velo.\nNa organizaci\u00f3n participaron, xunto con Margarita, un grupo de alumnas de lingua e cultura galega. Os actos centrais tiveron lugar no sal\u00f3n de actos da Facultade de Letras. Durante as xornadas tivo lugar, asemade, unha exposici\u00f3n de libro galego, con fondos proporcionados por diversas editoriais (Edici\u00f3s do Castro, Editorial Castrelos, Galaxia\u2026) e un pr\u00e9stamo importante da Livrar\u00eda Acad\u00e9mica de Porto.\nEntre os participantes atop\u00e1banse d\u00faas xeraci\u00f3ns de intelectuais ligados ao galeguismo, con presenza de personalidades destacadas coma o profesor Rodrigues Lapa (exiliado no Brasil dende 1957 ata o 25 de abril de 1974, tras a ca\u00edda do Estado Novo) e o profesor Prado Coelho; ademais dalg\u00fans do grupo de Co\u00edmbra, que anos antes fora respons\u00e1bel da posta en escena da obra \"Castelao e a s\u00faa \u00e9poca\", baixo a direcci\u00f3n de Ricard Salvat. Deste grupo de Coimbra participara Anival Almeida, m\u00e1is tarde profesor catedr\u00e1tico nesta Universidade.\nAs Xornadas pech\u00e1ronse cun concerto de membros do chamado Movemento popular da canci\u00f3n galega, formado por co\u00f1ecidos m\u00fasicos galegos como Xurxo Mares ou Ant\u00f3n Seoane. Cos fondos restantes foi pos\u00edbel publicar nas Edi\u00e7\u00f5es Afrontamento a obra do profesor L\u00f3pez-Suevos, quen tam\u00e9n interveu nas Xornadas, \"Para uma vis\u00e3o cr\u00edtica da economia galega\". A traduci\u00f3n ao portugu\u00e9s deste libro foi obra do poeta e xornalista Manuel Ant\u00f3nio Pina, ga\u00f1ador do Premio Cam\u00f5es en 2011."}
{"id": "342100", "revid": "1131", "url": "https://gl.wikipedia.org/wiki?curid=342100", "title": "Orell\u00e1n", "text": "O top\u00f3nimo galego Orell\u00e1n pode referirse a:"}
{"id": "342101", "revid": "98629", "url": "https://gl.wikipedia.org/wiki?curid=342101", "title": "Miguel de la Quadra-Salcedo", "text": "Miguel de la Quadra-Salcedo y Gayarre, nado en Madrid o 30 de abril de 1932, e finado ib\u00eddem o 20 de maio de 2016, foi un reporteiro, promotor cultural e atleta espa\u00f1ol, especializado nas probas de lanzamento. Fundou e dirixiu o programa de estudos e aventuras Aventura 92, posteriormente co\u00f1ecido como Ruta Quetzal. A\u00ednda sendo madrile\u00f1o de nacemento, el sempre se reco\u00f1eceu como vasco-navarro.\nTraxectoria.\nFillo primox\u00e9nito dos seis que tivo o matrimonio formado por Estanislao de la Quadra-Salcedo y Arrieta-Mascar\u00faa (1908-1938) e Mar\u00eda Gayarre Galbete, era curm\u00e1n de Tom\u00e1s de la Quadra-Salcedo, as\u00ed como de Jos\u00e9 Javier de la Quadra-Salcedo y Miranda, marqu\u00e9s de los Castillejos. Sendo neno, \u00f3s 5 anos, os seus pais traslad\u00e1ronse a vivir a Pamplona, a capital navarra.\nDeportista.\nEstudou a carreira de perito agr\u00edcola, pero salientou m\u00e1is como atleta. Formou parte da Secci\u00f3n de Atletismo do Real Madrid C.F. e conseguiu un total de nove campionatos de Espa\u00f1a: seis en disco, dous en peso e un en lanzamento de martelo, ademais de varias plusmarcas nacionais en lanzamento de martelo e disco. Tam\u00e9n participou nos Xogos Ol\u00edmpicos de 1960, representando a Espa\u00f1a.\nBateu a plusmarca mundial de xavelina cunha t\u00e9cnica adaptada por F\u00e9lix Erausquin, a do lanzamento de barra vasca. Por mor da perigosidade que ofrec\u00eda esta t\u00e9cnica para lanzadores inexpertos, a IAAF viuse na obriga de modificar o regulamento por d\u00faas veces, inclu\u00edndo nas regras que nin o lanzador nin a xavelina pod\u00edan estar orientados en ning\u00fan intre do lanzamento de costas \u00e1 zona de lanzamento. Esta marca non se homologou malia ser anterior \u00e1 modificaci\u00f3n do regulamento.\nReporteiro.\nDende 1961 at\u00e9 1963, traballou como etnobot\u00e1nico na selva do r\u00edo Amazonas a soldo do Goberno colombiano. De volta en Espa\u00f1a foi contratado por Televisi\u00f3n Espa\u00f1ola (TVE) como reporteiro. No seu primeiro traballo tivo que cubrir a informaci\u00f3n da crise da Rep\u00fablica Democr\u00e1tica do Congo, onde estivo a piques de morrer (fora condenado a morte) por rodar o fusilamento de 300 prisioneiros.\nComo correspondente de TVE cubriu a guerra de Vietnam e o golpe de estado do 11 de setembro de 1973 en Chile, perpetrado polo xeneral Augusto Pinochet, entre outros moitos acontecementos. \u00d3 longo da s\u00faa carreira profesional tivo ocasi\u00f3n de entrevistar a moitas personalidades relevantes do s\u00e9culo XX coma o Dalai Lama, Salvador Allende, Indira Gandhi ou Pablo Neruda, entre outros.\nTam\u00e9n traballou en \"La Actualidad Espa\u00f1ola\", formando equipo con F\u00e9lix Rodr\u00edguez de la Fuente e o xornalista C\u00e9sar P\u00e9rez de Tudela.\nPromotor cultural.\nA s\u00faa \u00faltima iniciativa profesional xurdiu en 1979, cando creou o programa \"Aventura 92\", despois chamado Ruta Quetzal que hoxe leva o nome oficial de Ruta BBVA polo seu patrocinador, o banco BBVA. Tr\u00e1tase dun programa que foi declarado de Interese Universal pola Unesco, e que consiste en intercambios entre rapaces de 58 pa\u00edses para poder realizar viaxes de estudo xeogr\u00e1fico, hist\u00f3rico e medioambiental por Am\u00e9rica Latina. O programa desenv\u00f3lvese ininterrompidamente dende 1979 e re\u00fane cada xu\u00f1o e xullo, durante 45 d\u00edas, a mozos e mozas de 16 e 17 anos nunha viaxe de ida e volta entre Am\u00e9rica Latina e Espa\u00f1a."}
{"id": "342102", "revid": "23204", "url": "https://gl.wikipedia.org/wiki?curid=342102", "title": "Miguel de la Quadra-Salcedo y Gayarre", "text": ""}
{"id": "342103", "revid": "7802", "url": "https://gl.wikipedia.org/wiki?curid=342103", "title": "Zona de subduci\u00f3n", "text": ""}
{"id": "342105", "revid": "7802", "url": "https://gl.wikipedia.org/wiki?curid=342105", "title": "Ga\u00e9lico", "text": ""}
{"id": "342106", "revid": "1131", "url": "https://gl.wikipedia.org/wiki?curid=342106", "title": "R\u00faa Mayor de Madrid", "text": "A r\u00faa Mayor \u00e9 unha r\u00faa de Madrid, unha v\u00eda principal das que desemboca na Puerta del Sol e a que foi oficial Casa de la Villa (casa do Concello de Madrid). Non toda a extensi\u00f3n actual foi chamada r\u00faa Mayor. A historia da r\u00faa vai unida \u00e1 historia de Madrid, non habendo recepci\u00f3n real que non pasara por esta r\u00faa a trav\u00e9s da Puerta del Sol.\nHistoria.\nA r\u00faa era co\u00f1ecida no s\u00e9culo XVII por comezar dende a Puerta del Sol no edificio do mosteiro de San Felipe el Real que posu\u00eda a s\u00faa fachada directamente sobre a r\u00faa Esparteros, as lonxas eran chamadas o \u00abmentidero\u00bb. Debaixo da lonxa atop\u00e1banse unhas \u00abcovachuelas\u00bb, lugar de venda de diversos mercados pequenos. En fronte coloc\u00e1ronse as manceb\u00edas chamadas \u00absoleras\u00bb. Preto de al\u00ed est\u00e1 o lugar no que Juan de Tassis y Peralta, segundo Conde de Villamediana e Correo maior de Espa\u00f1a, foi asasinado o 21 de agosto de 1622 \u00e1s oito da noite.\nXa no s\u00e9culo XIX derrubouse o Convento para ser constru\u00eddo no mesmo lugar a \"Casa Cordero\" e nela o \"Gran Bazar de la Uni\u00f3n\" e o \"Caf\u00e9 Lisboa\". A finais do XIX \u00e1brese a pasteler\u00eda La Mallorquina. O 31 de maio de 1906 Afonso XIII contra\u00eda matrimonio con Vitoria Ux\u00eda de Battenberg. Cando a comitiva se dispo\u00f1\u00eda a sa\u00edr da r\u00faa Mayor, o anarquista Mateo Morral, dende o n\u00famero 88, guindou unha bomba camuflada nun ramo de flores. A parella real resulta ilesa mais a explosi\u00f3n provocou un masacre arredor da carroza.\nCarril bici.\nO concello de Madrid inaugurou o eixo ciclista Mayor - Alcal\u00e1 o cal atravesa a r\u00faa Mayor na s\u00faa totalidade. O sentido de subida \u00e9 compartido coa circulaci\u00f3n, mentres que o sentido de baixada disp\u00f3n dun carril bici propio segregado, o que obrigou os coches a reducir o espazo que lles pertenc\u00eda de dous carr\u00eds a un carril a 30 Km/h compartido con bicicletas."}
{"id": "342107", "revid": "89787", "url": "https://gl.wikipedia.org/wiki?curid=342107", "title": "Cristina Cifuentes", "text": "Mar\u00eda Cristina Cifuentes Cuencas, nada en Madrid o 1 de xullo de 1964, \u00e9 unha pol\u00edtica espa\u00f1ola do Partido Popular. Foi presidenta da Comunidade de Madrid entre 2015 e 2018, cando dimitiu despois da pol\u00e9mica pola obtenci\u00f3n do seu mestrado e a aparici\u00f3n dun v\u00eddeo dela roubando nun supermercado.\nAnteriormente fora deputada da Asemblea de Madrid dende 1991 ata 2012 e ocupara o cargo de delegada do Goberno de Espa\u00f1a en Madrid desde xaneiro do 2012 ata abril de 2015, cando cesou para presentar a s\u00faa candidatura para as elecci\u00f3ns auton\u00f3micas de 2015.\nTraxectoria.\n\u00c9 licenciada en Dereito pola Universidade Complutense de Madrid e m\u00e1ster en Administraci\u00f3n P\u00fablica e Direcci\u00f3n de Empresas. As\u00ed mesmo, ten un m\u00e1ster en Dereito Auton\u00f3mico pola Universidade Rei Xo\u00e1n Carlos (URJC) de Madrid. \u00c9 funcionaria do Corpo T\u00e9cnico Superior desta Universidade, posto co que compatibiliza a s\u00faa actividade pol\u00edtica.\nCarreira pol\u00edtica.\nNaceu en Madrid nunha familia con 8 irm\u00e1ns, filla dun xeneral de artiller\u00eda da Coru\u00f1a e dunha ama de casa de Ourense. Cifuentes comezou a s\u00faa carreira pol\u00edtica no partido Alianza Popular, a cuxas Novas Xeraci\u00f3ns afiliouse en 1980 con dezaseis anos. AP posteriormente foi refundada en 1989 e tomou a denominaci\u00f3n de Partido Popular. Presentouse no posto 57 da candidatura presentada por Alianza Popular \u00e1s elecci\u00f3ns de deputados ao Parlamento Europeo convocadas en 1987 e celebradas en 1989.\n\u00c9 membro do Comit\u00e9 de Direcci\u00f3n, do Comit\u00e9 Executivo e da Xunta Directiva Rexional do PP de Madrid e presidenta do Comit\u00e9 de Dereitos e Garant\u00edas. Entre 2004 e 2008, f\u00edxose cargo da Secretar\u00eda Executiva de Pol\u00edtica Territorial do Partido Popular de Madrid.\nDesde o 1991 ata xaneiro de 2012, foi deputada da Asemblea de Madrid. Nas s\u00faas seis lexislaturas como parlamentaria, desempe\u00f1ou m\u00e1is dunha decena de cargos, entre eles, os de vicepresidenta primeira, portavoz adxunta do Grupo Parlamentario Popular e portavoz de comisi\u00f3ns como Presidencia, Xustiza e Interior; Educaci\u00f3n, Vixilancia das Contrataci\u00f3ns, Cultura e Control do Ente P\u00fablico Radio Televisi\u00f3n Madrid.\nParticipou no Consello Rexional de Patrimonio Hist\u00f3rico e na Comisi\u00f3n Permanente do Consello Rexional de Patrimonio Hist\u00f3rico da Comunidade de Madrid, o Consello Taurino da Comunidade de Madrid e o Consello Xeral de Caja Madrid.\nAdemais, formou parte do Consello de Administraci\u00f3n de Radiotelevisi\u00f3n Madrid (1995-1999), do Consello de Cultura da Comunidade de Madrid (1995-2003), da Comisi\u00f3n Mixta de transferencias Estado-Comunidade de Madrid (1996-1999) e da Comisi\u00f3n Rexional de Museos da Comunidade de Madrid (2002-2003).\nEn xaneiro de 2012 foi nomeada delegada do Goberno na Comunidade de Madrid, posto que ocupou ata 2015. En marzo de 2015 foi nomeada candidata do PP \u00e1 presidencia da Comunidade de Madrid para as elecci\u00f3ns auton\u00f3micas de 2015. Tras as elecci\u00f3ns auton\u00f3micas do 25 de maio foi proposta pola nova presidenta da Asemblea de Madrid, Paloma Adrados, como candidata \u00e1 presidencia da Comunidade. O 24 de xu\u00f1o de 2015, con 65 votos a favor (48 votos do Partido Popular e 17 de Ciudadanos) e 64 en contra, foi elixida presidenta da Comunidade de Madrid.\nAccidente de tr\u00e1fico.\nO 20 de agosto de 2013, foi ingresada en estado grave no Hospital La Paz, por traumatismo tor\u00e1cico severo con cinco costelas rotas, tras sufrir un accidente de moto no Paseo de la Castellana. Circulaba sen a revisi\u00f3n da ITV. Recibiu a alta m\u00e9dica o 23 de setembro de 2013.\nPol\u00e9mica pola titulaci\u00f3n universitaria e dimisi\u00f3n.\nO 21 de marzo de 2018 apareceron informaci\u00f3ns en eldiario.es sobre irregularidades no seu expediente acad\u00e9mico nun m\u00e1ster en dereito auton\u00f3mico que dic\u00eda ter pola Universidade Rei Xo\u00e1n Carlos (URJC). En rolda de prensa esa mesma tarde amosou documentaci\u00f3n que lle fora enviada dende a propia universidade que probaba ter a titulaci\u00f3n. Esta informaci\u00f3n foi nun primeiro momento confirmada polo reitor da propia universidade. Informaci\u00f3ns posteriores publicadas na prensa e confirmadas pola universidade negaban a documentaci\u00f3n amosada e po\u00f1\u00edan os feitos en co\u00f1ecemento da fiscal\u00eda por considerar que hab\u00eda un posible delito.\nO 4 de abril o diario dixital \"El Confidencial\" publicou unha investigaci\u00f3n onde alegou que polo menos d\u00faas das tres sinaturas do tribunal correspondentes \u00e1 acta de avaliaci\u00f3n do Traballo de Fin de Mestrado eran falsas e sostivo que o documento fora fabricado d\u00faas semanas atr\u00e1s.\u200b\u200b O presidente do Goberno de Espa\u00f1a Mariano Rajoy considerou \u00abbastante est\u00e9ril\u00bb a pol\u00e9mica sobre o m\u00e1ster. Ao d\u00eda seguinte, unha das profesoras cuxa sinatura aparec\u00eda como aval na acta da defensa do Traballo de Fin de Mestrado denunciou a falsidade da s\u00faa sinatura no documento.\nO 25 de abril de 2018 \"OK Diario\" fixo p\u00fablica unha gravaci\u00f3n de 2011 das c\u00e1maras de seguridade dun local de Eroski. Nas imaxes, Cifuentes era acompa\u00f1ada por un garda de seguridade a un local onde lle ped\u00eda que amosase o contido do bolso xa que fora vista por unha empregada metendo obxectos nel. Resultou que levaba dous botes de crema valorados nus 40 euros que Cifuentes pagou antes de marchar do supermercado. O propio 25 de abril, \u00e1s 12 do mediod\u00eda, anunciou en rolda de prensa a s\u00faa dimisi\u00f3n como presidenta da Comunidade de Madrid polo acoso ao que dic\u00eda estar sometida. As\u00ed pois, a difusi\u00f3n deste v\u00eddeo adiantou a s\u00faa dimisi\u00f3n que ela ti\u00f1a previsto realizar o 2 de maio, co gallo do d\u00eda da Comunidade de Madrid, para evitar que prosperase unha moci\u00f3n de censura presentada polo PSOE, co apoio de Podemos, e evitar que gobernase a \"esquerda radical\", segundo as s\u00faas verbas."}
{"id": "342108", "revid": "10599", "url": "https://gl.wikipedia.org/wiki?curid=342108", "title": "Cristina Cifuentes Cuencas", "text": ""}
{"id": "342109", "revid": "10599", "url": "https://gl.wikipedia.org/wiki?curid=342109", "title": "Delegado do Goberno", "text": ""}
{"id": "342110", "revid": "10599", "url": "https://gl.wikipedia.org/wiki?curid=342110", "title": "Delegada do Goberno", "text": ""}
{"id": "342114", "revid": "23204", "url": "https://gl.wikipedia.org/wiki?curid=342114", "title": "Mykhailo Levytskyi", "text": "Mykhailo Levytskyi (en ; en ), nado o 16 de agosto de 1774 en Lanchyn e finado o 14 de xaneiro de 1858 no mosteiro de Univ, foi un eclesi\u00e1stico grecocat\u00f3lico ruteno, arcebispo de Lviv e metropolita de Galicia dende 1815 at\u00e9 a s\u00faa morte."}
{"id": "342115", "revid": "89787", "url": "https://gl.wikipedia.org/wiki?curid=342115", "title": "Phalanger orientalis", "text": "Phalanger orientalis \u00e9 unha especie de mam\u00edfero marsupial australidelfo da orde dos diprotodontes, suborde dos falanxeroideos, familia dos falanx\u00e9ridos, subfamilia dos falanxerinos e tribo do mesmo nome, que \u00e9 a especie tipo do x\u00e9nero \"Phalanger\", e que se co\u00f1ece na bibliograf\u00eda internacional como cusc\u00fas gris. \nNativa do norte de Nova Guinea e illas menores adxacentes, agora tam\u00e9n se encontra no arquip\u00e9lago Bismarck, nas Molucas centrais e surorientais, nas illas Salom\u00f3n e Timor, onde se cre que foi introducida en tempos prehist\u00f3ricos.\nTaxonom\u00eda.\nDescrici\u00f3n.\nA especie foi descrita en 1766 polo m\u00e9dico e naturalista alem\u00e1n Peter Simon Pallas, en \"Misc. Zool\".: 61. design\u00e1ndoa co nome de \"Didelphis orientalis\".\nAnteriormente foi considerada conespec\u00edfica coa alop\u00e1trica \"Phalanger intercastellanus\" e con \"P. mimicus\" e \"P. lullulae\".\nSubespecies.\nO MSW reco\u00f1ece as d\u00faas subespecies seguintes:\nPor\u00e9n, o NCBI s\u00f3 reco\u00f1ece a segunda.\nH\u00e1bitat e distribuci\u00f3n.\nO cusc\u00fas gris habita normalmente en h\u00e1bitats perturbados, como xard\u00edns, plantaci\u00f3ns e bosques secundarios. Por\u00e9n, esta especie tam\u00e9n se pode encontrar en bosques primarios tropicais.\nCando viv\u00eda en ambientes arb\u00f3reos, os cazadores da zona cren que os ocos das \u00e1rbores eran o seu agocho preferido.\nEn canto \u00e1 s\u00faa \u00e1rea de dispersi\u00f3n, o cusc\u00fas gris enc\u00f3ntrase nas illas de Timor, tanto na parte pertencente a Indonesia como en Timor Oriental, nas de Wetar e Leti (ambas en Indonesia), nas illas Kai e numerosas illas das Molucas de Indonesia (inclu\u00edndo Ambon, Buru e Seram), tam\u00e9n nas illas de Misool, Waigeo, Batanta e Salawati (todas de Indonesia) e se estende sobre gran parte da zona norte da illa de Nova Guinea, tanto na parte que pertence a Indonesia como en Pap\u00faa Nova Guinea, inclu\u00edndo numerosas pequenas illas.\nCrese que moitas das poboaci\u00f3ns son o resultado de introduci\u00f3ns prehist\u00f3ricas, posibelmente inclu\u00edndo as de Timor, Seram, Buru, Sanana, as illas Kai, as do arquip\u00e9lago Bismarck e a caena das illas Salom\u00f3n.\nOs poboadores locais das rexi\u00f3ns e pa\u00edses mencionados informaron que o cusc\u00fas gris pode encontrarse nas \u00e1reas boscosas especialmente nas selvas do Monz\u00f3n costeiro e nos bosques galer\u00eda remanentes da pluvisilva tropical.\nCostumes.\nO nicho ecol\u00f3xico do cusc\u00fas gris \u00e9 probabelmente o dun fol\u00edvoro arbor\u00edcola nocturno, con tendencias frux\u00edvoras.\nEstado de conservaci\u00f3n.\nEn 1965, a Uni\u00f3n Internacional para a Conservaci\u00f3n da Natureza e dos Recursos Naturais (UICN) consideraba o status da especie como pouco co\u00f1ecido, necesit\u00e1ndose m\u00e1is datos. En 1966 cualificouna como \"LR\" (pouco risco) e, desde o 2008, cualif\u00edcaa como \"LC\" (pouco preocupante) debido \u00e1 s\u00faa ampla \u00e1rea de distribuci\u00f3n, a s\u00faa poboaci\u00f3n grande e est\u00e1bel, a que vive en varias \u00e1reas protexidas, \u00e1 s\u00faa tolerancia \u00e1s zonas degradadas e \u00e1 falta de grandes ameazas."}
{"id": "342117", "revid": "1822", "url": "https://gl.wikipedia.org/wiki?curid=342117", "title": "Asterionella", "text": "Asterionella \u00e9 un x\u00e9nero de diatomeas pennadas de auga doce. Forman con frecuencia colonias con forma estrelada. Clasif\u00edcanse tradicionalmente na orde Pennales, ou noutras clasificaci\u00f3ns no grupo das Fragilariophyceae (pennadas sen rafe).\nDescrici\u00f3n.\nO tama\u00f1o celular medio dun individuo de \"Asterionella\" est\u00e1 entre 60 e 80 micr\u00f3metros de longo por de 2 a 4 micr\u00f3metos de largo.\nForma colonias que xeralmente constan de oito c\u00e9lulas, pero que poden chegar a 20. As c\u00e9lulas da colonia est\u00e1n unidas polo \u00e1pice por material extracelular. Polo modo en que as c\u00e9lulas est\u00e1n unidas entre si, as colonias adoitan tomar forma estrelada ou de cadea en espiral.\nReproduci\u00f3n.\nO esqueleto ou envoltura sil\u00edcica da c\u00e9lula desta diatomea (a denominada fr\u00fastula) consta dunha epiteca e unha hipoteca. A hipoteca \u00e9 lixeiramente menor que a epiteca. Durante a reproduci\u00f3n sexual ambas as metades ou tecas forman as epitecas das novas c\u00e9lulas fillas e cada unha desas c\u00e9lulas produce a s\u00faa propia hipoteca, polo que as c\u00e9lulas fillas sempre son menores que a c\u00e9lula orixinal. \nPara recuperar o seu tama\u00f1o orixinal as\u00famese que as diatomeas se reproducen sexualmente, pero isto non foi a\u00ednda observado en especies estudadas de \"Asterionella\" como \"A. fermosa\". Por\u00e9n, pode haber outros modos de rexuvenecerse neste x\u00e9nero.\nEcolox\u00eda.\nA especie \"Asterionella formosa\" \u00e9 susceptible ao fungo quitridiomicota \"Zygorhizidium planktonicum\". Se un destes fungos se une a unha c\u00e9lula de \"Asterionella\", esta realiza apoptose (morte ou suicidio celular), o que protexe a outras c\u00e9lulas do seu x\u00e9nero ao evitar a propagaci\u00f3n do parasito. Isto denom\u00ednase reacci\u00f3n hipersensible. \"Asterionella\" non ten medios propios de locomoci\u00f3n, polo que probablemente o organismo se distrib\u00fae por influencia dunha combinaci\u00f3n de efectos das correntes e da gravidade.\nEspecies destacadas.\n\"A. bleakeleyi\" &lt;br&gt;\n\"A. formosa\" &lt;br&gt;\n\"A. gracillima\" &lt;br&gt;\n\"A. glacialis\" &lt;br&gt;\n\"A. japonica\" &lt;br&gt;\n\"A. kariana\""}
{"id": "342118", "revid": "25871", "url": "https://gl.wikipedia.org/wiki?curid=342118", "title": "Pen\u00ednsula de Cabo York", "text": "A pen\u00ednsula de Cabo York \u00e9 unha pen\u00ednsula no norte de Queensland, Australia.\nO cabo York () enc\u00f3ntrase no extremo da pen\u00ednsula e \u00e9 o punto m\u00e1is ao norte da Australia continental.\nFoi nomeado as\u00ed en 1770 por James Cook en honor a Edward, Duque de York e de Albany (1739-1767).\nA punta da pen\u00ednsula est\u00e1 situada a uns 140 km ao sur de Nova Guinea, separ\u00e1ndose entre dela polo estreito de Torres. A costa oeste bordea o golfo de Carpentaria, mentres que a costa leste, o mar de Coral.\nA pen\u00ednsula de Cabo York ten unha superficie de aproximadamente 137.000\u00a0km\u00b2 e a s\u00faa poboaci\u00f3n rolda os 18.000 habitantes."}
{"id": "342119", "revid": "89787", "url": "https://gl.wikipedia.org/wiki?curid=342119", "title": "Tricosurinos", "text": "A dos tricosurinos (\"Trichosurini\") \u00e9 unha tribo de mam\u00edferos marsupiais australidelfos da orde dos diprotodontes, suborde dos falanxeroideos e familia dos falanx\u00e9ridos, unha das d\u00faas en que se divide a subfamilia dos falanxerinos.\nComprende un total de 8 especies, subdivididas en tres x\u00e9neros, \"Strigocuscus\", \"Trichosurus\" e \"Wyulda\", co\u00f1ecidas na bibliograf\u00eda internacional, entre outros, cos nomes de cusc\u00fas e p\u00f3sums.\nCaracter\u00edsticas.\nOs tricosurinos te\u00f1en un tama\u00f1o comprendido entre o das ratas e os raposos (lonxitude de cabeza e tronco, entre os 32 e os 58\u00a0cm, lonxitude da cola, entre os 24 e os 38\u00a0cm). Te\u00f1en as orellas de tama\u00f1o mediano, triangulares, sen pelo, e repreg\u00e1beis sobre si mesmas. A pelaxe \u00e9 suave e densa, de cores moi variadas. A cola, sen pelo na parte inferior, \u00e9 pr\u00e9nsil.\nTaxonom\u00eda.\nDescrici\u00f3n.\nA tribo foi descrita en 1911 polo bi\u00f3logo australiano Theodore Thomson Flynn en \"Papers and Proceedings Roy. Soc. Tasmania\", 1911: 120.\nEtimolox\u00edas.\nO nome cient\u00edfico \"Trichosurini\" est\u00e1 formado, segundo a norma, sobre a base da ra\u00edz do nome do seu x\u00e9nero tipo, \"Trichosurus\", coa adici\u00f3n da desinencia do lat\u00edn cient\u00edfico \"-ini\", propia dos nomes das subfamilias de animais.\nPare ver a etimolox\u00eda de cusc\u00fas, vexase Phalanger#Etimolox\u00edas.\nClasificaci\u00f3n.\nA tribo comprende os x\u00e9neros e as especies seguintes:\nTribo \"Trichosurini\" "}
{"id": "342120", "revid": "22795", "url": "https://gl.wikipedia.org/wiki?curid=342120", "title": "Trichosurini", "text": ""}
{"id": "342121", "revid": "98629", "url": "https://gl.wikipedia.org/wiki?curid=342121", "title": "Segunda guerra fr\u00eda", "text": "A Segunda guerra fr\u00eda \u00e9 un concepto amosado por Joseph Stroupe para describir as relaci\u00f3ns internacionais para o dominio das materias primas en todo o planeta Terra. Segundo Stroupe os bandos son os mesmos que na Guerra fr\u00eda pero con cambios, xa que desta vez Rusia e a China est\u00e1n aliadas e desapareceu a guerra ideol\u00f3xica e apareceron novos actores como o terrorismo islamista e a emerxencia de certos pa\u00edses antes considerados terceiromundistas."}
{"id": "342122", "revid": "98629", "url": "https://gl.wikipedia.org/wiki?curid=342122", "title": "Cofre das \u00c1gatas", "text": "O Cofre das \u00c1gatas \u00e9 unha arqueta destinada a gardar reliquias que se atopa na C\u00e1mara Santa da Catedral de San Salvador de Oviedo. Xunto coa Cruz da Vitoria, a Cruz dos Anxos e a Arqueta de San Xenadio, consid\u00e9rase unha das catro obras culminantes da ouriver\u00eda prerrom\u00e1nica asturiana.\nHistoria.\nO Cofre das \u00c1gatas data dos primeiros anos do s\u00e9culo X. Doada \u00e1 catedral no ano 910 por Froila, fillo de Afonso III, e pola s\u00faa primeira dona, Nomila Ximenes. En 1934, durante a Revoluci\u00f3n de Asturias, os revolucionarios dinamitaron a C\u00e1mara Santa de Oviedo e as reliquias e obxectos que al\u00ed se conservaban, inclu\u00eddas a Cruz dos Anxos, a Arca Santa e o Cofre das \u00c1gatas, sufriron graves danos. No ano 1942 procedeuse \u00e1 s\u00faa restauraci\u00f3n, pero dun xeito que diversos historiadores consideraron unha violaci\u00f3n dos principios arqueol\u00f3xicos, art\u00edsticos e hist\u00f3ricos, pois nalg\u00fans casos repar\u00e1ronse os danos sen tomar precauci\u00f3ns que permitisen posteriormente diferenciar os elementos orixinais dos engadidos.\nEn 1977 durante un roubo na Catedral de Oviedo o Cofre das \u00c1gatas desapareceu a\u00ednda que logo se recuperou, non obstante a placa colocada no remate da s\u00faa tapa non se localizou ata o ano 1989. Por mor dos graves danos que sufriu a Comisi\u00f3n para a restauraci\u00f3n das Xoias Hist\u00f3ricas da C\u00e1mara Santa da Catedral de Oviedo, creada para reparar os danos causados polo roubo de 1977, encargouse da s\u00faa restauraci\u00f3n. A comisi\u00f3n entregou a Cruz dos Anxos e o Cofre das \u00c1gatas \u00e1 catedral o 14 de setembro de 1985, e ambos os dous obxectos volveron ent\u00f3n \u00e1 C\u00e1mara Santa de Oviedo.\nDescrici\u00f3n.\n\u00c9 unha arqueta de madeira de alcipreste de forma rectangular, a\u00ednda que os lados da s\u00faa cobertoira, que ten forma piramidal rectangular truncada, est\u00e1n inclinados e rematan nunha placa colocada horizontalmente. As dimensi\u00f3ns do cofre son de 16,5x42,4x27,1\u00a0cm. A placa superior colocada sobre a cobertoira mide 150x100 mm., e o peso total do Cofre das \u00c1gatas \u00e9 de 7.420 gramos.\nAg\u00e1s a base e a placa superior, o Cofre das \u00c1gatas est\u00e1 recuberto con l\u00e1minas de ouro repuxadas e enfeitizadas con temas florais estilizados. Nesas l\u00e1minas de ouro realiz\u00e1ronse noventa e nove aberturas, a maior\u00eda delas en forma de arcos de ferradura, de medio punto, peraltados ou semiel\u00edpticos, a\u00ednda que tam\u00e9n conta con aberturas elipsoidais de formas irregulares e de diferentes tama\u00f1os. As noventa e nove aberturas reench\u00e9ronse con placas de \u00e1gata listada de 3\u00a0mm. de grosor.\nOs laterais da caixa div\u00eddense en dous niveis, separados pola abertura que separa a caixa da tapa, e est\u00e1n adornados cunha moldura ondulada na que se incrustan xemas e algunhas representaci\u00f3ns de animais.\nA base do cofre \u00e9 de prata maciza e est\u00e1 suxeita por medio de cento vinte e nove cravos. Nesta base at\u00f3pase unha inscrici\u00f3n que cont\u00e9n os nomes dos doadores e unha representaci\u00f3n do \"Tetramorfos.\" Os catro s\u00edmbolos dos evanxelistas aparecen rodeando unha representaci\u00f3n estilizada da Cruz da Vitoria, tam\u00e9n conservada na C\u00e1mara Santa de Oviedo, e doada \u00e1 catedral ovetense por Afonso III, e pola s\u00faa dona, a ra\u00ed\u00f1a Ximena Garc\u00e9s, no ano 908. Nesta base at\u00f3panse ademais catro semiesferas con beiril fileteado que serven de soporte \u00e1 caixa, \u00e1 que est\u00e1n unidas mediante cravi\u00f1os.\nA placa colocada no remate da cobertoira \u00e9 m\u00e1is antiga que o resto do Cofre das \u00c1gatas. Alg\u00fans autores soste\u00f1en que puido ser un cinto franco, realizado no s\u00e9culo VIII, ou ben un broche-relicario de estilo carolinxio, labrado ao redor dos s\u00e9culos VIII e IX. A base da placa \u00e9 de ouro e est\u00e1 rodeada por celas tabicadas que conte\u00f1en fragmentos de granate, e que se prolongan no interior da placa formando debuxos curvil\u00edneos. Nos catro \u00e1ngulos da placa hai colocadas catro xemas en caboch\u00f3ns de bordo semicircular, outras catro nos medianeiros longos, tres no eixo maior, e unha no centro. Os espazos carentes de ornamentaci\u00f3n da placa ench\u00e9ronse con esmaltes policromados que forman drag\u00f3ns, cuadr\u00fapedes, paxaros, peixes, r\u00e9ptiles e \u00e1rbores estilizadas. Na placa hab\u00eda 655 granates, 4 perlas, 12 esmaltes e 13 caboch\u00f3ns.\nPolo seu formato e estilo ten relaci\u00f3n coa Arqueta de San Xenadio, doada polo rei Afonso III a San Xenadio, bispo de Astorga entre os anos 900 e 919.\nInscrici\u00f3ns na base.\nNa base do Cofre das \u00c1gatas, realizado en prata maciza, grav\u00e1ronse cun punz\u00f3n as seguintes inscrici\u00f3ns latinas:"}
{"id": "342123", "revid": "89787", "url": "https://gl.wikipedia.org/wiki?curid=342123", "title": "Canalizaci\u00f3n (xen\u00e9tica)", "text": "En xen\u00e9tica, a canalizaci\u00f3n \u00e9 unha medida da capacidade dunha poboaci\u00f3n de producir o mesmo fenotipo independetemente da variabilidade do ambiente no que vive ou do xenotipo. Noutras palabras, implica robustez do fenotipo. O termo canalizaci\u00f3n foi acu\u00f1ado por C. H. Waddington, que utilizou a palabra para designar o feito de que as \"reacci\u00f3ns do desenvolvemento, como te\u00f1en lugar en organismos sometidos a seleccion natural...est\u00e1n axustadas para que orixinen un resultado final definido independentemente de variaci\u00f3ns menores nas condici\u00f3ns durante o curso da reacci\u00f3n\". Waddington utilizou esta palabra en vez de \"robustez\" para ter en conta que os sistemas biol\u00f3xicos non son robustos no mesmo sentido en que se di que o son os sistemas de enxe\u00f1ar\u00eda.\nA robustez biol\u00f3xica ou canalizaci\u00f3n ocorre cando as v\u00edas de desenvolvemento est\u00e1n modeladas pola evoluci\u00f3n. Waddington introduciu o concepto de paisaxe epixen\u00e9tica, na cal o estado dun organismo roda \"monte abaixo\" durante o desenvolvemento. Na s\u00faa met\u00e1fora, un trazo canalizado il\u00fastrase como un val rodeado de altas monta\u00f1as, que gu\u00eda con seguridade o fenotipo ao seu \"destino\". Waddington afirmou que os canais se forman na paisaxe epixen\u00e9tica durante a evoluci\u00f3n, e que esta heur\u00edstica \u00e9 \u00fatil para comprender as cualidades singulares da robustez biol\u00f3xica.\nAsimilaci\u00f3n xen\u00e9tica.\nWaddington usou o concepto de canalizaci\u00f3n para explicar os seus experimentos sobre asimilaci\u00f3n xen\u00e9tica. Neses experimentos, expuxo pupas de \"Drosophila\" a un shock de calor. Este trastorno ambiental causou que algunhas das moscas desenvolveran o fenotipo \"crossveinless\" (sen vea transversa nas \u00e1s). Despois seleccionou as moscas \"crossveinless\". Finalmente, o fenotipo \"crossveinless\" apareceu mesmo sen un previo shock de calor. Por medio deste proceso de asimilaci\u00f3n xen\u00e9tica, un fenotipo inducido ambientalmente acabou sendo herdado. Waddington explicou isto como a formaci\u00f3n dun novo canal na paisaxe epixen\u00e9tica.\nPor\u00e9n, \u00e9 posible explicar esta observaci\u00f3n da asimilaci\u00f3n xen\u00e9tica usando s\u00f3 xen\u00e9tica cuantitativa e un modelo de limiar, sen que te\u00f1a ningunha referencia co concepto de canalizaci\u00f3n. Por\u00e9n, os modelos te\u00f3ricos que incorporan un complexo mapa xenotipo-fenotipo atoparon probas de evoluci\u00f3n da robustez fenot\u00edpica que contribu\u00edan \u00e1 asimilaci\u00f3n xen\u00e9tica, mesmo cando a selecci\u00f3n \u00e9 s\u00f3 para a estabilidade do desenvolvemento e non para un fenotipo particular, e as\u00ed non se aplican os modelos de xen\u00e9tica cuantitativa. Estes estudos suxiren que a canalizaci\u00f3n heur\u00edstica a\u00ednda pode ser \u00fatil, al\u00e9n do concepto m\u00e1is simple de robustez.\nHip\u00f3tese da congruencia.\nNin a canalizaci\u00f3n nin a robustez son cantidades simples para cuantificar: sempre c\u00f3mpre especificar que trazo \u00e9 canalizado/robusto para determinada perturbaci\u00f3n. Por exemplo, as perturbaci\u00f3ns poden proceder tanto do ambiente coma de mutaci\u00f3ns. Suxeriuse que diferentes perturbaci\u00f3ns te\u00f1en efectos congruentes sobre o desenvolvemento que ten lugar nunha paisaxe epixen\u00e9tica. Por\u00e9n, isto poder\u00eda depender do mecanismo molecular responsable da robustez, e ser difeente en distintos casos.\nCapacitancia evolutiva.\nA met\u00e1fora da canalizaci\u00f3n suxire que os fenotipos son moi robustos ante pequenas perturbaci\u00f3ns, para as cales o desenvolvemento non sae do canal, e rapidamente rec\u00faa, con pouco efecto sobre o resultado final do desenvolvemento. Pero as perturbaci\u00f3ns cuxa magnitude excede un certo limiar sair\u00e1n do canal, movendo o proceso de desenvolvemento a un territorio non cartografado. Un patr\u00f3n de forte robustez ata un l\u00edmite e pouca robustez m\u00e1is al\u00e1 do l\u00edmite, poder\u00eda incrementar a evulocionabilidade nun ambiente flutuante. A canalizaci\u00f3n xen\u00e9tica poder\u00eda permitir a capacitancia evolutiva, na cal a diversidade xen\u00e9tica f\u00f3ra do canal se acumula co tempo nunha poboaci\u00f3n, protexida da selecci\u00f3n natural porque non afecta normalmente aos fenotipos. Esta diversidade oculta poder\u00eda despois ser desencadeada por cambios extremos no ambiente ou por interruptores moleculares, liberando variaci\u00f3ns xen\u00e9ticas previamente cr\u00edpticas que poden despois contribu\u00edr a unha r\u00e1pida explolsi\u00f3n da evoluci\u00f3n.\nExemplo molecular.\nRecentemente, e partindo dos experimentos levados a cabo por Waddington en 1953, Rutherford e Lindquist achegaron un exemplo molecular. A Hsp90 \u00e9 unha prote\u00edna chaperona que monitoriza o correcto pregamento dalg\u00fans polip\u00e9ptidos para formar prote\u00ednas. Rutherford e Lindquist someteron a shock t\u00e9rmico a embri\u00f3ns de \"Drosophila\", atraendo as\u00ed a unha enorme cantidade de Hsp90 citoplasm\u00e1tica para responder ao estr\u00e9s. A diminuci\u00f3n na actividade normal de monitorizaci\u00f3n da Hsp90 produciu moitos cambios morfol\u00f3xicos nas moscas adultas. As mutaci\u00f3ns homocig\u00f3ticas do xene Hsp83, que codifica a prote\u00edna Hsp90, son letais en \"Drosophila\", mais as mutaci\u00f3ns heterocig\u00f3ticas aumentan a proporci\u00f3n de anormalidades no desenvolvemento, dando lugar a ollos, extremidades e \u00e1s deformes.\nO sorprendente do experimento foi que todas estas malformaci\u00f3ns desapareceron na seguinte poboaci\u00f3n, en ausencia do estr\u00e9s. Perante este resultado, Rutherford e Lindquist postularon a seguinte hip\u00f3tese: a Hsp90 est\u00e1 actuando de tamp\u00f3n para as mutaci\u00f3ns; as moscas acumularon moitas mutaci\u00f3ns, pero o seu efecto queda suprimido pola Hsp90. Para probaren esta hip\u00f3tese, cruzaron moscas que mostraban cambios morfol\u00f3xicos, emulando a acci\u00f3n de selecci\u00f3n natural cando hai grandes cambios ambientais. As moscas resultantes mostraban cambios morfol\u00f3xicos mesmo en ausencia de shock t\u00e9rmico: a cantidade de mutaci\u00f3ns acumuladas nestas moscas superara a capacidade de tamp\u00f3n da Hsp90, polo que estas moscas cambiaran o seu val epixen\u00e9tico.\nEste tipo de mecanismos poder\u00edan ser responsables das pegadas de radiaci\u00f3ns adaptativas que encontramos no rexistro f\u00f3sil."}
{"id": "342124", "revid": "98629", "url": "https://gl.wikipedia.org/wiki?curid=342124", "title": "Theodore Thomson Flynn", "text": "Theodore Thomson Flynn, nado en Coraki, Nova Gales do Sur, Australia, o 11 de outubro de 1883 e finado en Liss, Hampshire, Inglaterra, o 23 de outubro de 1968 foi un bi\u00f3logo australiano que foi profesor en Tasmania e o Reino Unido.\nTraxectoria.\nT. T. Flynn naceu en Coraki, Nova Gales do Sur, Australia, fillo de Jessie B. (nada Thomson) e John Flynn.\nComezou a traballar como \"lector\" de biolox\u00eda na Universidade de Tasmania en 1909, pasando a ser profesor desta disciplina en 1911, e ensinando al\u00ed at\u00e9 1930. Casou con Lily Mary (Marelle) Young o 23 de xaneiro de 1909.\nFlynn trasladouse a Irlanda do Norte, onde exerceu na c\u00e1tedra de zoolox\u00eda na Queen's University de Belfast entre 1931 e 1948.\nDespois da \"Belfast Blitz\" (durante a chamada \"guerra relampo\", bombardeo sostido do Reino Unido pola Alema\u00f1a nazi entre o 7 de setembro de 1940 e o 16 de maio de 1941), Flynn foi o director de sinistros da cidade.\nFoi o pai do actor de cine Errol Flynn, e nomeou unha nova especie que descubriu, \"Gibbonsia erroli\", na honra do seu fillo.\nFaleceu en Liss, Hampshire, Inglaterra, o 23 de outubro de 1968.\nAbreviatura.\nA abreviatura Flynn empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "342125", "revid": "27155", "url": "https://gl.wikipedia.org/wiki?curid=342125", "title": "Prote\u00edna chaperona", "text": ""}
{"id": "342126", "revid": "109216", "url": "https://gl.wikipedia.org/wiki?curid=342126", "title": "Erich Hackl", "text": "Erich Hackl, nado en Steyr o 26 de maio de 1954, \u00e9 un escritor e tradutor austr\u00edaco."}
{"id": "342127", "revid": "1131", "url": "https://gl.wikipedia.org/wiki?curid=342127", "title": "Vero Boquete", "text": ""}
{"id": "342128", "revid": "1131", "url": "https://gl.wikipedia.org/wiki?curid=342128", "title": "Illas Alvedosa", "text": ""}
{"id": "342129", "revid": "56817", "url": "https://gl.wikipedia.org/wiki?curid=342129", "title": "Alvedosa", "text": "O top\u00f3nimo galego Alvedosa pode referirse a:"}
{"id": "342130", "revid": "56817", "url": "https://gl.wikipedia.org/wiki?curid=342130", "title": "Herdanza por mestura", "text": "A herdanza por mestura ou mesturada (\"blending inheritance\") era unha teor\u00eda xen\u00e9tica, hoxe considerada incorrecta, que sosti\u00f1an moitos bi\u00f3logos e outros acad\u00e9micos durante parte do s\u00e9culo XIX, antes do descubrimento das leis b\u00e1sicas da xen\u00e9tica. A herdanza por mestura era simplemente un modelo hipot\u00e9tico de uso moi estendido, m\u00e1is que unha teor\u00eda cient\u00edfica formalizada (nunca foi presentada formalmente ante a comunidade ou instituci\u00f3ns cient\u00edficas, nin se publicou en revistas cient\u00edficas, nin estivo adscrita a unha persoa espec\u00edfica). Esta teor\u00eda consideraba que os trazos herdados eran determinados ao azar, e estaban sempre dentro dun intervalo cuxos dous l\u00edmites eran os trazos hom\u00f3logos que se encontran nos proxenitores. A altura dunha persoa, cun proxenitor baixo e outro alto, pens\u00e1base que sempre era un valor intermedio entre o das alturas de ambos os proxenitores. O defecto desta idea era que requir\u00eda que, por exemplo, unha persoa de estatura dun valor intermedio, \u00e1 s\u00faa vez, ti\u00f1a que converterse despois nun dos extremos limitantes (o superior ou o inferiro) dunha futura descendencia, e as\u00ed continuamente en toda a s\u00faa li\u00f1axe. As\u00ed, en cada familia, o potencial para a variaci\u00f3n tender\u00eda a facerse m\u00e1is estreito de forma bastante dr\u00e1stica en cada xeraci\u00f3n, e, as\u00ed ocorrer\u00eda en toda a poboaci\u00f3n con cada trazo. Se a herdanza por mestura fose certa, neste exemplo, todos os membros dunha especie converxer\u00edan finalmente nun s\u00f3 valor para a altura. Noutras palabras, a \"herdanza por mestura \u00e9 incompatible...con feitos obvios. Se fose certa esa variaci\u00f3n desaparecer\u00eda, cada xeraci\u00f3n deber\u00eda ser m\u00e1is uniforme que a anterior. No momento actual, todos os individuos deber\u00edan ser tan indistinguibles coma clons.\"\nAdemais, a herdanza por mestura non pod\u00eda explicar como os trazos que aparentemene desaparec\u00edan durante varias xeraci\u00f3ns a mi\u00fado reaparec\u00edan inalteradas m\u00e1is adiante nunha li\u00f1axe. Os ollos azuis e o cabelo loiro, por exemplo, \u00e1s veces desaparecen na li\u00f1axe dunha familia durane varias xeraci\u00f3ns de ollos e cabelos casta\u00f1os, pero esas xeraci\u00f3ns poden ter despois alg\u00fan fillo loiro ou de ollos azuis. Se a herdanza por mestura fose certa isto non ser\u00eda posible.\nA herdanza por mestura (e outras varias hip\u00f3teses que compet\u00edan con ela) foron finalmente desbotadas cando se aceptaron as propostas de Gregor Mendel sobre a herdanza particulada, presentada nos seus \"Experimentos sobre Hibridaci\u00f3n de Plantas\" (1865), que seguen sendo a base do modelo de herdanza da s\u00edntese evolutiva moderna."}
{"id": "342131", "revid": "27155", "url": "https://gl.wikipedia.org/wiki?curid=342131", "title": "Herdanza mesturada", "text": ""}
{"id": "342134", "revid": "21809", "url": "https://gl.wikipedia.org/wiki?curid=342134", "title": "Carlos Dur\u00e3o", "text": ""}
{"id": "342136", "revid": "1131", "url": "https://gl.wikipedia.org/wiki?curid=342136", "title": "Alto do Fiouco", "text": "O Alto do Fiouco \u00e9 un colado situado a 698 m de altitude na xuntura do Cordal de Neda coa serra de Lourenz\u00e1. Separa a bac\u00eda do r\u00edo Masma (vertente cant\u00e1brica) da do r\u00edo Mi\u00f1o (vertente atl\u00e1ntica) e comunica as parroquias de Argomoso (Mondo\u00f1edo) e Cadavedo (A Pastoriza). Recibe o seu nome polo Cristo do Fiouco, un cruceiro teitado \u00e1 beira da estrada que o atravesa.\nA autov\u00eda A-8 pasa lonxitudinalmente polo Fiouco no punto quilom\u00e9trico 547, no tramo entre Lind\u00edn (Mondo\u00f1edo) e A Carreira (Abad\u00edn).\nNo alto do Fiouco produciuse un accidente multitudinario o 26 de xullo de 2014, no que perdeu a vida unha persoa e se viron implicadas varias decenas de coches a causa da n\u00e9boa. Ten sona precisamente debido a estar o paso da autov\u00eda pechado con frecuencia, pois segundo un estudo preto do 10% do tempo ten unha visibilidade menor de 50 m. O motivo principal da n\u00e9boa na zona \u00e9 o arrefriamento do aire h\u00famido procedente da costa, denominado efecto F\u00f6hn.\nA n\u00e9boa era un fen\u00f3meno longamente co\u00f1ecido no lugar antes da construci\u00f3n da autov\u00eda. A ra\u00edz do accidente, o Ministerio de Fomento habilitou diversas medidas provisionais e est\u00e1 a desenvolver un proceso para tentar evitar a n\u00e9boa e os numerosos peches do servizo da autov\u00eda."}
{"id": "342137", "revid": "1888", "url": "https://gl.wikipedia.org/wiki?curid=342137", "title": "Xos\u00e9 Lu\u00eds Bar\u00e1 Torres", "text": ""}
{"id": "342138", "revid": "56817", "url": "https://gl.wikipedia.org/wiki?curid=342138", "title": "La Verdad (Cedeira)", "text": "La Verdad foi un peri\u00f3dico editado en Cedeira entre 1883 e 1884.\nHistoria e caracter\u00edsticas.\nPublic\u00e1base en novembro de 1883. A\u00ednda sa\u00eda en xaneiro de 1884."}
{"id": "342139", "revid": "25871", "url": "https://gl.wikipedia.org/wiki?curid=342139", "title": "Caldeira", "text": "Unha caldeira \u00e9 un mecanismo dese\u00f1ado para transmitir a calor xerada mediante a combusti\u00f3n dun combustible a un flu\u00eddo portador. Adoita ser utilizado no campo da calefacci\u00f3n ou para quentar auga. Os combustibles m\u00e1is utilizados para este proceso son carb\u00f3n, biomasa, gas\u00f3leo C, fuel-oil, gas natural, butano e propano.\nDescrici\u00f3n.\nUnha caldeira de calefacci\u00f3n consta dun fogar, onde se queima o combustible, e un intercambiador onde a calor producida pola combusti\u00f3n transm\u00edtese ao flu\u00eddo caloportador, que o leva aos emisores ou elementos terminais. Cando \u00e9 necesario o uso dun queimador (para combustibles flu\u00eddos), o conxunto de caldeira e queimador ch\u00e1mase xerador.\nClasificaci\u00f3n.\nAs caldeiras clasif\u00edcanse en varios tipo segundo as seguintes caracter\u00edsticas:\nSistemas de acumulaci\u00f3n.\nPara grandes demandas de auga quente sanitaria util\u00edzanse caldeiras con interacumulador ou cun dep\u00f3sito incorporado como por exemplo o Termoacumulador de gas."}
{"id": "342140", "revid": "56817", "url": "https://gl.wikipedia.org/wiki?curid=342140", "title": "El Canario", "text": "El Canario foi un peri\u00f3dico editado en Santiago de Compostela en 1883.\nHistoria e caracter\u00edsticas.\nSubtitulado \"Peri\u00f3dico joco-serio\", apareceu o 25 de outubro de 1883. Publicou polo menos un segundo n\u00famero."}
{"id": "342141", "revid": "27155", "url": "https://gl.wikipedia.org/wiki?curid=342141", "title": "Callosobruchus chinensis", "text": "Callosobruchus chinensis \u00e9 unha especie com\u00fan de escaravellos crisom\u00e9lidos da subfamilia Bruchinae, que \u00e9 unha praga dos lugares onde se almacenan moitos tipos de legumes. Esta especie ten un estilo de vida e h\u00e1bitat moi similar \u00e1 de \"Callosobruchus maculatus\" e \u00e9 moi f\u00e1cil confundilos. Este escravello est\u00e1 distribu\u00eddo nas rexi\u00f3ns tropicais e subtropicis do mundo. \"C. chinensis\" \u00e9 unha das pragas m\u00e1is dani\u00f1a para a industria dos legumes debido a que ten unha dieta xeneralizada de legumes e unha ampla distribuci\u00f3n.\nO primeiro rexistro da descrici\u00f3n de \"C. chinensis\" f\u00edxose na China, de onde este animal toma o seu nome espec\u00edfico.\nH\u00e1bitat e distribuci\u00f3n.\n\"C. chinensis\" ten un patr\u00f3n de distribuci\u00f3n cosmopolita e foi detectado na maior\u00eda dos pa\u00edses debido \u00e1 exportaci\u00f3n comercial de feix\u00f3ns. Por\u00e9n, a \u00e1rea natural de distribuci\u00f3n deste escaravello son as rexi\u00f3ns tropicais e subtropicais de Asia, e as s\u00faas poboaci\u00f3ns creceron enormemente desde que se estendeu o cultivo e distribuci\u00f3n de legumes. A s\u00faa distribuci\u00f3n est\u00e1 moi influenciada pola produci\u00f3n humana, porque s\u00f3 viven de legumes que sexan adecuados para eles, xa que se aparean sobre elas e as s\u00faas larvas e adultos se alimentan delas.\nAlgunhas das plantas h\u00f3spedes deste escaravelolo son o feix\u00f3n chin\u00e9s \"Vigna radiata\", as lentellas, o \"Cajanus cajan\", o caup\u00ed (\"Vigna unguiculata\"), garavanzos e outras especies, a\u00ednda que poden vivir de moitos m\u00e1is legumes h\u00f3spedes. En h\u00e1bitats tropicais as especies que prefire son a \"Vigna radiata\" e os garavanzos.\nChega ao tama\u00f1o necesario para po\u00f1er ovos e infestar os legumes nos meses de xullo-agosto.\nDescrici\u00f3n.\n\"C. chinensis\" \u00e9 un pequeno insecto que crece como adulto ata os 5\u00a0mm de lonxitude. A diferenza dos Curculionidae, \"C. chinensis\" non ten \"morro\". O estado adulto ten cor casta\u00f1a con manchas negras e grises sobre o corpo. O abdome da femia \u00e9 lixeiramente m\u00e1is longo que os \u00e9litros e \u00e9 branco con dous puntos negros ovais. Os adultos poden voar e dispersarse as\u00ed doadamente a outros campos e lugares de almacenamento de legumes.\nEsta especie mostra certo dimorfismo sexual, xa que a femia \u00e9 m\u00e1is grande e pesada que o macho. As antenas son pectinadas nos machos pero serradas nas femias.\nAs larvas son branco amareladas con patas reducidas. As pupas son cata\u00f1as escuras e a pupaci\u00f3n ocorre dentro do legume. Os ovos aparecen en solitario e te\u00f1en cor amarelo que se fai opaco cando eclosionaron. Os ovos son moito m\u00e1is pequenos en \u00e1reas nas que hai gran densidade de poboaci\u00f3n destes animais para as\u00ed acomodarse \u00e1 competici\u00f3n polos recursos no legume, o que ten como resultado adultos m\u00e1is pequenos e menos larvas viables.\nCiclo de vida.\nAs femias po\u00f1en os ovos directamene sobre a superficie do legume un por un, mov\u00e9ndose para po\u00f1er o seguinte ovo a outra parte do legume ou a outro legume dependendo da competencia con outras femias e a cantidade de legumes dispo\u00f1ibles. Poden po\u00f1er ata 90 ovos despois dunha soa fecundaci\u00f3n. A fecundidade est\u00e1 en relaci\u00f3n co legume que est\u00e1n usando como h\u00f3spede e da fitness da femia. Os ovos xeralmente eclosionan de 3 a 5 d\u00edas despois e as novas larvas ent\u00e9rranse dentro do legume, onde permenecen o resto do seu desenvolvemento. A larva mastiga o legume facendo t\u00faneles ata que est\u00e1 lista para pupar.\nOs adultos maduros emerxen do legume mord\u00e9ndoo e facendo unha abertura de sa\u00edda de forma circular desde o seu casulo uns 25 d\u00edas despois de eclosionaren. Os escaravellos adultos viven d\u00faas semanas unha vez que sa\u00edron da pupa.\nReproduci\u00f3n.\nOs machos de \"C. chinensis\" te\u00f1en longos escleritos xenitais situados ao final do seu \u00f3rgano copulador. Este util\u00edzase para transferir o esperma con grande efectividade, xa que act\u00faa como \u00e1ncora que se engancha no interior da abertura xenital da femia. Estes escleritos non parecen danar significativamente o tracto reprodutivo da femia (como si se observa en especies similares), xa que os escleritos est\u00e1n menos desenvolvidos que os de especies como \"Callosobruchus maculatus\". O \u00f3rgano copulador do macho, cando est\u00e1 estendido pode ser de case d\u00faas veces o tama\u00f1o total do escaravello, mais soamente se insire dentro da femia a s\u00faa punta durante a reproduci\u00f3n.\nComportamento.\nFinximento da morte.\n\"C. chinensis\" presenta un comportamento de finximento da morte como un m\u00e9todo antidepredadores. Durante este comportamento, con certos est\u00edmulos que \"espertan\" o insecto, o escaravello rola sobre as s\u00faas costas e curva as s\u00faas patas. Isto \u00fasano probablemente para disuadir a avespas parasitoides de que o depreden.\nA temperatura altera este comportamento nos escaravellos adultos. A medida que aumentan as temperaturas, este comportamento faise menos com\u00fan. Un tama\u00f1o corporal m\u00e1is grande tam\u00e9n sup\u00f3n un declive nesta tanatose.\nCopulaci\u00f3n heteroespec\u00edfica.\nOs machos de \"C. chinensis\" intentan copular con femias de \"Callosobruchus maculatus\". Isto obs\u00e9rvase comunmente nestes insectos cando estas d\u00faas especies do mesmo x\u00e9nero solapan os seus nichos principais. Este comportamento reduce a fecundidade das femias en \"C. maculatus\", a\u00ednda que non est\u00e1 claro por que acontece. Esta copulaci\u00f3n heteroespec\u00edfica indiscriminada tam\u00e9n se observou cando estaban presentes femias de \"C. chinensis\"."}
{"id": "342142", "revid": "89787", "url": "https://gl.wikipedia.org/wiki?curid=342142", "title": "Bolet\u00edn Avriense", "text": "Bolet\u00edn Auriense (abreviado Bol. Auriense) \u00e9 unha revista cient\u00edfica galega editada polo Grupo Marcelo Mac\u00edas e o Museo Arqueol\u00f3xico Provincial de Ourense.\nTraxectoria.\nIn\u00edciase no ano 1971 co obxectivo de difundir os traballos cient\u00edficos realizados tanto polos membros do grupo como por outros investigadores. \u00c9 considerada continuadora do \"Bolet\u00edn del Museo Arqueol\u00f3gico Provincial de Orense\" (1943 - 1953) e do \"Bolet\u00edn de la Comisi\u00f3n Provincial de Monumentos Hist\u00f3ricos y Art\u00edsticos de Orense\" (1898 - 1960).\nOs catro primeiros n\u00fameros foron dirixidos por Ferro Couselo, que foi sucedido por Francisco Fari\u00f1a Busto.\nCaracter\u00edsticas.\nTr\u00e1tase dunha revista arbitrada cunha periodicidade anual que recolle artigos de arqueolox\u00eda, arte, etnograf\u00eda, bot\u00e1nica ou literatura. A s\u00faa redacci\u00f3n admite textos en galego, castel\u00e1n e colaboraci\u00f3ns espont\u00e1neas noutras linguas como franc\u00e9s ou ingl\u00e9s.\nO n\u00famero de p\u00e1xinas var\u00eda entre 200 e 500. Ten unha tiraxe de 800 exemplares. .\nDesde 1982, publ\u00edcanse anexos \u00f3 bolet\u00edn que recollen traballos monogr\u00e1ficos dos integrantes do grupo na s\u00faa labor de estudo e difusi\u00f3n da cultura galega, por riba de todo respecto de Ourense.\nO director do bolet\u00edn informativo e do Museo, Francisco Fari\u00f1a Busto, explicou o 15 de decembro de 1982 que esta publicaci\u00f3n foi o \u00fanico \u00f3rgano da resonancia cultural ourens\u00e1 en toda Europa, convertendo a lingua galega nun medio de expresi\u00f3n cient\u00edfica ."}
{"id": "342145", "revid": "1131", "url": "https://gl.wikipedia.org/wiki?curid=342145", "title": "Bordel", "text": "Bordel pode referirse a:\nComo top\u00f3nimo pode referirse a:"}
{"id": "342146", "revid": "12452", "url": "https://gl.wikipedia.org/wiki?curid=342146", "title": "Sebasti\u00e1n (santo)", "text": ""}
{"id": "342147", "revid": "56817", "url": "https://gl.wikipedia.org/wiki?curid=342147", "title": "As Bornetas", "text": "O top\u00f3nimo galego As Bornetas pode referirse a:"}
{"id": "342148", "revid": "56817", "url": "https://gl.wikipedia.org/wiki?curid=342148", "title": "A Borrallada", "text": "O top\u00f3nimo galego A Borrallada pode referirse a:"}
{"id": "342149", "revid": "1131", "url": "https://gl.wikipedia.org/wiki?curid=342149", "title": "Borraz\u00e1s", "text": "O top\u00f3nimo galego Borraz\u00e1s pode referirse a:\nAmais, como apelido pode referirse a:"}
{"id": "342150", "revid": "1131", "url": "https://gl.wikipedia.org/wiki?curid=342150", "title": "Os Borreiros", "text": ""}
{"id": "342151", "revid": "1131", "url": "https://gl.wikipedia.org/wiki?curid=342151", "title": "Borrif\u00e1ns", "text": ""}
{"id": "342152", "revid": "1131", "url": "https://gl.wikipedia.org/wiki?curid=342152", "title": "O Bordo", "text": ""}
{"id": "342153", "revid": "1131", "url": "https://gl.wikipedia.org/wiki?curid=342153", "title": "Bormoio", "text": ""}
{"id": "342154", "revid": "1131", "url": "https://gl.wikipedia.org/wiki?curid=342154", "title": "Bormoxoio", "text": ""}
{"id": "342155", "revid": "1131", "url": "https://gl.wikipedia.org/wiki?curid=342155", "title": "Bornas", "text": ""}
{"id": "342156", "revid": "1131", "url": "https://gl.wikipedia.org/wiki?curid=342156", "title": "A Borquer\u00eda", "text": ""}
{"id": "342157", "revid": "1131", "url": "https://gl.wikipedia.org/wiki?curid=342157", "title": "A Borralla", "text": ""}
{"id": "342158", "revid": "1131", "url": "https://gl.wikipedia.org/wiki?curid=342158", "title": "Borraxas", "text": ""}
{"id": "342159", "revid": "1131", "url": "https://gl.wikipedia.org/wiki?curid=342159", "title": "Borreiros de Abaixo", "text": ""}
{"id": "342160", "revid": "1131", "url": "https://gl.wikipedia.org/wiki?curid=342160", "title": "Borruga", "text": ""}
{"id": "342161", "revid": "23204", "url": "https://gl.wikipedia.org/wiki?curid=342161", "title": "Pierre Marie \u00c9douard Lamy de la Chapelle", "text": "Pierre Marie \u00c9douard Lamy de la Chapelle, nado en\u00a0Limoges en 1804 e finado o 23 de setembro de 1886, foi un bot\u00e1nico e mic\u00f3logo franc\u00e9s."}
{"id": "342163", "revid": "1131", "url": "https://gl.wikipedia.org/wiki?curid=342163", "title": "Asociaci\u00f3n Galega de Editores", "text": ""}
{"id": "342164", "revid": "6279", "url": "https://gl.wikipedia.org/wiki?curid=342164", "title": "Bico de teta", "text": ""}
{"id": "342165", "revid": "5863", "url": "https://gl.wikipedia.org/wiki?curid=342165", "title": "Selecci\u00f3n sexual", "text": "A selecci\u00f3n sexual \u00e9 un modo de selecci\u00f3n natural que comprende dous aspectos: a elecci\u00f3n polos membros dun dos sexos de compa\u00f1eiros do outro sexo para aparearse con eles (selecci\u00f3n intersexual), e a competencia entre individuos do mesmo sexo polo acceso a membros do outro sexo (selecci\u00f3n intrasexual). Estas d\u00faas formas de selecci\u00f3n significan que alg\u00fans individuos te\u00f1en un mellor \u00e9xito reprodutivo que outros nunha poboaci\u00f3n, ou ben por ser m\u00e1is atractivos ou por preferir parellas m\u00e1is atractivas para producir a s\u00faa descendencia. Por exemplo, na estaci\u00f3n reprodutora a selecci\u00f3n sexual nas ras ocorre ao xunt\u00e1rense primeiro os machos na beira da auga e emitiren as s\u00faas chamadas de apareamento croando. As femias chegan despois e elixen os machos con chamadas m\u00e1is potentes e mellores territorios. Xeneralizando, os machos benef\u00edcianse de apareamentos frecuentes e de monopolizar o acceso a un grupo de femias f\u00e9rtiles. As femias como te\u00f1en un n\u00famero limitado de descendencia maximizan o retorno de enerx\u00eda que investen na reproduci\u00f3n.\nO concepto foi articulado por primeira vez por Charles Darwin e Alfred Russel Wallace que a describiron como un proceso que leva \u00e1 especiaci\u00f3n, mediante o cal en moitos organismos evolucionaron caracter\u00edsticas cuxa funci\u00f3n era delet\u00e9rea para a s\u00faa supervivencia individual, e despois desenvolveuna Ronald Fisher a principios do s\u00e9culo XX. A selecci\u00f3n sexual pode levar xeralmente aos machos a que extremen os esforzos para demostrar a s\u00faa fitness para que os escollan as femias, producindo un dimorfismo sexual en caracter\u00edsticas sexuais secundarias, como os adornos na plumaxe das aves como as aves do para\u00edso e pavos reais, ou as cornamentas de cervos, ou as melenas dos le\u00f3ns, causado por un mecanismo de retroalimentaci\u00f3n positiva co\u00f1ecido como descontrol fisheriano (\"Fisherian runaway\"), no que a herdanza nun dos sexos do desexo dun trazo no outro sexo \u00e9 tan importante coma que o outro sexo te\u00f1a ese trazo para producir o efecto de descontrol (\"runaway\"). A\u00ednda que a hip\u00f3tese do fillo sexy indica que as femias preferir\u00edan descendencia masculina, o principio de Fisher explica por que a proporci\u00f3n de sexos \u00e9 1:1 case sen excepci\u00f3n. A selecci\u00f3n sexual tam\u00e9n se d\u00e1 en plantas e fungos.\nO mantemento da reproduci\u00f3n sexual nun mundo altamente competitivo \u00e9 un dos grandes enigmas da biolox\u00eda porque a reproduci\u00f3n asexual pode producir descendencia moito m\u00e1is rapidamente que a sexual, xa que se evita producir un 50% de machos na descendencia, os cales son incapaces de producir descendencia por si mesmos. Por\u00e9n, investigaci\u00f3ns publicadas en 2015 indican que a selecci\u00f3n sexual pode explicar a persistencia da reproduci\u00f3n sexual.\nHistoria.\nDarwin e o desenvolvemento da teor\u00eda.\nO desenvolvemento do concepto de selecci\u00f3n sexual foi unha parte moi importante da obra de Charles Darwin \"On the Origin of Species\", publicada en 1859, na que o autor lle daba unha grande importancia dentro da selecci\u00f3n natural. Darwin explicaba mediante este mecanismo certos aspectos evolutivos tales como o desenvolvemento esaxerado de estruturas anat\u00f3micas ou a presenza de cores rechamantes que parec\u00edan non axustarse \u00e1 teor\u00eda da selecci\u00f3n natural, na cal os trazos seleccionados para prevalecer ao longo do tempo eran aqueles que aumentaran as probabilidades de supervivencia. O naturalista brit\u00e1nico co\u00f1ec\u00eda as ideas do anatomista John Hunter sobre as diferenzas entre caracteres sexuais primarios, relacionados coa c\u00f3pula, e os secundarios, relacionados coa atracci\u00f3n entre sexos. Base\u00e1ndose nisto definiu a selecci\u00f3n sexual de tal modo que puidera explicar a presenza destas caracter\u00edsticas como resultado dunha elecci\u00f3n por parte dun dos sexos, a\u00ednda que non foi capaz de dar resposta a por que os individuos do sexo que fac\u00eda a elecci\u00f3n mostraban predisposici\u00f3n para a ese trazo. O termo foi ampliado por Darwin noutro libro, \"The Descent of Man, and Selection in Relation to Sex\" de 1871, lig\u00e1ndoo ademais \u00e1 evoluci\u00f3n da especie humana como explicaci\u00f3n para a existencia das diferentes razas humanas.\nDarwin pensaba que a selecci\u00f3n natural por si soa non pod\u00eda explicar certos tipos de adaptaci\u00f3ns que non eran para a supervivencia. Unha vez escribiu a un colega que \"A visi\u00f3n das plumas da cola dos pavos reais, sempre que a observo, ponme enfermo!\". Na s\u00faa obra divide a selecci\u00f3n sexual en competici\u00f3n dos machos e elecci\u00f3n das femias.\nA estas ideas opo\u00f1\u00edase Alfred Russel Wallace, a\u00ednda que moita desta oposici\u00f3n f\u00edxoa despois da morte de Darwin. Argumentaba que as competici\u00f3ns entre machos eran formas de selecci\u00f3n natural, pero que a \"apagada\" coloraci\u00f3n da pava real \u00e9 en si mesma adaptativa como camuflaxe, e que adxudicar a elecci\u00f3n de parellas \u00e1s femias era, na s\u00faa opini\u00f3n, atribu\u00edr a capacidade de xulgar est\u00e1ndares de beleza a animais moi subdesenvolvidos cognitivamente como para ser quen de percibir a est\u00e9tica (como tam\u00e9n nos escaravellos).\nRonald Fisher.\nA selecci\u00f3n sexual foi reinterpretada en 1930 polo bi\u00f3logo evolucionista e estat\u00edstico ingl\u00e9s Ronald Aylmer Fisher. A nova definici\u00f3n dada supo\u00f1\u00eda que certos trazos que na actualidade poden parecer pouco vantaxosos para os organismos apareceron sendo inicialmente o contrario. As\u00ed, nun primeiro momento, a elecci\u00f3n destas caracter\u00edsticas ti\u00f1a como \u00fanico obxectivo proporcionar \u00e1 descendencia de diversas vantaxes en termos de supervivencia. Esta maior taxa de supervivencia supo\u00f1\u00eda que gradualmente as poboaci\u00f3ns naturais foran diferenci\u00e1ndose por selecci\u00f3n natural, un sexo en posu\u00edr o trazo e o outro en ter predisposici\u00f3n cara a el. Co paso do tempo, ambos os caracteres v\u00edronse favorecidos ao retroalimentarse un a outro, chegando a superar o obxectivo inicial. \nNo seu libro de 1930 \"The Genetical Theory of Natural Selection\" inclu\u00eda a hip\u00f3tese do fillo sexy e o principio de Fisher. O descontrol ou desbocamento fisheriano (\" Fisherian runaway\") describe como a selecci\u00f3n sexual acelera a preferencia por un ornamento espec\u00edfico, causando que a presenza polo trazo e a preferencia das femias por el se incrementen xuntas nun ciclo descontrolado de retroalimentaci\u00f3n positiva. Nunha aclaraci\u00f3n que non foi completamente comprendida durante 50 anos dixo:\nIsto causa un dr\u00e1stico incremento tanto nas caracter\u00edsticas rechamantes do macho coma na preferencia das femias por elas, ata que as restrici\u00f3ns f\u00edsicas pr\u00e1cticas dete\u00f1en unha maior esaxeraci\u00f3n do car\u00e1cter. Cr\u00e9ase un bucle de retroalimentaci\u00f3n positiva, producindo estruturas f\u00edsicas extravagantes no sexo non limitante. Un cl\u00e1sico exemplo de elecci\u00f3n das femias e potencial selecci\u00f3n descontrolada \u00e9 a ave \"Euplectes progne\". Nesta especie os machos te\u00f1en longas colas que son seleccionadas pola elecci\u00f3n das femias; os gustos das femias en canto \u00e1 lonxitude da cola son a\u00ednda m\u00e1is extremas, xa que en experimentos as femias son atra\u00eddas por colas a\u00ednda m\u00e1is longas que as que se dan na natureza. Fisher comprendeu que a preferencia das femias polas colas longas pode transmitirse xeneticamente, conxuntamente cos propios xenes para a cola longa. As cr\u00edas destas aves e ambos os sexos herdar\u00e1n ambos os conxuntos de xenes, e as femias expresar\u00e1n a s\u00faa preferencia xen\u00e9tica polas colas longas, e os machos mostrar\u00e1n a s\u00faa cobizada cola.\nRichard Dawkins presentou unha explicaci\u00f3n non matem\u00e1tica do proceso de selecci\u00f3n sexual descontrolada no seu libro \"The Blind Watchmaker\" (O reloxeiro cego). As femias que prefiren machos de colas longas tenden a ter nais que elixiron colas longas. Como resultado, portan os dous conxuntos de xenes, \u00e9 dicir, e os xenes para colas longas e os xenes para preferiren colas longas quedaron ligados. O gusto polas colas longas e as propia lonxitude das colas poden quedar correlacionadas, tendendo a incrementarse \u00e1 vez. Canto m\u00e1is crecen as colas, des\u00e9xanse colas m\u00e1is longas. Calquera lixeiro desequilibrio inicial entre a preferencia e as colas pode orixinar unha explosi\u00f3n na lonxitude das colas. Fisher escribiu que:\nA femia destas aves desexar\u00e1 aparearse co macho de cola longa m\u00e1is atractivo para que a s\u00faa proxenie, se \u00e9 masculina, sexa tam\u00e9n atractiva \u00e1s femias da seguinte xeraci\u00f3n, e as\u00ed a cr\u00eda ser\u00e1 pai de m\u00e1is cr\u00edas que levan os xenes da femia (da avoa). Como a taxa de cambio na preferencia \u00e9 proporcional ao gusto medio entre as femias, e como as femias desexan asegurar os servizos dos machos m\u00e1is atractivos sexualmente, cr\u00e9ase un efecto aditivo que, se non se controla, pode causar un incremento exponencial nun gusto determinado e o correspondente atributo sexual desexado.\nDespois do modelo conceptual inicial de Fisher do proceso de descontrol ('runaway'), Russell Lande e Peter O'Donald proporcionaron probas matem\u00e1ticas detalladas que definen as circunstancias baixo as cales pode ter lugar a selecci\u00f3ns sexual descontrolada.\nNos humanos.\nIgual que no resto de especies animais, a selecci\u00f3n sexual probablemente actuou tam\u00e9n na evoluci\u00f3n do ser humano en maior ou menor medida. Xa Darwin sinalou unha probable orixe da variedade racial humana na selecci\u00f3n sexual, a\u00ednda que hoxe en d\u00eda se considera que este proceso desempe\u00f1ou un papel moi secundario neste aspecto debido a que os grupos humanos raramente se encontraron illados xeneticamente e a que existiu sempre un alto grao de mestizaxe ao longo da s\u00faa evoluci\u00f3n. Tam\u00e9n apuntou \u00e1 selecci\u00f3n sexual como responsable da perda de pelo corporal de forma similar ao acontecido noutros primates. Diversas investigaci\u00f3ns actuais relacionan as pautas humanas de elecci\u00f3n de parella, condutas e preferencias f\u00edsicas coa selecci\u00f3n de caracteres que confiran vantaxes xen\u00e9ticas \u00e1 descendencia ou con trazos identificables con estados de sa\u00fade da parella.\nInvestimento parental.\nA selecci\u00f3n sexual unicamente pode comprenderse tendo presente o concepto de investimento parental considerando esta como o esforzo biol\u00f3xico levado a cabo por unha parella dunha especie para concibir e criar a un descendente. O termo foi amplamente desenvolvido polo investigador Robert Trivers, base\u00e1ndose nos traballos previos sobre gasto parental de Ronald Fisher, para explicar a conduta sexual de especies animais.\nNas especies con reproduci\u00f3n sexual heterog\u00e1mica cada un dos proxenitores contrib\u00fae de forma non proporcional \u00e1 creaci\u00f3n de gametos. En xeral as femias destas especies producen unha moi pequena cantidade de \u00f3vulos, isto trad\u00facese nunha cantidade limitada de descendentes, xa que a dispo\u00f1ibilidade de \u00f3vulos se converte precisamente no recurso limitante da reproduci\u00f3n. Deste modo a inversi\u00f3n parental de cada un dos sexos \u00e9 desigual, as\u00ed como a taxa potencial de reproduci\u00f3n, debido a que os custos de formaci\u00f3n dos gametos femininos e o desenvolvemento dos embri\u00f3ns son moi altos para as femias en comparaci\u00f3n coa produci\u00f3n de gametos masculinos. A isto haber\u00eda que sumar que as femias deben tam\u00e9n investir gran cantidade de recursos na crianza dos seus descendentes. Este esquema xeral \u00e9 com\u00fan na maior\u00eda das especies animais e principalmente nas pol\u00edxinas, onde cada macho pode potencialmente reproducirse con varias femias, mentres que os exemplos de machos que realizan a maior parte dos coidados parentais danse en especies poli\u00e1ndricas, nas que son as femias as que te\u00f1en acceso a varias parellas reprodutoras. Nas especies mon\u00f3gamas \u00e9 usual que ambos os proxenitores compartan os esforzos na cr\u00eda e exista unha certa competencia entre eles para realizaren o menor traballo posible aumentando o esforzo do outro.\nDeste modo adoita aceptarse que o esforzo parental, \u00e9 dicir, a contribuci\u00f3n conxunta de ambos os sexos para o desenvolvemento dun descendente, recae en maior medida nun dos sexos, xeralmente a femia. Ao mesmo tempo, o outro sexo, polo xeral o macho, contrib\u00fae principalmente na etapa anterior investindo no esforzo de apareamento, esforzo para ter a posibilidade de aparearse coas escasas femias. En consecuencia, adoita admitirse que o proxenitor que inviste m\u00e1is na reproduci\u00f3n ser\u00e1 o responsable da elecci\u00f3n da s\u00faa parella para asegurar a s\u00faa propia inversi\u00f3n, mentres que o que inviste menos debe competir polo acceso \u00e1 c\u00f3pula.\nSelecci\u00f3n intrasexual fronte a selecci\u00f3n intersexual.\nAs diferenzas na inversi\u00f3n parental entre proxenitores e nas proporci\u00f3ns sexuais te\u00f1en varias consecuencias. Por unha parte, que o individuo do sexo que m\u00e1is inviste na reproduci\u00f3n deba asegurarse de seleccionar unha parella sexual axeitada para optimizar o seu investimento. Por outra parte, que os individuos pertencentes ao sexo maioritario en n\u00famero ou en capacidade reprodutora deban competir entre eles pola c\u00f3pula. A intensidade da selecci\u00f3n sexual \u00e9 proporcional ao grao de competencia entre os individuos polos apareamentos. Estas premisas son a base para a diferenciaci\u00f3n de dous mecanismos dentro da selecci\u00f3n sexual que doitan actuar conxuntamente, a selecci\u00f3n intrasexual e a selecci\u00f3n intersexual. A selecci\u00f3n intrasexual \u00e9 a que favorece o \u00e9xito reprodutivo dun sexo por competencia directa con individuos do mesmo sexo, por exemplo favorecendo trazos que dean maior capacidade para loitar. A selecci\u00f3n intersexual \u00e9 a que favorece os trazos que aumentan o \u00e9xito reprodutivo ao aumentaren a atracci\u00f3n sobre o outro sexo.\nSelecci\u00f3n intrasexual.\nDentro da competencia entre individuos do mesmo sexo polo acceso aos do sexo contrario te\u00f1en especial importancia as loitas, ben sexan reais mediante o uso de estruturas corporais a modo de armas ou ben sexan rituais, coa exposici\u00f3n perante o opo\u00f1ente desas mesmas armas mais sen chegar ao combate. Eses combates, polo xeral levados a cabo polos machos, poden producirse polo acceso \u00e1s femias ou aos lugares onde estas se encontran e xeralmente son m\u00e1is intensos conforme a femia se vai mostrando m\u00e1is receptiva. A\u00ednda que os exemplos de combates levados a cabo por moitos grandes mam\u00edferos son moi notables, existen outras moitas variantes desta competencia menos sanguentas. \nA competencia esperm\u00e1tica \u00e9 aquela na que a propia c\u00f3pula dun macho act\u00faa impedindo que os gametos doutros machos fecunden a femia. A competencia esperm\u00e1tica parece ser a responsable das marcadas diferenzas entre os xenitais de especies moi pr\u00f3ximas filoxeneticamente, especialmente en insectos, e quizais por iso pos\u00faen un forte mecanismo de especiaci\u00f3n. Existen numerosos exemplos deste tipo de competencia dentro do mundo dos insectos. A lib\u00e9lula \"Orthetrum cancellatum\", por exemplo, ten unha particular forma de reproduci\u00f3n na que a femia se aparea con varios machos e non \u00e9 fecundada inmediatamente por ning\u00fan deles porque garda o esperma no seu interior nunha espermateca que procede do macho. Os machos desta especie desenvolveron no seu aparato reprodutor unha estrutura preparada para extraer do corpo da femia a espermateca dos machos cos que copulou con anterioridade. Outra especie similar, \"Crocethemus erythracea\", inxecta a s\u00faa espermateca con gran forza dentro do corpo da femia grazas a un ap\u00e9ndice especial do seu pene para situala por diante da dos seus competidores.\nHai outros exemplos entre os invertebrados de especies que cerran literalmente o orificio xenital feminino como ocorre no parasito acantoc\u00e9falo \"Moniliformes dubius\". A competencia polas femias pode chegar a ser tal que o macho de \"Xylocoris maculipennis\", un hem\u00edptero, copula con outros machos inxect\u00e1ndolles nos seus tecidos esperma que se traslada ata as g\u00f3nadas para logo chegar \u00e1s femias cando te\u00f1a lugar a c\u00f3pula dese macho.\nUn caso moi particular de selecci\u00f3n sexual por competencia intrasexual poder\u00eda darse, de ser certas as consideraci\u00f3ns de certos autores, nas plantas con flores. A\u00ednda que en li\u00f1as xerais se acepta que a evoluci\u00f3n dos caracteres sexuais secundarios nada ten que ver con factores de competencia e, por tanto, coa selecci\u00f3n sexual cabe a posibilidade de que si ocorra as\u00ed con caracteres sexuais primarios.\nSegundo certas teor\u00edas, o desenvolvemento das flores, a s\u00faa variada morfolox\u00eda, colorido, posici\u00f3n, tama\u00f1o do seu estigma e o estilo poder\u00eda responder \u00e1 necesidade das plantas que as pos\u00faen de atraer polinizadores. Caracteres como a presenza de n\u00e9ctares e periantos rechamantes puideron ter evolucionado a partir da competencia directa entre uns individuos e outros por aves e insectos que funcionasen como veh\u00edculo para a transferencia do pole.\nSelecci\u00f3n intersexual.\nDado que para as femias o custo da reproduci\u00f3n \u00e9 moi grande en relaci\u00f3n ao dos machos, a elecci\u00f3n destes \u00e9 unha decisi\u00f3n moi delicada para elas. Os criterios que poden ter estas femias son moi variados. As femias dalgunhas especies deciden que macho \u00e9 m\u00e1is competente atendendo \u00e1 capacidade que ten este de subministralles alimento ou acubillo. Outras fano en funci\u00f3n do tama\u00f1o dalgunha parte do seu corpo ou da complexidade da s\u00faa ornamentaci\u00f3n como ocorre coas femias de \"Triturus vulgaris\" e a s\u00faa preferencia por machos con grandes cristas dorsais. Estes criterios te\u00f1en unha base xen\u00e9tica dado que supostamente a capacidade dos machos para a caza ou para a elaboraci\u00f3n de ni\u00f1os estar\u00e1 relacionada coa carga xen\u00e9tica destes e esas mesmas capacidades ser\u00e1n trasmitidas \u00e1 prole.\nA capacidade do pai de fornecer mellores recursos \u00e1 femia e aos seus descendentes est\u00e1 estreitamente relacionada coa capacidade de supervivencia que ter\u00e1 a descendencia. Danse casos moi interesantes en aves onde se relacionan as capacidades do macho para proporcionar alimentos \u00e1 femia durante o cortexo coa capacidade que ter\u00e1 despois para subministr\u00e1rllelos aos seus fillos. Ocorre as\u00ed coa ave \"Sterna fuscata\" (carr\u00e1n escuro), especie na que moitas parellas reprodutoras de anos anteriores se separan se a femia considera que o macho perdeu esa capacidade de conseguir alimento nun ano concreto. Algunhas ras machos son seleccionadas polo seu canto m\u00e1is potente e duradeiro, car\u00e1cter que pode estar revelando que o h\u00e1bitat no que viven (e no que se desenvolver\u00edan as posibles cr\u00edas) \u00e9 m\u00e1is rico, xa que permite ao macho un investimento tan importante. \nA\u00ednda que, unha vez m\u00e1is, \u00e9 nos invertebrados onde se dan os exemplos m\u00e1is curiosos deste tipo de selecci\u00f3n. A femia da mosca \"Hylobittacus apicalis\" seleccionar\u00e1 para o apareamento ao macho que lle ofreza como alimento un insecto de maior tama\u00f1o. \u00c9 m\u00e1is, este insecto permitir\u00e1 que a c\u00f3pula sexa m\u00e1is longa (e os \u00f3vulos sexan fecundados) en funci\u00f3n do tama\u00f1o da presa. Ambos os dous ga\u00f1an. Ga\u00f1a a femia, pois poder\u00e1 transformar o alimento en ovos, e ga\u00f1a o macho, que se reproduce. Mais non sempre se dan estas circunstancias, alg\u00fans machos de \"Hylobittacus apicalis\" son quen de forzar \u00e1 femia e aparearse con ela sen traerlle previamente alimento. Esta situaci\u00f3n \u00e9 claramente desfavorable para a femia, que deber\u00e1 procurar alimento, e favorable para o macho, que ga\u00f1ar\u00e1 tempo con respecto a outros conx\u00e9neres para reproducirse.\nFix\u00e9ronse tam\u00e9n experimentos que intentan demostrar a teor\u00eda de que algunhas femias dalgunhas especies son capaces de elixir ao macho con mellor dotaci\u00f3n xen\u00e9tica sen ning\u00fan tipo de demostraci\u00f3n por parte deste, considerando que a mellor dotaci\u00f3n xen\u00e9tica \u00e9 a que aumenta a capacidade de supervivencia dos descendentes. Nun destes experimentos tomaron varias femias de \"Drosophila melanogaster\" e separ\u00e1ronas en dous grupos. As femias dun dos grupos eran forzadas a aparearse cun \u00fanico macho tomado polos investigadores ao chou, mentres \u00e1s femias do outro grupo se lles mostraban varios machos para que puidesen aparearse co que considerasen oportuno. Posteriormente, as cr\u00edas de ambos os grupos foron sometidas \u00e1 presi\u00f3n de depredadores, e as que mostraron mellor capacidade de supervivencia foron as femias que tiveron liberdade para aparearse. Teoricamente, e supo\u00f1endo que non tivese existido ning\u00fan tipo de competencia intraespec\u00edfica entre os machos, as femias que puideron elixir escolleron os machos mellor preparados e grazas a iso os seus descendentes pod\u00edan sobrevivir \u00e1 depredaci\u00f3n.\nA selecci\u00f3n sexual e os trazos morfol\u00f3xicos esaxerados.\nO desenvolvemento en machos de elementos ornamentais moi elaborados como caracteres sexuais secundarios \u00e9 un dos resultados da selecci\u00f3n sexual estudado desde hai anos como o exemplo m\u00e1is representativo desta. Moitas destas caracter\u00edsticas relaci\u00f3nanse directamente coa competencia intraespec\u00edfica, tal \u00e9 o caso do tama\u00f1o de cornos e hastas utilizados en combates. Noutras ocasi\u00f3ns son claros exemplos de selecci\u00f3n por parte das femias de caracter\u00edsticas morfol\u00f3xicas nos machos, como a presenza de longas plumas ou cores rechamantes. Moitos destes adornos poden parecer mesmo desfavorables para a supervivencia dos individuos que as pos\u00faen e da s\u00faa descendencia ao diminu\u00edren a s\u00faa capacidade de movementos ou de mimetismo. O caso paradigm\u00e1tico de adornos corporais sobredesenvolvidos pres\u00e9ntase no pavo real (\"Pavo cristatus\"), no cal o macho exhibe na s\u00faa cola unhas longas plumas con ocelos de cor azul met\u00e1lico. O estudo da evoluci\u00f3n deste car\u00e1cter foi parte primordial dos primeiros estudos sobre selecci\u00f3n sexual levados a cabo por Charles Darwin en \"The Descent of Man, and Selection in Relation to Sex\". Actualmente son d\u00faas as teor\u00edas m\u00e1is importantes que se propuxeron para explicar o desenvolvemento de ornamentos elaborados por selecci\u00f3n de beneficios xen\u00e9ticos, a hip\u00f3tese de Fisher e a hip\u00f3tese do h\u00e1ndicap.\nDescontrol fisheriano (\"Fisherian runaway\").\nComo xa se avanzou na secci\u00f3n de historia, a hip\u00f3tese de Fisher ou descontrol ou desbocamento fisheriano (\"Fisherian runaway\"), desenvolvida por Ronald Fisher, postula que os ornamentos elaborados dos machos son seleccionados polas femias, simplemente, porque son m\u00e1is atractivos para estas. Esta hip\u00f3tese, tam\u00e9n chamada \"do bo xene\", postula que a atracci\u00f3n por un determinado car\u00e1cter estar\u00eda relacionada con que o trazo en cuesti\u00f3n \u00e9 a exteriorizaci\u00f3n dun xenotipo superior.\nO tama\u00f1o da cola dalgunhas aves, por exemplo en \"Euplectes progne\", pode estar relacionado coa capacidade de voo destas. As femias en principio seleccionar\u00edan o macho coa cola m\u00e1is longa, o mellor voador, e os seus trazos transmitir\u00edanse \u00e1 s\u00faa descendencia. Deste xeito, a femia asegurar\u00edase de ter descendentes con mellores capacidades para o voo. O sistema retroalimentar\u00edase, xa que a colas m\u00e1is longas, maior \u00e9xito reprodutivo, e descendentes coa cola m\u00e1is longa. Nas femias a existencia dun xene que as predispuxera a seleccionar ao macho con maior cola tam\u00e9n se ver\u00eda beneficiada.\nFinalmente, dado que houbo unha selecci\u00f3n nas femias para aparearse con machos de cola longa o trazo m\u00e1is importante para trasmitir deixar\u00e1 de ser o inicial, a capacidade de voo, para transmitirse o trazo de ser m\u00e1is atractivo ante as femias. As\u00ed, a\u00ednda que o tama\u00f1o da cola chegue a tal punto que comece a ser un trazo desfavorable para a especie, isto xa non ter\u00e1 importancia. As femias de \"Euplectes progne\", predispostas xa a aparearse con machos atractivos, elixir\u00e1n a estes para que os seus descendentes sexan m\u00e1is atractivos tam\u00e9n ante outras femias independentemente da s\u00faa capacidade de voo.\nO principio do h\u00e1ndicap.\nO principio do h\u00e1ndicap, desenvolvido por Amotz Zahavi, postula que algunhas femias seleccionan machos con ornamentos que supo\u00f1en unha desvantaxe na supervivencia precisamente por isto, porque son unha desvantaxe, un \"h\u00e1ndicap\". \nNo mesmo exemplo anterior, un macho de ave cunha cola moi longa pode estar m\u00e1is exposto aos depredadores que outro coa cola m\u00e1is curta. Que este macho se presente ante a femia demostrar\u00eda que a s\u00faa xen\u00e9tica superior lle permitiu, a pesar do h\u00e1ndicap da s\u00faa cola, sobrevivir en perfectas condici\u00f3ns. Este macho ser\u00eda mellor, por tanto, que outro macho de cola curta que ti\u00f1a m\u00e1is f\u00e1cil sobrevivir.\nAdoitan diferenciarse dous tipos de h\u00e1ndicaps, un deles chamado h\u00e1ndicap revelador mostra que o macho \u00e9 forte, xa que vive malia a tara en contraposici\u00f3n aos machos que non te\u00f1en o trazo. O outro tipo, o h\u00e1ndicap condicional, mostra que o macho se encontra forte, xa que foi quen de desenvolver a caracter\u00edstica en contraposici\u00f3n a aqueles machos doentes ou mal alimentados, que non puideron desenvolver o trazo. Un exemplo puntual deste extremo \u00e9 que a presenza de parasitos en aves ten como principal s\u00edntoma externo unha menor pigmentaci\u00f3n nas plumas. O autor prop\u00f3n explicaci\u00f3ns baseadas na teor\u00eda do h\u00e1ndicap para un gran n\u00famero de situaci\u00f3ns de dimorfismo sexual. Un dos casos estudados \u00e9 o de especies nas que os trazos expresados supo\u00f1en unha reduci\u00f3n na visi\u00f3n. Ocorre en determinadas especies de primates, como o orangut\u00e1n (\"Pongo pygmaeus\"), no que os amplos pregamentos cut\u00e1neos que ten arredor dos ollos dificultan notablemente a capacidade que te\u00f1en de relacionarse co seu medio ambiente. Segundo as hip\u00f3teses de Zahavi, a supervivencia dun macho coa visi\u00f3n reducida po\u00f1er\u00eda de manifesto, ante as femias, unha superioridade xen\u00e9tica deste macho fronte a outros que non tivesen esa tara.\nInterpretaci\u00f3n moderna.\nAs ciencias da psicolox\u00eda evolutiva, ecolox\u00eda do comportamento humano e sociobiolox\u00eda estudan a influencia da selecci\u00f3n sexual nos humanos, e adoitan ser campos controvertidos.\nAs ideas de Darwin sobre a selecci\u00f3n sexual foron acollidas con escepticismo polos seus contempor\u00e1neos e non consideradas de grande importancia no s\u00e9culo XX como para que os bi\u00f3logos da d\u00e9cada de 1930 decidisen inclu\u00edr a selecci\u00f3n sexual como un modo de selecci\u00f3n natural. Ata o s\u00e9culo XXI non se lles deu m\u00e1is importancia en biolox\u00eda.\nAs novas teor\u00edas salientan intrinsicamente as cualidades \u00fatiles deses trazos. As cornamentas, cornos e como poden utilizarse na defensa f\u00edsica contra os depredadores, e tam\u00e9n na competici\u00f3n entre machos nas especies que compiten en torneos. O vencedor, que normalmente se converte no animal dominante na poboaci\u00f3n, ten garantido o acceso \u00e1s femias, e as\u00ed incrementa o seu \u00e9xito reprodutivo. As cornamentas non son o \u00fanico mecanismo que pode usarse para contrarrestar a predaci\u00f3n. Os predadores xeralmente miran aos ollos das s\u00faas presas para poder atacar esa parte do animal. Os moi visibles ocelos que te\u00f1en nas \u00e1s moitas especies de bolboretas e peixes confunden aos predadores e contrib\u00faen a evitar que as presas sufran danos graves.\nInvestigaci\u00f3ns publicadas en 2015 indican que a selecci\u00f3n sexual e a elecci\u00f3n de parella \"mellora a sa\u00fade da poboaci\u00f3n e protexe contra a extinci\u00f3n, mesmo ante estr\u00e9s xen\u00e9tico debido a altos niveis de endogamia\" e \"finalmente determina quen consegue que se reproduzan os seus xenes na seguinte xeraci\u00f3n, polo que \u00e9 unha estendida e moi poderosa forza evolutiva.\" O estudo f\u00edxose co escaravello da fari\u00f1a (Tenebrionidae) durante un per\u00edodo de dez anos nos que os \u00fanicos cambios foron na intensidade da selecci\u00f3n sexual.\nOutra teor\u00eda, que xerou recentemente un gran n\u00famero de novas teor\u00edas, \u00e9 o xa mencionado principio do h\u00e1ndicap de Amotz Zahavi, Russell Lande e W. D. Hamilton, que sost\u00e9n que o feito de que un macho poida sobrevivir ata e durante a idade reprodutora levando eses trazos que aparentemente son tan pouco adaptativos pode ser considerado polas femias como testemu\u00f1o da s\u00faa boa fitness global. Eses h\u00e1ndicaps poder\u00edan probar que el est\u00e1 libre ou \u00e9 resistente a doenzas, ou poder\u00edan demostrar que ese animal pos\u00fae m\u00e1is velocidade ou maior forza f\u00edsica que usa para contrarrestar os problemas que lle sup\u00f3n ese trazo tan esaxerado.\nO traballo de Zahavi estimulou o reexame de todo este campo da biolox\u00eda, o que produciu un n\u00famero cada vez maior de teor\u00edas. En 1984, Hamilton e Marlene Zuk introduciron a hip\u00f3tese do \"Macho brillante\", que prop\u00f3n que as elaboraci\u00f3ns dos machos poder\u00edan servir como un marcador de sa\u00fade, ao esaxerar os efectos das doenzas e deficiencias. En 1990, Michael Ryan e A.S. Rand, traballando coa ra \"Engystomops pustulosus\", propuxeron a hip\u00f3tese do \"Aproveitamento sensoial\" (\"Sensory Exploitation\"), na que os trazos esaxerados dos machos proporcionan un est\u00edmulo sensorial que as femias encontran dif\u00edcil de resistir. Propux\u00e9ronse tam\u00e9n as teor\u00edas da \"Hip\u00f3tese da gravidade\" de Jordi Moya-Larano et al. e de \"Espantar\" (\"Chase Away\") de Brett Holland e William R. Rice. Ademais, a finais da d\u00e9cada de 1970 Janzen e Mary Willson, decat\u00e1ndose de que as flores masculinas son xeralmente maiores que as femininas (en especies con flores unisexuais), ampliaron o campo da selecci\u00f3n sexual \u00e1s plantas.\nNos \u00faltimos anos, este campo explotou xerando multitude de teor\u00edas e traballos para inclu\u00edr moitas observaci\u00f3ns adicionais e \u00e1reas de estudo, non todas claramente comprendidas dentro da definici\u00f3n de selecci\u00f3n sexual de Darwin. Entre estas a estratexia dos cucos, regalos nupciais, competici\u00f3n do esperma, infanticidio, beleza f\u00edsica, apareamento con subterfuxios, mecanismos de illamento de especies, coidado parental do macho, coidado ambiparental, localizaci\u00f3n do macho, poligamia, e violaci\u00f3n homosexual en certos animais machos.\nCentr\u00e1ndose no efecto do conflito sexual, como hipotetizou William Rice, Locke Rowe et G\u00f6ran Arnvist, Thierry Lod\u00e9 subli\u00f1a que a diverxencia de intereses \u00e9 clave nos procesos evolutivos. O conflito sexual conduce a unha coevoluci\u00f3n antagonista na cal un sexo tende a controlar ao outro, o que resulta nunha continua competici\u00f3n. Ademais, \"a teor\u00eda da propaganda sexual\" s\u00f3 argumenta que o apareamento \u00e9 oportunista, sobre a base de varios factores que determinan a elecci\u00f3n desas caracter\u00edsticas fenot\u00edpicas, vigor aparente do individuo, forza dos sinais de apareamento, recursos tr\u00f3ficos, territorialidade etc. e poder\u00eda explicar o mantemento da diversidade xen\u00e9tica nas poboaci\u00f3ns.\nEn varios traballos prestouse atenci\u00f3n ao feito de que os elaborados caracteres que deber\u00edan ser custosos dun modo ou outro para os que os levan (por exemplo, as colas dalgunhas especies de peixes \"Xiphophorus\") non sempre parecen ter un custo en termos enerx\u00e9ticos, en rendemento ou mesmo en supervivencia. Unha posible explicaci\u00f3n para a aparente falta de custo \u00e9 que os \"trazos compensatorios\" evolucionaron en concerto cos trazos seleccionados sexualmente.\nFerramenta da selecci\u00f3n natural.\nA selecci\u00f3n sexual pode explicar como certas caracter\u00edsticas (como as plumas) te\u00f1en un valor de supervivencia nunha etapa inicial da s\u00faa evoluci\u00f3n.\nGeoffrey Miller propuxo que a selecci\u00f3n sexual puido ter contribu\u00eddo a crear m\u00f3dulos evolutivos como as plumas do \"Archaeopteryx\" inicialmente como ornamentos sexuais. As protoaves m\u00e1is antigas como \"Protarchaeopteryx\" da China, descuberta a inicios da d\u00e9cada de 1990, ti\u00f1a plumas ben desenvolvidas pero ning\u00fan signo de asimetr\u00eda entre a parte superior e inferior que lle d\u00e1 \u00e1s \u00e1s a s\u00faa capacidade de sustentaci\u00f3n no voo. Alg\u00fans suxeriron que as plumas serv\u00edan de illamento t\u00e9rmico, e axudaban \u00e1s femias a incubar os ovos. Pero quizais as plumas serv\u00edan como un tipo de adornos sexuais a\u00ednda com\u00fans na maior\u00eda das especies de aves, e especialmente en aves como os pavos reais e aves do para\u00edso actuais. Se o cortexo das protoaves consist\u00eda nunha combinaci\u00f3n da exhibici\u00f3n de plumas das extremidades anteriores con saltos en\u00e9rxicos, ent\u00f3n a transici\u00f3n desde a exhibici\u00f3n \u00e1s funci\u00f3ns aerodin\u00e1micas puido ser relativamente suave.\nA selecci\u00f3n sexual \u00e1s veces xera caracter\u00edsticas que axudan a causar a extinci\u00f3n da especie, como se suxeriu para o caso das xigantescas cornamentas do cervo irland\u00e9s \"Megaloceros giganteus\", extinguido no Plistoceno de Europa. Por\u00e9n, a selecci\u00f3n sexual pode tam\u00e9n facer o contrario, impulsar a diverxencia na especie, \u00e1s veces por medio de elaborados cambios nos xenitais, de modo que xorde unha nova especie.\nDimorfismo sexual.\nAs diferenzas entre os sexos relacionadas directamente coa reproduci\u00f3n e que non te\u00f1en unha funci\u00f3n directa no cortexo denom\u00ednanse caracter\u00edsticas sexuais primarias. Os trazos susceptibles de selecci\u00f3n sexual que lle dan ao organismo unha vantaxe sobre os seus rivais (como \u00e1 hora de realizar o cortexo) pero que non est\u00e1n directamente implicadas na reproduci\u00f3n pertencen \u00e1s caracter\u00edsticas sexuais secundarias.\nNa maior\u00eda das especies sexuais os machos e as femias te\u00f1en diferentes estratexias de equilibrio, debido a unha diferenza no investimento relativo que fan na produci\u00f3n de decendencia. Como se formula no principio de Bateman, as femias fan un maior investimento inicial na produci\u00f3n de cr\u00edas (embarazo nos mam\u00edferos ou produci\u00f3n de ovos nas aves e r\u00e9ptiles), e esta diferenza no investimento inicial xera diferenzas na varianza no \u00e9xito reprodutivo esperado e impulsa o proceso de selecci\u00f3n sexual. Os exemplos cl\u00e1sicos do caso contrario, \u00e9 dicir, de especies co rol sexual invertido onde o principal traballo da crianza o fai o macho, son os peixes \"Syngnathinae\" e o falaropo de Wilson (\"Phalaropus tricolor\"), pero son casos raros. Ademais, o macho, a diferenza da femia, (ag\u00e1s no caso de especies mon\u00f3gamas) non ten unha completa seguridade sobre se el \u00e9 o pai das cr\u00edas, e estar\u00e1 menos interesado en gastar a s\u00faa enerx\u00eda axudando a criar unha descendencia que poder\u00eda non estar emparentada con el. Como resultado destes factores, os machos tipicamente est\u00e1n m\u00e1is desexosos de aparearse que as femias, e as femias son normalmente as que fan a elecci\u00f3n (ag\u00e1s en casos de copulaci\u00f3n forzada, que se poden dar nalg\u00fans primates, patos e outros). Os efectos da selecci\u00f3n sexual son as\u00ed m\u00e1is pronunciados normalmente en machos que en femias.\nAs diferenzas nas caracter\u00edsticas sexuais secundarias entre machos e femias dunha especie denom\u00ednanse dimorfismo sexual. Isto pode ser tan sutil como unha diferenza de tama\u00f1o (dimorfismo no tama\u00f1o dos sexos) ou tan extremo como ter cornos ou patr\u00f3ns de cor especiais. Os dimorfismos sexuais abundan na natureza. Exemplos son a posesi\u00f3n de cornamentas s\u00f3 polos cervos macho, as coloraci\u00f3ns m\u00e1is brillantes de moitas aves macho en comparaci\u00f3n coas femias da s\u00faa especie, ou mesmo diferenzas acusadas na morfolox\u00eda b\u00e1sica, como a gran separaci\u00f3n entre os ollos dos machos das moscas de ollos pedunculados Diopsidae. O pavo real, coa s\u00faa elaborada e colorida cola, da que carecen as femias, consid\u00e9rase a mi\u00fado como o caso m\u00e1is extraordinario de dimorfismo sexual. O macho e a femia do paxaro \"Setophaga caerulescens\" e do \"Rupicola rupicola\" tam\u00e9n difiren radicalmente nas s\u00faas plumaxes. Os primeiros naturalistas mesmo cr\u00edan que as femias eran unha especie distinta. O maior dimorfismo no tama\u00f1o sexual en vertebrados d\u00e1se en peixes como certos peixes sapos (machos diminutos, practicamene parasitos das femias) e nos c\u00edclidos habitantes de cunchas \"Neolamprologus callipterus\" (con machos 30 veces maiores que as femias). Hai tam\u00e9n un claro dimorfismo sexual en tama\u00f1o en moitas especies de ara\u00f1as e de aves de presa."}
{"id": "342166", "revid": "23204", "url": "https://gl.wikipedia.org/wiki?curid=342166", "title": "Gran Premio do Canad\u00e1 de 2016", "text": "O Gran Premio do Canad\u00e1 de 2016 (oficialmente o 2016 Formula 1 Grand Prix du Canada) foi unha carreira de F\u00f3rmula 1 que se celebrou o 12 de xu\u00f1o de 2016 no Circu\u00edto Gilles Villeneuve, Montreal, Canad\u00e1. A carreira foi a s\u00e9tima rolda da tempada , e o 53\u00ba Gran Premio do Canad\u00e1.\nInforme.\nAntecedentes.\nDaniil Kvyat e Marcus Ericsson recibir\u00f3n unha penalizaci\u00f3n de tres posici\u00f3ns por causar accidentes evitables durante a carreira anterior en M\u00f3naco. Despois de danar o seu coche nun accidente durante o Gran Premio de M\u00f3naco, Renault preparou un novo chasis do Renault RS16 para Jolyon Palmer.\nO fornecedor de pneum\u00e1ticos Pirelli puxo os pneum\u00e1ticos brandos, s\u00faper brandos e ultra brandos a disposici\u00f3n dos equipos para a carreira. Renault e Haas optaron por estratexias radicais na utilizaci\u00f3n de pneum\u00e1ticos."}
{"id": "342167", "revid": "98629", "url": "https://gl.wikipedia.org/wiki?curid=342167", "title": "Alessandro Nannini", "text": "Alessandro \"Sandro\" Nannini (nado o 7 de xullo de 1959 ) \u00e9 un ex piloto de carreiras italiano. \u00c9 o irm\u00e1n m\u00e1is novo da cantante de rock-Gianna Nannini.\nBiograf\u00eda.\nNannini naceu en Siena. Comezou a competir nun Lancia Stratos nos eventos nacionais de rally antes de cambiar a F\u00f3rmula Italia en 1981. De 1982 a 1984, correu para Minardi na F\u00f3rmula 2, atrouxo a atenci\u00f3n pola s\u00faa velocidade nun coche pouco competitivo. Malia que na s\u00faa mellor tempada s\u00f3 foi 7\u00ba na xeral en 1983, Lancia contratouno para pilotar o seu r\u00e1pido pero fr\u00e1xil prototipo LC2 no Campionato Mundial de Sportscar, estableceu a volta r\u00e1pida nas 24 Horas de Le Mans de 1984 onde terminou oitavo con Bob Wollek, e ese mesmo ano ga\u00f1ou os 1000 km de Kyalami de 1984 con Riccardo Patrese. Para o ano 1985, Giancarlo Minardi fichou a Nannini para pilotar o seu novo coche de F\u00f3rmula Un, pero neg\u00f3uselle a superlicencia, o seu ex compa\u00f1eiro de equipo na F2 Pierluigi Martini, ocupou o seu. Nannini continuou con Lancia, o seu mellor resultado foi terceiro nos 1000 km de Monza.\nNo ano 1986, Nannini finalmente logrou a superlicencia e inscribiuse co equipo Minardi Grand Prix, onde permaneceu ata . O coche non era competitivo e era pouco fiable (Nannini clasificouse s\u00f3 catro veces de 30 intentos), en gran parte debido ao seu decepcionante Motori Moderni V6. Con todo, a velocidade de Nannini notouse por moitos, especialmente despois de superar amplamente ao seu experimentado compa\u00f1eiro de equipo Andrea de Cesaris en 1986.\n Benetton contratou a Nannini para pilotar no ano xunto con Thierry Boutsen. Polo xeral obtivo bos resultaados, a mi\u00fado superando ao belga que estba moi ben considerado. Anotou o seu primeiro punto na s\u00faa segunda carreira co equipo e logrou dous 3\u00ba postos no seu cami\u00f1o \u00e1 10\u00aa posici\u00f3n final no campionato de pilotos.\nCando Boutsen marchou para Williams Nannini foi ascendido a l\u00edder de equipo en Benetton xunto co ingl\u00e9s Johnny Herbert e ofreceu unha serie de boas actuaci\u00f3ns, especialmente en Suzuka. Al\u00ed atop\u00e1base terceiro detr\u00e1s dos dous coches McLaren de Ayrton Senna e Alain Prost cando chocaron, dando a Nannini a dianteira. Prost retirouse mentres que Senna reincorporouse logo de ser empuxado e entrou nos boxes para substitu\u00edr o seu aler\u00f3n dianteiro, sa\u00edndo detr\u00e1s de Nannini na carreira. Nannini foi finalmente pasado por Senna, que cruzou a li\u00f1a de meta en primeiro lugar, con todo, o brasileiro foi descualificado posteriormente por saltarse \u00e1 chicana logo da s\u00faa colisi\u00f3n con Prost. A inhabilitaci\u00f3n imposta a Senna deu a Nannini o que resultou ser a s\u00faa \u00fanica vitoria na F\u00f3rmula 1. Completou a tempada cun segundo lugar baixo a choiva torrencial en Adelaida. Quedou 6\u00ba na clasificaci\u00f3n final do campionato.\nPara , uniuse ao equipo de Nelson Piquet e volveu ser o piloto n\u00famero dous. Con todo, impresionou aguantando en gran medida o ritmo do tres veces campi\u00f3n do mundo. En Hockenheim liderou a carreira ao decidir non parar para cambiar os pneum\u00e1ticos, resistindo a Senna durante 16 voltas antes de quedar sen agarre e caer ao segundo lugar. Tam\u00e9n loitou pola vitoria na seguinte carreira no Gran Premio de Hungr\u00eda, perseguindo ao l\u00edder Boutsen ata quedar f\u00f3ra da carreira logo dunha colisi\u00f3n con Senna.\nO 12 de outubro de 1990, unha semana logo do Gran Premio de Espa\u00f1a, onde terminara 3\u00ba, Nannini estivo involucrado nun accidente de helic\u00f3ptero no seu vi\u00f1edo en Siena, sufriu unha grave ferida no antebrazo dereito (chegou a ser amputado e reimplantado). A lesi\u00f3n sanou grazas \u00e1 microcirurx\u00eda pero terminou a s\u00faa carreira na F\u00f3rmula 1. Nannini fora confirmado por Benetton para o ano 1991, pero Ferrari ti\u00f1a grande interese desde tempo atr\u00e1s polo piloto e consider\u00e1bao como o substituto para a sa\u00edda de Nigel Mansell.\nUnha vez recuperado suficientemente, Ferrari ofreceu Nannini unha proba de pilotaxe no seu Circu\u00edto de Fiorano en 1992. Nannini completou un total de 38 voltas ao volante do Ferrari F92A de Jean Alesi, que contou cun volante especialmente modificado. En 1996, Flavio Briatore Benetton tam\u00e9n honrou a promesa dunha unidade de proba, que tivo lugar no Aut\u00f3dromo do Estoril a bordo dun B196.\nMalia s\u00f3 recuperar o uso parcial da s\u00faa man dereita, Nannini foi capaz de labrarse unha carreira exitosa en carreiras de turismos con Alfa Romeo na d\u00e9cada de 1990, quedando 4\u00ba na xeral na DTM de 1994 e terceiro no ITC de 1996.\nNannini competiu con Mercedes en 1997 no Campionato FIA GT terminando 6\u00ba na xeral antes de colgar o casco. Agora dirixe unha cadea de caf\u00e9s de alta gama que levan o seu nome, con filiais tan afastados como Indonesia.\n2007 viu o regreso de Sandro Nannini \u00e1 pista logo dunha d\u00e9cada retirado. Estivo de acordo en participar no breve Campionato GP Masters para veteranos da F\u00f3rmula Un, xunto a pilotos como o seu ex compa\u00f1eiro de equipo en Benetton Johnny Herbert.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "342168", "revid": "23204", "url": "https://gl.wikipedia.org/wiki?curid=342168", "title": "Karl Pearson", "text": "Carl Pearson ou Karl Pearson, nado en Londres o 27 de marzo de 1857 e finado na mesma cidade o 27 de abril de 1936, foi un cient\u00edfico, matem\u00e1tico e pensador brit\u00e1nico, que estableceu a disciplina da \"estat\u00edstica matem\u00e1tica\". Desenvolveu unha intensa investigaci\u00f3n sobre a aplicaci\u00f3n dos m\u00e9todos estat\u00edsticos na biolox\u00eda e foi o fundador da bioestat\u00edstica.\nFoi un positivista radical, na tradici\u00f3n de Berkeley e Ernst Mach. Era partidario da euxenesia.\nVida persoal.\nA familia de Karl era disidente e de tendencia puritana. Aos 22 anos Karl rexeitou o cristianismo e adoptou o librepensamento como unha fe non relixiosa que estaba fundada na ciencia, a\u00ednda que distinguiu os seus pensamentos dos librepensadores tradicionais.\n\u201dCarl\u201d converteuse en \u201dKarl\u201d inadvertidamente cando a Universidade de Heidelberg cambiou a maneira de escribir o seu nome cando se matriculou en 1879, a\u00ednda que usou ambas as variantes do seu nome ata 1884 cando finalmente adoptou \u201cKarl\u201d \u2014presuntamente por Karl Marx, a quen co\u00f1eceu en vida\u2014 e co tempo chegou a ser co\u00f1ecido universalmente como \u201cKP\u201d.\nPearson foi tam\u00e9n un historiador e xermanista de \u00e9xito. Estivo gran parte da d\u00e9cada de 1880 en Berl\u00edn e Viena e escribiu sobre relixi\u00f3n, Goethe, Werther, as\u00ed como temas relacionados co sexo, como por exemplo, Olive Schreiner.\nEn 1890 casou con Maria Sharpe, quen estaba relacionada coas familias Kenrick, Reid, Rogers e Sharpe. Estas familias eran non-conformistas de finais do s\u00e9culo XVIII e de gran parte do s\u00e9culo XIX, moi asociadas con Londres. Entre os numerosos membros da familia atop\u00e1banse personaxes ben co\u00f1ecidas, como o poeta Samuel Rogers, o avogado Sutton Sharpe, o fil\u00e1ntropo Samuel Sharpe e John Kenrick.\nKarl e Maria co\u00f1ec\u00e9ronse no \"Men and Women\u2019s Club\", cofundado por Karl, e que ti\u00f1a como finalidade permitir a libre discusi\u00f3n entre homes e mulleres. Karl e Mar\u00eda tiveron d\u00faas fillas, chamadas Sigrid Loetitia Pearson e Helga Sharpe Pearson. Tam\u00e9n tiveron un fillo chamado Egon Sharpe Pearson. Maria morreu en 1928 e o ano seguinte Karl casou con Margaret Child, unha colega da Universidade de Londres.\nEducaci\u00f3n e primeiros traballos.\nKarl Pearson recibiu educaci\u00f3n privada na University College School. Foi despois ao colexio polivalente Rauli en Cambridge para estudar matem\u00e1ticas. Posteriormente, investiu parte de 1879 e 1880 estudando literatura alem\u00e1 medieval e do s\u00e9culo XVI nas universidades de Berl\u00edn e Heidelberg. Volveuse suficientemente co\u00f1ecido nesta \u00e1rea para que lle ofrecesen un posto de estudos xerm\u00e1nicos en Cambridge.\nUn novo cambio de carreira chegou coa asociaci\u00f3n profesional de I Temple, onde estudou dereito ata 1881, a\u00ednda que nunca exerceu como avogado. Tras isto volveu \u00e1s matem\u00e1ticas como profesor no King\u2019s College en Londres, en 1888. En 1891, converteuse en profesor de Xeometr\u00eda no Gresham College, onde co\u00f1eceu a Walter Frank Raphael Weldon, un zo\u00f3logo que ti\u00f1a uns interesantes problemas que requir\u00edan soluci\u00f3ns. A colaboraci\u00f3n que Pearson lle prestou en biometr\u00eda e teor\u00eda da evoluci\u00f3n deu froito e durou ata a morte de Weldon en 1906.\nWeldon presentara a Pearson a Francis Galton, primo de Charles Darwin, que estaba interesado nos aspectos da evoluci\u00f3n, como a herdanza e a euxenesia. Pearson converteuse no protexido de Galton. Despois da morte de Galton en 1911, Pearson embarcouse na produci\u00f3n da biograf\u00eda de Galton \u2014un traballo de tres volumes de narrativa, cartas, xenealox\u00edas, comentarios e fotograf\u00edas\u2014, publicada en 1914, 1924 e 1930, con financiamento persoal de Pearson para a impresi\u00f3n. A biograf\u00eda, segundo Pearson, feita \u201cpara satisfacerme a min mesmo e sen observaci\u00f3n dos est\u00e1ndares tradicionais, a necesidade das editoriais ou os gustos do p\u00fablico\u201d, exaltaba a vida de Galton, o seu traballo e a s\u00faa herdanza persoal. Pearson predixo que Galton, e non Charles Darwin, ser\u00eda lembrado como o neto m\u00e1is prodixioso de Erasmus Darwin.\nCando Galton muri\u00f3, deixou parte da s\u00faa herdanza \u00e1 Universidade de Londres para un posto de investigaci\u00f3n en euxenesia. En concordancia cos desexos de Galton, Pearson foi o primeiro ocupante deste posto, onde formou, co apoio financeiro da Drapers\u2019 Company, un departamento de estat\u00edstica aplicada, no que Pearson incorporou o laboratorio biom\u00e9trico e o laboratorio Galton. Pearson permaneceu no departamento ata o seu retiro en 1933, e continuou traballando ata a s\u00faa morte en 1936.\nEinstein e o traballo de Pearson.\nCando Einstein, con vinte e tres anos, comezou un grupo de estudo, a Academia Olimpia, cos seus dous amigos m\u00e1is novos, Maurice Solovine e Conrad Habicht, suxeriu que o primeiro libro que deb\u00edan ler fose \"The Grammar of Science\", de Pearson. Este libro trataba sobre varios temas que m\u00e1is tarde se converteron en parte das teor\u00edas de Einstein e doutros cient\u00edficos. Pearson afirmou que as leis da natureza son relativas \u00e1 habilidade perceptiva do observador. A irreversibilidade dos procesos naturais, dic\u00eda Pearson, \u00e9 puramente unha concepci\u00f3n relativa. Un observador que viaxa exactamente \u00e1 velocidade da luz ver\u00eda un eterno momento, ou unha ausencia de movemento. Especulou que un observador que viaxe m\u00e1is r\u00e1pido que a luz poder\u00eda ver o tempo ao rev\u00e9s, de xeito similar a un filme posto ao rev\u00e9s. Pearson tam\u00e9n discutiu a antimateria, a cuarta dimensi\u00f3n e as \"engurras\" no tempo. O seu relativismo est\u00e1 baseado no idealismo, no sentido de ideas ou imaxes para a mente."}
{"id": "342169", "revid": "1131", "url": "https://gl.wikipedia.org/wiki?curid=342169", "title": "Circu\u00edto de Mugello", "text": "Mugello () \u00e9 unha pista de carreiras en Mugello, Toscana, Italia. A s\u00faa lonxitude \u00e9 de 5245\u00a0km. Conta con 15 curvas e unha longa recta de 1141 metros. As bancadas do estadio circu\u00edto ten unha capacidade de 50.000 espectadores.\nAcolle a carreira anual do Gran Premio de Motociclismo de Italia (MotoGP e as clases m\u00e1is pequenas). Ademais, acolle unha carreira anual da Deutsche Tourenwagen Masters. A pista \u00e9 propiedade da Scuderia Ferrari, que a utiliza para as s\u00faas probas de F\u00f3rmula Un. A primeira carreira da A1GP tempada 2008/09 foi planeada orixinalmente para ser celebrada no circu\u00edto de Mugello o 21 de setembro de 2008. Con todo, a carreira tivo que ser cancelada debido \u00e1 demora na a construci\u00f3n do novo chasis para os novos coches de carreiras.\nHistoria.\nDisput\u00e1ronse carreiras de ruta na v\u00eda p\u00fablica (carreiras de estrada) ao redor de Mugello desde a d\u00e9cada de 1920. Giuseppe Campari ga\u00f1ou al\u00ed en 1920 e 1921, Emilio Materassi en 1925, 1926 e 1928.\nO Mugello GP foi restablecido en 1955 e desde 1964 ata 1969 disputouse como a Targa Florio, carreira de ruta que consta de oito voltas de 66,2\u00a0km cada unha, inclu\u00edndo o Passo della Futa da famosa Mille Miglia. A pista en sentido antihorario pasaba polas cidades de San Piero a Sieve, Scarperia, Violla, Firenzuola, Selva e San Luc\u00eda. Puntuou para ao Campionato Mundial de Sportscar de 1965, 1966 e 1967. A \u00faltima carreira do Campionato Mundial foi ga\u00f1ada por Udo Sch\u00fctz e Gerhard Mitter nun Porsche 910. Logo de d\u00faas vitorias de Porsche, os afeccionados locais poder\u00edan celebralo de novo en 1968, cando o Alfa Romeo Tipo 33 pilotado por Luciano Bianchi, Nanni Galli e Nino Vaccarella derrotou ao Porsche pilotado por Rico Steinemann e Jo Siffert, e en 1969, cando Arturo Merzario ga\u00f1ou cun Abarth 2000, e ga\u00f1ou de novo en 1970 co mesmo coche, onde Abarth se impuxo 1\u00ba, 2\u00ba e 3\u00ba con Leo Kinnunen e Gijs Van Lennep 2\u00ba e 3\u00ba respectivamente. O evento de 1970 significou o fin do circu\u00edto de Mugello de estrada de 66 quil\u00f3metros, un beb\u00e9 de sete meses de idade, morreu cando o piloto local de Spartaco Dini chocou co seu Alfa Romeo GTA contra un grupo de persoas na vila de Firenzuola durante unha proba, as estradas estaban abertas ao p\u00fablico (os cami\u00f1os soamente pech\u00e1banse o d\u00eda da carreira e para a cualificaci\u00f3n, e quedaban abertas o resto dos d\u00edas inclu\u00edndo a pr\u00e1ctica aberta para a carreira). Outros catro espectadores, inclu\u00edndo 2 nenos pequenos resultaron gravemente feridos. Malia que s\u00f3 houbera unha v\u00edtima mortal anterior no circu\u00edto orixinal de Mugello (G\u00fcnther Klass en 1967), decidiuse que a carreira de 1970 fora a \u00faltima celebrada no circu\u00edto de estrada, foi ga\u00f1ado novamente por Merzario. Logo deste incidente, Dini pasou 2 meses no c\u00e1rcere, e despois correu f\u00f3ra de Italia e non regresou durante anos.\nO actual circu\u00edto pechado de Mugello foi constru\u00eddo en 1973 e inaugurado en 1974, uns cinco km ao leste da parte m\u00e1is oriental do circu\u00edto de estrada orixinal.\nO circu\u00edto utilizouse nas probas realizadas do 1 ao 3 de maio durante a tempada de F\u00f3rmula Un, por todos os equipos excepto HRT. A pista foi eloxiada por Mark Webber, quen declarou que \"hoxe fixen 10 voltas en seco ao redor de Mugello, que \u00e9 o mesmo que facer 1000 voltas ao redor da pista de Abu Zabi en t\u00e9rminos de satisfacci\u00f3n\". O catro veces campi\u00f3n do mundo de F\u00f3rmula Un Sebastian Vettel tam\u00e9n quedou impresionado, dicindo que \"por desgraza non temos esta pista no calendario. \u00c9 un circu\u00edto incrible cunha chea de curvas de alta velocidade\". Por outra banda, Vitaly Petrov de Caterham F1 queixouse de que \"Non \u00e9 seguro nin o suficientemente ancho. Se te saes, os muros est\u00e1n moi preto e romperan nos pneum\u00e1ticos. Non vale para \u00e1 F\u00f3rmula 1 e, se perdes a direcci\u00f3n ou cae a presi\u00f3n dos pneum\u00e1ticos ou o que sexa, ent\u00f3n ser\u00e1 un grande accidente.\" Con todo, disp\u00f3n dunha licenza de grado 1 da FIA, o que significa que cumpre coas normas para albergar unha carreira de F\u00f3rmula 1. Unha marca non oficial da pista 1:21.035 logrouna Romain Grosjean durante os tests.\nGanadores do Gran Premio de Mugello.\nOs ga\u00f1adores do Gran Premio del Mugello de autom\u00f3biles (\"1919\u20131969: Circuito del Mugello, 1974\u2013presente. Gran Premio del Mugello\") son:"}
{"id": "342172", "revid": "92340", "url": "https://gl.wikipedia.org/wiki?curid=342172", "title": "Cayetano Santos Godino", "text": "Cayetano Santos Godino, m\u00e1is co\u00f1ecido polo alcume El Petiso Orejudo, nado en Buenos Aires o 31 de outubro de 1896 e finado no c\u00e1rcere de Ushuaia o 15 de novembro de 1944, foi un asasino en serie, un dos meirandes soci\u00f3patas na historia da Arxentina; a comezos do s\u00e9culo XX foi responsable da morte de catro cativos, de sete intentos de asasinato, e do incendio de sete edificios.\nA s\u00faa historia foi levada ao cinema en 2007 polo cineasta Jorge Algora (Madrid, 1963), co t\u00edtulo \"O neno de barro\"; el Petiso Orejudo foi representado polo actor Abel Ayala (1988)."}
{"id": "342173", "revid": "6939", "url": "https://gl.wikipedia.org/wiki?curid=342173", "title": "El Petiso Orejudo", "text": ""}
{"id": "342174", "revid": "54334", "url": "https://gl.wikipedia.org/wiki?curid=342174", "title": "Monte Alto, A Coru\u00f1a", "text": "Monte Alto \u00e9 un barrio da cidade da Coru\u00f1a situado no sector peninsular desta cidade, inmediato ao centro desta e \u00e1 Torre de H\u00e9rcules. A delimitaci\u00f3n do distrito, sen ser precisa, tende a ocupar a maior parte da pen\u00ednsula sobre a que se localiza unha parte da cidade, a excepci\u00f3n do centro hist\u00f3rico. Monte Alto abrangue pequenos sectores urbanos que por veces se consideran barrios individuais, ou ben barrios dentro doutro barrio, como As Lagoas, As Atochas, Zalaeta, Durmideiras ou A Torre.\nO top\u00f3nimo Monte Alto ref\u00edrese a un promontorio que se erixe fronte \u00e1 Torre de H\u00e9rcules, a\u00ednda que co tempo e por diferentes motivos socioculturais, este foi aceptado para se referir \u00e1 totalidade do distrito municipal 15002. De acordo co estudo \u201cA Cidade dos Barrios\u201d, a poboaci\u00f3n de Monte Alto (como suma de todos os sectores indicados anteriormente) era en 2015 de case trinta mil habitantes, vivindo as\u00ed neste barrio m\u00e1is de 1 de cada 10 habitantes do concello coru\u00f1\u00e9s.\nEtimolox\u00eda.\nO top\u00f3nimo fai referencia a un \u00fanico promontorio que tradicionalmente destacara fronte a Torre de H\u00e9rcules, na pen\u00ednsula da cidade e sobre a enseada do Orz\u00e1n. Este promontorio duns 60 metros de altitude est\u00e1 hoxe rodeado de urbanizaci\u00f3n, malia a cota m\u00e1is alta \u00e9 a\u00ednda un descampado, no cal se erixe un caracter\u00edstico dep\u00f3sito de augas.\nAntigamente, Monte Alto foi facendo referencia a alg\u00fans asentamentos rurais pr\u00f3ximos ao promontorio. A expansi\u00f3n desta designaci\u00f3n para referirse a un sector maior da cidade ter\u00eda lugar a partir da urbanizaci\u00f3n da maior parte da pen\u00ednsula.\nO top\u00f3nimo Monte Alto aparece no rueiro da cidade en d\u00faas v\u00edas, a r\u00faa de Monte Alto e a rolda de Monte Alto.\nHistoria.\nAta o s\u00e9culo XX.\nOs restos humanos m\u00e1is antigos da zona son os petr\u00f3glifos descubertos por Alfredo de la Iglesia e o seu fillo Santiago de la Iglesia no final do s\u00e9culo XIX. Un deles, moi mal conservado est\u00e1 en Punta Herminia e o outro foi levado ao Museo Arqueol\u00f3xico.\nA localizaci\u00f3n da cidade herculina \u00e9 co\u00f1ecida pola particularidade desta asentarse sobre un istmo e unha pen\u00ednsula, as\u00ed como sobre parte do continente. A cidade da Coru\u00f1a orixinouse no sector sur da pen\u00ednsula, pr\u00f3ximo ao istmo. Este primeiro asentamento desenvolveuse e, segundo a cidade medraba gazas \u00e1 s\u00faa importante actividade, primeiro portuaria e m\u00e1is tarde tam\u00e9n industrial e comercial, \u00edase expandindo polo istmo e pola contorna inmediata da zona antiga, entre outros motivos por estaren estas zonas mellor orientadas e m\u00e1is abrigadas, mirando para o sur. O resto da pen\u00ednsula era unha zona na que hab\u00eda moi pouca poboaci\u00f3n, exceptuando alg\u00fans asentamentos rurais nos cami\u00f1os que conduc\u00edan ao faro romano da Torre de H\u00e9rcules. Estas terras estaban moito m\u00e1is expostas \u00e1s inclemencias meteorol\u00f3xicas, feito que atrasou a expansi\u00f3n urbana polas mesmas.\nPor volta do s\u00e9culo XVII desenvolv\u00e9ranse asentamentos inmediatos \u00e1 Cidade Vella que segu\u00eda o trazado dos cami\u00f1os que levaban \u00e1 Torre, arredor do barrio de San Tom\u00e9. De contado foron aparecendo nesta zona f\u00e1bricas de diferente tipo e instalaci\u00f3ns militares, as\u00ed como vivendas nun contexto de periferia urbana que manti\u00f1an un claro car\u00e1cter rural. A mediados do s\u00e9culo XIX, o derribo das murallas da Cidade Vella favoreceu a expansi\u00f3n urbana pola hoxe co\u00f1ecida como r\u00faa da Torre, hist\u00f3rico cami\u00f1o para a Torre de H\u00e9rcules.\nNa pen\u00ednsula, ademais do faro constru\u00edronse instalaci\u00f3ns militares: o castelo de Santo Amaro, posiblemente constru\u00eddo despois do ataque de Drake, sobre o que se ergueu o \"Club del Mar de San Amaro\"; a bater\u00eda de Durmideiras, formada por oito can\u00f3ns e dependencias para a tropa, que foi destru\u00edda pola canteira que se explotou para constru\u00edr o dique de abrigo (1948); a bater\u00eda de Pragueiras (posiblemente s\u00f3 unha zona explanada), a bater\u00eda da Costa Oriental da Enseada do Orz\u00e1n (abandonada no final do s\u00e9culo XIX ou principios do XX, e situada onde hoxe est\u00e1 o Aquarium Finisterrae) e unhas trincheiras que aparecen recollidas en mapas dos s\u00e9culos XVIII e XIX e que ser\u00edan simples gabias escavadas no terreo.\nS\u00e9culo XX.\nNos albores do s\u00e9culo XX, unha am\u00e1lgama de instalaci\u00f3ns militares, factor\u00edas, vivendas rurais e bloques de vivendas ocupaba todo o sector co\u00f1ecido hoxe como Zalaeta, As Atochas e a r\u00faa da Torre. Tam\u00e9n neste barrio se constru\u00edu daquela a Prisi\u00f3n Provincial. Aparecen intervenci\u00f3ns urbanas de certa importancia como a urbanizaci\u00f3n do Campo de Artiller\u00eda ou a do Campo de Marte con vivendas para traballadores. O crecemento da cidade por esta zona, antes evitado, foi incentivado polos diferentes atrasos que sufriu a creaci\u00f3n do Ensanche da Coru\u00f1a no final do s\u00e9culo XIX e ao mesmo tempo por non existir alternativa de solo pr\u00f3ximo ao centro da cidade.\nA partir da d\u00e9cada de 1930 a zona xa estaba poboada por obreiros e mari\u00f1eiros e consider\u00e1base un barrio comprometido politicamente. Na d\u00e9cada dos 1950 e moi especialmente a partir da Lei do Solo de 1956, Monte Alto comezou a vivir unha expansi\u00f3n urbana moi acusada, favorecida polos baixos valores do solo e a chegada masiva e constante de novos habitantes procedentes de \u00e1reas rurais galegas. Isto era debido a que a cidade se constitu\u00edra como Polo de Desenvolvemento insdustrial e a demanda de man de obra era moi grande. Esta situaci\u00f3n mant\u00edvose at\u00e9 ben entrados os anos 1980, sendo estas d\u00e9cadas de gran crecemento demogr\u00e1fico a base de calidades construtivas b\u00e1sicas (vivendas econ\u00f3micas) e dunha grande presenza de vivendas de protecci\u00f3n oficial. Deste xeito, Monte Alto consolidouse como un barrio obreiro e popular, habitado por unha clase traballadora e na s\u00faa maior\u00eda de procedencia rural. Na d\u00e9cada dos 1980, especialmente ao final desta, Monte Alto e outros barrios humildes da cidade foron fortemente azoutados por todo tipo de conflitos relacionados coa drogodependencia, causando unha gran degradaci\u00f3n e malestar social. Neste sentido, o sector m\u00e1is degradado era o co\u00f1ecido como \u201cBarrio Chino\u201d, ou Papagaio, co\u00f1ecido polo tr\u00e1fico de drogas e a prostituci\u00f3n.\nOs anos 90.\nDesde o inicio da d\u00e9cada dos 90, comezaron importantes cambios no barrio. Por unha parte, os problemas relacionados co fen\u00f3meno da droga comezaron a dilu\u00edrse e, por outra banda, comez\u00e1ronse a levar a cabo diferentes intervenci\u00f3ns urbanas que ter\u00edan unha fort\u00edsima repercusi\u00f3n en Monte Alto. Por iniciativa do alcalde Francisco V\u00e1zquez V\u00e1zquez iniciouse, nos primeiros anos desta d\u00e9cada, a construci\u00f3n dun prominente Paseo Mar\u00edtimo que rodear\u00eda toda a cidade con m\u00e1is de 8\u00a0km de lonxitude, m\u00e1is de 90\u00a0000 m2 de pavimento peonil e m\u00e1is de 16\u00a0000 m2 de carril bicicleta, m\u00e1is de 5000 balaustradas, 500 bancos e 564 farois con dese\u00f1os individuais. Pola s\u00faa localizaci\u00f3n, o humilde barrio de Monte Alto, antes localizado nunha zona con escaso interese, ver\u00edase de s\u00fapeto rodeado por este impo\u00f1ente paseo que abrir\u00eda o barrio ao resto da cidade, se ben a s\u00faa execuci\u00f3n foi moi contestada debido ao seu impacto ambiental, os seus elevados custos e a s\u00faa dimensi\u00f3n desproporcionada. Paralelo a este feito, o monumento da Torre de H\u00e9rcules, localizado na contorna do barrio, comezou a ser m\u00e1is valorado, \u00e1 medida que a s\u00faa \u00e1rea costeira se transformou nun parque urbano de enormes dimensi\u00f3ns ao que se pod\u00eda acceder a trav\u00e9s do novo paseo. Por outra banda, a Prisi\u00f3n Provincial deixou de funcionar progresivamente como tal e no interior do barrio f\u00f3ranse humanizando algunhas v\u00edas e comezaran a aparecer vivendas destinadas a clases con maior poder adquisitivo que as que historicamente viviran en Monte Alto. O \"Barrio Chin\u00e9s\" foi tirado abaixo e no seu lugar erixiuse un enorme complexo residencial e comercial con vivendas de alto standing. Outras intervenci\u00f3ns de grande importancia neste momento foron a construci\u00f3n do museo Domus ou Casa do Home, emblem\u00e1tico edificio dese\u00f1ado polo arquitecto xapon\u00e9s Arata Isozaki, as\u00ed como a construci\u00f3n no contorno das Lagoas do acuario da cidade, o Aquarium Finisterrae.\nS\u00e9culo XXI.\nAs importantes intervenci\u00f3ns dos anos 90 causaran o inicio dun cambio definitivo no barrio de Monte Alto. A partir dese momento comezouse a sumir como unha zona de maior valor, xa que ademais de atoparse ao lado de grandes parques, das praias, fronte ao mar e rodeada polo paseo Mar\u00edtimo, atop\u00e1base no centro da cidade, non estando ning\u00fan punto do barrio significativamente lonxe do centro tradicional da Coru\u00f1a, o Obelisco.\nEsta situaci\u00f3n orixinou unha importante transformaci\u00f3n desde o final dos 90 e que contin\u00faa dende ent\u00f3n, despois de ter pasado por un momento de grande impacto urban\u00edstico na d\u00e9cada dos 2000, e que consistiu na aparici\u00f3n de novas vivendas de maiores calidades construtivas e para unha clase media-alta, mesmo aparecendo grandes complexos de vivendas de luxo destinadas \u00e1s clases m\u00e1is altas da cidade. Neste sentido, a poboaci\u00f3n tradicional do barrio viviu a chegada de novos habitantes, queixosa dos prezos privativos que imped\u00edan as novas xeraci\u00f3ns accederen a unha vivenda no barrio, xa que incluso os pisos vellos elevaran o seu valor de venda e alugueiro. Un feito pol\u00e9mico foi o ocorrido co antigo asilo de anci\u00e1ns de Adelaida Muro, fogar de caridade xestionado por relixiosas, edificio monumental que contaba coa maior superficie de cristal de galer\u00edas da cidade, e que fora levantado pola fil\u00e1ntropa que lle dera nome. No final dos 90, este edificio de propiedade p\u00fablica atop\u00e1base en mal estado e precisaba importantes reformas, momento no cal o daquela alcalde Francisco V\u00e1zquez V\u00e1zquez decidiu vender, no medio dunha enorme pol\u00e9mica e protesta cidad\u00e1, o soar do edificio \u00e1 co\u00f1ecida construtora Vivienda Confort, quen botou abaixo o asilo e erixiu no mesmo soar unha promoci\u00f3n de m\u00e1is de 200 vivendas de alto standing con prezos verdadeiramente privativos que mesmo superaban o mill\u00f3n de euros.\nParalelo a esta transformaci\u00f3n, a idiosincrasia de Monte Alto, moi reco\u00f1ecida desde sempre en toda a cidade, foise acentuando e medrando o orgullo dos seus habitantes, pode que como mecanismo de defensa contra unha transformaci\u00f3n que poder\u00eda deteriorala, e que ao mesmo tempo reafirmaba a idea de Monte Alto como un extenso barrio na pen\u00ednsula coru\u00f1esa que se configuraba como unha das zonas percibidas como de maior calidade de vida e atractivo na cidade. As\u00ed, na actualidade o barrio conserva o seu car\u00e1cter, malia que en r\u00faas humanizadas, fachadas renovadas e novos edificios. Nos \u00faltimos anos popularizouse o ocio nocturno, que sempre existira, as\u00ed como o tradicional e o sibarita, ambiente propicio para a aparici\u00f3n de clases creativas e novos ambientes, at\u00e9 o punto de ser \u00e1s veces denominado o \u201cSoho coru\u00f1\u00e9s\u201d .\nNa actualidade o barrio enfronta unha tensi\u00f3n interna propia dos cambios que est\u00e1 a vivir, pois mentres chegan ao barrio novas comunidades, persoas que sempre viviran nel aband\u00f3nano, ou ben por vender as s\u00faas vivendas a un bo prezo, ou ben por non seren capaces de afrontar o custo dunha vivenda no barrio, atop\u00e1ndose este nun claro proceso de xentrificaci\u00f3n.\nCultura e sociedade.\nTradicionalmente, Monte Alto foi un barrio moi caracterizado por unha intensa actividade sociocultural. \u00c9 o fogar de numerosas agrupaci\u00f3ns musicais e culturais, as\u00ed como berce de importantes figuras da cultura galega como o escritor Manuel Rivas ou a banda musical Os Diplom\u00e1ticos de Monte-Alto. Na novela de Manuel Rivas \"O lapis do carpinteiro\" e no filme baseado nela, aparecen diferentes escenarios do barrio, como a antiga Prisi\u00f3n Provincial ou o lugar de fusilamento do Campo da Rata.\nO barrio \u00e9 co\u00f1ecido por ter un forte car\u00e1cter reivindicativo e de gran capacidade de presi\u00f3n social, realidades materializadas na asociaci\u00f3n veci\u00f1al m\u00e1is importante do barrio, a AVV Atochas-Monte Alto, nacida en 1977 e que ten protagonizado reivindicaci\u00f3ns e logros para o barrio.\nO Entroido celebrado no barrio \u00e9 o m\u00e1is insigne da cidade, ademais de celebrar as s\u00faas propias festas no mes de setembro. Por outra banda, son moi frecuentes as celebraci\u00f3ns de pequenos mercados, churrascadas na r\u00faa e eventos comerciais, xa que \u00e1 s\u00faa vez, os comercios da zona son co\u00f1ecidos pola s\u00faa intensa capacidade asociativa.\nLugares de interese.\nEn Monte Alto conc\u00e9ntranse diversos atractivos tur\u00edsticos e emblem\u00e1ticos edificios e monumentos, entre os que destacan:\nAlg\u00fans dos areais da cidade sit\u00faanse neste barrio:\nUrbanismo.\nDe entre as r\u00faas m\u00e1is importantes do barrio destacan o Paseo Mar\u00edtimo Alcalde Francisco V\u00e1zquez, a r\u00faa da Torre, a R\u00faa Beiramar, a Avenida de H\u00e9rcules, a R\u00faa de Zalaeta e a R\u00faa do Hospital, que son as principais arterias do barrio. A ronda de Monte Alto, despois de anos reclamaci\u00f3ns foi inaugurada en 2003. Outras r\u00faas como Adelaida Muro, \u00c1ngel Rebollo, Curros Enr\u00edquez, Ram\u00f3n del Cueto ou San Tom\u00e9 act\u00faan tam\u00e9n como importantes v\u00edas de comunicaci\u00f3n dentro do barrio.\nO Campo da Le\u00f1a (dividido en Praza de Espa\u00f1a e praza das Atochas), a praza do mercado de Monte Alto, o Campo Volante ou Campo de Marte, o Campo de Artiller\u00eda, as Prazas do Parque e de Indalecio Prieto e a Praza dos Av\u00f3s son as principais prazas e espazos abertos do interior do barrio.\nDentro de Monte Alto sit\u00faanse d\u00faas \u00e1reas planificadas: os pol\u00edgonos de Zalaeta e Durmideiras. A urbanizaci\u00f3n de Zalaeta aparec\u00eda no plan de ordenaci\u00f3n de 1966, mais a s\u00faa realizaci\u00f3n foi segundo a proposta de 1976. No caso de Durmideiras, tras proxectos como a Cidade Sat\u00e9lite Concepci\u00f3n Arenal (1930), de Antonio Tenreiro, Peregr\u00edn Estell\u00e9s e Pedro Mari\u00f1o, e os de Jacobo Rodr\u00edguez-Losada (1959) e Jos\u00e9 Mar\u00eda Iglesias Atocha (1968), a proposta definitiva foi a dese\u00f1ada en 1982 por Arturo Franco Taboada e Luis Freire Gonz\u00e1lez, con edificios de formas curvas que pretend\u00edan abrirse \u00e1 paisaxe.\nTransporte.\nPola s\u00faa localizaci\u00f3n, o barrio at\u00f3pase comunicado por terra co resto da cidade a trav\u00e9s dun escaso n\u00famero de r\u00faas, todas elas atravesando o centro tradicional da cidade. O Paseo Mar\u00edtimo \u00e9 a principal v\u00eda de acceso que ademais rodea o barrio, polo que sup\u00f3n un acceso tanto desde o sueste como desde o suroeste. As alternativas a esta v\u00eda son a r\u00faa de Santo Andr\u00e9 e o t\u00fanel da Mari\u00f1a, que serven de acceso ao barrio conect\u00e1ndoo co resto da cidade a trav\u00e9s do comezo do barrio no Campo da Le\u00f1a (prazas de Espa\u00f1a e das Atochas).\nPola s\u00faa banda, o transporte p\u00fablico \u00e9, tal como no resto da cidade, exclusivamente por estrada e en autob\u00fas, a trav\u00e9s da Compa\u00f1\u00eda de Tranv\u00edas da Coru\u00f1a. As li\u00f1as 3, 3A, 4, 5, 6, 6A, 7, 11 e 17 comunican Monte Alto co resto da cidade, sendo algunhas das principais paradas: Av. H\u00e9rcules, Mercado; As Lagoas, glorieta; A Torre, 63 ou Praza de Espa\u00f1a, 24."}
{"id": "342175", "revid": "96675", "url": "https://gl.wikipedia.org/wiki?curid=342175", "title": "Hermann Hankel", "text": "Hermann Hankel, nado en Halle o 14 de febreiro de 1839 e finado en Schramberg o 29 de marzo de 1873, foi un matem\u00e1tico alem\u00e1n."}
{"id": "342176", "revid": "21809", "url": "https://gl.wikipedia.org/wiki?curid=342176", "title": "Carlos Dur\u00e3o Rodrigues", "text": ""}
{"id": "342178", "revid": "22570", "url": "https://gl.wikipedia.org/wiki?curid=342178", "title": "Tricofilia", "text": "Tricofilia \u00e9 a denominaci\u00f3n para unha parafilia na cal a excitaci\u00f3n sexual \u00e9 alcanzada pola interacci\u00f3n co cabelo humano, especialmente o que se atopa na cabeza. As s\u00faas manifestaci\u00f3ns van dende o simple bico na testa at\u00e9 a excitaci\u00f3n polo feito de observar o cabelo ou o modo no que \u00e9 peiteado."}
{"id": "342179", "revid": "23204", "url": "https://gl.wikipedia.org/wiki?curid=342179", "title": "Valeri\u00e0 Pa\u00fcl Carril", "text": "Valeri\u00e0 Pa\u00fcl i Carril, nado en Barcelona o 21 de maio de 1979, \u00e9 un xe\u00f3grafo catal\u00e1n de orixe galega. \u00c9 experto en paisaxe e Ordenaci\u00f3n do Territorio de Espa\u00f1a.\nPrimeiros anos.\nCon ra\u00edces celanovesas, \u00e9 residente de Santiago de Compostela. Licenciouse en Xeograf\u00eda pola Universidade de Barcelona en 2001 recibindo o Premio Nacional de Fin de Carreira do Ministerio de Educaci\u00f3n. Doutorouse cinco anos m\u00e1is tarde coa tese \"L\u2019ordenaci\u00f3 dels espais agraris metropolitans. Plans, gesti\u00f3 i conflictes territorials a la regi\u00f3 de Barcelona\", dirixida por Joan Tort i Donada e cuxa cualificaci\u00f3n foi de sobresaliente \"cum laude\". Nesta etapa orientou a s\u00faa carreira \u00e1 investigaci\u00f3n e especializaci\u00f3n en Ordenaci\u00f3n do Territorio e en estudos de paisaxe.\nCarreira cient\u00edfica.\nParticipou en diversos proxectos de investigaci\u00f3n da Universidade de Barcelona, as\u00ed como da Universidade de Santiago de Compostela, na que traballa na actualidade, e na Universidade de Australia Occidental. Traballou tam\u00e9n no Observatori del Paisatge de Catalu\u00f1a. Participou en proxectos como o \"Atlas de paisaxe baseado na obra de escritores da comarca do Empord\u00e0\" (2008) ou o \"Proxecto europeo Spatial Indicators for a Europe 2020 Strategy Territorial Analysis (SIESTA)\" (2011-2013). \u00c1 s\u00faa vez, \u00e9 autor e coautor dun gran n\u00famero de artigos cient\u00edficos de relevancia internacional, coautor e coordinador de varios libros e obras colectivas, entre as que destacan \"Paisaxes galegas: unha escolma plural de olladas \u00e1s paisaxes de Galiza\" (coordinador, 2007), \"Territorios, paisajes y lugares: trabajos recientes de pensamiento geogr\u00e1fico\" (coordinador, 2005) o \"L'Empord\u00e0 de Josep Pla\" (coautor con Joan Tort i Donada, 2009).\nTen colaborado e investigado con importantes xe\u00f3grafos de dentro e de f\u00f3ra de Espa\u00f1a, entre os que destacan Joan Tort i Donada, Fiona Haslam McKenzie, Xos\u00e9 Santos Solla, Juan Manuel Trillo Santamar\u00eda, S\u00e9bastien Rayssac ou Rub\u00e9n Camilo Lois Gonz\u00e1lez, entre outros. Na actualidade \u00e9 profesor e investigador na Universidade de Santiago de Compostela."}
{"id": "342180", "revid": "56817", "url": "https://gl.wikipedia.org/wiki?curid=342180", "title": "La Lucha Obrera", "text": "La Lucha Obrera foi un peri\u00f3dico editado na Coru\u00f1a entre 1883 e 1887.\nHistoria e caracter\u00edsticas.\nVoceiro da Sociedad de Carpinteros da Coru\u00f1a, apareceu en xullo de 1883. Peri\u00f3dico semanal de car\u00e1cter anarquista, foi denunciado por ataques \u00e1 relixi\u00f3n e aos seus ministros e en setembro de 1884 foi secuestrado o n\u00famero por orde do fiscal. Suspendeu a s\u00faa publicaci\u00f3n en outubro de 1884. Estivo dirixido por Antonio Vidal Villanueva e entre os seus redactores figurou Pedro Barreiro. Reapareceu en maio de 1886 como \u00f3rgano da Federaci\u00f3n de Trabajadores de La Coru\u00f1a, vinculada \u00e1 Federaci\u00f3n de Trabajadores de la Regi\u00f3n Espa\u00f1ola. Foi suspendido en xaneiro de 1887."}
{"id": "342181", "revid": "27155", "url": "https://gl.wikipedia.org/wiki?curid=342181", "title": "Sterna fuscata", "text": ""}
{"id": "342182", "revid": "89787", "url": "https://gl.wikipedia.org/wiki?curid=342182", "title": "Alexander Van der Bellen", "text": "Alexander Van der Bellen, nado en Viena o 18 de xaneiro de 1944, \u00e9 un economista e pol\u00edtico austr\u00edaco, presidente do club parlamentario e voceiro federal do partido ecoloxista Gr\u00fcnen."}
{"id": "342183", "revid": "85894", "url": "https://gl.wikipedia.org/wiki?curid=342183", "title": "Paulino Novo", "text": "Paulino Francisco Novo Folgueira, nado en Meira o 4 de setembro de 1962, \u00e9 un fil\u00f3logo galego.\nTraxectoria.\nDende 1985 \u00e9 licenciado en Filolox\u00eda Hisp\u00e1nica pola Universidade de Santiago de Compostela, e dende 2013 doutor en Filolox\u00eda Galega pola mesma universidade.\nAdemais de asesor ling\u00fc\u00edstico para a CRTVG, tanto na radio coma na televisi\u00f3n, foi director literario de Edici\u00f3ns Lea (1999-2003).\nNos anos 80 disputou tam\u00e9n alg\u00fans rallys, sendo un dos primeiros copilotos de seu curm\u00e1n Sergio Vallejo, campi\u00f3n de Espa\u00f1a da especialidade."}
{"id": "342184", "revid": "6939", "url": "https://gl.wikipedia.org/wiki?curid=342184", "title": "Paulino Francisco Novo Folgueira", "text": ""}
{"id": "342185", "revid": "6939", "url": "https://gl.wikipedia.org/wiki?curid=342185", "title": "Paulino Novo Folgueira", "text": ""}
{"id": "342186", "revid": "89787", "url": "https://gl.wikipedia.org/wiki?curid=342186", "title": "Modesto Hermida", "text": "Modesto Hermida Garc\u00eda, nado en Vales (San Cristovo de Cea) o 21 de abril de 1946, \u00e9 un profesor e escritor galego.\nTraxectoria.\nEstudou na Escola de Maxisterio de Ourense, en 1968 aprobou a oposici\u00f3n de Mestre Nacional, exerceu en Asturias e mentres estudou Filosof\u00eda e Letras (Filolox\u00eda Rom\u00e1nica) na Universidade de Oviedo e na de Santiago de Compostela. En 1981-82 colaborou no Gabinete da Reforma Educativa. En 1982 aprobou a oposici\u00f3n de Profesor agregado de Lingua e Literatura Galegas exercendo no instituto de Redondela. En 1988 empezou a exercer de Inspector de Bacharelato na Conseller\u00eda de Educaci\u00f3n. En 1992 adquiriu a condici\u00f3n de Catedr\u00e1tico de Lingua Galega e Literatura. En 1993 foi profesor Titular de Filolox\u00eda Galego Portuguesa de Escola Universitaria na USC.\u00a0 En 1995 leu a tese de doutoramento en Filolox\u00eda Rom\u00e1nica pola USC. Volveu \u00e1 funci\u00f3n de inspector na Conseller\u00eda de Educaci\u00f3n, xubil\u00e1ndose en maio de 2012.\nNa d\u00e9cada de 1970 militou no Partido Comunista e en Comisi\u00f3ns Obreiras. Formou parte da primeira directiva do PEN-CLUBE de Galicia, 1990. De 1987 a 1992 foi Director Literario de Ir Indo Edici\u00f3ns. Entre 1987 e 1988 foi colaborador do programa cultural de TVG Visi\u00f3ns. De 1990 a 1996 participou no Diario Cultural da Radio Galega. En 1996 foi premio da Cr\u00edtica-Galicia, na modalidade de Investigaci\u00f3n.\nColaborou en varios xornais galegos, especialmente no Faro de Vigo (\"Artes e Letras\", \"A pizarra\"), \u00e1s veces co pseud\u00f3nimo Rego Mazaira. Colaborou no Proxecto Galicia (H\u00e9rcules Edici\u00f3ns) dirixido por Dar\u00edo Villanueva.\nEn 2015, foi homenaxeado coa publicaci\u00f3n do libro \"Polos vieiros das palabras. Homenaxe a Modesto Hermida\", a cargo de Xes\u00fas Alonso Montero e Ant\u00f3n Pulido Novoa.\nPublicaci\u00f3ns.\nLibros para o ensino.\nLibros para o ensino dos que \u00e9 coautor:\nVida persoal.\nCasou con Lourdes Mondelo V\u00e1zquez. \u00c9 o pai da actriz e bailarina Sabela Hermida e do consultor e enxe\u00f1eiro Alexandre Hermida."}
{"id": "342187", "revid": "6939", "url": "https://gl.wikipedia.org/wiki?curid=342187", "title": "Modesto Hermida Garc\u00eda", "text": ""}
{"id": "342188", "revid": "89787", "url": "https://gl.wikipedia.org/wiki?curid=342188", "title": "Ailuropinae", "text": "A dos ailuropinos (\"Ailuropinae\") \u00e9 unha subfamilia de mam\u00edferos marsupiais australidelfos da orde dos diprotodontes, suborde dos falanxeroideos e familia dos falanx\u00e9ridos.\nComprende tan s\u00f3 d\u00faas especies, co\u00f1ecidas na bibliograf\u00eda internacional, entre outros, co nome de cusc\u00fas ursinos.\nAs d\u00faas especies son os membros m\u00e1is primitivos da s\u00faa familia e evolucionaron na s\u00faa terra natal, a illa de C\u00e9lebes ou Sulawesi, e pequenas illas veci\u00f1as, en completo illamento dos seus familiares, polo que en 1987 os bi\u00f3logos australianos Tim Flannery, Mike Archer e Gerald Michael Maynes, separaron o x\u00e9nero, en M. Archer ed., \"Possums and Opossums: Studies in Evolution\", 2: 482, nunha nova subfamilia.\nCaracter\u00edsticas.\nOs cusc\u00fas ursinos te\u00f1en unha lonxitude de cabeza e tronco de 56 a 61\u00a0cm, e unha cola de similar tama\u00f1o. A s\u00faa pelaxe, moi mesta, \u00e9 de cor gris, marr\u00f3n ou negra.\nDeben o seu nome com\u00fan aos seus ollos situados na parte frontal da cabeza, ademais da pel grosa, o foci\u00f1o curto, en comparaci\u00f3n co tama\u00f1o do corpo, e \u00e1s s\u00faas orellas arredondadas.\nH\u00e1bitat e distribuci\u00f3n.\nOs cusc\u00fas ursinos son marsupiais arbor\u00edcolas que viven no dosel superior (o estrato m\u00e1is alto das copas das \u00e1rbores) dos pluvisilas tropicais, e pouco \u00e9 o que se sabe do seu status e ecolox\u00eda.\nEnc\u00f3ntranse s\u00f3 nalgunhas das illas de Indonesia (a m\u00e1is grande, C\u00e9lebes), que son culturalmente parte de Asia, onde os marsupiales xeralmente non se encontran, pero que bioxeograficamente forman parte da ecozona de Australasia. Pres\u00famese que o illamiento dos cusc\u00fas ursinos na illa de C\u00e9lebes no mioceno causou as diverxencias morfol\u00f3xicas destes animais respecto ao resto da familia dos falanx\u00e9ridos.\nBiolox\u00eda.\nComportamento.\nSon marsupiais arbor\u00edcolas difundidos nas selvas pluviais tropicais at\u00e9 os 400 m sobre o nivel do mar. A s\u00faa cola pr\u00e9nsil e os dous dedos opo\u00f1\u00edbeis das s\u00faas extremidades anteriores sonlles particularmente \u00fatiles para o seu estilo de vida. Despr\u00e1zanse con movementos lentos e elegantes. O baixo valor nutritiovo do seu alimento principal, as follas, conduciu aos cusc\u00fas ursinos (as\u00ed como a outros animais fol\u00edvoros como os preguiceiros e o coala) a unha forma de vida baseada no aforro enerx\u00e9tico. Pasan a maior parte do d\u00eda durmindo, descansando ou aliment\u00e1ndose. Non te\u00f1en un ciclo d\u00eda-noite moi pronunciado, e as fases de actividade non dependen da hora do d\u00eda. A diferenza doutros marsupiais arbor\u00edcolas non son solitarios, sen\u00f3n que viven reunidos en parellas o en pequenos grupos de 3 a 4 individuos.\nNutrici\u00f3n.\nA follas costit\u00faen a parte principal da s\u00faa dieta, a\u00ednda que en menor medida tam\u00e9n comen froitos inmaturos e brotes.\nReproduci\u00f3n.\nA femias paren unha ou d\u00faas cr\u00edas unha ou d\u00faas veces ao ano. A cr\u00edas permanecen cerca de oito meses no marsupio materno, a\u00ednda que despois acompa\u00f1an s\u00f3 un pouco tempo \u00e1 s\u00faa nai. Non hai datos co\u00f1ecidos sobre a s\u00faa reproduci\u00f3n.\nTaxonom\u00eda.\nDescrici\u00f3n.\nSubfamilia.\nA subfamilia foi descrita, como quedou dito, en 1987 polos bi\u00f3logos australianos Tim Flannery, Mike Archer e Gerald Michael Maynes, en M. Archer ed., \"Possums and Opossums: Studies in Evolution\", 2: 482.\nX\u00e9nero.\nO x\u00e9nero foi descrito en 1830 polo zo\u00f3logo alem\u00e1n Johann Georg Wagler, en \"Naturliches Syst. Amphibien\": 26. A\u00ednda que McKenna e Bell, en 1997, inclu\u00edron este x\u00e9nero en \"Phalanger\", Flannery \"et al\"., en 1987, xa o separaran inclu\u00edndoo na s\u00faa propia subfamilia, a dos \"Ailuropinae\", citando evidencias de que este grupo \u00e9 irm\u00e1n do resto dos \"Phalangeridae\", o que hoxe \u00e9 aceptado pola comunidade cient\u00edfica internacional.\nEtimolox\u00edas.\nNomes cient\u00edficos.\nSubfamilia.\nO nome cient\u00edfico \"Ailuropinae\" est\u00e1 formado, segundo a norma, sobre a base da ra\u00edz do nome do seu x\u00e9nero tipo (e \u00fanico), \"Ailurops\", coa adici\u00f3n da desinencia do lat\u00edn cient\u00edfico \"-inae\", propia dos nomes das subfamilias de animais. \nX\u00e9nero.\nO nome do x\u00e9nero, \"Ailurops\" formouno Wagler cos elementos do lat\u00edn cient\u00edfico \"Ailur-\", tirado do grego antigo \u03b1\u1f30\u03ad\u03bb\u03bf\u03c5\u03c1\u03bf\u03c2 \"ai\u00e9luros\", 'gato', e \"-ops\", derivado do grego antigo \u1f65\u03c8 \"\u1e53ps\", 'visi\u00f3n', 'ollo'.\nNome vulgar.\nPare ver a etimolox\u00eda de cusc\u00fas, vexase Phalanger#Etimolox\u00edas. O ep\u00edteto \"ursinos\" d\u00e9bese \u00e1 s\u00faa semellanza cos osos.\nSin\u00f3nimos.\nX\u00e9nero.\nO x\u00e9nero foi co\u00f1ecido tam\u00e9n polos dous sin\u00f3nimos seguintes:\nClasificaci\u00f3n.\nA subfamilia, como quedou dito, conta s\u00f3 cun x\u00e9nero coas d\u00faas especies seguintes:\nSubfamilia \"Ailuropinae\" "}
{"id": "342189", "revid": "59564", "url": "https://gl.wikipedia.org/wiki?curid=342189", "title": "Premio Alecr\u00edn de Ouro", "text": "O premio Alecr\u00edn, ou premio Alecr\u00edn de Ouro, \u00e9 un galard\u00f3n sen dotaci\u00f3n econ\u00f3mica que entrega anualmente a Federaci\u00f3n de Entidades Gallegas de Catalu\u00f1a para distinguir persoas ou proxectos destacados en distintos \u00e1mbitos da cultura galega.\nHai un acto de entrega dos galard\u00f3ns que adoita celebrarse no mes de agosto. Non existe unha sede fixa, polo que cada ano un concello distinto acolle a cerimonia, como sucedeu co Courel, Celanova ou Vila de Cruces.\nEn 2021 foron premiados Asociaci\u00f3n Cultural Carballo da Manteiga, Xo\u00e1n Carlos Garc\u00eda Porral, Pili Pamp\u00edn, Margarita Ledo, Xos\u00e9 Gonz\u00e1lez Mart\u00ednez.\nEn 2023, a escritora Mar\u00eda Xos\u00e9 Porteiro, en Literatura; o escultor Acisclo Manzano, en Artes, ou o grupo Leil\u00eda, en M\u00fasica."}
{"id": "342190", "revid": "6939", "url": "https://gl.wikipedia.org/wiki?curid=342190", "title": "Premio Alecr\u00edn", "text": "O premio Alecr\u00edn pode estar referido a:"}
{"id": "342191", "revid": "98629", "url": "https://gl.wikipedia.org/wiki?curid=342191", "title": "Baxar Uarda", "text": "Baxar Mati Uarda (en ), nado o 15 de xu\u00f1o de 1969 en Bagdad (Iraq), \u00e9 un eclesi\u00e1stico cat\u00f3lico caldeo, arcebispo de Arbil dende o 24 de maio de 2010.\nTraxectoria.\nFoi ordenado sacerdote o 8 de maio de 1993. Rematou os estudos de Filosof\u00eda na Universidade Cat\u00f3lica de Lovaina e en 1999 regresou a Iraq.\nDende 2007 at\u00e9 2013 foi administrador apost\u00f3lico da eparquia de Z\u0101kh\u014d.\nO 24 de maio de 2010 o papa Bieito XVI nomeouno arcebispo de Arbil, foi consagrado o 3 de xullo de 2010 polo cardeal Emmanuel III Delly."}
{"id": "342192", "revid": "23204", "url": "https://gl.wikipedia.org/wiki?curid=342192", "title": "Gerald Michael Maynes", "text": "Gerald Michael Maynes \u00e9 un zo\u00f3logo australiano.\nDesde do comezo da s\u00faa carreira estivo sempre interesado no estudo dos marsupiais, e actualmente \u00e9 un dos maiores expertos no mundo dos canguros.\nFoi o primeiro en describir, en 1982, \"Petrogale persephone\", unha rara especie de ualab\u00ed das rochas de Queensland.\nAbreviatura.\nA abreviatura Maynes empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "342193", "revid": "12452", "url": "https://gl.wikipedia.org/wiki?curid=342193", "title": "Philip Najim", "text": ""}
{"id": "342194", "revid": "89787", "url": "https://gl.wikipedia.org/wiki?curid=342194", "title": "Estadio de Chamart\u00edn", "text": "O Estadio de Chamart\u00edn (oficialmente Campo del Real Madrid Club de F\u00fatbol) foi un estadio de f\u00fatbol propiedade do Real Madrid, localizado en Madrid, Espa\u00f1a.\nHistoria.\nEn 1923 o Real Madrid, que ent\u00f3n disputaba os seus encontros nun pequeno campo da r\u00faa O'Donnell, adquiriu uns terreos en Chamart\u00edn de la Rosa \u2014daquela municipio independente de Madrid\u2014 para constru\u00edr un novo estadio. Os terreos, co\u00f1ecidos co nome de \"Villa Rosa\", ti\u00f1an 400\u00a0000 p\u00e9s de extensi\u00f3n e ficaban delimitados polo cami\u00f1o do Areal, o cami\u00f1o de Maudes e a r\u00faa Alfredo Calder\u00f3n.\nUn ex xogador branco, Jos\u00e9 Mar\u00eda Castell, que xa fora o arquitecto do Estadio Metropolitano de Madrid, foi o responsable do proxecto, que inclu\u00eda un complexo deportivo formado por pistas de tenis, ximnasio e piscina, al\u00e9n dun campo de herba \u2014o primeiro en propiedade da historia do Real Madrid\u2014 con capacidade para 15\u00a0000 espectadores. Para facer fronte \u00e1s obras o club tivo que pedir un cr\u00e9dito de medio mill\u00f3n de pesetas.\nO Estadio de Chamart\u00edn inaugurouse coincidindo coas festas de San Isidro, o 17 de maio de 1924, nun partido entre o Real Madrid e o campi\u00f3n ingl\u00e9s, o Newcastle United FC. Os locais ga\u00f1aron por 3\u20132, sendo F\u00e9lix P\u00e9rez o autor do primeiro gol na historia do novo estadio.\nA\u00ednda que inicialmente se pensou en denomina-lo novo estadio como \"Parque de Sports del Real Madrid FC\", finalmente foi bautizado oficialmente como \"Campo del Real Madrid Football Club\", chamado durante a II Rep\u00fablica \"Campo del Madrid Football Club\" e dende 1939 \"Campo del Real Madrid Club de F\u00fatbol\". Por\u00e9n, popularmente foi sempre co\u00f1ecido como \"Chamart\u00edn\" por estar situado no municipio lim\u00edtrofe de Chamart\u00edn de la Rosa, absorbido m\u00e1is tarde polo de Madrid.\nO Estadio de Chamart\u00edn foi a sede do Real Madrid ata que en 1947 se trasladou \u00f3 novo \"Campo do Real Madrid Club de F\u00fatbol\" \u2014cuxo nome logo foi trocado polo de Estadio Santiago Bernab\u00e9u\u2014, proxectado polo enxe\u00f1eiro de cami\u00f1os Carlos Fern\u00e1ndez Casado e que se constru\u00edu nuns terreos adxacentes. Baixo estes avanza o t\u00fanel Atocha-Chamart\u00edn, constru\u00eddo baixo os xard\u00edns desta vila na \u00e9poca da Segunda Rep\u00fablica sendo ministro de Obras P\u00fablicas Indalecio Prieto.\nO 16 de maio de 1946 disputouse o derradeiro partido no Estadio de Chamart\u00edn, que enfrontou o Real Madrid co Real Oviedo na volta das semifinais da Copa do Xeneral\u00edsimo, finalizando cun resultado de 3\u20131 a favor do conxunto local."}
{"id": "342197", "revid": "23204", "url": "https://gl.wikipedia.org/wiki?curid=342197", "title": "Mike Archer", "text": "Michael (\"Mike\") Archer, nado en Sydney en 1945, \u00e9 un paleont\u00f3logo australiano especializado no estudo dos vertebrados, tanto modernos como f\u00f3siles.\nTraxectoria.\nGraduado en xeolox\u00eda e biolox\u00eda na Universidade de Princeton en 1967, obtivo o seu doutoramento en 1976 na Universidade de Australia Occidental.\nTraballou no Museo de Australia Occidental desde 1967 a 1971, e foi supervisor de mam\u00edferos no Museo de Queensland desde 1972 a 1978.\nDesde 1978 \u00e9 profesor da Universidade de Nova Gales do Sur.\nEn 1999 anunciou publicamente o inicio dun proxecto de clonaci\u00f3n do tilacino.\nDespois dos primeiros \u00e9xitos parciais, o proxecto foi abandonado en 2005.. Por\u00e9n, ese mesmo ano, Archer anunciou que o proxecto se levar\u00eda a cabo por un grupo de universidades interesadas e un centro de investigaci\u00f3n..\nAbreviatura.\nA abreviatura Archer empr\u00e9gase para reco\u00f1ewcer a como autoridade na descrici\u00f3n e taxonom\u00eda en zoolox\u00eda."}
{"id": "342199", "revid": "22795", "url": "https://gl.wikipedia.org/wiki?curid=342199", "title": "Michael Archer", "text": ""}
{"id": "342200", "revid": "111586", "url": "https://gl.wikipedia.org/wiki?curid=342200", "title": "Dipolias", "text": "As Dipolias (en grego antigo \u0394\u03b9\u03c0\u03bf\u03bb\u03b5\u03ca\u03b1, \u0394\u03b9\u03c0\u03cc\u03bb\u03b9\u03b1 ou \u0394\u03b9\u03c0\u03bf\u03bb\u03b9\u03b1) eran unhas festividades relixiosas da Antiga Grecia que se celebraban en Atenas, o d\u00eda 14 do mes de Escirofori\u00f3n (finais da primavera). Ti\u00f1an lugar en honra de Zeus Poliada (da cidade). A festa ti\u00f1a un marcado car\u00e1cter agrario. Ofrec\u00edanse ao deus as primicias da colleita. Sobre este substrato primitivo implant\u00e1ronse despois as curiosas festividades das Bufon\u00edas, nas que se sacrificaba un boi e, a continuaci\u00f3n, a arma utilizada para o sacrificio era xulgada por ser culp\u00e1bel da morte do animal.\nPor outra banda, son admis\u00edbeis as conexi\u00f3ns case conclu\u00edntes que proban que as Dipolias e a tradici\u00f3n acerca da conspiraci\u00f3n do ateniense Cil\u00f3n, est\u00e1n especificamente relacionadas. Mesmo compartindo unha serie de caracter\u00edsticas importantes, poder\u00edase argumentar que estas caracter\u00edsticas son simplemente a consecuencia dunha comunidade tipol\u00f3xica entre a historia e a festividade. \u00c9 dicir, poder\u00eda ser parte dun patr\u00f3n xeneralizado en lugar de representar unha asociaci\u00f3n particular de d\u00faas tradici\u00f3ns distintas. Para probar esta posibilidade, comparar a tradici\u00f3n sobre Cil\u00f3n e as Dipolias, unha nunha narraci\u00f3n literaria e a outra nun festival, \u00e9 que comparten moitas das mesmas caracter\u00edsticas: a Orestiada e o culto a Artemisa Ortia en Esparta.\nOutra conexi\u00f3n entre o festival e a narrativa hist\u00f3rica, a\u00ednda que de forma indirecta, \u00e9 Epim\u00e9nides, que purifica Atenas despois da expulsi\u00f3n dos Alcme\u00f3nidas. Epim\u00e9nides \u00e9 identificado con Bouzigas, o inventor do arado e o antepasado do \"genos\" (familia) dos Bouzigas, que mald\u00ed ao asasino do boi, ao arado, \u00e1 v\u00edtima do sacrificio nas Dipolias. Epim\u00e9nides, chegou de Creta para purificar Atenas, as\u00ed como, o \"aition\" das Dipolias, o regreso do orixinal asasino do boi, dun exilio autoimposto , e puxo fin \u00e1 fame negra en Atenas."}
{"id": "342202", "revid": "1131", "url": "https://gl.wikipedia.org/wiki?curid=342202", "title": "Vel\u00f3dromo de Ciudad Lineal", "text": "O Vel\u00f3dromo de Ciudad Lineal foi un estadio situado en Madrid, Espa\u00f1a no que o Real Madrid disputou os seus partidos como local de 1923 a 1924. A principal novidade foi que a s\u00faa superficie era de c\u00e9spede, sendo as\u00ed o primeiro campo de f\u00fatbol en Espa\u00f1a en ter esa cualidade. O campo de f\u00fatbol atop\u00e1base no centro do recinto, \u00f3 tratarse dun estadio cuxa funci\u00f3n principal non era a de albergar partidos de f\u00fatbol.\nComo anteriormente, o traslado produciuse para buscar unha maior afluencia de p\u00fablico, e pasouse as\u00ed dos 5\u00a0000 espectadores do antigo campo de O'Donnell \u00f3s 8\u00a0000 do vel\u00f3dromo.\nEn 1924, o club trasl\u00e1dase novamente \u00f3 seu primeiro grande estadio, o Estadio de Chamart\u00edn, tras adquirir uns terreos e levantar neles o que ser\u00eda o primeiro estadio de f\u00fatbol constru\u00eddo exclusivamente para tal efecto."}
{"id": "342204", "revid": "1131", "url": "https://gl.wikipedia.org/wiki?curid=342204", "title": "Est\u00e1dio do Campo Grande", "text": "O Est\u00e1dio do Campo Grande foi un estadio situado en Lisboa, Portugal. Foi usado principalmente para partidos de f\u00fatbol e albergou os partidos como local do Sporting Clube de Portugal e despois do Sport Lisboa e Benfica. O estadio ti\u00f1a capacidade para 25\u00a0000 persoas e foi aberto en 1912 como campo do Lisboa FC. En 1917, o Lisboa FC deixou o estadio e pasou a ser usado polo Sporting de Portugal, que o usou ata 1937, deix\u00e1ndoo daquela polo Est\u00e1dio do Lumiar.\nEn 1941 pasou a ser utilizado polo Benfica despois de que o Est\u00e1dio das Amoreiras fose demolido para constru\u00edr unha autoestrada. Foron precisas obras de reconstruci\u00f3n. Pechou en 1954 cando o foi aberto o Est\u00e1dio da Luz orixinal."}
{"id": "342206", "revid": "1131", "url": "https://gl.wikipedia.org/wiki?curid=342206", "title": "Campo de la Victoria", "text": "O Campo de la Reina Victoria foi un campo de f\u00fatbol situado en Sevilla que foi utilizado polo Sevilla F\u00fatbol Club para xoga-los partidos como local entre 1918 e 1928. Era popularmente co\u00f1ecido como Campo de la Victoria e estaba situado xunto \u00f3 actual paseo de la Palmera, que daquela se chamaba avenida da ra\u00ed\u00f1a Vitoria.\nHistoria.\nO campo comezouse a constru\u00edr en 1917 porque o club tivo que abanadona-lo campo del Mercantil por necesidades urban\u00edsticas xa que se ampliaba o terreo adicado \u00e1 Feira de Abril e ademais precis\u00e1base un estadio de maior capacidade debido \u00e1 crecente afecci\u00f3n \u00f3 f\u00fatbol que se \u00eda xerando en Sevilla. Os terreos para constru\u00edr o novo estadio foron alugados \u00e1 marquesa de Esquivel. O campo s\u00f3 ti\u00f1a unha bancada de madeira no fondo sur. Os laterais eran mont\u00edculos de terra inclinada para que a xente vise os partidos de p\u00e9. O valado era de lonas amarradas a postes de madeira. Co tempo chegou a ter unha pequena enfermar\u00eda. O novo campo inaugurouse o 21 de outubro de 1918 entre o Sevilla F.C. e o Uni\u00f3n Sporting Club de Madrid. O estadio continuou en obras para acadar unha capacidade de 8\u00a0000 espectadores e produciuse unha nova inauguraci\u00f3n o ano seguinte nun partido contra o Real Madrid.\nNo campo da Victoria o Sevilla F.C. logrou 10 copas de Andaluc\u00eda e ga\u00f1ou partidos do campionato de Espa\u00f1a. Foi o primeiro campo de Andaluc\u00eda onde xogou a selecci\u00f3n de f\u00fatbol de Espa\u00f1a. O partido realizouse o 16 de decembro de 1923 ante Portugal, ga\u00f1ando Espa\u00f1a por 3-0.\nFoi igualmente o primeiro campo de Andaluc\u00eda no que se disputou unha final da Copa do Rei, disputada o 10 de maio de 1925 entre o FC Barcelona e o Arenas de Getxo, con vitoria do conxunto catal\u00e1n por dous a cero.\nEn 1928, o Sevilla F.C. viuse obrigado a se trasladar a un novo campo situado no barrio de Nervi\u00f3n, debido a un preito cos propietarios do terreo que o venderon \u00f3s organizadores da Exposici\u00f3n Iberoamericana de 1929."}
{"id": "342208", "revid": "1131", "url": "https://gl.wikipedia.org/wiki?curid=342208", "title": "Campo de Coia", "text": "O campo de Coia foi un campo de f\u00fatbol en Coia, Vigo no que o Celta de Vigo e o seu predecesor o Vigo Sporting Club xogaron os seus partidos como locais, entre o 9 de febreiro de 1908 e decembro de 1928.\nO 14 de maio de 1922 albergou a final da Copa do Rei de 1922 entre o FC Barcelona e o Real Uni\u00f3n na que o Barcelona ga\u00f1ou 5-1.\nO derradeiro partido xogado en Coia foi a ida dos cuartos de final da Copa de Espa\u00f1a, o 9 de decembro de 1928, entre o Celta e o Athletic Club, que rematou con vitoria 2-1 para o equipo local.\nNo lugar onde estaba situado hai unha tenda de xoguetes, un parque e vivendas."}
{"id": "342212", "revid": "197", "url": "https://gl.wikipedia.org/wiki?curid=342212", "title": "Cava inferior", "text": ""}
{"id": "342213", "revid": "23204", "url": "https://gl.wikipedia.org/wiki?curid=342213", "title": "Hryhorii Yakhymovych", "text": "Hryhorii Yakhymovych (en ; en ), nado o 16 de febreiro de 1792 en Pidhirtsi e finado o 29 de abril de 1863 en Lviv, foi un eclesi\u00e1stico grecocat\u00f3lico ruteno, arcebispo de Lviv e metropolita de Galicia dende 1859 at\u00e9 a s\u00faa morte.\nTraxectoria.\nO 14 de setembro de 1816 foi ordenado sacerdote polo arcebispo de Lviv Mykhailo Levytskyi.\nO 15 de xullo de 1840 foi nomeado bispo auxiliar de Lviv e bispo titular de \"Pompeiopolis in Cilicia\". Recibiu a consagraci\u00f3n episcopal o 21 de novembro de 1841 de mans do metropolita Mykhailo Levytskyi, e tivo como co-consagrantes principais ao arcebispo latino de Lviv Franti\u0161ek de Paula Pi\u0161t\u011bk, ao arcebispo armenio de Lviv Samuel Cyryl Stefanowicz, ao bispo de Przemy\u015bl, Sambor e Sanok Ivan Snihurskyi, e ao bispo latino de Przemy\u015bl Franciszek Ksawery Zachariasiewicz.\nO 5 de setembro de 1848 foi nomeado bispo de Przemy\u015bl, Sambor e Sanok.\nO 5 de setembro de 1859 foi elixido arcebispo de Lviv. Foi confirmado o 23 de marzo de 1860. Finou no cargo tres anos despois, o 29 de abril de 1863."}
{"id": "342215", "revid": "197", "url": "https://gl.wikipedia.org/wiki?curid=342215", "title": "Arteria aorta", "text": ""}
{"id": "342216", "revid": "197", "url": "https://gl.wikipedia.org/wiki?curid=342216", "title": "V\u00e1lvula septal tricusp\u00eddea", "text": ""}
{"id": "342224", "revid": "98629", "url": "https://gl.wikipedia.org/wiki?curid=342224", "title": "Ant\u00ednoo", "text": "Ant\u00ednoo ou Antinoo (en grego \"A\u03bd\u03c4\u03af\u03bd\u03bf\u03bf\u03c2\", latinizado como \"Antinous\") nado en Bitinio-Claudi\u00f3polis, Bitinia o 27 de novembro de entre os anos 110 e 115 e finado no r\u00edo Nilo, xunto a Besa, o 30 de outubro do 130, ou pouco antes, foi un mozo de gran beleza, favorito e amante do emperador romano Hadriano. Trala s\u00faa morte foi deificado e rend\u00e9uselle culto. Moitos dos retratos que se fixeron del conserv\u00e1ronse ata os nosos d\u00edas. Desde o Renacemento ata a actualidade, Ant\u00ednoo foi moi representado na arte, especialmente na escultura, e a s\u00faa enigm\u00e1tica figura captou a atenci\u00f3n de numerosos artistas.\nVida e lenda.\nA\u00ednda que Ant\u00ednoo \u00e9 en realidade un personaxe moi pouco co\u00f1ecido, o seu significado actual non depende tanto dos acontecementos da s\u00faa vida como do seu enaltecemento posterior, do que chegaron numerosos testemu\u00f1os ata os nosos d\u00edas. Xa na Antig\u00fcidade, os poucos datos aut\u00e9nticos acerca da s\u00faa vida combin\u00e1ronse con lendas. A fascinaci\u00f3n que ata hoxe exerce Ant\u00ednoo bas\u00e9ase, fundamentalmente, na s\u00faa relaci\u00f3n co emperador Hadriano e nas numerosas obras de arte que foron creadas na s\u00faa memoria. A personalidade que subxace \u00f3s escasos datos e \u00e1s obras de arte non puido ser reconstru\u00edda mediante a investigaci\u00f3n hist\u00f3rica.\nS\u00e1bese con certeza que Ant\u00ednoo naceu en Bitinio-Claudi\u00f3polis, cidade da rexi\u00f3n de Bitinia, no noroeste de Asia Menor, entre os anos 110 e 115. Nunha das s\u00faas viaxes (Hadriano \u00e9 co\u00f1ecido na historia como \"o emperador viaxeiro\"), o emperador quedou impresionado polo belo adolescente. Na actualidade non pode precisarse se o primeiro encontro entre os dous produciuse xa durante a primeira estancia de Hadriano en Bitinia, en 121, ou en 123/124. Desde o momento do seu encontro, e at\u00e9 a s\u00faa morte, Ant\u00ednoo acompa\u00f1ou \u00f3 emperador en todas as s\u00faas viaxes.\nDurante toda a s\u00faa vida, Hadriano aspirou \u00f3 ideal de vida grego. Segundo a visi\u00f3n que do mesmo ti\u00f1an os romanos, deste ideal de vida formaba parte a pederastia, na cal o home adoptaba o papel de mentor do neno en todos os aspectos da vida. A tradici\u00f3n cristi\u00e1 e a interpretaci\u00f3n moderna da pederastia red\u00facena xeralmente \u00f3 seu compo\u00f1ente sexual. Doutra banda, s\u00e1bese que o emperador estaba descontento do seu matrimonio coa s\u00faa esposa Vibia Sabina.\nSobre a natureza precisa das relaci\u00f3ns entre Ant\u00ednoo e Hadriano a informaci\u00f3n \u00e9 moi escasa. O poeta P\u00e1ncrates de Alexandr\u00eda, contempor\u00e1neo de Hadriano, fai referencia a un feito que tivo lugar no deserto de Libia. Segundo este autor, Hadriano deu morte a un le\u00f3n cunha xavelina pouco antes de que atacase a Ant\u00ednoo. No lugar en que o sangue do le\u00f3n pingou sobre a area, xurdir\u00eda a \"flor de Ant\u00ednoo\", o \"antin\u00f3eios\" (flor de loto de cor vermella). \u00c9 imposible saber se o acontecemento se basea nun feito que tivo lugar realmente ou se se trata simplemente dun engadido posterior para embelecer a vida do personaxe.\nTam\u00e9n as circunstancias da temper\u00e1 morte de Ant\u00ednoo est\u00e1n mesturadas con lendas. Est\u00e1 firmemente establecido que o mozo caeu \u00f3 r\u00edo Nilo o 30 de outubro de 130 ou pouco antes, preto da cidade de Bica, no Exipto medio, e afogouse ante a mirada de Hadriano. Di\u00f3n Casio e Aurelio V\u00edctor, que escribiron en data moi posterior, explican que as circunstancias da s\u00faa morte non estaban claras. Segundo unha das versi\u00f3ns recollidas polos historiadores, a morte de Ant\u00ednoo foi un accidente. Segundo outra versi\u00f3n, Ant\u00ednoo sacrificouse polo emperador, para asegurarlle, mediante este sacrificio, unha vida longa e afortunada. Ant\u00ednoo saber\u00eda por un astr\u00f3logo que o seu suicidio brindar\u00eda \u00f3 emperador a posibilidade de seguir vivindo despois do prazo que lle fora asignado polos fados. O autor da biograf\u00eda de Hadriano na \"Historia Augusta\" (unha recompilaci\u00f3n de biograf\u00edas de emperadores escrita na Antig\u00fcidade Tard\u00eda, cuxos datos deben ser utilizados coa maior precauci\u00f3n) insin\u00faa a posibilidade de que Ant\u00ednoo puidese decidir suicidarse para escapar \u00e1s proposici\u00f3ns sexuais de Hadriano. Retrospectivamente, non pode tampouco descartarse a hip\u00f3tese dunha intriga de palacio. A esposa de Hadriano non debeu quedar demasiado aflixida pola morte do seu competidor.\nCulto relixioso e xu\u00edzos sobre Ant\u00ednoo na Antig\u00fcidade.\nInmediatamente despois da s\u00faa morte, posiblemente mesmo desde o mesmo d\u00eda en que esta tivo lugar, Hadriano, profundamente do\u00eddo, comezou o enaltecemento do seu mozo compa\u00f1eiro. No mesmo escenario do infortunado acontecemento, a beiras do Nilo, no Exipto Medio, ordenou levantar, segundo o modelo helen\u00edstico, a cidade de Antino\u00f3polis ou Ant\u00ednoe. A cidade e os seus habitantes recibiron do emperador privilexios e favores moi pouco usuais. Na mesma cidade levantouse tam\u00e9n, posiblemente, o monumento funerario do favorito imperial. A construci\u00f3n \u00e9 mencionada nunha inscrici\u00f3n xerogl\u00edfica sobre un obelisco hoxe situado en Roma. Probablemente o obelisco estaba orixinalmente situado tam\u00e9n en Antino\u00f3polis, e simbolizaba o lugar do renacemento do falecido, segundo as crenzas do Antigo Exipto.\nInmediatamente despois da morte do mozo, comezou a s\u00faa adoraci\u00f3n como divindade ou, polo menos, como heroe. Os cultos a Ant\u00ednoo establec\u00e9ronse sobre todo nas provincias orientais do Imperio Romano, de forte sinal grego (nas provincias occidentais do imperio tam\u00e9n se pod\u00eda atopar ese tipo de adoraci\u00f3n, pero nunca conseguiu establecerse con tanta forza). Isto debeuse a varias raz\u00f3ns. Xa desde o per\u00edodo helen\u00edstico exist\u00eda a tradici\u00f3n de deificar a alg\u00fans homes despois da s\u00faa morte. Ademais, varias cidades gregas desexaban afagar con iso \u00f3 emperador amigo dos gregos. Ant\u00ednoo foi asociado ou identificado con deuses como Dionisos. En Exipto, a s\u00faa identificaci\u00f3n con Osiris tivo un significado especial. S\u00f3 a morte por afogamento durante a crecida sacra do Nilo xa implicaba para os exipcios a exaltaci\u00f3n: tam\u00e9n o deus Osiris afogouse no Nilo, de acordo coa mitolox\u00eda exipcia, polo cal a consagraci\u00f3n do mozo como \"Osiris-Ant\u00ednoo\" ou \"Osirant\u00ednoo\" non foi tan sorprendente. Como o gran deus, despois da s\u00faa deificaci\u00f3n, Ant\u00ednoo pod\u00eda recibir pregarias e curar aos enfermos.\nEn moitas das cidades do Imperio comezou, pouco despois da morte de Ant\u00ednoo, a construci\u00f3n de templos e a instituci\u00f3n de sacerdocios para o seu culto. Na s\u00faa honra organiz\u00e1ronse unhas competici\u00f3ns musicais e deportivas, similares aos Xogos Panhel\u00e9nicos, as Panateneas e os Tolemaicos, as \"Antin\u00f3eia\". Ademais de Antino\u00f3polis e da cidade natal de Ant\u00ednoo, Bitinio-Claudi\u00f3polis, foron centros do culto da nova deidade as cidades de Alexandr\u00eda, en Exipto, e Mantinea, na rexi\u00f3n grega de Arcadia, as\u00ed como Lanuvium, no Lacio. Al\u00ed celebr\u00e1banse cada catro anos os Grandes Xogos de Ant\u00ednoo. Por todo o Imperio descubr\u00edronse inscrici\u00f3ns na s\u00faa honra, ademais de en Roma, por exemplo en Lanuvium e en T\u00edvoli. En numerosos lugares erix\u00edronse estatuas e cu\u00f1\u00e1ronse moedas coa efixie do defunto. O fil\u00f3sofo Numenio de Apamea escribiu \u00f3 emperador unha \"Consolatio\" e os poetas Mesomedes, Ateneo e P\u00e1ncrates compuxeron poemas sobre Ant\u00ednoo. Ademais hai constancia doutro poema de autor desco\u00f1ecido. Probablemente o punto m\u00e1is alto na exaltaci\u00f3n do mozo de Bitinia chegou cando se deu o seu nome a unha constelaci\u00f3n.\nO culto de Ant\u00ednoo alcanzou o seu m\u00e1ximo desenvolvemento nos anos transcorridos entre a s\u00faa morte (130) e a do seu protector, Hadriano (138). Non chegou at\u00e9 n\u00f3s cal foi a opini\u00f3n dos contempor\u00e1neos do emperador sobre este culto case obsesivo \na un home en realidade insignificante. Con todo, a devoci\u00f3n parece ser en parte aut\u00e9ntica. Na parte oriental do Imperio Ant\u00ednoo era considerado un heroe a causa da s\u00faa presunta morte sacrificial en beneficio do seu amigo e protector. Os primeiros autores cristi\u00e1ns, con todo, v\u00edrono de forma enteiramente distinta. Non fixeron referencia nin \u00e1 s\u00faa suposta morte sacrificial nin \u00e1s misteriosas circunstancias da s\u00faa morte. Xulg\u00e1rono, en cambio, de forma moi cr\u00edtica, non exenta de pol\u00e9mica. Por unha banda viron nel a un infeliz (\"infelix\") deus m\u00edtico creado polo home, e por outra, como a un efebo amante do emperador, obxecto das s\u00faas pr\u00e1cticas homosexuais. Ant\u00ednoo, sobre todo para os Doutores da Igrexa do s\u00e9culo IV, converteuse nun s\u00edmbolo da corrupci\u00f3n moral romana e da irracionalidade do seu polite\u00edsmo. No entanto, alg\u00fans autores cristi\u00e1ns tard\u00edos valoraron positivamente o seu sacrificio e mesmo o consideraron imaxe da morte redentora de Xesuscristo.\nRepresentaci\u00f3ns na arte antiga.\nA\u00ednda que era bastante infrecuente que persoas que non pertenc\u00edan \u00e1 familiaimperial fosen honradas de modo tan particular, existen a\u00ednda hoxe moi numerosos retratosde Ant\u00ednoo. Isto \u00e9 extraordinario sobre todo porque o seu culto mant\u00edvose no seu apoxeo s\u00f3 \ndurante os poucos anos que mediaron entre a s\u00faa morte e a de Hadriano (130-138). Non est\u00e1 claro se Ant\u00ednoo foi retratado durante a s\u00faa vida: en calquera caso, o feito \u00e9 que \ntodos os retratos conservados son posteriores \u00e1 s\u00faa morte. S\u00f3 no que se refire a esculturas exentas, cons\u00e9rvanse na actualidade uns 100 retratos de Ant\u00ednoo, aos que hai que engadir unhas 250 representaci\u00f3ns en moedas e, ademais, as s\u00faas aparici\u00f3ns en obras de arte menores (xoias, camafeos, bronces e similares). A\u00ednda que Ant\u00ednoo non desempe\u00f1aba ning\u00fan cargo p\u00fablico e por tanto s\u00f3 pod\u00eda ser considerado un particular, os seus retratos non te\u00f1en as caracter\u00edsticas dos retratos privados. Ademais de polo seu elevado n\u00famero, as obras son sorprendentes pola s\u00faa variedade iconogr\u00e1fica.\nS\u00f3 poden atoparse paralelos nos retratos imperiais romanos. Os diferentes tipos de retrato, tanto na escultura como na numism\u00e1tica, combinan diferentes aspectos da propaganda imperial.\nEscultura.\nAs imaxes de Ant\u00ednoo foron modelos a imitar para a retrat\u00edstica de personaxes novos durante o s\u00e9culo II. Moitas esculturas realizadas \u00f3 longo do devandito s\u00e9culo tomaron como referencia os retratos de Ant\u00ednoo. Esta \u00e9 unha das raz\u00f3ns polas cales non sempre \u00e9 posible identificar con seguridade os retratos de Ant\u00ednoo.\nAs esculturas caracter\u00edzanse polos seus trazos suaves, un tanto redondeados. Os beizos son grosos, pero a boca non \u00e9 moi grande. O nariz \u00e9 moi recta, e as cellas curvadas. A mirada \u00e9 xeralmente algo ausente e, sobre todo, melanc\u00f3lica.\nEspecialmente rechamantes son os rizos, que caen at\u00e9 a caluga. A primeira vista, parecen ca\u00f3ticos; con todo, se se observan con atenci\u00f3n, desc\u00f3brese que seguen unha orde rigorosa. Segundo o tratamento que se dea \u00f3 cabelo poden distinguirse con facilidade dous estilos diferentes, o denominado \"tipo Mondragone\", e o \"tipo exipcio\". \nA\u00ednda que os rostros das estatuas son moi parecidos entre si, en canto \u00f3 resto do corpo existiron grandes variaci\u00f3ns. Sup\u00faxose que o prototipo do que derivan as copias bas\u00e9ase nunha estatua do \"estilo severo\" da primeira etapa do clasicismo grego. Pode ser que ese prototipo sexa a escultura co\u00f1ecida como \"Apolo do T\u00edber\". Do modelo cl\u00e1sico ter\u00edan tomado varias estatuas, por exemplo, a posici\u00f3n ergueita, o xiro da cabeza, e as proporci\u00f3ns, sobre todo do torso. Con todo, os retratos conte\u00f1en tam\u00e9n elementos que eran habituais en \u00e9poca de Hadriano. As formas son m\u00e1is anchas e m\u00e1is redondeadas, a frontalidade \u00e9 moi acentuada e o torso est\u00e1 completamente ergueito. En canto \u00f3 anterior, os retratos deste tipo concordan coas tendencias m\u00e1is clasicistas da escultura da \u00e9poca de Hadriano. \u00c9 evidente nestes retratos a fusi\u00f3n entre elementos do clasicismo e da escultura da \u00e9poca de Hadriano: t\u00e9ntase conxugar o ideal da beleza xuvenil no retrato clasicista condetalles naturalistas. Mentres que os artistas gregos do per\u00edodo cl\u00e1sico non realizaban xeralmente verdadeiros retratos, sen\u00f3n imaxes idealizadas, aqu\u00ed estas imaxes de beleza ideal as\u00f3cianse cos verdadeiros trazos do defunto.\nA mi\u00fado as estatuas posu\u00edan os atributos das divindades coas cales Ant\u00ednoo deb\u00eda ser identificado ou fusionado. Ademais de Dioniso e Osiris, estes foron, por exemplo, Apolo, Hermes e Vertumno.\nNumism\u00e1tica.\nDesde o ano 133/34 cu\u00f1\u00e1ronse en diversas cidades do Oriente grego moedas co retrato de Ant\u00ednoo. Da parte occidental do Imperio, e mesmo da capital, Roma, non se co\u00f1ecen moedas nas que apareza o mozo bitinio. As moedas poden datarse de forma relativamente precisa, xa que nas cu\u00f1adas en Exipto figura a data local. As \u00faltimas cu\u00f1axes est\u00e1n documentadas no ano da morte do emperador (138). Pode afirmarse, por tanto, que foron cu\u00f1adas moedas coa efixie de Ant\u00ednoo durante un per\u00edodo m\u00e1ximo de cinco anos. Isto demostra, unha vez m\u00e1is, o grande que debeu ser a dor de Hadriano, ou a veneraci\u00f3n polo mozo no Oriente, xa que en tan curto per\u00edodo cu\u00f1\u00e1ronse 250 moedas diferentes. Xeralmente, os anversos estaban reservados \u00f3 emperador, membros da familia imperial ou divindades. Ant\u00ednoo foi por tanto unha particular excepci\u00f3n, que estaba xustificada, con todo, pola s\u00faa apoteose.\nAs cu\u00f1axes de moedas de Ant\u00ednoo tiveron diversos centros, entre os que destacan a rexi\u00f3n de Arcadia, en Grecia, Bitinia, en Asia Menor, e Alexandr\u00eda, en Exipto. Ademais, emit\u00edronse moedas de elevada calidade en Esmirna. As moedas cu\u00f1\u00e1ronse exclusivamente en bronce. Poden distinguirse tres tipos diferentes. En primeiro lugar existiron moedas de gran tama\u00f1o, con retratos finamente traballados, que te\u00f1en case a aparencia de medallas. O segundo tipo corresponde a moedas m\u00e1is pequenas e ordinarias. No terceiro int\u00e9granse moedas de moi pequeno tama\u00f1o e de inferior calidade. Xeralmente, as moedas mostran no seu anverso a cabeza ou o busto de Ant\u00ednoo. Na inscrici\u00f3n este \u00e9 identificado como heroe ou como deus. As moedas de Alexandr\u00eda e Tarso omiten esta inscrici\u00f3n, e sinalan a condici\u00f3n divina do defunto mediante unha coroa HemHem ou unha estrela, s\u00edmbolo da natureza divina do personaxe reproducido.\nA uniformidade dos anversos contrasta coa maior variedade iconogr\u00e1fica dos reversos. Nas moedas cu\u00f1adas en Kyme, en Asia Menor, aparece Atenea Promacos na cara posterior; nas emitidas en Tarso, Dioniso cabalgando sobre unha pantera, unha pantera soa ou o deus r\u00edo local Cidno. En Nic\u00f3polis pes\u00e9ntase unha vista dos edificios e as portas da cidade ou un touro; este animal est\u00e1 tam\u00e9n presente nas cu\u00f1axes de Mitilene.\nEn Arcadia at\u00f3pase un touro nos reversos, e en Delfos un tr\u00edpode. M\u00e1is escasas son as referencias directas a Ant\u00ednoo. Na s\u00faa cidade natal vese \u00e1 beira dun boi \u00e1 carreira, caracterizado como Ant\u00ednoo-Hermes; en Tarso aparece como Dioniso-Osiris.\nNon en \u00faltimo lugar, estas cu\u00f1axes deberon atraer a benevolencia doemperador, asegur\u00e1ndolle a lealdade das cidades. Os fundadores das cidades son a mi\u00fado mencionados nas moedas cu\u00f1adas nelas, o que responde probablemente a unha intenci\u00f3n propagand\u00edstica. Ademais das moedas, cu\u00f1\u00e1ronse teselas de chumbo.\nXa na Antig\u00fcidade foron moi apreciadas as moedas do primeiro tipo antes citado, semellantes a medall\u00f3ns. S\u00e1bese que foron reutilizadas na Antig\u00fcidade como reloxos de sol ou espellos de man. Tam\u00e9n se empregaron moedas como fichas de xogo, o que se reco\u00f1ece polos seus reversos fortemente desgastados. Conserv\u00e1ronse tam\u00e9n impresi\u00f3ns das moedas en arxila. Estas aplicaci\u00f3ns de terracota foron aproveitadas como t\u00e1boas votivas ou como ornamentos para sartegos de madeira. A\u00ednda hoxe estas moedas son pezas cobizadas polos coleccionistas. Co\u00f1\u00e9cense tam\u00e9n falsificaci\u00f3ns realizadas no Renacemento, denominadas \"paduanas\".\nRecepci\u00f3n posterior.\nCase en paralelo \u00f3 redescubrimento da arte antiga, durante o Renacemento deuse tam\u00e9n un redescubrimento de Ant\u00ednoo. \u00d3 comezo a atenci\u00f3n estivo centrada s\u00f3 na s\u00faa representaci\u00f3n na arte, e non na persoa ou a lenda do mozo bitinio. Para este redescubrimento foi decisivo que existisen numerosas obras de arte nos dominios da escultura e a numism\u00e1tica, xustamente os \u00e1mbitos en que comezou a investigaci\u00f3n da arte antiga. Ademais, pescudouse tam\u00e9n moi pronto que o tipo de Ant\u00ednoo representaba unha mostra particularmente cl\u00e1sica da escultura da Antig\u00fcidade. Co tempo chegar\u00edan mesmo a ser tomadas por retratos de Ant\u00ednoo algunhas estatuas que en realidade representaban a algunha outra divindade. Dous dos m\u00e1is importantes retratos de Ant\u00ednoo, que tiveron unha grande importancia na recepci\u00f3n posterior da s\u00faa imaxe, son os co\u00f1ecidos como Ant\u00ednoo do Belvedere, dos Museos Vaticanos, e Ant\u00ednoo Capitolino, no Museo Capitolino de Roma.\nO Ant\u00ednoo do Belvedere e o Ant\u00ednoo Capitolino.\nO \"Ant\u00ednoo do Belvedere\" \u00e9 mencionado por primeira vez en 1543, polo que se cre que foi descuberto s\u00f3 pouco tempo antes. Ulisse Aldrovandi escribiu en 1556 que a estatua fora descuberta no Esquilino, nas proximidades da igrexa de San Martino. Michele Mercati, pola contra, anotou na d\u00e9cada de 1580 que a escultura fora achada nun xard\u00edn pr\u00f3ximo a Castel Sant'Angelo. Nicolaus de Palis, en cuxa propiedade fora atopada a estatua, foi o primeiro en mencionar por escrito o achado, e vendeu a escultura \u00f3 papa Paulo III por dez mil ducados. A obra, moi apreciada pola s\u00faa beleza, foi colocada no Patio do Belvedere do Vaticano, de onde toma o nome polo que \u00e9 co\u00f1ecida. Xa en 1545 realizouse o primeiro molde da escultura. A estatua foi pronto identificada como un retrato de Ant\u00ednoo; outras interpretaci\u00f3ns posibles, como a que a fac\u00eda imaxe do xenio dalg\u00fan pr\u00edncipe, non chegaron a prosperar. Durante os anos seguintes, a estatua foi incorporada \u00f3 canon universal da arte antiga. \u00c9 mencionada en case todas as obras importantes da Idade Moderna. Artistas como Gian Lorenzo Bernini, Fran\u00e7ois Duquesnoy e Nicolas Poussin aprenderon dela as pr\u00e1cticas escult\u00f3ricas da Antig\u00fcidade. As casas reais de Inglaterra, Espa\u00f1a e Francia ordenaron facer copias en bronce ou en m\u00e1rmore. Johann Joachim Winckelmann apreciou a estatua pola s\u00faa beleza, a\u00ednda que criticou certas imperfecci\u00f3ns nas pernas e o embigo. Winckelmann interpretouna, de forma errada, como unha representaci\u00f3n de Meleagro. Con todo, tam\u00e9n a s\u00faa identificaci\u00f3n como Ant\u00ednoo resultar\u00eda ser falsa, a\u00ednda que a estatua foi de grande importancia para o estudo dos retratos de Ant\u00ednoo. Ennio Quirino Visconti interpretouna a comezos do s\u00e9culo XIX como unha representaci\u00f3n de Mercurio. Esta identificaci\u00f3n resultou convincente, e \u00e9 a predominante at\u00e9 a actualidade. Despois de que se descubrise nunha tumba da illa de Andros unha estatua semellante, este tipo de estatuas \u00e9 co\u00f1ecido co nome xen\u00e9rico de \"Hermes Andros-Farnesio\".\nUnha importancia semellante tivo o descubrimento do \"Ant\u00ednoo Capitolino\",tam\u00e9n chamado \"Ant\u00ednoo Albani\". Atop\u00e1base, polo menos desde 1733, na colecci\u00f3n privada do cardeal Alessandro Albani. Nun cat\u00e1logo que se conservou dise que a estatua se conta entre as m\u00e1is destacadas obras de arte da Antig\u00fcidade. En 1750 Pierre-Jean Mariette informaba de que a estatua ser\u00eda esquecida nos trinta anos anteriores se non fose reco\u00f1ecida como unha imaxe ideal para o estudo das proporci\u00f3ns. O \"Ant\u00ednoo do Belvedere\" e o \"Capitolino\" ser\u00edan a mi\u00fado comparados tanto na s\u00faa est\u00e9tica como no seu estilo. As opini\u00f3ns resultado da comparaci\u00f3n de ambas as estatuas foron moi diversas. Duquesnoy e Poussin estudaron tam\u00e9n con detalle esta segunda estatua. Winckelmann opina varias veces e detalladamente nas s\u00faas obras acerca das diferentes representaci\u00f3ns de Ant\u00ednoo, pero non, con todo, achega do \"Ant\u00ednoo Capitolino\". S\u00f3 nunha carta declara, incidentalmente, que non estimaba a estatua, f\u00f3ra da cabeza. Do mesmo xeito que o \"Ant\u00ednoo de Belvedere\", desta estatua fix\u00e9ronse numerosas copias. Entre outros lugares, unha copia ach\u00e1base na corte francesa. Por toda Europa circularon, principalmente, reproduci\u00f3ns de menor tama\u00f1o. Con todo, tam\u00e9n do\"Ant\u00ednoo Capitolino\" puido Ennio Quirino Visconti probar que non era en absoluto unha representaci\u00f3n de Ant\u00ednoo, sen\u00f3n que se trataba, de novo, dunha imaxe de Hermes.\nO Ant\u00ednoo-Xon\u00e1s e o relevo de Vila Albani.\nPosiblemente, a imaxe m\u00e1is significativa de Ant\u00ednoo na escultura posterior sexa o chamado \"Ant\u00ednoo-Jon\u00e1s\", da Capela Chigi, dese\u00f1ada por Rafael a partir de 1513, e emprazada na igrexa romana de Santa Mar\u00eda do Popolo. Lorenzo Giovanni dei Ludovico realizou, seguindo un proxecto de Rafael, unha estatua de Ant\u00ednoo que utiliza os trazos da escultura antiga para representar a un personaxe enteiramente diferente. Rafael non escolleu a ningunha divindade do mundo cl\u00e1sico, sen\u00f3n \u00f3 profeta b\u00edblico Xon\u00e1s, co cal cristianizou a figura de Ant\u00ednoo. Xon\u00e1s non \u00e9 representado aqu\u00ed como o habitual vello profeta barbado, sen\u00f3n como un home novo, mesmo un tanto feble, que acaba de escapar da morte. Espido, s\u00f3 arroupado por unha t\u00fanica, est\u00e1 sentado sobre a balea. A obra est\u00e1 sen d\u00fabida inspirada nas antigas imaxes de Ant\u00ednoo. Dado que case todas as representaci\u00f3ns de Ant\u00ednoo foron desenterradas en \u00e9poca m\u00e1is tard\u00eda, o m\u00e1is probable \u00e9 que tanto Rafael como o executor da escultura, Lorenzo Giovanni dei Ludovico, inspir\u00e1ronse no \"Ant\u00ednoo Farnesio\", xa co\u00f1ecido por ent\u00f3n, que formaba parte nesa \u00e9poca da colecci\u00f3n de Agostino Chigi, e que actualmente se atopa no Museo Nacional de N\u00e1poles.\nEn 1734 foi desenterrado nas proximidades da Vila Adriana un relevo co\u00f1ecido como \"Relevo de Vila Albani\". Desde pouco despois do seu descubrimento, foi considerado nos c\u00edrculos especializados unha obra de arte de especial importancia.\nXunto coa \"Cabeza Mondragone\", outro retrato de Ant\u00ednoo, o relevo foi considerado por Winckelmann como \"a gloria e coroa da arte deste e de todos os tempos\". O relevo mostra con claridade trazos individuais de Ant\u00ednoo. Pola contra, a \"Cabeza Mondragone\" \u00e9 un exemplo de representaci\u00f3n idealizada. A cabeza formaba parte probablemente dunha colosal estatua de Ant\u00ednoo, destinada \u00f3 seu culto. O personaxe \u00e9 mostrado aqu\u00ed como Dionisos-Osiris, portando un diadema, pode que un uraeus. A cabeza foi achada en 1720 e exposta nun principio na Vila Mondragone, preto de Frascati, raz\u00f3n pola que \u00e9 co\u00f1ecida con este nome. Winckelmann describiuna como \"despois da do \"Apolo do Vaticano\" e o \"Laoconte\", a m\u00e1is fermosa que chegou at\u00e9 n\u00f3s\" Winckelmann reco\u00f1eceu acertadamente estas d\u00faas obras como de \u00e9poca de Hadriano, e baseadas en modelos gregos cl\u00e1sicos.\nDesde a segunda metade do s\u00e9culo XVI at\u00e9 finais do XIX difund\u00edronse moito os bustos e figuras de Ant\u00ednoo, xeralmente en bronce. Moitas destas miniaturas, obras derivadas orientadas a satisfacer o gusto da \u00e9poca, son consideradas charramangueiras desde o punto de vista actual.\nAnt\u00ednoo na literatura e o cinema.\nCon todo, a influencia de Ant\u00ednoo e da s\u00faa relaci\u00f3n con Hadriano non se reduce \u00e1 arte antiga e \u00e1 s\u00faa recreaci\u00f3n e nova interpretaci\u00f3n. A\u00ednda que o interese espertado polo personaxe no mundo da literatura foi bastante tard\u00edo, e s\u00f3 se iniciou nas d\u00e9cadas finais do s\u00e9culo XIX, varios autores literarios ocup\u00e1ronse de Ant\u00ednoo, entre eles a moi co\u00f1ecida escritora belga Marguerite Yourcenar, autora da soada novela hist\u00f3rica \"Memorias de Hadriano\" (1951), na que, \u00f3 final da s\u00faa vida, o emperador relata, entre outros moitos recordos, o intenso amor que sentiu por Ant\u00ednoo e a s\u00faa tr\u00e1xica morte.\nOutras novelas que se ocuparon do personaxe son \"Antinous. Historischer Roman aus \nder r\u00f6mischen Kaiserzeit\" (1880), de George Taylor; \"Antinous, des Kaisers Liebling. \nEin Seelengem\u00e4lde aus dem Alterthume\" (1888), de \u00d3scar Linkes; \"Der Kaiser\" (1890) do exipt\u00f3logo alem\u00e1n Georg Ebers; \"Antinous oder die Reise eines Kaisers\" (1955), de Ernst Sommers; e \"Antinous, Geliebter!Ein Schicksalsjahr f\u00fcr Kaiser Hadrian\", de Ulrich St\u00f6wer (1967). Entre as m\u00e1is recentes est\u00e1 \"Memorias de Ant\u00ednoo\" (2000), do arxentino Daniel Herrendorf.\nA tr\u00e1xica historia de Ant\u00ednoo foi tam\u00e9n fonte de inspiraci\u00f3n para numerosos poetas, entre os que destaca sobre todo o portugu\u00e9s Fernando Pessoa.\nO seu poema \"Antinous\", escrito en ingl\u00e9s, publicouse en 1918. Oscar Wilde aludiu tam\u00e9n a Ant\u00ednoo nuns versos do seu poema \"The Sphinx\" (\"A esfinxe\"):\nTam\u00e9n escribiu un poema sobre Ant\u00ednoo o arxentino Carlos Cossio. \nUnha pel\u00edcula baseada na novela \"Memorias de Hadriano\", de Marguerite Yourcenar, ten a s\u00faa estrea prevista para 2008. O director da pel\u00edcula, que se titular\u00e1 \"Memoirs of Hadrian\", \u00e9 John Boorman.\nExposici\u00f3ns.\nNos \u00faltimos anos, Ant\u00ednoo volveu ser centro de atenci\u00f3n do mundo acad\u00e9mico grazas a d\u00faas exposici\u00f3ns. Unha delas, titulada \"Antinoos - Geliebter und Gott\" (\"Ant\u00ednoo, amado e deus\") tivo lugar no Museo de P\u00e9rgamo de Berl\u00edn, do 3 de decembro de 2004 \u00f3 1 de maio de 2005. O Instituto Henry Moore organizou tam\u00e9n outra exposici\u00f3n na cidade de Leeds co t\u00edtulo de \"Antinous: the face of the Antique\" (\"Ant\u00ednoo: o rostro da antig\u00fcidade\"), entre o 25 de maio e o 26 de agosto de 2007."}
{"id": "342228", "revid": "1576", "url": "https://gl.wikipedia.org/wiki?curid=342228", "title": "Vendobionta", "text": ""}
{"id": "342229", "revid": "1576", "url": "https://gl.wikipedia.org/wiki?curid=342229", "title": "Vendozoa", "text": ""}
{"id": "342230", "revid": "1576", "url": "https://gl.wikipedia.org/wiki?curid=342230", "title": "JRR Tolkien", "text": ""}
{"id": "342231", "revid": "1576", "url": "https://gl.wikipedia.org/wiki?curid=342231", "title": "Harvey Bernard Milk", "text": ""}
{"id": "342232", "revid": "2520", "url": "https://gl.wikipedia.org/wiki?curid=342232", "title": "Herba sint\u00e9tica", "text": ""}
{"id": "342233", "revid": "89787", "url": "https://gl.wikipedia.org/wiki?curid=342233", "title": "Claudia Pi\u00f1eiro", "text": "Claudia Pi\u00f1eiro, nada en Burzaco o 10 de abril de 1960, \u00e9 unha guionista de televisi\u00f3n, novelista e dramaturga arxentina.\nTraxectoria.\nTraballou como administrativa no sector privado e na Universidade de Buenos Aires. \u00c9 principalmente co\u00f1ecida por ser a autora de \"Un ladr\u00f3n entre nosotros\", \"Tuya\", \"Las viudas de los jueves\" (Premio Clar\u00edn de Novela), \"Elena sabe\" e \"Las grietas de Jara\" (Premio Sor Juana In\u00e9s de la Cruz). As s\u00faas obras foron traducidas a varios idiomas e algunhas tam\u00e9n foron adaptadas ao cinema. Alejandro Doria comezou a pre-produci\u00f3n do filme \"Tuya\", baseado na novela, pero a s\u00faa morte impediulle facelo. A pel\u00edcula \"Tuya\" foi finalmente estreada en 2015 baixo a direcci\u00f3n e gui\u00f3n adaptado de Edgardo Gonz\u00e1lez Amer. Tam\u00e9n escribe unha columna titulada \"Los jueves de Claudia Pi\u00f1eiro\" no Suplemento Literario Telam."}
{"id": "342234", "revid": "59564", "url": "https://gl.wikipedia.org/wiki?curid=342234", "title": "Rafael Cadenas", "text": "Rafael Cadenas, nado en Barquisimeto o 8 de abril de 1930, \u00e9 un poeta, ensa\u00edsta e profesor universitario venezolano. Formou parte do colectivo literario \u00abTabla redonda\u00bb a comezos da d\u00e9cada dos sesenta. En 1985 recibiu o Premio Nacional de Literatura de Venezuela e no 2009 o \"Premio FIL\" de Literatura en Lenguas Romances en M\u00e9xico.\nFoi Premio Miguel de Cervantes 2022.\nBiograf\u00eda.\nEn 1946 publicou o seu primeiro poemario con pr\u00f3logo de Salvador Garmendia mentres militaba no Partido Comunista de Venezuela. Polo que foi perseguido no r\u00e9xime de Marcos P\u00e9rez Jim\u00e9nez refuxi\u00e1ndose na illa de Trindade ata 1957. En Caracas escribe e publica \"Una isla\" (1958) e \"Los cuadernos del destierro\" (1960). Durante eses anos forma parte do grupo de debate pol\u00edtico e literario \u00abTabla redonda\u00bb, xunto con Manuel Caballero, Jes\u00fas Sanoja Hern\u00e1ndez, Jacobo Borges etc. Por d\u00e9cadas foi mestre na Escuela de Letras da Universidade Central de Venezuela, onde co\u00f1eceu a obra de Rafael Dieste e seguindo a tradici\u00f3n de H\u00f6lderlin, Rilke e Jos\u00e9 Gorostiza.\nO seu poema m\u00e1is famoso \u00e9 \u00abDerrota\u00bb xunto ao seu poemario \"Amante\"."}
{"id": "342235", "revid": "23204", "url": "https://gl.wikipedia.org/wiki?curid=342235", "title": "Himno Nacional de la Rep\u00fablica de Colombia", "text": ""}
{"id": "342236", "revid": "23204", "url": "https://gl.wikipedia.org/wiki?curid=342236", "title": "\u00a1Oh, gloria inmarcesible!", "text": ""}
{"id": "342238", "revid": "1131", "url": "https://gl.wikipedia.org/wiki?curid=342238", "title": "Pazo de Xeo de Alau", "text": "O Pazo de Xeo de Alau (en casaco: \"\u00ab\u0410\u043b\u0430\u0443\u00bb \u043c\u04b1\u0437\u0430\u0439\u0434\u044b\u043d\u044b \u0441\u0430\u0440\u0430\u0439\u044b\") \u00e9 un estadio de patinaxe de velocidade oval cunha capacidade de 8000 en Astan\u00e1, Casaquist\u00e1n. Ademais de patinaxe de velocidade tam\u00e9n \u00e9 usado para outros deportes. Inaugurouse en 2011. Constru\u00eduse para os Xogos de Inverno de Asia 2011 celebrados en Almati e Astan\u00e1. En 2015, foi sede do Mundial de Patinaxe de Velocidade no Xeo Sprint 2015 e do Mundial de Iudo 2015. Foi elixida como a mellor pista de patinaxe de velocidade en xeo do mundo segundo a publiaci\u00f3n holandesa \"AD Sportwereld\"."}
{"id": "342241", "revid": "1093", "url": "https://gl.wikipedia.org/wiki?curid=342241", "title": "Jos\u00e9 Gir\u00e1ldez Maneiro", "text": ""}
{"id": "342242", "revid": "89787", "url": "https://gl.wikipedia.org/wiki?curid=342242", "title": "Callicarpa", "text": "Callicarpa \u00e9 un x\u00e9nero de arbusto que pertence \u00e1 familia das lami\u00e1ceas. Son plantas nativas de Asia (de onde proceden a meirande parte das especies), Australia, Madagascar, o sueste de Norteam\u00e9rica e Suram\u00e9rica.\nUsos.\nA \"Callicarpa americana\" empr\u00e9gase de xeito tradicional como repelente das picadelas de mosquitos.\nEspecies.\nListaxe das especies aceptadas"}
{"id": "342245", "revid": "47401", "url": "https://gl.wikipedia.org/wiki?curid=342245", "title": "Callicarpa dichotoma", "text": "A Callicarpa dichotoma \u00e9 unha especie de arbusto pertencente ao x\u00e9nero \"Callicarpa\". \u00c9 nativa da China, de Vietnam, de Corea e do Xap\u00f3n.\nCaracter\u00edsticas.\nCult\u00edvase en xard\u00edns como planta ornamental. As s\u00faas flores van do rosa ao branco e as s\u00faas bagas son p\u00farpuras. Os froitos medran mestos en acios e proporcionan alimento para a fauna salvaxe, mais non son aproveit\u00e1beis para o seu uso culinario por mor do seu sabor amargo."}
{"id": "342248", "revid": "88215", "url": "https://gl.wikipedia.org/wiki?curid=342248", "title": "Diego Alende", "text": "Diego Alende L\u00f3pez, nado en Santiago de Compostela o 25 de agosto de 1997, \u00e9 un futbolista galego que xoga como defensa no Andorra, da Segunda Divisi\u00f3n.\nTraxectoria.\nAlende xogou nas categor\u00edas inferiores do Celta de Vigo, asinando un novo contrato de cinco anos de duraci\u00f3n o 11 de agosto de 2015. Fixo o seu debut co Celta B na Segunda Divisi\u00f3n B o 20 de setembro dese mesmo ano con vitoria 6\u20131 fronte \u00e1 Arandina CF.\nO debut de Alende co primeiro equipo do Celta na Primeira Divisi\u00f3n produciuse o 5 de decembro de 2015 no encontro fronte \u00f3 Betis que rematou 1\u20131, entrando no segundo per\u00edodo en substituci\u00f3n do goleador Th\u00e9o Bongonda. Poucos d\u00edas despois xogou como titular do primeiro equipo na Copa do Rei fronte ao Almer\u00eda. Xogou catro anos co filial do Celta, convert\u00e9ndose no capit\u00e1n do equipo.\nNo ver\u00e1n de 2019 deixou o club celeste despois de 14 anos e asinou co Real Valladolid por 3 temporadas. Durante a primeira delas foi asignado para xogar no seu filial, o Real Valladolid Promesas do Grupo II da Segunda Divisi\u00f3n B, no que xogou 25 partidos e anotou un gol. Ademais foi convocado en cinco ocasi\u00f3ns para o primeiro equipo, a\u00ednda que sen chegar a debutar.\nO 20 de agosto de 2020 asinou como novo xogador do Club Deportivo Lugo, cedido por unha tempada polo Valladolid.\nSelecci\u00f3n espa\u00f1ola.\nEn xaneiro de 2016 debutou coa selecci\u00f3n espa\u00f1ola sub-19 nun partido amig\u00e1bel contra Italia."}
{"id": "342250", "revid": "88215", "url": "https://gl.wikipedia.org/wiki?curid=342250", "title": "Angeli\u00f1o", "text": "Jos\u00e9 \u00c1ngel Esmor\u00eds Tasende, co\u00f1ecido como Angeli\u00f1o, nado en Silv\u00e1n, Erbecedo, Coristanco, o 4 de xaneiro de 1997, \u00e9 un futbolista galego que xoga de lateral esquerdo no Galatasaray, da S\u00fcper Lig turca, cedido polo RB Leipzig alem\u00e1n. \n\u00c9 irm\u00e1n do tam\u00e9n futbolista Dani Tasende.\nTraxectoria.\nPrimeiros pasos.\nAngeli\u00f1o uniuse \u00f3 Deportivo da Coru\u00f1a en 2007 con dez anos de idade, tras comezar a xogar \u00f3 f\u00fatbol nas Escolas de F\u00fatbol Lu\u00eds Calvo Sanz do Berganti\u00f1os. Ocupou varias posici\u00f3ns comezando de porteiro, ata que no Deportivo asentouse definitivamente como lateral esquerdo. Xogou durante seis anos nas categor\u00edas inferiores do club herculino.\nManchester City (1\u00aa etapa).\nO 8 de xullo de 2012 asinou un contrato de catro anos co Manchester City, fac\u00e9ndose efectivo en xaneiro do ano seguinte. Inicialmente asignado \u00f3 equipo sub-18, xogou regularmente co equipo de reservas na Premier League sub-21 con s\u00f3 dezaseis anos. Co club ingl\u00e9s disputou a Liga Xuvenil da UEFA, onde foi elixido no once ideal.\n0 2 de decembro de 2014 foi convocado como suplente do primeiro equipo por Manuel Pellegrini no partido que ga\u00f1ou o Manchester City por 1\u20134 no campo do Sunderland.\nCesi\u00f3n ao New York City.\nFoi cedido \u00f3 New York City FC en 2015. Debutou co equipo profesional o 12 de xullo de 2015 no empate 4\u20134 contra o Toronto FC. O seu primeiro partido como titular foi contra o New England Revolution, xogando os 90 minutos. Co equipo neoiorquino xogou un total de 14 partidos e deu 4 asistencias.\nRegreso a Manchester.\nTras rematar a s\u00faa cesi\u00f3n volveu a Manchester, onde continuou xogando na Premier League sub-21. Ademais o 30 de xaneiro de 2016 debutou co primeiro equipo na vitoria na casa do Aston Villa por 0\u20134 nunha eliminatoria da FA Cup, substitu\u00edndo a Clichy no minuto 81. Ese mesmo ano debutou en competici\u00f3n europea da man do adestrador Pep Guardiola, nun partido de clasificaci\u00f3n para a Liga de Campi\u00f3ns, no que o seu equipo venceu ao Steaua Bucarest no Etihad Stadium.\nCesi\u00f3n ao Girona e ao Mallorca.\nA finais de decembro de 2016 foi presentado como novo xogador do Girona en calidade de cedido, pero s\u00f3 un mes despois, e sen ter debutado por culpa de desacordos entre o Girona e o City, deixou o equipo, sendo cedido ao Mallorca. No equipo balear xogou 17 partidos e viviu o descenso \u00e1 Segunda Divisi\u00f3n B ao final da tempada.\nCesi\u00f3n ao NAC Breda.\nNa tempada 2017/18 xogou no NAC Breda na Eredivisie, a primeira divisi\u00f3n do f\u00fatbol neerland\u00e9s. No equipo de Breda disputou de xeito \u00edntegro todos os partidos de liga e copa, anotou tres goles, deu seis asistencias, foi elixido catro veces \"talento do mes\" e finalmente foi inclu\u00eddo no once ideal da propia liga. As s\u00faas boas actuaci\u00f3ns fixeron que o PSV Eindhoven lle ofrecese ao City sete mill\u00f3ns de euros polo seu traspaso.\nPSV Eindhoven.\nNo PSV foi titular indiscutible durante toda a tempada 2018/19, disputando de inicio todos os partidos da liga neerlandesa e da Liga de Campi\u00f3ns. Nesta \u00faltima competici\u00f3n debutou o 18 de setembro de 2018, na derrota por 4-0 do seu equipo fronte ao FC Barcelona no Camp Nou. En total entre as d\u00faas competici\u00f3ns anotou un gol e repartiu once asistencias, logrando finalmente o subcampionato de liga. \nManchester City (2\u00aa etapa).\nO seu rendemento nos Pa\u00edses Baixos fixo que Txiki Begiristain, director deportivo do Manchester City, o volvese chamar para o club adestrado por Guardiola, exercendo en xullo de 2019 a opci\u00f3n de recompra que manti\u00f1an. Asinou un contrato por catro anos. Un mes despois da s\u00faa chegada ga\u00f1ou o seu primeiro t\u00edtulo, a FA Community Shield, despois de derrotar o Liverpool, a\u00ednda que Angeli\u00f1o quedou no banco durante o partido disputado no Wembley Stadium. No club ingl\u00e9s dispuxo de poucos minutos, disputando s\u00f3 seis partidos de liga na primeira metade da tempada 2019/20, polo que en xaneiro foi cedido ao RB Leipzig alem\u00e1n.\nCesi\u00f3n ao RB Leipzig.\nCando Angeli\u00f1o chegou ao Leipzig a metade de tempada, este ocupaba a primeira posici\u00f3n da t\u00e1boa na Bundesliga. Disputou case todos os partidos como titular e anotou un gol na vitoria do seu equipo fronte ao FC Schalke 04 por 0-5. Finalmente remataron a liga en terceira posici\u00f3n. O 13 de agosto de 2020 no Est\u00e1dio Jos\u00e9 Alvalade de Lisboa, Angeli\u00f1o deulle a Tyler Adams a asistencia para facer o segundo e definitivo gol fronte ao Atl\u00e9tico de Madrid e meter ao Leipzig nunhas semifinais da Liga de Campi\u00f3ns, s\u00f3 11 anos despois da fundaci\u00f3n do club. \nO 8 de setembro o RB Leipzig anunciou que o futbolista xogar\u00eda como cedido no club alem\u00e1n outra tempada m\u00e1is. O 20 de outubro, no primeiro partido do seu equipo na Liga de Campi\u00f3ns 2020-21, Angeli\u00f1o marcou dous goles na vitoria por 2-0 sobre o \u0130stanbul Ba\u015fak\u015fehir FK, debutante na competici\u00f3n. En decembro liderou o seu equipo na vitoria por 3-2 fronte ao Manchester United, cun gol e d\u00faas asistencias que clasificaron ao club alem\u00e1n para oitavos de final e deixaron f\u00f3ra ao equipo de Solskj\u00e6r.\nRB Leipzig.\nO 12 de febreiro de 2021 Angeli\u00f1o cumpriu fronte ao FC Augsburg o n\u00famero de partidos estipulado no contrato para que o Leipzig tivera que facer efectiva obrigatoriamente a opci\u00f3n de compra sobre o xogador. Deste xeito o futbolista galego quedou desvinculado do Manchester City, sendo traspasado ao club alem\u00e1n por 18 mill\u00f3ns de euros. Rematou a liga como subcampi\u00f3n, mentres que na Liga de Campi\u00f3ns o equipo caeu en oitavos de final ante o Liverpool, eliminatoria cuxo partido de volta Angeli\u00f1o non puido xogar por mor dunha lesi\u00f3n muscular. Mantivo unha tensa relaci\u00f3n durante a parte final da tempada co adestrador Julian Nagelsmann, que se pechou coa non inclusi\u00f3n do futbolista na convocatoria para a final da Copa de Alema\u00f1a, que o seu equipo acabou perdendo fronte ao Borussia Dortmund de Erling Haaland.\nNa tempada 2021/22 o equipo quedou cuarto na Bundesliga e quedou eliminado da Liga de Campi\u00f3ns na fase de grupos, na que que acabou terceiro. Pasou as\u00ed \u00e1 Europa League, competici\u00f3n na que acadou as semifinais. No partido de ida, Angeli\u00f1o marcou o \u00fanico gol do partido ante o Rangers (1-0), pero o equipo escoc\u00e9s remontou no encontro de volta no Ibrox Stadium, privando o equipo alem\u00e1n da s\u00faa primeira final europea. En maio de 2022 conquistou a DFB-Pokal, o primeiro t\u00edtulo na historia do club, a\u00ednda que non chegou a saltar ao campo na final ante o Freiburg.\nCesi\u00f3n ao Hoffenheim.\nNo ver\u00e1n de 2022 o Leipzig incorporou ao internacional alem\u00e1n David Raum para o lateral esquerdo, polo que Angeli\u00f1o quedou sen sitio no equipo. Sa\u00edu ent\u00f3n cedido ao Hoffenheim, da mesma liga. Disputou 35 encontros co club de Baden-W\u00fcrttemberg, repartindo 12 asistencias e marcando un tanto na goleada por 5-1 sobre o Schalke 04 en partido de Copa, e acabou a liga na 12\u00aa posici\u00f3n.\nCesi\u00f3n ao Galatasaray.\nPara a tempada 2023/24 volveu sa\u00edr cedido, desta vez ao Galatasaray, convert\u00e9ndose as\u00ed no segundo futbolista galego en xogar na S\u00fcper Lig turca, despois do vilagarci\u00e1n Dani Abalo. Debutou co seu novo equipo o 25 de xullo, nun partido da fase previa da Liga de Campi\u00f3ns ante o \u017dalgiris lituano e un mes despois marcou o seu primeiro gol, na mesma competici\u00f3n e diante do Molde noruego, facendo de libre directo o gol da vitoria no tempo de desconto (2-1), triunfo co que o conxunto turco certificou a s\u00faa clasiifaci\u00f3n para a fase de grupos do m\u00e1ximo torneo continental.\nParticipaci\u00f3n na selecci\u00f3n.\nEn novembro de 2013 debutou coa selecci\u00f3n espa\u00f1ola sub-20 nun partido contra Alema\u00f1a.\nO 20 de maio de 2016 xogou de titular coa selecci\u00f3n galega un partido amigable no estadio de Riazor contra a selecci\u00f3n de Venezuela, que rematou con empate a un gol.\nFamilia.\nO seu irm\u00e1n m\u00e1is novo, Dani Tasende, formouse na canteira do Berganti\u00f1os e xoga no Villareal B de Segunda Divisi\u00f3n B."}
{"id": "342252", "revid": "1505", "url": "https://gl.wikipedia.org/wiki?curid=342252", "title": "Gaivota do Caspio", "text": "A gaivota do Caspio (\"Larus cachinnans\") \u00e9 un ave da familia dos l\u00e1ridos.\nCaracter\u00edsticas.\nTr\u00e1tase dunha especie estreitamente ligada \u00e1 gaivota patiamarela e \u00e1 gaivota arx\u00e9ntea. Hoxe en d\u00eda \u00e9 considerada unha especie diferente. Habita na costa mais tam\u00e9n en r\u00edos, encoros ou lagoas interiores.\nDistribuci\u00f3n.\nDistrib\u00faese polo Mar Negro, Mar Caspio e nunha ampla zona de Asia Central. Recentemente \u00e9 unha visitante m\u00e1is habitual no norte e nord\u00e9s de Europa, t\u00e9ndose documentado casos de hibridaci\u00f3n coa patiamarela e arx\u00e9ntea.\nNo per\u00edodo do ano 2005 ata o 2010 document\u00e1ronse 42 rexistros desta especie na pen\u00ednsula Ib\u00e9rica, seis deles en Galicia."}
{"id": "342253", "revid": "85894", "url": "https://gl.wikipedia.org/wiki?curid=342253", "title": "Gaivota biquistreita", "text": "A Gaivota biquistreita (\"Larus genei\") \u00e9 unha ave da familia dos l\u00e1ridos.\nCaracter\u00edsticas.\nTr\u00e1tase dun l\u00e1rido de pequeno ou medio tama\u00f1o, semellante a gaivota chorona. A s\u00faa lonxitude non adoita superar os 40\u00a0cm e a envergadura non acostuma exceder os 100\u00a0cm. O peteiro \u00e9 negro avermellado e o iris branco. Os xuven\u00eds presentan o peteiro e as patas cun ton amarelo. O corpo \u00e9 branco coas excepci\u00f3ns das as agrisadas e a cola negra. O h\u00e1bitat e costumes son moi similares \u00f3s da gaivota chorona, mais a s\u00faa poboaci\u00f3n \u00e9 moito m\u00e1is reducida.\nA alimentaci\u00f3n consiste en peixes, crust\u00e1ceos e insectos. Que captura nadando ou voando, e empregando unha gran variedade de t\u00e9cnicas. Non adoita empregar con frecuencia os descartes dos pescadores e t\u00e9\u00f1ense documentado actos de cleptoparasitismo sobre carr\u00e1ns e outras especies.\nReproduci\u00f3n.\nAni\u00f1a en deltas, marismas ou cursos fluviais. Aproveita zonas ch\u00e1s onde a vexetaci\u00f3n herb\u00e1cea se combina con lameiras, onde constr\u00fae un refuxio onde emprazar o ni\u00f1o. Cr\u00eda colonialmente, aceptando a presenza doutras gaivotas e aves lim\u00edcolas. Tense sinalado que este feito poderia ser un mec\u00e1nismo de defensa contra a predaci\u00f3n dos ni\u00f1os por parte doutras gaivotas, c\u00f3rvidos ou de mam\u00edferos terrestres. O ni\u00f1o constr\u00faese con ramallos secos e plumas. Habitualmente as postas constan de dous ovos, sendo raros as postas de tres ou catro ovos. Unha das caracter\u00edsticas m\u00e1is salient\u00e1beis desta especie, e que os polos, unha vez f\u00f3ra do ovo agr\u00fapanse xuntos. Esta caracter\u00edstica non \u00e9 com\u00fan \u00f3 resto de especies de gaivotas, mais si a outras aves tales coma os flamengos.\nDistribuci\u00f3n.\nDistrib\u00faese por todo o Mediterr\u00e1neo e en todos os seus mares conectados: coma o Mar Negro, o Mar Caspio ou o Golfo de Arabia. Cara o norte chega ata a Siberia m\u00e1is meridional, cara o leste o seu l\u00edmite sit\u00faase na India occidental. Tam\u00e9n est\u00e1 presente en puntos illados de Mauritania e o Senegal. Na \u00e1rea de distribuci\u00f3n europea, conc\u00e9ntrase sobre todo en Rusia e Ucra\u00edna, ocupando puntos illados, e nunca mostrando poboaci\u00f3ns moi grandes, na conca mediterr\u00e1nea. En Espa\u00f1a s\u00f3 se atopa nas costas catal\u00e1s, valencianas e na conca do Guadalquivir. Mais s\u00f3 cr\u00eda de maneira regular no Delta do Ebro e na conca do r\u00edo Guadalquivir. Outros puntos onde a cr\u00eda ten sido confirmada en certos anos son o Parque natural das salinas de Santa Pola, a \"Lagoa de la Mata\", a \"Lagoa de Torrevieja\" e no Parque Natural da Albufera de Valencia. No 2007 estimouse en Espa\u00f1a unha poboaci\u00f3n de 1.220 parellas reprodutoras. Dos cales a metade sit\u00faase en Andaluc\u00eda e o resto repartir\u00edase entre Catalu\u00f1a e Valencia.\nConservaci\u00f3n.\nA gaivota picofina presenta grandes oscilaci\u00f3ns na s\u00faa poboaci\u00f3n mundial de ano en ano. Por\u00e9n debido \u00f3 tama\u00f1o da poboaci\u00f3n total e o amplo rango xeogr\u00e1fico polo que se estende non est\u00e1 considerada en perigo pola UICN. A nivel europeo est\u00e1 catalogada dentro do Anexo I da Directiva 79/409/CEE relativa \u00e1 conservaci\u00f3n das aves silvestres e at\u00f3pase dentro da categor\u00eda \"De Interese Especial\".\nEn Espa\u00f1a consid\u00e9rase unha especie vulnerable debido a varios motivos. Por un lado a s\u00faa reducida poboaci\u00f3n e a s\u00faa alta dispersi\u00f3n dificultan a reproduci\u00f3n. Por outro lado tam\u00e9n se ve afectada pola degradaci\u00f3n dos seus h\u00e1bitats pola contaminaci\u00f3n, a s\u00faa sensibilidade \u00e1s perturbaci\u00f3ns e a s\u00faa vulnerabilidade \u00e1 competencia doutras especies. Todos estes motivos explican a dificultade que atopa a especie para crear novas colonias est\u00e1beis."}
{"id": "342254", "revid": "132357", "url": "https://gl.wikipedia.org/wiki?curid=342254", "title": "Gaivota cana", "text": "A gaivota cana (\"Larus canus\") \u00e9 unha ave da familia dos l\u00e1ridos.\nCaracter\u00edsticas.\n\u00c9 unha gaivota pequena que cr\u00eda en colonias ou soa, en costas, illas e lagoas do interior. \u00c9 escasa en cidades. Ollo completamente negro e peteiro amarelo. Os xuven\u00eds tardan tres anos en acadar a plumaxe de adulto. Morfoloxicamente machos e femias son completamente iguais.\nA s\u00faa alimentaci\u00f3n \u00e9 variada: peixes, insectos, ratos, calaza e restos org\u00e1nicos dos vertedoiros.\nReproduci\u00f3n.\nA reproduci\u00f3n real\u00edzase entre os meses de abril e xullo. A posta adoita consistir en 3 ovos que son son chocados \u00f3 longo duns 28 d\u00edas. Os xuven\u00eds voan \u00e1s 4 ou 5 semanas. Ni\u00f1o no chan.\nDistribuci\u00f3n.\nPermanente durante todo o ano nas costas do mar do Norte e do mar B\u00e1ltico. Tam\u00e9n cr\u00eda en Escandinavia e na zona norte de Rusia. Inverna no sur das illas brit\u00e1nicas, Francia e na costa ib\u00e9rica. En Galiza \u00e9 visitante invernal habitual, estando presente en todo o litoral galego. No resto de Europa s\u00f3 \u00e9 visible durante o paso migratorio.\nR\u00edos Panisse recolleu para esta ave o nome de \"papuxa\", en Viveiro, a\u00ednda que advirte que \u00e9 unha identificaci\u00f3n dubidosa .\nTaxonom\u00eda.\nHai catro subespecies, d\u00faas das cales son consideradas especies distintas por algunhas autoridades: "}
{"id": "342259", "revid": "89787", "url": "https://gl.wikipedia.org/wiki?curid=342259", "title": "Conduce r\u00e1pido", "text": "Conduce R\u00e1pido \u00e9 unha novela negra de Diego Ameixeiras editada en 2014 por Edici\u00f3ns Xerais de Galicia. Conta a historia de dous irm\u00e1ns de Santiago de Compostela despois de que un deles atope un saco de lona con coca\u00edna nunha praia. No ano 2015 acadou o Premios Losada Di\u00e9guez de creaci\u00f3n literaria. O t\u00edtulo do libro \u00e9 unha chiscadela ao disco \"Conducir despacio\", do grupo ourens\u00e1n Cosecha Roja.\nTrama.\nOs feitos ocorren arredor da cidade de Santiago de Compostela, onde vive Erika, unha rapaza nova, co seu irm\u00e1n Samuel. Ambos os dous m\u00f3vense nun ambiente marxinal no que vai aumentando a violencia segundo transcorre a historia. Unha das causas desta situaci\u00f3n \u00e9 abandono da s\u00faa nai para fuxir co home do cal est\u00e1 namorada. A falta de di\u00f1eiro para sobrevivir fai que os irm\u00e1ns cheguen a roubar e mesmo a prostitu\u00edrse. Un saco de lona envolto cunhas cordas aparece nunha praia galega con 10 quilos de coca\u00edna. Bruno, un traficante de pouca monta, p\u00eddelle axuda a Samuel para distribu\u00edla. Os irm\u00e1ns ven unha oportunidade para sa\u00edren do ambiente marxinal. O azar do destino far\u00e1 que Ventura, un narcotraficante con problemas co xogo, entre na vida dos irm\u00e1ns para axudalos."}
{"id": "342260", "revid": "22570", "url": "https://gl.wikipedia.org/wiki?curid=342260", "title": "Antiaglutinante", "text": "Un antiaglutinante (denominado tam\u00e9n de\u00a0anticompactante,\u00a0antiaglomerante ou antiacaking)\u00a0\u00e9 unha substancia capaz de evitar a formaci\u00f3n de corpos compactos nas substancias existentes nunha disoluci\u00f3n. As part\u00edculas s\u00f3lidas dunha soluci\u00f3n poden ir aglomer\u00e1ndose proporcionando unhas estruturas agregadas (denominadas en certas ocasi\u00f3ns: grumos, gorolos\u00a0ou bolborotos) que restan homoxeneidade. Estas substancias, denominadas antiaglomerantes, son capaces de evitar a formaci\u00f3n de grumos por aglutinaci\u00f3n de part\u00edculas. Pode tratarse dunha substancia qu\u00edmica ou dun obxecto que coa s\u00faa presenza proporcione unhas caracter\u00edsticas desfavor\u00e1beis \u00e1 formaci\u00f3n de aglomeraci\u00f3ns. As substancias con capacidades contrarias denom\u00ednanse aglutinantes.\nUsos.\nOs antiaglutinantes empr\u00e9ganse en diversas industrias co obxecto de proporcionar mesturas homox\u00e9neas. Por regra xeral a granulometr\u00eda \u00e9 a an\u00e1lise m\u00e1is empregada para ver e detectar a formaci\u00f3n de grumos, as\u00ed como a necesidade de aplicar antiaglomerantes. Na industria alimentaria empr\u00e9gase frecuentemente, as\u00ed como na distribuci\u00f3n de graneis como poden ser fari\u00f1as, cereais, etc.\nIndustria.\nEn certas industrias os antiaglutinantes son empregados de forma intensa, por regra xeral cando \u00e9 necesario que as mesturas se deban manter as s\u00faas caracter\u00edsticas, como \u00e9 o caso das pinturas sint\u00e9ticas como pode ser as acr\u00edlicas. Nalg\u00fans casos empr\u00e9ganse antiaglutinantes cando a aparici\u00f3n de grumos pode ser entendida como unha perda de calidade nos produtos, desta forma tense o seu uso moi estendido nos produtos de cosm\u00e9tica. Na industria de fabricaci\u00f3n de fertilizantes ad\u00f3itanse empregar antiaglomerantes co obxecto de obter maior rendemento nas mesturas.\nAlimentaci\u00f3n.\nNa industria alimentaria ref\u00edrese aos aditivos que se lles engaden a certos alimentos para reducir a tendencia das part\u00edculas que os compo\u00f1en a adherirse unhas \u00e1s outras. Son habituais como aditivo alimentario nalg\u00fans sectores de procesado de alimentos. Por regra xeral\u00a0codif\u00edcanse co \"E-5\"**, \u00e9 dicir cun cinco diante. Esta regra non \u00e9 exacta xa que, por exemplo, o fosfato de diamid\u00f3n, que \u00e9 un antiaglomerante empregado frecuentemente en repostar\u00eda, pos\u00fae unha codificaci\u00f3n \"E 1412.\" Deste xeito at\u00f3panse os antiaglomerantes na preparaci\u00f3n de sopas instant\u00e1neas, elaboraci\u00f3n de mollos, zumes, etc. Por regra xeral apl\u00edcase a aqueles alimentos que se atopan en fase l\u00edquida, ou que son flu\u00eddos. Tal \u00e9 o caso dalg\u00fans l\u00e1cteos, como iogures, cremas, queixo fresco, ou o mesmo leite. Nalg\u00fans sales empr\u00e9gase o silicato c\u00e1lcico (CaSiO3), como unha substancia antiaglutinante para impedir que o sal se aglutine nos saleiros\u00a0por mor da presenza de humidade no ambiente. Noutrora empreg\u00e1banse grans de arroz.\nFarmacia / Medicina.\nAlgunhas doenzas relacionadas co sangue e a s\u00faa fluidez a trav\u00e9s das arterias como pode ser a aparici\u00f3n de trombos pode ser evitada coa aplicaci\u00f3n de f\u00e1rmacos con capacidades antiaglutinantes ou anticoagulantes que melloren a viscosidade sangu\u00ednea."}
{"id": "342261", "revid": "18868", "url": "https://gl.wikipedia.org/wiki?curid=342261", "title": "Anticompactante", "text": ""}
{"id": "342262", "revid": "18868", "url": "https://gl.wikipedia.org/wiki?curid=342262", "title": "Antiaglomerante", "text": ""}
{"id": "342264", "revid": "5863", "url": "https://gl.wikipedia.org/wiki?curid=342264", "title": "San Xo\u00e1n de Ouces", "text": ""}
{"id": "342265", "revid": "23204", "url": "https://gl.wikipedia.org/wiki?curid=342265", "title": "America (grupo musical)", "text": "America \u00e9 un grupo musical de rock formado en Inglaterra en 1970 polos artistas Dewey Bunnell, Dan Peek e Gerry Beckley. O tr\u00edo co\u00f1eceuse por seren fillos de militares estadounidenses das forzas a\u00e9reas asentados en Londres, onde comezaron as s\u00faas actuaci\u00f3ns en vivo. America acadou unha gran popularidade na d\u00e9cada de 1970, e eran co\u00f1ecidos polas s\u00faas harmon\u00edas vocais e o seu son folk ac\u00fastico e lixeiro.\nO grupo xurdiu pouco despois da graduci\u00f3n dos seus membros no instituto, e axi\u00f1a asinaron co selo Warner Bros. Records. O seu primeiro \u00e1lbum, 1America, produciu os seus primeiros \u00e9xitos \"A Horse with No Name\" e \"I Need You\"; \"Homecoming\" (1972) produciu o sinxelo \"Ventura Highway\" e \"Hat Trick\" (1973), tivo un \u00e9xito m\u00e1is modesto nas listas e produciu un \u00e9xito menor, \"Muskrat Love\"."}
{"id": "342266", "revid": "75883", "url": "https://gl.wikipedia.org/wiki?curid=342266", "title": "Igrexa do Sacramento de Madrid", "text": "A Igrexa do Sacramento de Madrid, (en ) tam\u00e9n co\u00f1ecida como Igrexa Catedral das Forzas Armadas e Catedral Castrense \u00e9 un templo cat\u00f3lico de Madrid, Espa\u00f1a. At\u00f3pase na r\u00faa do Sacramento, moi preto do Palacio Real e a car\u00f3n do Palacio de los Consejos.\nHistoria.\nFoi o templo do antigo mosteiro das monxas bernardas de Madrid, fundado en 1615 por Crist\u00f3bal de Sandoval y Rojas, duque de Uceda, fillo do I Duque de Lerma e valido do rei Filipe III.\nFoi proxectada en forma de cruz latina polo arquitecto Juan G\u00f3mez de Mora no ano 1615, pero as obras comezaron en 1671, medio s\u00e9culo despois de fundado o convento, por mor da ca\u00edda en desgraza do valido, e remataron en 1744.\nAdemais de G\u00f3mez de Mora, intervi\u00f1eron os arquitectos Francisco Bautista, Manuel del Olmo e Bartolom\u00e9 Hurtado Garc\u00eda, que foi o director principal da obra. A decoraci\u00f3n interior f\u00edxoa Andr\u00e9s Esteban en 1744. A fachada de granito \u00e9 obra de Pedro de Ribera, cara o ano 1744.\nA igrexa \u00e9 o \u00fanico que resta do antigo mosteiro, xa que o edificio do convento foi derrubado en 1972. Est\u00e1 considerada unha das mellores obras do barroco relixioso madrile\u00f1o, e malia os avatares do tempo (foi danada durante a Guerra Civil Espa\u00f1ola e restaurada posteriormente por Fernando Chueca Goitia) conserva case intacta a s\u00faa estrutura e decoraci\u00f3n. Entre as obras de arte que atesoura o edificio, destacan varios cadros de Luca Giordano, un conxunto de retablos de estilo Rococ\u00f3, o ciclo de pinturas \u00f3 fresco de b\u00f3vedas e muros, obra dos irm\u00e1ns Gonz\u00e1lez Vel\u00e1zquez, e o retablo maior, cunha pintura de \"San Bernardo y san Benito adorando la Eucarist\u00eda\", obra de Gregorio Ferro."}
{"id": "342267", "revid": "23204", "url": "https://gl.wikipedia.org/wiki?curid=342267", "title": "Igrexa Catedral das Forzas Armadas", "text": ""}
{"id": "342268", "revid": "23204", "url": "https://gl.wikipedia.org/wiki?curid=342268", "title": "Catedral Castrense", "text": ""}
{"id": "342269", "revid": "89787", "url": "https://gl.wikipedia.org/wiki?curid=342269", "title": "Lei de Dollo", "text": "A lei de Dollo ou lei de Dollo da irreversibilidade evolutiva ou principio de Dollo \u00e9 unha hip\u00f3tese proposta en 1893 polo paleont\u00f3logo belga nacido en Francia Louis Dollo, que di que a evoluci\u00f3n non \u00e9 reversible. A formulaci\u00f3n desta hip\u00f3tese tal como a fixo inicialmente Dollo era: \"Un organismo non pode retornar, nin sequera parcialmente, a un estado previo polo que xa pasou na s\u00faa li\u00f1a de antepasados.\" Esta enunciaci\u00f3n \u00e9 a mi\u00fado malinterpretada como unha hip\u00f3tese menos esixente referida \u00e1 posibilidade de recuperar estruturas ou \u00f3rganos perdidos, que \u00e9 improbable que reaparezan na \"mesma forma\" (definida con pouca precisi\u00f3n). Segundo Richard Dawkins, esta lei \u00e9 \"realmente s\u00f3 unha afirmaci\u00f3n sobre a improbabilidade estat\u00edstica de seguir exactamente a mesma traxectoria evolutiva d\u00faas veces (ou calquera traxectoria determinada), en calquera direcci\u00f3n.\" Stephen Gould suxeriu que a irreversibilidade hipoteca certas v\u00edas evolutivas unha vez que emerxen as formas principais: \"[Por exemplo], unha vez que se adopta o plan corporal ordinario dun r\u00e9ptil, centos de opci\u00f3ns quedan para sempre pechadas, e as posibilidades futuras deben desenvolverse dentro dos l\u00edmites do dese\u00f1o herdado.\"\nUn exemplo.\nNun estudo de 2009 sobre a evoluci\u00f3n da estrutura das prote\u00ednas prop\u00faxose un novo mecanismo para a lei de Dollo. No estudo examinouse un receptor hormonal que evolucionara desde dunha prote\u00edna ancestral que pod\u00eda ligarse a d\u00faas hormonas pero que cambiou a unha nova prote\u00edna que era espec\u00edfica para unha soa hormona. Este cambio fora causado por d\u00faas substituci\u00f3ns de amino\u00e1cidos, que impiden que se produza a uni\u00f3n da segunda hormona. Por\u00e9n, ocorreron seguidamente outros cambios, que eran selectivamente neutros, xa que non afectaban \u00e1 uni\u00f3n a hormonas. Cando os autores trataron de reverter a prote\u00edna ao seu estado ancestral facendo mutar os dous \"residuos de uni\u00f3n\", encontraron que os outros cambios producidos desestabilizaran o estado ancestral da prote\u00edna. Conclu\u00edron que para que evolucionase esta prote\u00edna revertendo ao estado anterior e recuperando a s\u00faa capacidade de unirse \u00e1s d\u00faas hormonas, ter\u00edan que producirse varias mutaci\u00f3ns neutras independentes simplemente por azar e sen presi\u00f3n de selecci\u00f3n. Como isto \u00e9 extremadamente improbable, pode explicar por que a evoluci\u00f3n tende a ir nunha soa direcci\u00f3n.\nExcepci\u00f3ns propostas \u00e1 lei de Dollo.\nA\u00ednda que non est\u00e1 claro cal \u00e9 o limiar exacto para a violaci\u00f3n da lei de Dollo, hai varios estudos de casos cuxos resultados discuten a validez dalgunhas interpretaci\u00f3ns. Por exemplo, moitos taxons de gaster\u00f3podos reduciron as s\u00faas cunchas, e alg\u00fans perderon o enrolamento en espiral. Segundo a interpretaci\u00f3n de S. J. Gould da lei de Dollo, non ser\u00eda posible recuperar a cuncha enrolada en espiral despois de que se perdera o enrolamento. Non obstante, uns poucos x\u00e9neros da familia de caracois Calyptraeidae puideron ter cambiado o seu ritmo de desenvolvemento (heterocron\u00eda) e recuperado unha cuncha enrolada a partir dunha cuncha non espiralada de tipo patela. Outras \"excepci\u00f3ns\" propostas incl\u00faen as \u00e1s dos insectos pau, os estadios larvarios de p\u00edntegas, perda de dedas en lagartos, de clav\u00edculas en dinosauros ter\u00f3podos non aviarios, do pescozo, a rexi\u00f3n pectoral, e de musculatura das extremidades superiores en primates, inclu\u00edndo na li\u00f1axe que deu lugar aos humanos."}
{"id": "342270", "revid": "27155", "url": "https://gl.wikipedia.org/wiki?curid=342270", "title": "Principio de Dollo", "text": ""}
{"id": "342271", "revid": "27155", "url": "https://gl.wikipedia.org/wiki?curid=342271", "title": "Lei de Dollo da irreversibilidade", "text": ""}
{"id": "342272", "revid": "27155", "url": "https://gl.wikipedia.org/wiki?curid=342272", "title": "Lei de Dollo da irreversibilidade evolutiva", "text": ""}
{"id": "342273", "revid": "85894", "url": "https://gl.wikipedia.org/wiki?curid=342273", "title": "Rafael Alonso", "text": "Rafael Alonso Fern\u00e1ndez nado en Pontevedra en 1924 e finado setembro en 1995, foi un pintor galego, especializado na acuarela.\nTraxectoria.\nComezou a estudar arquitectura en Madrid en 1946, mais deixouno ao pouco tempo. En 1947 fixo a s\u00faa primeira exposici\u00f3n en Vigo e Pontevedra simultaneamente. En 1952 marchou durante dous anos a Par\u00eds cunha pensi\u00f3n e al\u00ed co\u00f1eceu tendencias innovadoras (postimpresionismo, fauvismo, t\u00e9cnica de Duby...), que serviron de base para a s\u00faa propia creatividade.\nNos seus comezos a tem\u00e1tica era m\u00e1is paisax\u00edstica, derivando cara a formas esquem\u00e1ticas.\nAmigo do editor Sabino Torres, ilustrou a obra de Celso Emilio Ferreiro \"Musa alem\u00e1\".\nRecibiu a medalla de Ouro da primeira Bienal de Arte de Pontevedra (1970) e a da cuarta Bienal Internacional de Pontevedra (1980), os dous \u00fanicos concursos \u00f3s que se presentou. A s\u00faa obra est\u00e1 en poder de instituci\u00f3ns como os Paradores Nacionais de Turismo, o BBVA, a Colecci\u00f3n Afundaci\u00f3n, o Museo Provincial de Pontevedra ou o Museo Municipal Qui\u00f1ones de Le\u00f3n de Vigo e colecci\u00f3ns privadas do Canad\u00e1, Cuba, Estados Unidos de Am\u00e9rica, Francia, Reino Unido, Rusia\u2026"}
{"id": "342274", "revid": "1131", "url": "https://gl.wikipedia.org/wiki?curid=342274", "title": "Rafael Alonso Fern\u00e1ndez", "text": ""}
{"id": "342277", "revid": "98629", "url": "https://gl.wikipedia.org/wiki?curid=342277", "title": "Un longo domingo de noivado", "text": "Un longo domingo de noivado (en ) \u00e9 un filme franc\u00e9s de comedia rom\u00e1ntica coescrito e dirixido por Jean-Pierre Jeunet que se estreou no 2004. Est\u00e1 protagonizado por Audrey Tautou e \u00e9 a historia ficticia dunha moza desesperada por atopar \u00f3 seu namorado que puido ter finado na primeira guerra mundial. Bas\u00e9ase na novela hom\u00f3nima de Sebastien Japrisot, publicada por vez primeira en 1991.\nFoi nomeado \u00f3 mellor dese\u00f1o de produci\u00f3n e \u00e1 mellor fotograf\u00eda na 77\u00aa edici\u00f3n dos Oscar. Marion Cotillard ga\u00f1ou o Premio C\u00e9sar a mellor actriz secundaria pola s\u00faa interpretaci\u00f3n."}
{"id": "342278", "revid": "23204", "url": "https://gl.wikipedia.org/wiki?curid=342278", "title": "Un long dimanche de fian\u00e7ailles", "text": ""}
{"id": "342288", "revid": "35560", "url": "https://gl.wikipedia.org/wiki?curid=342288", "title": "Galileo (navegaci\u00f3n por sat\u00e9lite)", "text": "O sistema Galileo \u00e9 un sistema de sat\u00e9lites para o c\u00e1lculo da posici\u00f3n e navegaci\u00f3n militar e civil (en ingl\u00e9s: GNSS - \"Global Navigation Satellite System\"), desenvolvido en Europa como alternativa e complemento \u00f3 Sistema de posicionamento global (Global Positioning System, NAVSTAR GPS), controlado pola s\u00faa parte polo Departamento de Defensa dos Estados Unidos de Am\u00e9rica. A Uni\u00f3n Europea \u00e9 a propietaria do programa, que leva o nome de Galileo Galilei, o astr\u00f3nomo que determinou a posici\u00f3n real da Terra no Sistema Solar. A s\u00faa responsable \u00e9 a Comisi\u00f3n Europea, que xestiona e supervisa o desenvolvemento das actividades. A Axencia Espacial Europea foi encargada do dese\u00f1o, desenvolvemento e implantaci\u00f3n, m\u00e1is do desenvolvemento t\u00e9cnico de infraestruturas. O sistema est\u00edmase que ten un custo de dez mil mill\u00f3ns de euros.\nEntrou en servizo a finais de 2019. Consta de 24 sat\u00e9lites orbitando en c\u00edrculo sobre tres planos inclinados en relaci\u00f3n \u00f3 plano ecuatorial terrestre de preto de 56\u00b0 e a unha altura de preto de 23 500\u00a0km. As \u00f3rbitas seguidas polos sat\u00e9lites est\u00e1n dentro do rango das MEO (Medium Earth Orbit/\u00d3rbitas Terrestres Medias, OTM).\nNa actualidade hai 18 sat\u00e9lites en \u00f3rbita; 14 postos en \u00f3rbita a bordo do foguete Soiuz, en sete lanzamentos de dous sat\u00e9lites en cada engalaxe. Catro sat\u00e9lites foros postos en \u00f3rbita polo foguete Ariane 5, nunha soa engalaxe o 17 de novembro 2016. Dous lanzamentos do Ariane 5 foron programados para 2017 e 2018, completando os 24 sat\u00e9lites do sistema, e m\u00e1is sat\u00e9lites de recambio est\u00e1n programados no 2020.\nCaracter\u00edsticas t\u00e9cnicas e prestaci\u00f3ns.\nEste Sistema Global de Navegaci\u00f3n por Sat\u00e9lite (GNSS), ademais de prestar servizos de autonom\u00eda en radionavegaci\u00f3n e localizaci\u00f3n no espazo, \u00e9 interoperable cos sistemas GPS e GLONASS. O usuario pode calcular a s\u00faa posici\u00f3n cun receptor que utiliza sat\u00e9lites de distintas constelaci\u00f3ns, como no caso de Sentinel-6. Ao ofrecer d\u00faas frecuencias na s\u00faa versi\u00f3n est\u00e1ndar, Galileo brinda localizaci\u00f3n no espazo en tempo real cunha precisi\u00f3n da orde de 1 metro para o sistema gratu\u00edto, e de ata 1\u00a0cm no de pago, algo sen precedentes nos sistemas p\u00fablicos.\nDo mesmo xeito, os sat\u00e9lites Galileo, a diferenza dos que forman a malla GPS, est\u00e1n en \u00f3rbitas lixeiramente m\u00e1is inclinadas cara aos polos. Deste xeito os seus datos son m\u00e1is exactos nas rexi\u00f3ns pr\u00f3ximas aos polos, onde os sat\u00e9lites estadounidenses GPS perden notablemente a s\u00faa precisi\u00f3n.\nAs\u00ed mesmo, garante a dispo\u00f1ibilidade continua do servizo, excepto en circunstancias extremas, e, co apoio de EGNOS, informar\u00e1 os usuarios en segundos en caso do fallo dun sat\u00e9lite. Isto faino conveniente para aplicaci\u00f3ns onde a seguridade \u00e9 crucial, tal como as aplicaci\u00f3ns ferroviarias, a conduci\u00f3n de autom\u00f3biles ou o control do tr\u00e1fico a\u00e9reo. O uso de EGNOS para aviaci\u00f3n civil mediante o procedemento LPV \u00e9 o recomendado pola ICAO (Organizaci\u00f3n Internacional de Aviaci\u00f3n Civil), en detrimiento do actual ILS. O uso combinado de Galileo e outros sistemas GNSS ofrece un gran nivel de prestaci\u00f3ns para todas as comunidades de usuarios do mundo enteiro.\nUnha preocupaci\u00f3n importante dos actuais usuarios da radionavegaci\u00f3n por sat\u00e9lite \u00e9 a fiabilidade e vulnerabilidade do sinal. Nos \u00faltimos anos, produc\u00edronse varios casos de interrupci\u00f3n do servizo por causas tales como interferencia accidental, fallos dos sat\u00e9lites, denegaci\u00f3n ou degradaci\u00f3n do sinal. Neste contexto, Galileo realiza unha importante contribuci\u00f3n \u00e1 reduci\u00f3n destes problemas ao prover en forma independente a transmisi\u00f3n de sinais suplementarias de radionavegaci\u00f3n en diferentes bandas de frecuencia. En total, utiliza 10 radiofrecuencias, da seguinte maneira:\nLista de sat\u00e9lites.\nCada sat\u00e9lite, non os de probas, leva o nome dun neno ga\u00f1ador do concurso de debuxo Galileo da Comisi\u00f3n Europea. Os ga\u00f1adores foron seleccionados en cada un dos estados membros da Uni\u00f3n Europea."}
{"id": "342289", "revid": "18868", "url": "https://gl.wikipedia.org/wiki?curid=342289", "title": "Gato mont\u00e9s", "text": ""}
{"id": "342291", "revid": "5863", "url": "https://gl.wikipedia.org/wiki?curid=342291", "title": "Ocelote", "text": "O ocelote (do n\u00e1huatl \"oc\u00e9lotl\") (Leopardus pardalis, noutrora\u00a0\"Felis pardalis\") \u00e9 unha especie de mam\u00edfero carn\u00edvoro da familia dos f\u00e9lidos (Felidae),\u00a0de tama\u00f1o mediano, corpo esvelto, rabo longo e pelame amarelado con tacas escuras (utilizada en peletar\u00eda), que vive en\u00a0que vive nas zonas boscosas de M\u00e9xico e Am\u00e9rica Central e do Sur. Caza \u00e1 noite. Difer\u00e9nciase\u00a0en numerosas subespecies.\nNome com\u00fan.\nO ocelote co\u00f1\u00e9cese nas s\u00faas zonas de orixe con variedade de nomes como:\"jaguarcito\" (Chaco), \"manigordo\" (Costa Rica e Panam\u00e1), \"cunaguaro\" (en Venezuela), \"tigrillo\" (en Colombia, M\u00e9xico, Ecuador, O Salvador e o Per\u00fa), \"tigrecillo\" ou \"gato mont\u00e9s\" (en Bolivia e M\u00e9xico), \"jaguatirica\" (en tup\u00ed \"jaguara\" (jaguar) + tyryk (agocharse)) (no\u00a0Brasil), \"jaguarete\u00b4i\" ou \"mbarakaja\" (en guaran\u00ed \"pequeno \"jaguarete\"\" ou \"gato\" respectivamente) (no\u00a0Paraguai), e \"gato onza\" (na Arxentina). C\u00f3mpre salientar que os nomes de \"ocelote\" e de \"tigre\" son compartidos, segundo as zonas, co distinto e moito maior f\u00e9lido chamado usualmente xaguar (\"Panthera onca\").\nDescrici\u00f3n.\nO ocelote \u00e9 unha especie de felino de mediano tama\u00f1o, cunha lonxitude de testa e corpo de 70 \u2013 90\u00a0cm, cola relativamente curta (30\u201340\u00a0cm, un 45% da lonxitude de testa e corpo) e un peso na contorna dos 11\u00a0kg.\nPos\u00faen grandes orellas e gran sentido do ouvido, cuns ollos grandes e expresivos. As extremidades anteriores te\u00f1en cinco dedas e as posteriores catro; as poutas est\u00e1n provistas de almofadas, que permiten ao animal cami\u00f1ar sen facer ru\u00eddo, e con unllas longas, afiadas e completamente retr\u00e1ctiles, isto res\u00faltalle moi \u00fatil cando non \u00e9 necesario utilizalas como, por exemplo, ao correr, e evitar, deste xeito, a s\u00faa deterioraci\u00f3n.\nOs seus ollos est\u00e1n moi ben adaptados aos cambios de luminosidade: as meni\u00f1as contr\u00e1ense at\u00e9 formar unha fina e negra li\u00f1a vertical durante os d\u00edas de moita luz, mais \u00e1brense e redond\u00e9anse en situaci\u00f3ns de escuridade.\nA s\u00faa f\u00f3rmula dentaria \u00e9 a seguinte: 3/3, 1/1, 2-3/2, 1/1 = 28-30.\nDistribuci\u00f3n.\nO ocelote est\u00e1 presente dende o sur dos\u00a0Estados Unidos cara ao sur, en todos os pa\u00edses das Am\u00e9ricas continentais, o norte da\u00a0Arxentina e do\u00a0Uruguai.\nH\u00e1bitat.\nPresenta unha gran versatilidade no uso do h\u00e1bitat podendo morar en selvas h\u00famidas, zonas monta\u00f1osas e at\u00e9 semides\u00e9rticas, o seu h\u00e1bitat est\u00e9ndese desde Texas \u00e1 Arxentina. Son de h\u00e1bitos nocturnos, pasando a maior parte do d\u00eda a durmir nas p\u00f3las das \u00e1rbores ou agochados entre a vexetaci\u00f3n. \u00c9 de h\u00e1bitos solitarios. Tende a emboscar \u00e1s s\u00faas presas.\nComportamento.\nReproduci\u00f3n.\nAcadan a madureza sexual a partir dos 2 anos. Tras un per\u00edodo de xestaci\u00f3n que oscila entre os 72 e 82 d\u00edas, as femias paren dunha a d\u00faas cr\u00edas, excepcionalmente tres ou catro. Ao naceren pesan uns 250 g e non abren os seus ollos at\u00e9 15 ou 18 d\u00edas m\u00e1is tarde. En catividade est\u00edmaselle unha lonxevidade duns 20 anos; \u00e9 pos\u00edbel que sexa moito m\u00e1is curta na natureza.\nAlimentaci\u00f3n.\nAlim\u00e9ntase de mam\u00edferos medianos e mi\u00fados; coma sarig\u00fc\u00e9s, macacos, morcegos, coellos e mesmo cervos adultos e outros. Tam\u00e9n comen r\u00e9ptiles (caim\u00e1ns novos, lagartos e serpes) e os ovos das tartarugas. Cazan aves e alg\u00fans son bos pescadores. Ademais, rexistr\u00e1ronse casos de canibalismo. Cazan en solitario ou en grupos familiares, e o \u00e9xito da captura depender\u00e1 especialmente da vista e do ouvido; o olfacto tam\u00e9n est\u00e1 moi desenvolvido, pero este ad\u00f3itano empregar no exame da presa e no reco\u00f1ecemento do territorio marcado con ouri\u00f1os por outros machos da especie. As t\u00e9cnicas empregadas para cazar son variadas: nuns casos axexan \u00e1 presa e, noutros, agardan agochados para se lanzaren despois por sorpresa sobre as s\u00faas v\u00edtimas.\nSubespecies.\nCo\u00f1\u00e9cense 10 subespecies de ocelote:\nConservaci\u00f3n.\nA destruci\u00f3n do seu h\u00e1bitat \u00e9 a principal ameaza para a s\u00faa sobrevivencia. Ademais, este animal proc\u00farase por cazadores furtivos co obxectivo de comercializar a s\u00faa pel, en raz\u00f3n dos valores est\u00e9ticos que a mesma pos\u00fae."}
{"id": "342292", "revid": "18868", "url": "https://gl.wikipedia.org/wiki?curid=342292", "title": "Leopardus pardalis", "text": ""}
{"id": "342293", "revid": "18868", "url": "https://gl.wikipedia.org/wiki?curid=342293", "title": "Felis pardalis", "text": ""}
{"id": "342295", "revid": "6939", "url": "https://gl.wikipedia.org/wiki?curid=342295", "title": "Van der Bellen", "text": ""}
{"id": "342298", "revid": "18868", "url": "https://gl.wikipedia.org/wiki?curid=342298", "title": "Sarig\u00fc\u00e9s", "text": ""}
{"id": "342301", "revid": "18868", "url": "https://gl.wikipedia.org/wiki?curid=342301", "title": "Sarig\u00fc\u00e9s rato", "text": ""}
{"id": "342302", "revid": "1505", "url": "https://gl.wikipedia.org/wiki?curid=342302", "title": "Peletar\u00eda", "text": "A peletar\u00eda ou peleter\u00eda \u00e9 o oficio de preparar peles finas para facer pezas de vestir, accesorios etc. Por exensi\u00f3n, denom\u00ednase igualmente peletar\u00eda \u00e1\u00a0industria dedicada \u00e1 elaboraci\u00f3n de indumentaria a partir de coiro e pel animal, ou \u00e1\u00a0tenda onde se venden artigos de pel. Tr\u00e1tase dunha das tecnolox\u00edas m\u00e1is antigas co\u00f1ecidas, remont\u00e1ndose \u00e1 prehistoria, e probabelmente a forma m\u00e1is antiga de elaboraci\u00f3n de indumentaria.\nPeletar\u00eda \u00e9 tam\u00e9n o conxunto de peles que elabora ou vende o peleteiro.\nMentres o coiro, especialmente \u00e9 obtido do gando, \u00e9 hoxe un artigo est\u00e1ndar na vestimenta, a popularidade das pezas de pel sufriu unha importante diminuci\u00f3n nos \u00faltimos anos por mor da concienciaci\u00f3n de protexer algunhas especies de animais escasos, normativa CITES. Os coidados especiais que require tanto na s\u00faa confecci\u00f3n como no seu uso fixeron que se considerase tradicionalmente un artigo de luxo; algunhas pezas, como as elaboradas de armi\u00f1o, foron simb\u00f3licas da vestimenta real nalgunhas culturas."}
{"id": "342304", "revid": "18868", "url": "https://gl.wikipedia.org/wiki?curid=342304", "title": "Peleter\u00eda", "text": ""}
{"id": "342305", "revid": "89787", "url": "https://gl.wikipedia.org/wiki?curid=342305", "title": "Linaceae", "text": "Linaceae, as lin\u00e1ceas\u00a0\u00a0\u00e9 unha familia vexetal cosmopolita de Magnoliopsidas ou [[dicotiled\u00f3neas]]\u00a0pertencente \u00e1 orde das [[Malpighiales]]\u00a0de arredor de 250 especies en todo o mundo que abarcan gran parte do planeta. A familia incl\u00fae plantas herb\u00e1ceas ou raramente le\u00f1osas, e \u00e1rbores de gran porte nos tr\u00f3picos,\u00a0de follas simples e enteiras, flores hermafroditas xeralmente pent\u00e1meras e froito en casula.\nXeneralidades.\nFamilia cosmopolita que consta dunhas 250 especies. Est\u00e1 formada por \u00e1rbores, arbustos, herbas anuais e perennes. Ocupa rexi\u00f3ns des\u00e9rticas, mediterr\u00e1neas, selvas, estepas e [[Puna]] h\u00famida e seca. En xeral son herbas ou pequenas matas, anuais, bienais ou perennes. Hai 14 x\u00e9neros, clasificados en d\u00faas subfamilias: Linoideae e Hugonioideae a mi\u00fado reco\u00f1ecida como unha familia distinta, a Hugoniaceae.\nA familia \u00e9 de orixe antiga e \u00e9 unha familia moi af\u00edn \u00e1 familia Erythroxylaceae, coa cal alg\u00fans tax\u00f3nomos antigos un\u00edana.\nAs follas das Linaceae son sempre sinxelas.\nEn Linoideae, o x\u00e9nero m\u00e1is grande \u00e9\u00a0\"[[:es:Linum|Linum]]\" , con 180 a 200 especies, inclu\u00edndo o [[li\u00f1o]]\u00a0de cultivo (\"[[Li\u00f1o|Linum usitatissimum).]]\" Os membros de Linoideae incl\u00faen especialmente herb\u00e1ceas anuais e perennes, as\u00ed como subarbustos le\u00f1osos, arbustos e pequenas \u00e1rbores (\"Tirpitzia\") que habitan en latitudes t\u00e9pedas e tropicais de Eurasia, \u00c1frica, Australia e as Am\u00e9ricas.\nHugonioideae son [[Planta rubideira|rubideiras]], arbustos e \u00e1rbores, e son case na s\u00faa totalidade de distribuci\u00f3n tropical. O x\u00e9nero m\u00e1is grande de Hugonioideae \u00e9 \"[[Hugonia]]\", con aproximadamente 40 especies. Ademais de polos seus h\u00e1bitos de crecemento e distribuci\u00f3n xeogr\u00e1fica, os x\u00e9neros Linoideae e Hugonioideae poden ser diferenciados polo n\u00famero de estames f\u00e9rtiles (5 en Linoideae, 10 en Hugonioideae) e o tipo de froito: en c\u00e1psulas en Linoideae e drupa carnosa en forma de froita, en Hugonioideae que produce moitos tipos diferentes de froita, consumidas polos paxaros, que espallan as sementes.\nDescrici\u00f3n.\nTe\u00f1en as follas simples enteiras, case sempre alternas, as [[folla]]s est\u00e1n opostas ou alternadas, sentadas, sen est\u00edpulas a\u00ednda que \u00e1s veces si est\u00e1n estipuladas. Inflorescencias cimosas. Flores [[Hermafroditismo|hermafroditas]], actinomorfas, pent\u00e1meras ou moi raramente tetr\u00e1meras, estas moito m\u00e1is frecuente nos tr\u00f3picos, p\u00e9talos rechamantes, prontamente caedizos, de cor clara, con unlla estreita. C\u00e1liz con s\u00e9palos ceibes. Corola con p\u00e9talos ceibes ou lixeiramentes soldados na base. Androceo con 4 ou 5 estames alternando cos p\u00e9talos soldados na base, \u00e1s veces alternando con 1 verticilo de estaminodios. Ovario s\u00fapero, con 4-5 carpelos, 4-5 cavidades e 4-5 estilos. Estigmas lineares ou capitados. Diplostemonas cos estames soldados ao disco; de ovario [[Ovario (bot\u00e1nica)|s\u00fapero]], pentacarpelar, sincarpico, con [[Estilo (flor)|estilos]] ceibes ou lixeiramente soldados; dous [[\u00d3vulo (bot\u00e1nica)|\u00f3vulos]] por carpelo, cun falso tabique interno con 10 cavidades. Froito sen bico, en [[C\u00e1psula (froito)|c\u00e1psula loculicida]] ou raramente en [[drupa]]. Froito en c\u00e1psula loculicida, con 8-10 valvas. D\u00faas sementes por cavidade, separadas por un pseudotabique.\nUsos.\nUnha especie de relevancia agr\u00edcola \u00e9 o [[li\u00f1o]], \"[[Li\u00f1o|Linum usitatissimum]]\", cultivado para a obtenci\u00f3n de fibras t\u00e9xtiles e [[aceite|\u00f3leos]].\nX\u00e9neros.\nX\u00e9neros na subfamilia Linoideae\nX\u00e9neros na subfamilia Hugonioideae\nNotas.\n[[Categor\u00eda:Linaceae| ]]"}
{"id": "342306", "revid": "18868", "url": "https://gl.wikipedia.org/wiki?curid=342306", "title": "Lin\u00e1ceas", "text": ""}
{"id": "342308", "revid": "89787", "url": "https://gl.wikipedia.org/wiki?curid=342308", "title": "Selecci\u00f3n disruptiva", "text": "En xen\u00e9tica de poboaci\u00f3ns, a selecci\u00f3n disruptiva describe os cambios que se dan nunha poboaci\u00f3n na cal os valores extremos dun trazo son favorecidos con respecto aos valores intermedios. Neste caso, a varianza do trazo increm\u00e9ntase e a poboaci\u00f3n div\u00eddese en dous grupos diferenciados. A maior\u00eda dos individuos da poboaci\u00f3n adquiren ou ben un dos dous valores perif\u00e9ricos do car\u00e1cter ou ben o outro, en ambos os extremos da curva de distribuci\u00f3n, \u00e1 vez que os valores intermedios se fan cada vez m\u00e1is escasos.\nIntroduci\u00f3n.\nA selecci\u00f3n natural \u00e9 un dos procesos biol\u00f3xicos m\u00e1is importantes que subxace na evoluci\u00f3n. Hai moita variabilidade de trazos, e algunhas variaci\u00f3ns fan que o individuo te\u00f1a maior ou menor \u00e9xito reprodutivo. O prop\u00f3sito da selecci\u00f3n \u00e9 promover certos alelos, trazos e individuos que te\u00f1en unha maior posibilidade de sobrevivir e de reproducirse no seu ambiente espec\u00edfico. A natureza act\u00faa sobre os individuos favorecendo a supervivencia da descendencia m\u00e1is apta e a s\u00faa reproduci\u00f3n ao seu m\u00e1ximo potencial. Canto m\u00e1is vantaxoso sexa un trazo m\u00e1is com\u00fan se far\u00e1 na poboaci\u00f3n. A selecci\u00f3n disruptiva \u00e9 un tipo espec\u00edfico de selecci\u00f3n natural que selecciona activamente en contra dos individuos da poboaci\u00f3n con caracter\u00edsticas intermedias para un car\u00e1cter, favorecendo ambos os extremos do espectro. Crese que a selecci\u00f3n disruptiva con frecuencia leva a unha especiaci\u00f3n simp\u00e1trica por medio dun modo de evoluci\u00f3n gradualista fil\u00e9tica. A selecci\u00f3n disruptiva pode ser causada ou influenciada por m\u00faltiples factores e tam\u00e9n ten m\u00faltiples resultados, ademais da especiaci\u00f3n. Os individuos que viven nun mesmo ambiente poden desenvolver unha preferencia polos extremos dun trazo, en contra dos valores intermedios. A selecci\u00f3n pode actuar creando morfolox\u00edas corporais diferentes para acceder ao alimento, como nas formas dos peteiros ou estrutura dental. Isto \u00e9 m\u00e1is com\u00fan en ambientes nos que non hai unha distribuci\u00f3n clinal ampla de recursos, o que causa que o heterocigoto te\u00f1a desvantaxe ou haxa selecci\u00f3n en contra do valor medio. A divisi\u00f3n do nicho permite a selecci\u00f3n de patr\u00f3ns diferenciais no uso dos recursos, que poden levar \u00e1 especiaci\u00f3n. En contraste, a conservaci\u00f3n dos nichos empurra aos individuos cara aos trazos ecol\u00f3xicos ancestrais na carreira evolutiva. Ademais, a natureza tende a unha perspectiva de \u2018arrimarse ao sol que m\u00e1is quenta\u2019 cando se encontra algo beneficioso. Isto pode levar a que ocorra o oposto, e a selecci\u00f3n disruptiva finalmente seleccione en contra dos valores medios, xa que cando todos empezan a aproveitarse do recurso este ser\u00e1 axi\u00f1a esgotado e os extremos veranse favorecidos. Ademais, o gradualismo \u00e9 unha visi\u00f3n m\u00e1is realista cando se observa a especiaci\u00f3n en comparaci\u00f3n do equilibrio puntuado. A selecci\u00f3n disruptiva pode ao principio intensificar rapidamente a diverxencia tan s\u00f3 manipulando os alelos que xa existen. A mi\u00fado non se fai pola creaci\u00f3n de novos alelos, que leva m\u00e1is tempo. Xeralmente, o illamento reprodutivo completo non ocorre ata que pasan moitas xeraci\u00f3ns, pero as diferenzas de comportamento ou morfol\u00f3xicas separan as poboaci\u00f3ns/especies da s\u00faa reproduci\u00f3n en com\u00fan. Por outra parte, os h\u00edbridos \u00e1s veces te\u00f1en unha fitness reducida que promove o seu illamento reprodutivo.\nExemplos.\nSupo\u00f1amos unha poboaci\u00f3n hipot\u00e9tica de roedores. A s\u00faa cor est\u00e1 determinada por dous alelos con dominancia incompleta: \"N\" que determina pel negra, e \"n\", que determina pel branca. Os de xenotipo \"NN\" ter\u00e1n un fenotipo negro, o de xenotipo \"Nn\" terano gris (unha cor intermdia entre os extremos), e os \"nn\" ser\u00e1n brancos.\nSe esta poboaci\u00f3n de roedores coloniza un ambiente no que hai \u00e1reas con rochas escuras e outras con rochas claras, os roedores negros camuflaranse mellor dos depredadores nas \u00e1reas de rochas escuras, e os brancos nas de rochas brancas, pero os grises non se camuflan ben en ningunha das \u00e1reas, polo que son os que sufrir\u00e1n unha maior depredaci\u00f3n. Como consecuencia deste tipo de presi\u00f3n selectiva, a nosa poboaci\u00f3n hipot\u00e9tica de roedores ser\u00eda seleccionadaa disruptivamente para os valores extremos (negro ou branco), en contra do gris. Este \u00e9 un exemplo de desvantaxe do heterocigoto que leva a unha selecci\u00f3n disruptiva.\nOutro exemplo estudado foi o do salm\u00f3n \"Oncorhynchus kisutch\", no que os machos que conseguen fecundar os ovos son os de maior tama\u00f1o ou os de menor. Os de maior tama\u00f1o porque vencen aos outros na competencia por fecundar os ovos e os de menor porque fecundan os ovos de forma oportunista pasando desapercibidos entre as rochas e fecund\u00e1ndoos cando te\u00f1en a oportunidade. Os de tama\u00f1o intermedio son desfavorecidos na selecci\u00f3n porque non poden vencer aos grandes e tampouco pasan desapercibidos.\nSelecci\u00f3n disruptiva e especiaci\u00f3n simp\u00e1trica.\nCrese que a selecci\u00f3n disruptiva \u00e9 unha das principais forzas que impulsa a especiaci\u00f3n simp\u00e1trica nas poboaci\u00f3ns naturais. As v\u00edas que levan da selecci\u00f3n disruptiva \u00e1 especiaci\u00f3n simp\u00e1trica xeralmente non te\u00f1en tendencia \u00e1 desviaci\u00f3n; \u00e9 un efecto domin\u00f3 que depende da consistencia de cada factor. Estas v\u00edas consisten en que a selecci\u00f3n disruptiva se basee na competici\u00f3n intraespec\u00edfica, que mi\u00fado leva ao illamento reprodutivo, e finalmente \u00e1 especiaci\u00f3n simp\u00e1trica. \u00c9 importante ter presente que a selecci\u00f3n disruptiva non sempre ten que basearse na competici\u00f3n intraespec\u00edfica, polo que nalg\u00fans casos ese paso da v\u00eda pode ser eliminado. No seu lugar o que pode ocorrer \u00e9 que a selecci\u00f3n disruptiva mante\u00f1a os polimorfismos, o que pode causar un illamento reprodutivo, e finalmente \u00e1 especiaci\u00f3n.\nCando a selecci\u00f3n disruptiva est\u00e1 baseada na competici\u00f3n intraespec\u00edfica, \u00e1 s\u00faa vez promove a diversificaci\u00f3n de nichos ecol\u00f3xixos e os polimorfismos. Se dous morfos, ou formas, dun fenotipo ocupan diferentes nichos, isto promover\u00eda unha menor competici\u00f3n polo uso dos recursos. A selecci\u00f3n disruptiva obs\u00e9rvase en maior medida en poboaci\u00f3ns de alta densidade que nas de baixa densidade, porque a competici\u00f3n intraespec\u00edfica \u00e9 m\u00e1is com\u00fan cando se acompa\u00f1a por unha elevada densidade de poboaci\u00f3n. Isto d\u00e9bese a que nas poboaci\u00f3ns de alta densidade adoitan haber unha maior competici\u00f3n polos recursos, o que favorece os polimorfismos e os cambios de nichos para evitar unha competici\u00f3n tan forte. Se un morfo non ten necesidade dos recursos usados polo outro morfo, ent\u00f3n \u00e9 probable que non sinta a necesidade nin de competir nin de interaccionar, e isto favorece que os dous morfos sigan estando presentes na poboaci\u00f3n. A\u00ednda que esta teor\u00eda non necesariamente ten moitas evidencias nas que apoiarse nas poboaci\u00f3ns naturais, si foi observada moitas veces en situaci\u00f3ns experimentais nas que se usaban poboaci\u00f3ns existentes. Estes experimentos probar\u00edan ademais que, baixo as situaci\u00f3ns axeitadas (que se describiron arriba), a teor\u00eda poder\u00eda considerarse correcta en situaci\u00f3ns naturais.\nCando a competici\u00f3n intraespec\u00edfica non est\u00e1 funcionando, a selecci\u00f3n disruptiva pode malia todo orixinar especiaci\u00f3n simp\u00e1trica, e isto faino por medio do mantemento dos polimorfismos. Unha vez que se mante\u00f1en os polimorfismos na poboaci\u00f3n, e se est\u00e1 tendo lugar apareamento selectivo, ent\u00f3n este \u00e9 unha maneira na que a selecci\u00f3n disruptiva pode levar \u00e1 poboaci\u00f3n na direcci\u00f3n dunha especiaci\u00f3n simp\u00e1trica. Se diferentes morfos te\u00f1en diferentes preferencias de apareamento ent\u00f3n pode producirse apareamento selectivo, especialmente se o trazo polim\u00f3rfico \u00e9 un \"trazo m\u00e1xico\" ou trazo que est\u00e1 baixo selecci\u00f3n ecol\u00f3xica e \u00e1 s\u00faa vez ten un efecto colateral sobre o comportamento reprodutivo. Nunha situaci\u00f3n na que o trazo polim\u00f3rfico non \u00e9 un \"trazo m\u00e1xico\" ent\u00f3n ter\u00e1 que haber alg\u00fan tipo de penalizaci\u00f3n na fitness para aqueles individuos que non se aparean selectivamente e un mecanismo que cause que o apareamento selectivo te\u00f1a que evolucionar na poboaci\u00f3n. Por exemplo, se unha especie de bolboretas desenvolve dous tipos de patr\u00f3ns no debuxo das \u00e1s, que \u00e9 fundamental para prop\u00f3sitos de mimetismo no seu h\u00e1bitat preferido, ent\u00f3n o apareamento entre d\u00faas bolboretas con diferentes patr\u00f3ns de \u00e1s producir\u00eda un heterocigoto desfavorable. Por tanto, as bolboretas tender\u00e1n a aparearse con outras que te\u00f1an omesmo patr\u00f3n de \u00e1s promovendo un incremento da fitness, e finalmente eliminando o heterocigoto. Este heterocigoto desfavorable xera presi\u00f3n por un mecanismo que causa apareamento selectivo, que levar\u00e1 ao illamento reprodutivo debido \u00e1 produci\u00f3n de barreiras post-apareamento. Actualmente \u00e9 moi com\u00fan observar especiaci\u00f3n simp\u00e1trica cando a selecci\u00f3n disruptiva est\u00e1 mantendo os dous morfos, especificamente cando o trazo fenot\u00edpico infl\u00fae na fitness en vez de na elecci\u00f3n de apareamento.\nEn ambas as situaci\u00f3ns, unha onde a competici\u00f3n intraespec\u00edfica funciona e a outra onde non, se est\u00e1n a darse todos estes factores, isto levar\u00e1 a un illamento reprodutivo, que pode orixinar unha especiaci\u00f3n simp\u00e1trica.\nImportancia.\nA selecci\u00f3n disruptiva \u00e9 de especial importtancia na historia do estudo da evoluci\u00f3n, xa que est\u00e1 implicada nun dos of \"casos fundamentais\" da evoluci\u00f3n, como \u00e9 o das poboaci\u00f3ns de pimp\u00edns observadas por Darwin nas illas Gal\u00e1pagos.\nAl\u00ed Darwin observou que as especies de pimp\u00edns eran bastante similares como para que claramente fosen descendentes dunha soa especie orixinal. Por\u00e9n, mostraban unha variaci\u00f3n disruptiva no tama\u00f1o do peteiro. Esta variaci\u00f3n parec\u00eda estar relacionada adaptativamente co tama\u00f1o da semente dispo\u00f1ible nas illas onde cada unha viv\u00eda (peteiros grandes para sementes grandes, e pequenos para sementes pequenas). Os peteiros de tama\u00f1o medio ti\u00f1an dificultade de recoller as sementes pequenas e non eran rexos dabondo para as sementes grandes, polo que non eran adaptativos.\nA\u00ednda que \u00e9 certo que a selecci\u00f3n disruptiva pode orixinar especiaci\u00f3n, isto non \u00e9 un proceso tan r\u00e1pido ou directo coma outros tipos de especiaci\u00f3n ou cambio evolutivo. Isto introduce o concepto de gradualismo, que \u00e9 unha lenta pero continua acumulaci\u00f3n de cambios durante longos per\u00edodos de tempo. Isto d\u00e9bese en gran medida a que os resultados da selecci\u00f3n disruptiva son menos estables que os resultados da selecci\u00f3n direccional (a selecci\u00f3n direccional favorece aos individuos que est\u00e1n s\u00f3 nun dos extremos do espectro).\nPor exmplo, considerando o caso dos roedores mencionado, que \u00e9 matematicamente claro a\u00ednda que bioloxicamente improbable: Supo\u00f1amos que ten lugar selecci\u00f3n direccional. Nas \u00e1reas onde hai s\u00f3 rochas escuras o roedor escuro \u00e9 o que mellor se esconde dos depredadores. Finalmente haber\u00e1 moitos roedores escuros na poboaci\u00f3n (e, por tanto, moitos alelos \"N\") e unha menor cantidade de roedores grises (que contrib\u00faen \u00e1 poboaci\u00f3n cun 50% de cromosomas con alelos \"N\" e cun 50% de cromosomas cos alelos \"n\"). Haber\u00e1 poucos roedores brancos (non haber\u00e1 moitos individuos que contrib\u00faan con cromosomas con alelos \"n\" \u00e1 poboaci\u00f3n). Isto poder\u00eda finalmente causar unha situaci\u00f3n na cal os cromosomas co alelo \"n\" desaparezan, facendo que a negra sexa a \u00fanica posible cor para todos os pr\u00f3ximos roedores. A raz\u00f3n \u00e9 que non hai nada que \"impulse\" o aumento de cromosomas con alelos \"n\" na poboaci\u00f3n. Por iso decaen e acaban por desaparecer.\nConsideremos agora o caso da selecci\u00f3n disruptiva. O resultado \u00e9 un n\u00famero igual de roedores negros e brancos, e un n\u00famero igual de cromosomas con alelos \"N\" e \"n\", que a\u00ednda seguen presentes na poboaci\u00f3n. Cada vez que un roedor branco se aparea cun negro s\u00f3 se orixinan roedores grises. As\u00ed que c\u00f3mpre que haxa unha forza causante de que os roedores brancos elixan a outros roedores brancos para aparearse, e os negros a outros negros. No caso dos pimp\u00edns das Gal\u00e1pagos, esa \"forza\" era o illamento do nicho ou xeogr\u00e1fico."}
{"id": "342310", "revid": "27155", "url": "https://gl.wikipedia.org/wiki?curid=342310", "title": "Salm\u00f3n coho", "text": ""}
{"id": "342315", "revid": "56817", "url": "https://gl.wikipedia.org/wiki?curid=342315", "title": "Apocalipse Z", "text": "Apocalipse Z \u00e9 unha trilox\u00eda literaria en lingua castel\u00e1 do autor pontevedr\u00e9s Manel Loureiro, formada polas seguintes novelas:"}
{"id": "342316", "revid": "1131", "url": "https://gl.wikipedia.org/wiki?curid=342316", "title": "Apocalipsis Z", "text": ""}
{"id": "342317", "revid": "23204", "url": "https://gl.wikipedia.org/wiki?curid=342317", "title": "Pape Cheikh Diop", "text": "Pape Cheikh Diop Gueye, nado en Dakar (Senegal) o 8 de agosto de 1997, \u00e9 un futbolista senegal\u00e9s con pasaporte espa\u00f1ol. Xoga na demarcaci\u00f3n de centrocampista e o seu equipo actual \u00e9 o Dijon FCO.\nTraxectoria.\nPape chegou a Espa\u00f1a en 2011 con catorce anos de idade. Despois de xogar no Club Internacional de la Amistad de Palencia e no Monta\u00f1eros CF da Coru\u00f1a, uniuse \u00e1s categor\u00edas inferiores do Celta de Vigo en 2013.\nCheikh fixo o seu debut co Celta B en Segunda Divisi\u00f3n B o 23 de agosto de 2014 entrando no segundo per\u00edodo nun encontro fronte \u00f3 CD Lealtad que rematou 0\u20132 a favor dos celti\u00f1as. O seu primeiro gol co filial celeste chegou oito d\u00edas despois, anotando o \u00faltimo gol do 5\u20130 contra a UP Langreo.\nO 11 de agosto de 2015, Diop asinou co Celta un novo contrato de cinco anos de duraci\u00f3n. Debutou co primeiro equipo en Primeira Divisi\u00f3n o 12 de decembro dese mesmo ano, substitu\u00edndo a Nolito nos \u00faltimos minutos da vitoria 1\u20130 sobre o RCD Espanyol."}
{"id": "342319", "revid": "29398", "url": "https://gl.wikipedia.org/wiki?curid=342319", "title": "Compresor de espiral", "text": ""}
{"id": "342322", "revid": "89787", "url": "https://gl.wikipedia.org/wiki?curid=342322", "title": "Suevia Films", "text": "Suevia Films foi unha empresa produtora e distribuidora cinematogr\u00e1fica galega, dirixida e creada polo vigu\u00e9s Ces\u00e1reo Gonz\u00e1lez. Xunto con Cifesa, foi a gran produtora de cine de Espa\u00f1a da s\u00faa \u00e9poca. Entre 1941 e 1967 fixo m\u00e1is de 130 pel\u00edculas, o que sup\u00f3n unha media de cinco filmes cada ano.\nHistoria.\nFoi fundada en 1940 por Ces\u00e1reo Gonz\u00e1lez e o seu irm\u00e1n Arturo Gonz\u00e1lez. A primeira pel\u00edcula que produciu foi \"Poliz\u00f3n a bordo\", que constitu\u00edu un grande \u00e9xito de p\u00fablico. Na d\u00e9cada de 1950 viviu a s\u00faa grande eclosi\u00f3n ao crear un \"star-system\" de seu, coa contrataci\u00f3n en exclusiva de estrelas como Lola Flores (a quen contratou en 1951 para cinco pel\u00edculas a cambio de seis mill\u00f3ns de pesetas), Sara Montiel, Carmen Sevilla, Paquita Rico, Joselito ou Marisol. Fixo estreas espectaculares coas figuras estelares, e consolidou unha pol\u00edtica de coproduci\u00f3ns que lle abriron o mercado latinoamericano da man de pel\u00edculas sobre a morri\u00f1a para o p\u00fablico galego emigrante en Am\u00e9rica.\nSuevia Films produciu varias das grandes pel\u00edculas espa\u00f1olas da historia como \"Calle sin sol\" de Rafael Gil ou \"Muerte de un ciclista\" de Juan Antonio Bardem. Trala morte en 1968 de Ces\u00e1reo Gonz\u00e1lez, na d\u00e9cada de 1980 a empresa abandonou a produci\u00f3n cinematogr\u00e1fica. En 1999 constitu\u00eduse unha nova compa\u00f1\u00eda co mesmo nome adicada \u00e1 produci\u00f3n e distribuci\u00f3n videogr\u00e1fica, mais sen v\u00ednculo ning\u00fan coa antiga produtora de Ces\u00e1reo Gonz\u00e1lez."}
{"id": "342324", "revid": "98629", "url": "https://gl.wikipedia.org/wiki?curid=342324", "title": "Alcib\u00edades", "text": "Alcib\u00edades Clinias Escamb\u00f3nidas (en grego: ), nado c. 450 a. C. na Antiga Atenas e finado no 404\u00a0a.\u00a0C. no Monte Elafos, Frixia, Imperio aquem\u00e9nida, foi un prominente estadista, orador e estratego (xeneral) ateniense, fillo de Clinias e membro da familia aristocr\u00e1tica dos Alcme\u00f3nidas, do demo de Escamb\u00f3nidas, que tivo un papel destacado na segunda fase da guerra do Peloponeso (a guerra arquid\u00e1mica) como conselleiro estrat\u00e9xico, comandante e pol\u00edtico.\nDurante o transcurso da guerra do Peloponeso, Alcib\u00edades cambiou a s\u00faa lealdade en varias ocasi\u00f3ns. Na s\u00faa Atenas nativa, a principios dos anos 410\u00a0a.\u00a0C., defendeu unha pol\u00edtica exterior agresiva e foi un destacado defensor da expedici\u00f3n a Sicilia, pero fuxiu a Esparta cando os seus inimigos pol\u00edticos presentaron cargos de sacrilexio contra el. En Esparta serviu como conselleiro estrat\u00e9xico, propo\u00f1endo ou supervisando importantes campa\u00f1as contra Atenas. En Esparta, con todo, a Alcib\u00edades tam\u00e9n lle xurdiron poderosos inimigos e viuse obrigado a desertar a Persia. Al\u00ed foi conselleiro do s\u00e1trapa Tisafernes ata que os seus aliados pol\u00edticos atenienses lograron a s\u00faa restituci\u00f3n. Foi xeneral (estratego) durante varios anos m\u00e1is, pero os seus inimigos conseguiron exilialo por segunda vez.\nA expedici\u00f3n siciliana foi creaci\u00f3n de Alcib\u00edades, e os eruditos modernos te\u00f1en argumentado que se esa expedici\u00f3n estivera baixo o mando de Alcib\u00edades en lugar do de Nicias, a expedici\u00f3n non se ter\u00eda enfrontado ao seu desastroso destino. Nos anos que serviu a Esparta, Alcib\u00edades desempe\u00f1ou un importante papel na destruci\u00f3n da cidade de Atenas; a captura de Decelia (cf. guerra de Decelia) e as cr\u00edticas rebeli\u00f3ns dalgunhas das cidades e territorios baixo a influencia de Atenas ocorreron instigadas por el ou baixo a s\u00faa supervisi\u00f3n.\nUnha vez devolto \u00e1 s\u00faa cidade natal, con todo, tivo un papel crucial na serie de vitorias atenienses que levaron a Esparta a solicitar finalmente a paz con Atenas. Elixiu t\u00e1cticas pouco convencionais, a mi\u00fado ga\u00f1ando polis (cidades) a trav\u00e9s da traiz\u00f3n ou a negociaci\u00f3n en lugar do asedio.\nAs capacidades militares e pol\u00edticas de Alcib\u00edades resultaron ser a mi\u00fado moi valiosas para calquera que contase coa s\u00faa lealdade, a\u00ednda que a s\u00faa capacidade para colleitar poderosos inimigos asegurou que nunca permanecese nun mesmo lugar durante moito tempo e, para cando terminou a guerra que axudara a reavivar a principios dos anos 410\u00a0a.\u00a0C., os seus d\u00edas de relevancia pol\u00edtica eran un recordo do pasado.\nPrimeiros anos.\nAlcib\u00edades naceu en Atenas. O seu pai era Clinias. A s\u00faa nai era Din\u00f3maca, a filla de Megacles, e pod\u00eda seguir as orixes da s\u00faa familia ata Eurisaces e \u00c1iax o Grande. A trav\u00e9s da s\u00faa nai pertenc\u00eda ao poderoso e controvertido \"genos\" (clan familiar) dos Alcme\u00f3nidas; Pericles e o seu irm\u00e1n Arifr\u00f3n eran curm\u00e1ns de Din\u00f3maca (o seu pai e a s\u00faa nai eran irm\u00e1ns). O seu av\u00f3, tam\u00e9n chamado Alcib\u00edades, foi amigo de Cl\u00edstenes, o famoso reformador constitucional do s\u00e9culo VI a.C. Tras a morte de Clinias na batalla de Coronea no ano 447 a.C., Pericles e Arifr\u00f3n foron os seus titores. Segundo Plutarco, Alcib\u00edades tivo famosos profesores, como S\u00f3crates, e foi formado na arte da ret\u00f3rica. Varios escritores gregos fan menci\u00f3n do seu comportamento indisciplinado.\nAlcib\u00edades tomou parte na batalla de Potidea en 432 a.C., onde S\u00f3crates salvou a s\u00faa vida, favor que lle devolveu na batalla de Delio en 424 a.C.. Alcib\u00edades ti\u00f1a unha \u00edntima pero (segundo idealizaron antigos relatos) casta relaci\u00f3n con S\u00f3crates, a quen el admiraba e respectaba, e quen se sentiu atra\u00eddo pola s\u00faa beleza, pero non sucumbiu \u00e1s atracci\u00f3ns do rapaz. Segundo Plutarco, Alcib\u00edades \u00abtem\u00eda e reverenciaba s\u00f3 a S\u00f3crates, e desprezaba ao resto dos seus amantes\u00bb.\nAlcib\u00edades casou con Hipareta, a filla de Hip\u00f3nico III, un rico ateniense. Segundo Plutarco, Hipareta amaba ao seu marido, pero tentou divorciarse del porque frecuentaba \u00e1s heteras (cortes\u00e1s). Viviu con el at\u00e9 a s\u00faa morte e deu a luz probabelmente a dous nenos, unha filla e un fillo, tam\u00e9n chamado Alcib\u00edades.\nCarreira pol\u00edtica at\u00e9 o 412 a. C..\nAscenso.\nAlcib\u00edades incrementou a s\u00faa preeminencia pol\u00edtica cando empezou a avogar por unha li\u00f1a agresiva ateniense tras a firma da Paz de Nicias. Este tratado fora unha tregua entre Esparta e Atenas asinada a metade da guerra do Peloponeso e chegou tras sete anos de enfrontamentos nos que ning\u00fan bando obtivera unha vantaxe decisiva. Os historiadores Arnold W. Gomme e Raphael Sealey opinan, e Tuc\u00eddides comenta, que Alcib\u00edades se ofendeu durante a negociaci\u00f3n do tratado debido a que os lacedemonios negociaran con Nicias e Laques, e o deixaron a el de lado por mor da s\u00faa mocidade.\nUnha serie de disputas acerca da interpretaci\u00f3n do tratado conduciron aos espartanos a despachar embaixadores plenipotenciarios a Atenas para conclu\u00edr todos os asuntos pendentes. Os atenienses, inicialmente, recibiron ben a estes embaixadores, pero Alcib\u00edades reuniuse con eles en segredo antes de que fosen falar \u00e1 \"ekkles\u00eda\" (a asemblea ateniense) e d\u00edxolles que a asemblea era arrogante e ti\u00f1a grandes ambici\u00f3ns. Instounos a que renunciasen \u00e1 s\u00faa autoridade diplom\u00e1tica de representar a Esparta e permitisen que el os axudase cos pol\u00edticos atenienses a trav\u00e9s da s\u00faa influencia. Os representantes estiveron de acordo e, impresionados coa previsi\u00f3n de Alcib\u00edades, separ\u00e1ronse de Nicias, quen sinceramente quer\u00eda chegar a un acordo cos espartanos. Ao d\u00eda seguinte, durante a asemblea, Alcib\u00edades preguntoulles que poderes lles concedera Esparta e responderon que non foran con plenos poderes. Isto estaba en directa contradici\u00f3n co que dixeran o d\u00eda anterior e Alcib\u00edades valeuse desta oportunidade para denunciar o seu car\u00e1cter, sementar a sospeita sobre os seus obxectivos e destru\u00edr a s\u00faa credibilidade. Este truco incrementou o prestixio de Alcib\u00edades mentres avergo\u00f1aba a Nicias, co que Alcib\u00edades foi nomeado xeneral. Aproveitou o seu crecente poder para orquestrar a creaci\u00f3n dunha alianza entre Argos, Mantinea, Elis e outros estados do Peloponeso, ameazados polo dominio de Esparta na rexi\u00f3n. Segundo Gomme, \u00abera un grandioso plan para un xeneral ateniense \u00e1 cabeza dun ex\u00e9rcito principalmente peloponeso marchar a trav\u00e9s do Peloponeso burl\u00e1ndose de Esparta cando a s\u00faa reputaci\u00f3n estaba m\u00e1is baixa\u00bb. Esta alianza, con todo, ser\u00eda derrotada en \u00faltima instancia na batalla de Mantinea.\nNos anos 416 a.C. - 415 a.C. tivo lugar un complexo enfrontamento entre Hip\u00e9rbolo, por unha banda, e Nicias e Alcib\u00edades, pola outra. Hip\u00e9rbolo tratou de provocar o ostracismo dun deles, pero Alcib\u00edades e Nicias combinaron a s\u00faa influencia para inducir ao pobo a expulsar a Hip\u00e9rbolo. Este incidente revela que Nicias e Alcib\u00edades dispu\u00f1an cada un dos seus propios seguidores, cuxos votos eran determinados polos desexos dos l\u00edderes.\nAlcib\u00edades non foi un dos xenerais involucrados na captura de Milo en 416 a.C. - 415 a.C., a\u00ednda que Plutarco o fai partidario do Decreto polo cal os homes de Milo foron asasinados e as mulleres e os nenos escravizados. O orador And\u00f3cides alega que Alcib\u00edades tivo un fillo cunha destas mulleres escravizadas.\nO seu prestixio e carisma acrentouse tras ga\u00f1ar nos Xogos Ol\u00edmpicos do ano 416 a. C. \nExpedici\u00f3n a Sicilia.\nEn 415 a.C., chegaron a Atenas uns delegados da cidade siciliana de Sexesta, para solicitar axuda aos atenienses na s\u00faa guerra contra Selinunte. Dita solicitude foi debatida na asemblea e Nicias op\u00faxose con vehemencia contra a intervenci\u00f3n ateniense. Argumentou que a campa\u00f1a ser\u00eda moi custosa, \u00e1 vez que atacaba as motivaci\u00f3ns e o car\u00e1cter de Alcib\u00edades, que se erixiu no principal partidario da expedici\u00f3n. Doutra banda, Alcib\u00edades argumentou que unha campa\u00f1a neste novo territorio proporcionar\u00eda riquezas \u00e1 cidade e ampliar\u00eda o imperio, igual que ocorrera anteriormente coas Guerras M\u00e9dicas. Alcib\u00edades prognosticou no seu discurso, (con esaxerado optimismo, segundo a opini\u00f3n da maior\u00eda dos historiadores) que os atenienses poder\u00edan recrutar a aliados na rexi\u00f3n e impor o seu goberno a Siracusa, a cidade m\u00e1is poderosa de Sicilia. A pesar da entusiasta defensa do plan por parte de Alcib\u00edades, ser\u00eda Nicias, e non el, quen transformar\u00eda unha modesta intervenci\u00f3n no lugar nunha gran campa\u00f1a e que far\u00eda pensar a todo o mundo que a conquista non s\u00f3 ser\u00eda pos\u00edbel sen\u00f3n mesmo segura. A s\u00faa suxesti\u00f3n foi que o tama\u00f1o da frota se incrementase dunhas 60 embarcaci\u00f3ns at\u00e9 as 140 galeras, e que as forzas alcanzasen 5\u00a0100 homes de infantar\u00eda pesada e uns 1\u00a0300 arqueiros, fondeiros e tropas lixeiras. O fil\u00f3sofo Leo Strauss subli\u00f1a que a expedici\u00f3n siciliana superaba todo o emprendido por Pericles. A verdadeira intenci\u00f3n de Nicias era asustar \u00e1 asemblea coa s\u00faa alta estimaci\u00f3n das forzas requiridas pero, en lugar de disuadir aos seus concidad\u00e1ns, a s\u00faa an\u00e1lise f\u00edxoo a\u00ednda m\u00e1is desex\u00e1bel. En contra dos seus desexos, Nicias foi nomeado xeneral, xunto con Alcib\u00edades e L\u00e1maco; os tres con plenos poderes para lograr que os intereses de Atenas en Sicilia se cumprisen.\nUnha noite, durante os preparativos para a expedici\u00f3n, os \"hermai\" -cabezas do deus Hermes sobre un plinto cun falo- foron mutilados en toda Atenas (v\u00e9xase \"Hermoc\u00f3pidas\"). Isto supuxo tanto un esc\u00e1ndalo relixioso como un mal presaxio para a misi\u00f3n. Plutarco explica que Androcles, un dirixente pol\u00edtico, usou testemu\u00f1as desleais que culparon a Alcib\u00edades e aos seus amigos de mutilar as estatuas e ademais de profanar os misterios de Eleusis. Despois, os seus adversarios pol\u00edticos, encabezados polo propio Androcles e por Tesalo, fillo de Cim\u00f3n, enrolaron a oradores para argumentar ante a asemblea que Alcib\u00edades deb\u00eda partir como estaba planeado e someterse a xu\u00edzo ao seu regreso da campa\u00f1a. Alcib\u00edades, que recelaba das s\u00faas intenci\u00f3ns, pediu que se lle permitise someterse a xu\u00edzo inmediatamente, baixo a ameaza de pena de morte, para poder limpar o seu nome. A petici\u00f3n foi denegada e a frota partiu pouco despois, cos cargos sen resolver.\nTal e como Alcib\u00edades sospeitara, a s\u00faa ausencia envalentonou aos seus inimigos, e estes empezaron a acusalo das outras acci\u00f3ns sacr\u00edlegas, alegando mesmo que ditas acci\u00f3ns estaban relacionadas cun complot contra a democracia. Segundo Tuc\u00eddides, os atenienses reaccionaban sempre con medo ante este tipo de acusaci\u00f3ns e a s\u00faa reacci\u00f3n foi sospeitar do acusado. Cando a frota chegou a Catana, ach\u00e1base al\u00ed o trirreme estatal \"Salaminia\" esperando para levar a Alcib\u00edades e os outros acusados de mutilar os \"hermai\" e profanar os misterios de Eleusis de volta a Atenas para someterse a xu\u00edzo. Alcib\u00edades dixo aos heraldos que os seguir\u00eda a Atenas na s\u00faa embarcaci\u00f3n, pero en Turios fuxiu coa s\u00faa tripulaci\u00f3n. En Atenas foi xulgado \"en ausencia\" e condenado \u00e1 morte. As s\u00faas propiedades foron confiscadas e prometeuse unha recompensa dun talento a quen conseguise matar a alg\u00fan dos que fuxiran. Mentres tanto, a forza ateniense en Sicilia, despois dalgunhas primeiras vitorias, mobilizouse contra Mesina, onde os xenerais esperaban que os seus aliados secretos dentro da cidade a traizoasen. Alcib\u00edades, con todo, prevendo que estar\u00eda f\u00f3ra da lei, deu informaci\u00f3n aos amigos dos siracusanos en Mesina e conseguiu previr a entrada dos atenienses. Coa morte de L\u00e1maco en batalla pouco tempo despois, a expedici\u00f3n siciliana recaeu sobre as mans de Nicias, a quen os eruditos modernos xulgaron que foi un inadecuado xefe militar.\nDefecci\u00f3n a Esparta.\nDespois da s\u00faa desaparici\u00f3n en Turios, Alcib\u00edades contactou cos espartanos, \"prometendo ofrecerlles unha axuda e un servizo m\u00e1is grandes a\u00ednda que todo o dano que antes lles fixera como inimigo\" se eles lle ofrec\u00edan asilo. Os espartanos concederon esta petici\u00f3n e recib\u00edrono entre eles. No debate en Esparta sobre se enviar unha forza para axudar a Siracusa, Alcib\u00edades falou e inculcou medo aos \u00e9foros espartanos sobre a ambici\u00f3n ateniense, inform\u00e1ndoos de que os atenienses esperaban conquistar Sicilia, Italia, e mesmo Cartago. O historiador de Yale Donald Kagan cre que Alcib\u00edades esaxerou os plans dos atenienses para convencer aos espartanos do beneficio que lles proporcionaba a s\u00faa axuda. Kagan asevera que Alcib\u00edades non adquirira a s\u00faa \"lendaria\" reputaci\u00f3n, e que os espartanos o v\u00edan como \"un home derrotado e perseguido\" cuxa pol\u00edtica \"provocou fallos estrat\u00e9xicos\" e non conseguiu \"ning\u00fan resultado decisivo\". Se \u00e9 exacta, esta valoraci\u00f3n subli\u00f1a un dos grandes talentos de Alcib\u00edades: a s\u00faa oratoria persuasiva. Tras facer que a ameaza parecese inminente, Alcib\u00edades aconsellou aos espartanos enviar tropas e \u2014o m\u00e1is importante\u2014 un comandante espartano para disciplinar e axudar aos siracusanos.\nAlcib\u00edades serviu como conselleiro militar a Esparta e axudou aos espartanos a asegurar alg\u00fans \u00e9xitos cruciais. Aconsellou que constru\u00edsen un forte permanente en Decelia, xusto a 16\u00a0km de Atenas e ao alcance da vista da cidade. Facendo isto, os espartanos cortaron completamente aos atenienses o acceso \u00e1s s\u00faas casas e cultivos e \u00e1s minas de prata de Lauri\u00f3n. Este era parte do plan de Alcib\u00edades para renovar a guerra con Atenas na \u00c1tica. O movemento era devastador para Atenas e forzou aos cidad\u00e1ns a que vivisen dentro dos Muros Longos da cidade todo o ano, fomentando a praga de Atenas e fac\u00e9ndoos completamente dependentes do seu comercio mar\u00edtimo para se alimentaren.\nEn vista de que Atenas era atacada nunha segunda fronte, os membros da liga de Delos empezaron a considerar unha revolta. Como consecuencia da derrota desastrosa de Atenas en Sicilia, Alcib\u00edades navegou a Xonia cunha frota espartana e conseguiu convencer a algunhas cidades para que se rebelasen.\nA pesar destas valiosas contribuci\u00f3ns para a causa espartana, Alcib\u00edades perdeu o favor do goberno espartano cando se descubriu que estaba a ter unha aventura amorosa coa esposa do rei espartano Axis II. Por iso, moitos creron que Alcib\u00edades era o pai de Leot\u00edquidas, o fillo que tivo pouco despois Timea (a esposa de Axis). A influencia de Alcib\u00edades reduciuse a\u00ednda m\u00e1is tras o retiro de Endio, o \u00e9foro m\u00e1is favor\u00e1bel a el. Ast\u00edoco, un almirante espartano, foi enviado coa orde de matalo, pero Alcib\u00edades foi avisado e desertou \u00e1 satrap\u00eda persa de Tisafernes, que estivera axudando economicamente \u00e1s forzas peloponesas en 412 a.C..\nEn Asia Menor.\n\u00c1 s\u00faa chegada \u00e1 corte persa, Alcib\u00edades ga\u00f1ou a confianza do poderoso s\u00e1trapa e f\u00edxolle algunhas suxesti\u00f3ns pol\u00edticas que foron ben recibidas. Segundo Tuc\u00eddides, Alcib\u00edades empezou a facer todo o que puido na corte de Tisafernes para prexudicar a causa peloponesa. Ante a s\u00faa insistencia, o s\u00e1trapa reduciu os pagos que estaba a facer \u00e1 frota peloponesa e empezou a envialos de forma irregular. Seguidamente, Alcib\u00edades aconsellou a Tisafernes subornar aos xenerais das cidades para as\u00ed conseguir informaci\u00f3n sobre as s\u00faas actividades. Por \u00faltimo, e m\u00e1is transcendental, deulle ao s\u00e1trapa instruci\u00f3ns de que non tivese pr\u00e9sa en involucrar a frota persa no conflito, xa que, canto m\u00e1is se prolongase a guerra, m\u00e1is exhaustas quedar\u00edan as forzas dos combatentes. Isto permitir\u00eda que os persas conquistasen a rexi\u00f3n facilmente tras as secuelas de tanta loita. Alcib\u00edades tratou de convencer ao s\u00e1trapa de que a Persia lle interesaba desgastar tanto a Atenas como a Esparta, \"e despois de reducir o poder ateniense tanto como puidese, acabar co Peloponeso\". A\u00ednda que o consello de Alcib\u00edades beneficiou aos persas, era simplemente unha v\u00eda para conseguir un determinado fin. Tuc\u00eddides c\u00f3ntanos que as s\u00faas verdadeiras motivaci\u00f3ns eran usar a s\u00faa suposta influencia cos persas para provocar a s\u00faa restauraci\u00f3n en Atenas.\nRegreso a Atenas.\nNegociaci\u00f3ns cos oligarcas atenienses.\nAlcib\u00edades parece que asumiu o feito de que a \"democracia radical\" nunca estar\u00eda de acordo co seu regreso a Atenas. Por tanto, intercambiou mensaxes cos xefes atenienses en Samos e suxeriu que se puidesen instalar unha oligarqu\u00eda que estivese da s\u00faa parte, regresar\u00eda a Atenas e traer\u00eda consigo di\u00f1eiro persa e posibelmente a frota persa de 147 trirremes. Alcib\u00edades empezou a ga\u00f1arse aos oficiais m\u00e1is influentes do ex\u00e9rcito e conseguiu o seu obxectivo ofrec\u00e9ndolles un plan composto de tres partes: a constituci\u00f3n ateniense deb\u00eda ser cambiada, o regreso de Alcib\u00edades deb\u00eda ser votado e Alcib\u00edades deb\u00eda ga\u00f1arse a Tisafernes e ao Rei de Persia para a causa ateniense. A maior\u00eda dos oficiais da frota ateniense aceptaron o plan e deron a benvida \u00e1 posibilidade dunha constituci\u00f3n m\u00e1is limitada, que lles outorgase unha maior marxe de acci\u00f3n para determinar a pol\u00edtica. Segundo Tuc\u00eddides, s\u00f3 un dos xenerais atenienses en Samos, Fr\u00ednico, se opuxo ao plan e argumentou que Alcib\u00edades se preocupaba m\u00e1is da oligarqu\u00eda proposta que da democracia tradicional. A participaci\u00f3n na trama doutro xeneral, Tras\u00edbulo, queda pouco clara.\nEstes oficiais da frota ateniense constitu\u00edron un grupo de conspiradores, pero enfront\u00e1ronse coa oposici\u00f3n da maior\u00eda dos soldados e mari\u00f1eiros; pero estes calm\u00e1ronse ao final \"polo panorama vantaxoso do soldo do rei\". Os conxurados reun\u00edronse e dispux\u00e9ronse a enviar a Pisandro e a outros como embaixadores a Atenas para que tratasen do regreso de Alcib\u00edades e a abolici\u00f3n da democracia na cidade, e para facer a Tisafernes amigo dos atenienses.\nFr\u00ednico, temendo que se Alcib\u00edades volv\u00eda do exilio hab\u00edase vingar del por p\u00f3r obst\u00e1culos ao seu regreso, enviou unha mensaxe secreta a Ast\u00edoco, o navarco dos lacedemonios, para lle dicir que Alcib\u00edades estaba a arruinar a s\u00faa causa procurando aos atenienses a amizade de Tisafernes e inform\u00e1ndoo de todos os demais detalles da conxura. \nA Ast\u00edoco nin sequera se lle ocorreu tomar represalias contra Alcib\u00edades sen\u00f3n que, pola contra, se dirixiu a Magnesia e comunicoulles a Alcib\u00edades e Tisafernes a carta de Fr\u00ednico. Alcib\u00edades enviou inmediatamente unha carta contra Fr\u00ednico aos que estaban \u00e1 fronte do ex\u00e9rcito en Samos, comunic\u00e1ndolles o que fixera e ped\u00edndolles que o condenasen \u00e1 morte. Ent\u00f3n Fr\u00ednico, en grav\u00edsimo perigo por mor da denuncia, enviou de novo unha mensaxe a Ast\u00edoco na que, tras reprocharlle que non gardase o segredo da s\u00faa primeira mensaxe, lle manifestaba que ofrec\u00eda aos peloponesos a posibilidade de destru\u00edr toda a frota ateniense en Samos, contando con que Samos non estaba amurallada. Ast\u00edoco denunciou tam\u00e9n isto a Alcib\u00edades. Pero como Fr\u00ednico esperaba, comunicou ao ex\u00e9rcito que o inimigo \u00eda atacar o campamento ao non estar Samos amurallada e que era preciso fortificala canto antes. Cando chegou a carta de Alcib\u00edades na que se dic\u00eda que o ex\u00e9rcito fora traizoado por Fr\u00ednico e que o inimigo \u00eda atacar, xulgouse que Alcib\u00edades non era digno de cr\u00e9dito e que informado con anticipaci\u00f3n dos plans do inimigo, trataba de acusar a Fr\u00ednico de complicidade.\nA pesar destes sucesos, Pisandro e os outros representantes dos conspiradores chegaron a Atenas e falaron ante o pobo, po\u00f1endo a Alcib\u00edades e as s\u00faas promesas no centro da cuesti\u00f3n. Tras a oposici\u00f3n inicial a que se reformase a democracia e dos adversarios de Alcib\u00edades que aduc\u00edan que non deb\u00eda volver do exilio quen violara as leis, os Eum\u00f3lpidas e os C\u00e9rices invocaban os misterios de Eleusis, que foran a causa do seu desterro. Pisandro preguntoulles se ti\u00f1an algunha esperanza de salvar \u00e1 cidade cando os peloponesos ti\u00f1an prestas ao combate un n\u00famero de naves non inferior ao seu e contaban con m\u00e1is cidades aliadas e contaban co apoio econ\u00f3mico de Tisafernes e o rei persa. O pobo abrigou a esperanza dunha reforma ulterior da constituci\u00f3n e a \"ekkles\u00eda\" decretou que partise unha delegaci\u00f3n formada por Pisandro e outros dez cidad\u00e1ns (seguramente un por tribo, de acordo co costume) para negociar con Tisafernes e Alcib\u00edades. O pobo relevou do seu cargo a Fr\u00ednico e ao seu colega Escir\u00f3nides, e enviou no seu lugar como estrategos ao mando da frota a Diomedonte e a Le\u00f3n.\nNese momento, o plan de Alcib\u00edades tropezou cun grande obst\u00e1culo. Tisafernes non chegar\u00eda a un acordo neses termos, preferindo seguir a s\u00faa pol\u00edtica de neutralidade. Como Kagan apunta, Tisafernes era un xefe prudente e reco\u00f1ecera as vantaxes de desgastar a cada bando sen a participaci\u00f3n persa directa. Alcib\u00edades deuse conta disto, pero como non quer\u00eda que os atenienses cresen que era incapaz de persuadir ao persa, presentoulles unhas dur\u00edsimas esixencias deste a cambio do seu apoio (como que se lle cedese Xonia e outras illas e territorios e o dereito do rei persa de constru\u00edr naves e de navegar ao longo das costas do territorio do Exeo do propio rei) de forma que puidese argumentar que el o convenceu pero eran os atenienses os que non quixeran ceder. Finalizou a terceira reuni\u00f3n na corte persa coa cesi\u00f3n dos atenienses a gran parte das pretensi\u00f3ns, e a ruptura das negociaci\u00f3ns. A\u00ednda que os enviados estaban moi enfadados coas esixencias persas, tam\u00e9n consideraban que Alcib\u00edades os enganara, e que poder\u00eda ter logrado o acordo de querelo realmente. Este fracaso puxo fin \u00e1s negociaci\u00f3ns entre os conspiradores e Alcib\u00edades. Como este non lograra cumprir a s\u00faa parte do acordo sen a esixencia de concesi\u00f3ns exorbitantes por parte de Atenas, abandonaron os seus plans de restauralo en Atenas.\nRestituci\u00f3n como xeneral ateniense.\nA pesar do fracaso das negociaci\u00f3ns, os conspiradores conseguiron derrocar a democracia e impor o goberno olig\u00e1rquico dos Catrocentos. En Samos, mentres tanto, aqueles samios que se sublevaron contra os arist\u00f3cratas e que formaron o partido popular, cambiaron de orientaci\u00f3n e, persuadidos por Pisandro e polos conxurados atenienses que estaban en Samos, organizaron unha conspiraci\u00f3n dunhas trescentas persoas, matando a Hip\u00e9rbolo, en colaboraci\u00f3n con Carmino, un dos estrategos, dando as\u00ed unha proba de lealdade. Con todo, os samios da maior\u00eda popular denunciaron o que se estaba preparando aos estrategos atenienses Le\u00f3n e Diomedonte, as\u00ed como tam\u00e9n ao trierarca Tras\u00edbulo e ao hoplita Trasilo. Coa axuda destes homes e os soldados atenienses en xeral, os dem\u00f3cratas de Samos puideron derrotar aos Trescentos oligarcas samios, dando morte a uns trinta dos Trescentos e condenando ao desterro aos tres respons\u00e1beis principais, sen tomar represalias contra os demais. As tropas atenienses en Samos reun\u00edronse nunha asemblea pol\u00edtica, derrocaron aos seus xenerais, e elixiron uns novos, inclu\u00edndo a Tras\u00edbulo e a Trasilo. O ex\u00e9rcito, alegando que non se rebelou contra a cidade sen\u00f3n que fora a cidade a que se rebelou contra el, decidiu porse de parte da democracia mentres prosegu\u00eda a guerra contra Esparta.\nUn tempo despois, Tras\u00edbulo convenceu aos soldados no curso dunha asemblea de que votasen a repatriaci\u00f3n e a impunidade de Alcib\u00edades, unha pol\u00edtica que apoiara desde antes do golpe de estado. Daquela navegou para atoparse con Tisafernes e trouxo a Alcib\u00edades a Samos, convencido de que a \u00fanica posibilidade de salvar a Atenas era que Tisafernes se pasase ao seu bando, e crendo que Alcib\u00edades ti\u00f1a grande influencia sobre Tisafernes. Plutarco afirma que o ex\u00e9rcito pediu o env\u00edo de Alcib\u00edades para usar a s\u00faa axuda para depor aos tiranos en Atenas. Pola s\u00faa banda, Kagan argumenta que esta restituci\u00f3n foi unha decepci\u00f3n para Alcib\u00edades, que estivera esperando un glorioso regreso \u00e1 cidade de Atenas, pero atopouse con que unicamente fora restaurado no mando da frota rebelde, onde lle foi concedida a inmunidade \"protex\u00e9ndoo polo momento, pero sen garant\u00edas para o futuro\"; ademais, a restituci\u00f3n, que Alcib\u00edades esperara obter grazas ao seu propio prestixio e influencia, conseguiuna, en realidade, a trav\u00e9s do patrocinio de Tras\u00edbulo.\nNo seu primeiro discurso aos soldados reunidos, Alcib\u00edades queixouse amargamente sobre as circunstancias do seu exilio, pero a maior parte do discurso consistiu en se xactar da s\u00faa influencia sobre Tisafernes. Os motivos principais do seu discurso foron atemorizar aos oligarcas de Atenas e incrementar o seu cr\u00e9dito no ex\u00e9rcito de Samos. Ao escoitar o seu discurso, as tropas elix\u00edrono xeneral inmediatamente, xunto a Tras\u00edbulo e outros. De feito, exaltounos tanto que propuxeron partir deseguido rumbo ao Pireo e atacar aos oligarcas de Atenas. Foron principalmente Alcib\u00edades e Tras\u00edbulo quen acougaron ao pobo e lles mostraron a tolemia desta proposta, que provocar\u00eda a guerra civil e ter\u00eda conducido \u00e1 derrota de Atenas. Pouco despois da restituci\u00f3n de Alcib\u00edades como xeneral ateniense, o goberno dos Catrocentos foi derrocado e substitu\u00eddo por unha oligarqu\u00eda m\u00e1is ampla, que ceder\u00eda o paso de novo \u00e1 democracia.\nAo pouco tempo, Alcib\u00edades navegou para negociar con Tisafernes cun destacamento de naves. Segundo Plutarco, o suposto prop\u00f3sito desta misi\u00f3n foi deter \u00e1 frota persa que acud\u00eda a axudar aos peloponesos. Tuc\u00eddides est\u00e1 de acordo con Plutarco en que a frota persa estaba en Aspendo e que Alcib\u00edades dixo \u00e1s tropas que conseguir\u00eda traer \u00e1 frota e que cambiase de bando ou que lograr\u00eda impedir a s\u00faa chegada; pero Tuc\u00eddides especula que a raz\u00f3n real foi facer alarde da s\u00faa nova posici\u00f3n con Tisafernes e tratar de ga\u00f1ar algunha influencia real sobre el. Segundo o historiador, Alcib\u00edades sab\u00eda desde hab\u00eda tempo a intenci\u00f3n de Tisafernes de non traer as naves, e quer\u00eda desacreditalo o m\u00e1is pos\u00edbel aos ollos dos espartanos, pola amizade que manti\u00f1a con el e cos atenienses, e obrigalo a unirse ao seu lado.\nBatallas de Abidos e C\u00edcico.\nAlcib\u00edades foi restitu\u00eddo polo \"r\u00e9xime intermedio\" dos Cinco Mil, o goberno que sucedeu ao dos Catrocentos en 411 a.C., pero \u00e9 m\u00e1is prob\u00e1bel que esperase, en realidade, at\u00e9 407 a.C., para regresar \u00e1 cidade. Plutarco dinos que, a\u00ednda que a s\u00faa restituci\u00f3n xa fora aprobada na moci\u00f3n de Critias, un aliado pol\u00edtico seu, Alcib\u00edades decidiu volver con honras. Doutra banda, a\u00ednda que este era indubidabelmente o seu obxectivo, era de novo simplemente un medio para conseguir un fin: evitar o xu\u00edzo ao seu regreso a Atenas.\nO seguinte rol importante que levar\u00eda a cabo na guerra ocorrer\u00eda na batalla de Abidos. Alcib\u00edades quedou atrasado en Samos cunha pequena forza, mentres Tras\u00edbulo e Trasilo conduciron a maior parte da frota ao Helesponto. Durante este per\u00edodo, Alcib\u00edades conseguiu recadar di\u00f1eiro de Caria e a zona veci\u00f1a, co cal pod\u00eda pagar aos remeiros e lograr o seu favor. Despois da vitoria ateniense en Cinosema, ambas as frotas convocaron aos seus barcos dos arredores do Exeo e reun\u00edronse para o que poder\u00eda ser unha pr\u00f3xima batalla decisiva.\nMentres Alcib\u00edades a\u00ednda estaba de cami\u00f1o, as d\u00faas frotas chocaron en Abidos, onde os peloponesos estableceran a s\u00faa principal base naval. A batalla estivo igualada e desencadeouse con furia moito tempo, pero a balanza inclinouse cara aos atenienses cando Alcib\u00edades arremeteu no Helesponto con 18 trirremes. O s\u00e1trapa persa Farnabazo, que substitu\u00edra a Tisafernes como patrocinador da frota peloponesa, desprazara o seu ex\u00e9rcito de terra \u00e1 beira para defender as embarcaci\u00f3ns e os mari\u00f1eiros que vararan os seus barcos. Soamente a axuda do ex\u00e9rcito persa e o navegar de noite salvou \u00e1 frota peloponesa da completa destruci\u00f3n.\nPouco despois da batalla, Tisafernes chegara ao Helesponto e Alcib\u00edades deixou a frota en Sestos para reunirse con el, lev\u00e1ndolle agasallos e esperando unha vez m\u00e1is tentar ga\u00f1arse ao gobernador persa. Evidentemente Alcib\u00edades xulgara mal o seu prestixio co s\u00e1trapa, e foi arrestado \u00e1 s\u00faa chegada. Ao cabo dun mes liberar\u00edase e retomar\u00eda o mando. Agora era obvio, con todo, que non ti\u00f1a ningunha influencia cos persas, polo que desde agora a s\u00faa autoridade depender\u00eda do que en realidade puidese lograr en lugar do que prometese facer.\nDespois dunha pausa de varios meses na que os peloponesos constru\u00edron novas embarcaci\u00f3ns e os atenienses cercaron cidades e recadaron di\u00f1eiro en todo o Exeo, a seguinte batalla naval tivo lugar na primavera de 410\u00a0a.\u00a0C. en C\u00edcico. Alcib\u00edades fora obrigado a navegar desde Sestos a Cardia para protexer a s\u00faa pequena frota da reconstru\u00edda armada peloponesa, pero tan pronto como se reuniu al\u00ed a frota ateniense completa, os seus comandantes lev\u00e1rono a C\u00edcico, onde os atenienses localizaron que Farnabazo e M\u00edndaro, o comandante da frota peloponesa, estaban a tramar o seu pr\u00f3ximo movemento xuntos. Oculta pola tormenta e a escuridade, a forza ateniense combinada chegou \u00e1s inmediaci\u00f3ns sen ser descuberta polos peloponesos. Nese momento os atenienses idearon un complot para sacar ao inimigo \u00e1 batalla. Segundo Diodoro de Sicilia, Alcib\u00edades avanzou cunha pequena escuadra para sacar aos espartanos da batalla, e, despois de enganar a M\u00edndaro con este truco, as escuadras de Tras\u00edbulo e Ter\u00e1menes chegaron para reunirse con el, cortando a retirada espartana.\nA frota espartana sufriu graves perdas na fuxida, e chegou \u00e1 beira cos atenienses pis\u00e1ndolles os tal\u00f3ns. As tropas de Alcib\u00edades, conducindo a persecuci\u00f3n ateniense, atracaron e tentaron levar as embarcaci\u00f3ns espartanas mar dentro. Os peloponesos loitaron para impedir que os seus barcos fosen remolcados, e as tropas de Farnabazo acudiron na s\u00faa axuda. Tras\u00edbulo desembarcou a s\u00faa propia forza para aliviar temporalmente a presi\u00f3n sobre Alcib\u00edades, e mentres tanto ordenou a Ter\u00e1menes que se unise \u00e1s forzas de terra atenienses pr\u00f3ximas e que as trouxese para reforzar aos mari\u00f1eiros e ao ex\u00e9rcito naval na praia. Os espartanos e os persas, atafegados pola chegada de m\u00faltiples forzas desde varias direcci\u00f3ns, foron derrotados e escorrentados, e os atenienses capturaron todas os barcos espartanos que non foron destru\u00eddos. Unha carta enviada a Esparta por Hip\u00f3crates, vicealmirante baixo M\u00edndaro, foi interceptada e levada a Atenas; dic\u00eda o que segue: \"Os barcos est\u00e1n perdidos. M\u00edndaro morreu. Os homes est\u00e1n famentos. Non sabemos que facer\". Pouco tempo despois, Esparta fixo unha petici\u00f3n de paz, pero os seus termos foron rexeitados polos atenienses.\n\u00c9xitos militares adicionais.\nDespois da s\u00faa vitoria, Alcib\u00edades e Trasilo empezaron o asedio de Calced\u00f3n en 409\u00a0a.\u00a0C. cunhas 190 naves. A\u00ednda que incapaz de conseguir unha vitoria decisiva ou inducir a que a cidade se rendese, Alcib\u00edades foi capaz de ga\u00f1ar unha pequena batalla t\u00e1ctica terrestre f\u00f3ra das portas da cidade e Ter\u00e1menes conclu\u00edu un acordo cos calcedonios. M\u00e1is tarde conclu\u00edron unha alianza temporal con Farnabazo, que asegurou algo do moito di\u00f1eiro necesitado de forma urxente polo ex\u00e9rcito, pero a pesar disto Alcib\u00edades viuse obrigado a partir en procura de m\u00e1is bot\u00edn para pagar aos soldados e remeiros da frota.\nEn busca destes fondos viaxou ao Quersoneso Tracio e atacou Selimbria. Conspirou cun partido proateniense dentro da cidade e ofreceu aos selimbrios termos razoables \u00e1 vez que impuxo unha estrita disciplina para que visen que estaban baixo vixilancia. Non causou dano alg\u00fan \u00e1 cidade, sen\u00f3n que simplemente tomou unha cantidade de di\u00f1eiro dela, puxo unha gornici\u00f3n dentro e partiu. Unha evidencia epigr\u00e1fica indica que os selimbrios entregaron ref\u00e9ns ata que o tratado fose ratificado en Atenas. A s\u00faa acci\u00f3n \u00e9 xulgada como h\u00e1bil polos historiadores, debido a que aforrou tempo, recursos, e vidas e a\u00ednda as\u00ed conseguiu completamente o seu obxectivo.\nDesde aqu\u00ed Alcib\u00edades uniuse ao sitio de Bizancio ao mesmo tempo que Ter\u00e1menes e Trasilo. Unha parte dos cidad\u00e1ns da cidade, desmoralizada e famenta, decidiu entregar a cidade a Alcib\u00edades en termos similares aos que os selimbrios recibiran. Ao aceptar, pola noite os defensores deixaron os seus postos e os atenienses atacaron a gornici\u00f3n peloponesa da cidade e aos barcos do porto. A parte de cidad\u00e1ns que se mantivo leal aos peloponesos pelexaron tan salvaxemente que Alcib\u00edades fixo p\u00fablica unha declaraci\u00f3n en metade da loita na que garant\u00eda a s\u00faa seguridade, co que logrou persuadir ao resto de cidad\u00e1ns de unirse aos atenienses contra a gornici\u00f3n peloponesa, que foi case totalmente destru\u00edda.\nRegreso a Atenas, destituci\u00f3n e morte.\nRegreso a Atenas.\nFoi no per\u00edodo subseguinte a estes \u00e9xitos que Alcib\u00edades resolveu ao final regresar a Atenas na primavera de 407\u00a0a.\u00a0C. Como consecuencia das s\u00faas vitorias recentes, Alcib\u00edades foi extremadamente coidadoso no seu regreso, consciente dos cambios no goberno, os cargos que a\u00ednda o preocupaban a\u00ednda, e o gran prexu\u00edzo que causara a Atenas. Por tanto, Alcib\u00edades, en lugar de ir directo a casa, foi a Samos primeiro para recoller 20 naves e continuou con elas at\u00e9 o golfo Cer\u00e1mico onde recadou 100 talentos. Navegou finalmente at\u00e9 Giti\u00f3n para facer investigaci\u00f3ns, en parte sobre os preparativos dos espartanos al\u00ed, e en parte sobre os sentimentos en Atenas sobre o seu regreso. As s\u00faas investigaci\u00f3ns asegur\u00e1ronlle que a cidade estaba disposta a reconciliarse con el e que os seus amigos \u00edntimos urx\u00edanlle a que regresase.\nPor tanto, finalmente navegou at\u00e9 o Pireo onde a multitude reuniuse desexando ver ao famoso Alcib\u00edades. Entrou no porto cheo de medo, ata que viu ao seu primo e outros dos seus amigos e co\u00f1ecidos, que o convidaron a que atracase. Ao chegar a terra foi recibido cunha benvida triunfal. Con todo, alg\u00fans viron un mal presaxio no feito de que regresara a Atenas cando se estaba en plena celebraci\u00f3n da cerimonia dos Plinterias (a festa onde a antiga estatua de Atenea se limpaba). Este era considerado como o d\u00eda m\u00e1is desafortunado do ano para emprender algo de importancia, e os seus inimigos tomaron nota disto e tiv\u00e9rono presente para unha futura ocasi\u00f3n.\nTodos os procesos penais contra el foron cancelados e os cargos de blasfemia foron oficialmente retirados. Alcib\u00edades foi capaz de facer valer a s\u00faa piedade e aumentar a moral ateniense dirixindo a procesi\u00f3n solemne a Eleusis (para a celebraci\u00f3n dos misterios de Eleusis) por terra por primeira vez desde que os espartanos ocuparan Decelia. Durante os anos anteriores a procesi\u00f3n fora substitu\u00edda por unha viaxe por mar, pero ese ano Alcib\u00edades utilizou un destacamento de soldados para escoltar a procesi\u00f3n tradicional. Os seus bens f\u00f3ronlle devoltos e a \"ekkles\u00eda\" elixiuno xeneral (estratego) con poderes exclusivos en terra e mar.\nDerrota de Notio.\nEn 406\u00a0a.\u00a0C. Alcib\u00edades sa\u00edu de Atenas con 1.500 hoplitas e 100 barcos. Fracasou ao tomar Andros e logo foi a Samos. Despois trasladouse a Notio, para vixiar m\u00e1is de preto \u00e1 frota inimiga estacionada en \u00c9feso. Mentres tanto Tisafernes fora substitu\u00eddo por Ciro (un parente de Dar\u00edo II de Persia) quen decidiu axudar aos peloponesos economicamente. Estes novos ingresos empezaron a atraer a desertores dos atenienses cara \u00e1 mari\u00f1a espartana. Ademais, os espartanos substitu\u00edran a M\u00edndaro por Lisandro, un almirante moi capaz. Estes factores permitiron o r\u00e1pido crecemento da frota peloponesa a expensas da ateniense. En busca de fondos e necesitando forzar outra batalla decisiva, Alcib\u00edades deixou Notio e navegou para axudar a Tras\u00edbulo no asedio de Focea. Alcib\u00edades era consciente de que a frota espartana estaba preto, as\u00ed que deixou case oitenta barcos para vixialos baixo o mando do seu temoneiro persoal, Ant\u00edoco, a quen dera ordes expresas de non atacar. Ant\u00edoco desobedeceu ao seu xeneral e esforzouse por involucrar a Lisandro nunha batalla imitando as t\u00e1cticas usadas en C\u00edcico. A situaci\u00f3n en Notio, con todo, era radicalmente diferente \u00e1 de C\u00edcico; os atenienses non posu\u00edan o elemento sorpresa, e Lisandro estivera ben informado das caracter\u00edsticas da frota inimiga a trav\u00e9s dos desertores. Tras un s\u00fabito ataque espartano, o trirreme de Ant\u00edoco foi afundido e Ant\u00edoco mesmo morreu; o resto de barcos de reclamo foron perseguidos precipitadamente mentres regresaban a Notio, onde a forza ateniense principal foi colleita desprevida pola chegada repentina de toda a frota espartana. Na loita que tivo lugar a continuaci\u00f3n, Lisandro obtivo unha vitoria total. Alcib\u00edades regresou e tentou desesperadamente contrarrestar a derrota de Notio anot\u00e1ndose outra vitoria, pero Lisandro non pod\u00eda ser obrigado a atacar a frota outra vez.\nAo final, a responsabilidade da derrota recaeu sobre Alcib\u00edades e os seus inimigos aproveitaron a oportunidade para atacalo e desposu\u00edlo do mando, a\u00ednda que alg\u00fans eruditos modernos cren que Alcib\u00edades foi inxustamente culpado polo erro de Ant\u00edoco. Diodoro comenta isto: \u00abAdemais do seu erro en Notio, Alcib\u00edades foi licenciado polas falsas acusaci\u00f3ns interpostas contra el polos seus inimigos\u00bb. Segundo Antony Andrewes, catedr\u00e1tico de historia antiga, as esaxeradas esperanzas producidas polos seus \u00e9xitos do ver\u00e1n previo crearan un elemento decisivo para a s\u00faa ca\u00edda. Por conseguinte, Alcib\u00edades condenouse ao exilio. Nunca m\u00e1is regresou a Atenas, navegou ao norte, \u00e1s s\u00faas posesi\u00f3ns nos castelos do Quersoneso tracio, que asegurara durante a s\u00faa estancia no Helesponto. As implicaci\u00f3ns da derrota eran graves para Atenas. A\u00ednda que a derrota fora menor, ocasionou o retiro non s\u00f3 de Alcib\u00edades sen\u00f3n tam\u00e9n dos seus aliados como Tras\u00edbulo, Ter\u00e1menes e Critias. Estes eran probablemente os comandantes m\u00e1is capaces que Atenas ti\u00f1a nesa \u00e9poca e a s\u00faa retirada axudar\u00eda \u00e1 rendici\u00f3n ateniense soamente dous anos despois da s\u00faa completa derrota en Egosp\u00f3tamos.\nMorte.\nNos acontecementos previos \u00e1 batalla de Egosp\u00f3tamos, a\u00ednda que Alcib\u00edades xa non estaba ao mando, no \u00faltimo feito testemu\u00f1ado da s\u00faa carreira, tentou, inutilmente, advertir aos estrategos atenienses do desastre que se aveci\u00f1aba: a frota estaba estacionada nunha praia, nun sitio estratexicamente desvantaxoso e lonxe de calquera cidade onde atopar provisi\u00f3ns. Aconselloulles, xa que se aprovisionaban en Sestos, que trasladasen al\u00ed a frota, onde ademais dispu\u00f1an dun porto. Diodoro, con todo, non menciona este consello, arg\u00fcindo que Alcib\u00edades ofreceu axuda aos xenerais a cambio dunha parte do mando. En calquera caso, os xenerais atenienses \u00abpensando que en caso de derrota poder\u00edan ser considerados culpables e que en caso de vitoria poder\u00eda serlle atribu\u00edda a Alcib\u00edades\u00bb, mand\u00e1ronlle marchar. D\u00edas despois a frota ser\u00eda aniquilada por Lisandro.\nDespois da batalla de Egosp\u00f3tamos, Alcib\u00edades cruzou o Helesponto e refuxiouse en Frixia, co obxecto de conseguir a axuda de Artaxerxes II contra Esparta. Pero os espartanos induciron a Farnabazo a que o deixase apartado. Segundo Plutarco, Lisandro enviou a un representante a Farnabazo para que enviase ao seu irm\u00e1n a Frixia onde Alcib\u00edades estaba a vivir coa s\u00faa amante, Timandra. En 404\u00a0a.\u00a0C., cando estaba a piques de sa\u00edr cara \u00e1 corte persa, a s\u00faa residencia foi rodeada e incendiada. Vendo que non ti\u00f1a ningunha oportunidade de escapar lanzouse precipitadamente sobre os seus asasinos, daga en man, e morreu cribado por unha choiva de frechas.\nSegundo Cornelio Nepote, Timandra \u00abcubriu o corpo de Alcib\u00edades co seu propio vestido e incinerouno morto, coas mesmas chamas do incendio da casa\u00bb.\nSegundo outras fontes nin Lisandro nin Farnabazo foron culpables da morte de Alcib\u00edades sen\u00f3n el mesmo, pois seduciu a unha moza, cuxos irados irm\u00e1ns incendiaron a casa de Alcib\u00edades, e mat\u00e1rono cos seus arcos cando tentaba escapar do lume.\nValoraci\u00f3ns.\nCarreira pol\u00edtica.\nNa Grecia antiga Alcib\u00edades era unha figura polarizada. Tuc\u00eddides reprende ao estadista ateniense pola s\u00faa conduta pol\u00edtica e os seus motivos. Segundo o historiador, Alcib\u00edades, ao ser \"sumamente ambicioso\", propuxo a expedici\u00f3n a Sicilia para \"obter riqueza e reputaci\u00f3n por medio dos seus \u00e9xitos\". Alcib\u00edades \u00e9 considerado responsable por Tuc\u00eddides da destruci\u00f3n de Atenas, debido a que \"os seus h\u00e1bitos ofenderon a todo o mundo e causaron que entregasen os asuntos a outras mans, e as\u00ed non tardou moito en arruinar a cidade\". Plutarco consid\u00e9rao como \"o menos escrupuloso e m\u00e1is imprudente dos seres humanos\". Doutra banda, Diodoro argumenta que era \"de pensamentos brillantes e decidido a grandes empresas\". Sharon Press da Brown University sinala que Xenofonte recalca os servizos de Alcib\u00edades ao estado, en lugar do dano que causou. Dem\u00f3stenes defende os logros de Alcib\u00edades, dicindo que tomara as armas pola democracia, manifestando o seu patriotismo, non mediante obsequios ou di\u00f1eiro ou mediante discursos, sen\u00f3n polo servizo persoal. Para Dem\u00f3stenes e outros oradores, Alcib\u00edades personificou a figura do grande home dos gloriosos d\u00edas da democracia ateniense e converteuse nun s\u00edmbolo ret\u00f3rico. Un dos discursos de Is\u00f3crates', pronunciado sobre o fillo de Alcib\u00edades, argumenta que o estadista merec\u00eda a gratitude dos atenienses polo servizo que lles outorgou Lisias, por outra banda, argumentou nun dos seus discursos que os atenienses deb\u00edan mirar a Alcib\u00edades como un inimigo porque a tenor xeral da s\u00faa vida, \"paga con inxurias a axuda dos seus amigos\".\nNa \"Constituci\u00f3n dos atenienses\", Arist\u00f3teles non incl\u00fae a Alcib\u00edades na lista dos mellores pol\u00edticos atenienses, pero en \"Anal\u00edtica Posterior\" argumenta que as caracter\u00edsticas dun home orgulloso como Alcib\u00edades son ecuanimidade ante os avatares do destino e intolerancia ante a deshonra. Alcib\u00edades provocou temor nos seus contempor\u00e1neos en canto \u00e1 seguridade de orde pol\u00edtica. Por tanto, And\u00f3cides dixo del que \"non ten por conveniente compasarse el mesmo a cumprir coas leis da cidade, sen\u00f3n que o fagades v\u00f3s \u00e1 s\u00faa propia conduta\". A principal descrici\u00f3n do home de estado ateniense d\u00e1a Cornelio Nepote na s\u00faa obra \"Vidas\", di que Alcib\u00edades \"superou a todos os atenienses en nobreza e dignidade de vida\".\nIncluso hoxe Alcib\u00edades divide aos estudosos. Para Malcolm McGregor, o antigo xefe do departamento de cl\u00e1sicas na Universidade da Columbia Brit\u00e1nica, Alcib\u00edades eran bastante m\u00e1is un xogador perspicaz que un simple oportunista. Evangelos P. Fotiadis, un prominente fil\u00f3logo grego, afirma que Alcib\u00edades eran \"un diplom\u00e1tico de primeira clase\" e ti\u00f1a \"enorme habilidade\". Con todo a s\u00faa forza espiritual non estaba equilibrada coa s\u00faa magn\u00edfica mente e tivo a mala sorte de levar a un pobo susceptible \u00e1 demagoxia. K. Paparrigopoulos, o principal historiador grego moderno, subli\u00f1a as s\u00faas \"virtudes espirituais\" e comp\u00e1rao con Tem\u00edstocles, pero afirma que todos eses dons crearon un \"traidor, un home audaz e imp\u00edo\". Walter Ellis cre que as s\u00faas acci\u00f3ns foron escandalosas, pero foron levadas a cabo con brillantez. Pola s\u00faa banda, David Gribble afirma que as acci\u00f3ns de Alcib\u00edades en contra da s\u00faa cidade foron incomprendidas e cre que a \"tensi\u00f3n que levou a Alcib\u00edades a romper coa cidade estaba entre o puramente persoal e os principios c\u00edvicos\". Russell Meiggs, un antigo historiador brit\u00e1nico, afirma que o estadista ateniense carec\u00eda completamente de escr\u00fapulos a pesar do seu grande encanto e brillantes habilidades. Segundo Meiggs, as s\u00faas acci\u00f3ns foron ditadas por motivos ego\u00edstas e a s\u00faa inimizade, de feito, con Cle\u00f3n de Atenas e os seus sucesores socavou Atenas. O mesmo erudito subli\u00f1a o feito de que \"o seu exemplo de axitada e indisciplinada ambici\u00f3n reforzou o cargo incoado contra S\u00f3crates\". Incluso os m\u00e1is cr\u00edticos, Athanasios G. Platias e Constantinos Koliopoulos, catedr\u00e1ticos de estudos estrat\u00e9xicos e pol\u00edtica internacional, declaran que os propios argumentos de Alcib\u00edades \"deben ser suficientes para eliminar a noci\u00f3n de que Alcib\u00edades era un gran estadista, como algunhas persoas a\u00ednda creen\".\nLogros militares.\nA pesar dos seus comentarios cr\u00edticos, Tuc\u00eddides admite nunha breve digresi\u00f3n que \"publicamente a s\u00faa conduci\u00f3n da guerra era tan boa como poder\u00eda desexarse\". Diodoro e Dem\u00f3stenes consid\u00e9rano un gran xeneral. Segundo Fotiadis, Alcib\u00edades era un xeneral invencible e, onde queira que f\u00f3ra, a vitoria segu\u00edalle. Fotiadis cre que se dirixise o ex\u00e9rcito en Sicilia, os atenienses evitar\u00edan o desastre e, se os seus compatriotas seguisen o seu consello en Egosp\u00f3tamos, Lisandro perder\u00eda e Atenas gobernar\u00eda Grecia. Por outra banda, Paparrigopoulos cre que a expedici\u00f3n siciliana, incitada por Alcib\u00edades, foi un erro estrat\u00e9xico. De acordo con Paparrigopoulos, Platias e Koliopoulos subli\u00f1an o feito de que a expedici\u00f3n siciliana foi unha metedura de pata estrat\u00e9xica de primeira magnitude, resultante dunha actitude \"fr\u00edvola e unha incrible subestimaci\u00f3n do inimigo\". Pola s\u00faa banda, Angelos Vlachos, un acad\u00e9mico grego, subli\u00f1a o constante interese de Atenas por Sicilia como a orixe da guerra. Segundo Vlachos a expedici\u00f3n non tivo nada de extravagante ou aventurado e constitu\u00eda unha decisi\u00f3n estrat\u00e9xica sensata sobre a base das aspiraci\u00f3ns atenienses tradicionais. Vlachos afirma que Alcib\u00edades xa concibira un plan m\u00e1is amplo: conquistar o Occidente enteiro. El pensaba conquistar Cartago e Libia, logo atacar Italia e, despois de ga\u00f1ar estes, facerse con Italia e o Peloponeso. A decisi\u00f3n inicial da \"ekkles\u00eda\" proporcionou unha razoable forza militar, que m\u00e1is tarde foi irrazoable e custosa polas esixencias de Nicias. Kagan critica a Alcib\u00edades por non deixar de reco\u00f1ecer que o gran tama\u00f1o da expedici\u00f3n ateniense minou o esquema diplom\u00e1tico sobre o que a s\u00faa estratexia se baseaba.\nKagan cre que mentres Alcib\u00edades era un comandante de habilidade considerable, non era ning\u00fan xenio militar, e a s\u00faa confianza e ambici\u00f3ns foron m\u00e1is al\u00f3 da s\u00faa destreza. Foi capaz de importantes erros e erros de c\u00e1lculo serios. Kagan argumenta que en Notio, Alcib\u00edades cometeu un grave erro ao deixar a frota en mans dun oficial inexperto, e que a maior\u00eda do m\u00e9rito de parte da brillante vitoria en C\u00edcico debe ser asignado a Tras\u00edbulo. Neste xu\u00edzo, Kagan coincide con Cornelio Nepote, que dixo que a opini\u00f3n extravagante das habilidades de Alcib\u00edades e o valor eran a s\u00faa principal desgraza.\nPress argumenta que \"a\u00ednda que Alcib\u00edades poida ser considerado un bo xeneral pola s\u00faa actuaci\u00f3n no Helesponto, non deber\u00eda selo sobre a base da s\u00faa actuaci\u00f3n en Sicilia\", pero \"as virtudes de Alcib\u00edades como xeneral superan os seus defectos\". Os catedr\u00e1ticos David McCann e Barry Strauss tentan unha comparaci\u00f3n entre Alcib\u00edades e Douglas MacArthur, sinalando que \"\u00e1mbolos dous homes destacaron como xefes militares aos que unha aura de misterio envolveu\".\nHabilidade oratoria.\nPlutarco afirma que \"Alcib\u00edades era un h\u00e1bil orador ademais dos seus outros talentos\" mentres que Teofrasto argumenta que Alcib\u00edades era o m\u00e1is capacitado para descubrir e comprender o que se requir\u00eda nun caso dado. Con todo, adoitaba tropezar na metade do seu discurso, pero logo renov\u00e1bao e prosegu\u00eda. Incluso o ceceo que ti\u00f1a, que foi apuntado por Arist\u00f3fanes, fixo a s\u00faa conversaci\u00f3n persuasiva e chea de encanto. Eupolis di que foi \"pr\u00edncipe dos faladores, pero moi incapaz na oratoria\"; do que se di que \u00e9 m\u00e1is elocuente nos seus discursos privados que orando ante a \"ekkles\u00eda\". Pola s\u00faa banda, Dem\u00f3stenes subli\u00f1a o feito de que Alcib\u00edades fose considerado como \"o m\u00e1is h\u00e1bil orador do d\u00eda\". Paparrigopoulos non acepta a opini\u00f3n de Dem\u00f3stenes, pero reco\u00f1ece que o estadista ateniense pod\u00eda apoiar o seu caso suficientemente. Kagan reco\u00f1ece o seu poder ret\u00f3rico, mentres que Thomas Habinek, catedr\u00e1tico de Cl\u00e1sicas na University of Southern California, cre que o orador Alcib\u00edades parec\u00eda ser o que a s\u00faa audiencia necesitaba en calquera ocasi\u00f3n. Segundo Habinek, no campo da oratoria, o pobo respondeu \u00f3 agarimo de Alcib\u00edades co seu propio agarimo. Por tanto, o orador era \"a personificaci\u00f3n da cidade falando con, e namorada de, si mesma\". Segundo Arist\u00f3fanes Atenas anh\u00e9lao, e \u00f3diao\".\nAlusi\u00f3ns na comedia, filosof\u00eda e literatura.\nAlcib\u00edades non foi perdoado pola comedia antiga e os argumentos testemu\u00f1an un enfrontamento \u00e9pico entre Alcib\u00edades e Eupolis, moi similar ao de Arist\u00f3fanes e Cle\u00f3n. Aparece como personaxe de ficci\u00f3n en varios di\u00e1logos socr\u00e1ticos (O Banquete, Prot\u00e1goras). Plat\u00f3n presenta a Alcib\u00edades como o alumno m\u00e1is brillante de S\u00f3crates, a\u00ednda que ser\u00e1, co correr dos tempos, a ru\u00edna de Atenas. No xu\u00edzo ao que \u00e9 sometido, S\u00f3crates debe refutar o intento de culpalo polos crimes dos seus ex disc\u00edpulos, inclu\u00edndo a Alcib\u00edades. Por iso, declara na \"Apolox\u00eda\": \"Nunca fun o profesor de ningu\u00e9n\".\nTrala s\u00faa morte, Alcib\u00edades goza dunha presenza relevante na arte, aparecendo en obras medievais e renacentistas, as\u00ed como en importantes textos da literatura moderna. Contin\u00faa fascinando ao mundo contempor\u00e1neo, en particular como personaxe principal de novelas hist\u00f3ricas: por exemplo, as de Anna Bowman Dodd, Gertrude Atherton, Rosemary Sutcliff, Daniel Chavarr\u00eda, Steven Pressfield e Peter Green. \u00c9 o personaxe central na novela Viaxe a trav\u00e9s do tempo de Paul Levinson, \"The Plot To Save Socrates\", no \"Socrate\" de Erik Satie, composici\u00f3n para voz e pequena orquestra (o texto componse de pasaxes de Victor Cousin sobre as obras de Plat\u00f3n), e na novela curta \"The Gods Abandon Alcibiades\" de Joel Richards, nomeada ao Premio N\u00e9bula.\nA frase \"O can de Alcib\u00edades\" fai referencia a unha estratexia de distracci\u00f3n para desviar a atenci\u00f3n do p\u00fablico. Isto \u00e9 debido a unha an\u00e9cdota segundo a cal Alcib\u00edades cortou o rabo ao seu can en p\u00fablico e cando lle preguntaron o porqu\u00e9 de tan absurdo comportamento contestou que, mentres falaban do seu can, non falaban das arbitrariedades e corrupci\u00f3ns do seu goberno."}
{"id": "342329", "revid": "15490", "url": "https://gl.wikipedia.org/wiki?curid=342329", "title": "Ex\u00e9rcito espartano", "text": "O ex\u00e9rcito espartano era a forza militar da cidade estado de Esparta, unha das m\u00e1is importantes na historia da Grecia antiga. O ex\u00e9rcito constitu\u00eda o alicerce principal do estado espartano, no cal a primeira e principal obrigaci\u00f3n dos seus cidad\u00e1ns era converterse en bos soldados.\nSometidos \u00f3 adestramento militar dende a nenez, os soldados espartanos eran os m\u00e1is disciplinados, formados e temidos da Grecia antiga. Nos intres de maior apoxeo de Esparta, entre os s\u00e9culos -VI e -IV, estaba aceptado o feito de que \"un soldado espartano val\u00eda o que varios homes de calquera outra polis\".\nOrganizaci\u00f3n do ex\u00e9rcito.\nEstrutura social.\nOs cidad\u00e1ns de Esparta (tam\u00e9n co\u00f1ecidos como os \u00ablacedemonios\u00bb) estaban divididos en tres clases. A primeira delas estaba formada polos cidad\u00e1ns plenos, co\u00f1ecidos como \"espartiatas\" ou \"homoioi\" (\u00abiguais\u00bb), que recib\u00edan unha cantidade de terra (\"kleros\") en troques do seu servizo militar. A segunda clase eran os \"periecos\", non cidad\u00e1ns de condici\u00f3n libre, xeralmente mercadores, artes\u00e1ns e mari\u00f1eiros. Esta clase, dentro do ex\u00e9rcito, constitu\u00eda a infantar\u00eda lixeira e levaba a cabo traballos militares auxiliares. A terceira e m\u00e1is numerosa clase eran os \"ilotas\", servos propiedade do estado que eran empregados para traballar a terra dos espartiatas. No s\u00e9culo -V, os ilotas tam\u00e9n eran empregados como tropas lixeiras nas escaramuzas.\nOs \"homoioi\" eran o n\u00facleo central do ex\u00e9rcito espartano: participaban na Asemblea espartana (\"Apella\") e constitu\u00edan a fonte da que se nutr\u00eda o ex\u00e9rcito para formar os seus soldados hoplitas, que compo\u00f1\u00edan a base do ex\u00e9rcito. \u00c9 m\u00e1is, os \"homoioi\" estaban obrigados por lei a s\u00f3 ser soldados, tendo prohibido aprender ou exercitarse en calquera outra actividade. En gran medida, a necesidade de manter un continuo despregue militar na sociedade espartana supo\u00f1\u00eda a obrigaci\u00f3n de manter a un n\u00famero cada vez m\u00e1is amplo de ilotas subxugados.\nUn dos principais problemas da sociedade espartana co paso do tempo foi a diminuci\u00f3n do n\u00famero de cidad\u00e1ns con plenos dereitos (oligantrop\u00eda), o cal supuxo unha ca\u00edda no n\u00famero de soldados que formaban o n\u00facleo do ex\u00e9rcito: o n\u00famero de \"homoioi\" diminu\u00edu dende os 6.000 cidad\u00e1ns existentes en -640 at\u00e9 os 1.000 de -330. Isto supuxo que os espartanos se visen obrigados a empregar hoplitas recrutados de entre os \"ilotas\",e que en ocasi\u00f3ns visen a necesidade de outorgar a liberdade a alg\u00fans deles, os \"neodamodes\", e a darlles terras nas que establecerse en troques de que cumprisen un servizo militar.\nPor outra banda, a poboaci\u00f3n de espartiatas divid\u00edase entre distintos grupos tendo en conta a s\u00faa idade. Os m\u00e1is novos (menores de 20 anos) consider\u00e1banse m\u00e1is febles por mor da s\u00faa falta de experiencia, e \u00f3s m\u00e1is maiores (m\u00e1is de 60 anos ou, en \u00e9pocas de crise, de 65) s\u00f3 eran chamados a filas en caso de emerxencia, e para defender as caravanas de subministraci\u00f3ns.\nEstrutura t\u00e1ctica.\nA principal fonte para o co\u00f1ecemento da organizaci\u00f3n do ex\u00e9rcito espartano son os escritos de Xenofonte, que admiraba \u00f3s espartanos. A s\u00faa obra \"A Constituci\u00f3n dos lacedemonios\" ofrece unha visi\u00f3n detallada do Estado e a sociedade espartana a comezos do s\u00e9culo -IV. Outros autores, como Tuc\u00eddides, tam\u00e9n ofrecen informaci\u00f3n \u00f3 respecto, a\u00ednda que non tan fiable como a dos relatos de Xenofonte, cuxa informaci\u00f3n foi obtida de primeira man.\nS\u00e1bese pouco da organizaci\u00f3n do ex\u00e9rcito anterior a esa \u00e9poca, e existe unha gran marxe para a especulaci\u00f3n. A primeira forma de organizaci\u00f3n militar e social (durante o s\u00e9culo -VII) semella que poder\u00eda ter consistido nas tres tribos (chamadas \"phylai\" e cos nomes de \"Pamphyloi\", \"Hylleis\" e \"Dymanes\") que aparecen na Segunda Guerra Mesenia (-685 a -668). Unha subdivisi\u00f3n posterior foi a \u00abfraternidade\u00bb (\"phratra\"), e tense constancia da existencia de 27, nove por cada tribo. Nalg\u00fan intre, esta divisi\u00f3n foi substitu\u00edda por cinco divisi\u00f3ns territoriais, os \"obai\" (que significa \u00abvila\u00bb) e que achegaban un \"lochos\" duns 1.000 homes cada un. Semella que este sistema a\u00ednda se empregaba nas guerras contra Persia, como pode inferirse das referencias que Her\u00f3doto fai \u00f3s \"lochoi\" na s\u00faa \"Historia\". Esparta adoptou o estilo hoplita de combate entre os anos -680 e -660.\nOs cambios que ocorreron entre as Guerras M\u00e9dicas e as Guerras do Peloponeso non se encontran documentados a\u00ednda que, segundo Tuc\u00eddides, na batalla de Mantinea do ano -418 hab\u00eda presentes sete \"lochoi\", cada un dos cales estaba dividido en catro \"pentekostyes\" de 128 homes cada un, e dezaseis \"en\u014dmotiai\" de 32, dando un total de 3.584 hombres para o ex\u00e9rcito espartano principal. A finais da Guerra, a estrutura evolucionara a\u00ednda m\u00e1is coa finalidade de combater a escaseza de soldados e para crear un sistema m\u00e1is flexible que permitise \u00f3s espartanos enviar destacamentos m\u00e1is pequenos a campa\u00f1as ou gornici\u00f3ns f\u00f3ra da s\u00faa terra natal. Segundo Xenofonte, a unidade b\u00e1sica segu\u00eda a ser a \"en\u014dmotia\", con 36 homes en tres filas de doce baixo o mando dun enomotarca (\"en\u014dmotarches\"). Dous \"en\u014dmotiai\" formaban un \"pent\u0113kostys\" de 72 homes baixo o mando dun \"pent\u0113kont\u0113r\", e dous \"pent\u0113kostyai\" agrup\u00e1banse nun \"lochos\" de 144 homes dirixidos por un \"lochagos\". Catro \"lochoi\" compo\u00f1\u00edan unha \"mora\" de 576 homes, a meirande unidade t\u00e1ctica do ex\u00e9rcito espartano, a cuxo mando se encontraba un \"polemarca\". Seis \"morai\" compo\u00f1\u00edan o ex\u00e9rcito espartano en campa\u00f1a, \u00f3s que se engad\u00edan os \"skiritai\" e os continxentes enviados por estados aliados."}
{"id": "342330", "revid": "23204", "url": "https://gl.wikipedia.org/wiki?curid=342330", "title": "Ex\u00e9rcito de Esparta", "text": ""}
{"id": "342331", "revid": "89787", "url": "https://gl.wikipedia.org/wiki?curid=342331", "title": "Lei de vagos e maleantes", "text": "A Lei de vagos e maleantes foi unha lei do c\u00f3digo penal espa\u00f1ol de 4 de agosto de 1933, referente ao tratamento de vagabundos, n\u00f3mades, proxenetas e calquera outro elemento considerado antisocial e que posteriormente foi modificada para reprimir tam\u00e9n os homosexuais. Tam\u00e9n co\u00f1ecida popularmente como a Gandula, a lei foi aprobada por consenso de todos os grupos pol\u00edticos da Segunda Rep\u00fablica para o control de esmoleiros, rufi\u00e1ns sen oficio co\u00f1ecido e proxenetas.\nPor ser unha lei que non sancionaba delitos sen\u00f3n que tentaba evitar a comisi\u00f3n futura dos mesmos non inclu\u00eda penas, sen\u00f3n medidas de afastamento, control e retenci\u00f3n dos individuos suntuosamente perigosos ata que se determinase que se acabou o seu perigo. Quedando as\u00ed establecida pod\u00eda ser utilizada arbitrariamente para a represi\u00f3n das persoas sen recursos.\nModificaci\u00f3ns.\nA lei foi modificada polo r\u00e9xime franquista para inclu\u00edr a represi\u00f3n dos homosexuais o 15 de xullo de 1954, como segue (modificaci\u00f3ns en grosa):\nEn 1970 foi substitu\u00edda e derrogada pola Lei sobre perigo e rehabilitaci\u00f3n social, de termos moi parecidos, pero que inclu\u00eda penas de at\u00e9 cinco anos de internamento en c\u00e1rceres ou manicomios para os homosexuais e demais individuos considerados perigosos sociais para que se rehabilitasen\u00bb."}
{"id": "342340", "revid": "98629", "url": "https://gl.wikipedia.org/wiki?curid=342340", "title": "Captura de Xibraltar (1704)", "text": "A captura de Xibraltar tivo lugar o 4 de agosto de 1704 no contexto da guerra de Sucesi\u00f3n espa\u00f1ola por parte da frota anglo-holandesa comandada por George Rooke e o pr\u00edncipe de Hesse. A intenci\u00f3n do ataque era a de engadir a forte praza de Xibraltar \u00e1 causa do arquiduque Carlos. O goberno da cidade, con todo, mostrouse fiel ao rei Filipe V. Os enfrontamentos entre a frota da ba\u00eda de Alxeciras e a gornici\u00f3n espa\u00f1ola apenas duraron dous d\u00edas cando,cun gran desequilibrio entre as tropas atacantes e defensoras, os soldados ingleses do capit\u00e1n Whitaker lograron tomar terra no Peirao Novo da cidade, tomaron ref\u00e9ns entre a poboaci\u00f3n civil e obrigaron aos mandos espa\u00f1ois a levantar bandeira parlamentaria e iniciar as negociaci\u00f3ns da rendici\u00f3n e capitulaci\u00f3n que ter\u00eda lugar o 4 de agosto.\nAntecedentes.\nEn 1700 o \u00faltimo rei da casa de Austria, Carlos II, morreu sen descendencia. Dos dous aspirantes ao trono, Filipe de Anjou (neto de Lu\u00eds XIV de Francia) e Carlos de Habsburgo (fillo do emperador Leopoldo I), o testamento deixou como herdeiro ao pretendente franc\u00e9s. A non aceptaci\u00f3n desta decisi\u00f3n por parte dos austr\u00edacos e as reticencias de Inglaterra e as Provincias Unidas sobre unha posible uni\u00f3n entre Espa\u00f1a e Francia, levaron ao que se co\u00f1ece como guerra de Sucesi\u00f3n Espa\u00f1ola.\nAs hostilidades comezaron en 1701 e chegaron \u00e1 Pen\u00ednsula en 1704. En Espa\u00f1a, a maior parte dos territorios da Coroa de Arag\u00f3n situ\u00e1ronse a favor do arquiduque, mentres que o resto apoiou ao Borb\u00f3n, convert\u00e9ndose o conflito nunha aut\u00e9ntica guerra civil. Neste contexto e sendo proclamado rei Filipe V desembarcou en Lisboa o arquiduque de Austria o 9 de marzo de 1704. Desde esta posici\u00f3n e apoiado polo rei Pedro II de Portugal marchar\u00edan as tropas terrestres contra diversas posici\u00f3ns estreme\u00f1as que Portugal reclamaba como propias.\nAo mesmo tempo dous das principais potencias mar\u00edtimas europeas, o Reino Unido e as Provincias Unidas dir\u00edxense cara a Barcelona capturando dous gale\u00f3ns de cami\u00f1o e present\u00e1ndose fronte \u00e1 cidade o 17 de maio. \u00c1 frota comandada polo almirante George Rooke uniuse o Pr\u00edncipe de Hesse-Darmstadt, vicerrei de Catalu\u00f1a que confiaba en que a cidade ser\u00eda fiel ao herdeiro de Austria. Con todo o gobernador barcelon\u00e9s Francisco de Velasco rexeitou entregar a cidade e adherirse aos intereses austr\u00edacos. Tras achegarse a frota \u00e1 cidade, desembarcaron nela 3000 homes que abriron fogo disuasorio, pero ante a oposici\u00f3n das guarnici\u00f3ns e cidad\u00e1ns de Barcelona as tropas deberon reembarcar e a frota puxo rumbo ao sur, onde, segundo os informantes holandeses, a cidade de Xibraltar ach\u00e1base desguarnecida.\nChegada da frota do almirante Rooke.\nO 1 de agosto de 1704 unha frota anglo-holandesa de 61 buques de guerra, cunha dotaci\u00f3n de 4.000 can\u00f3ns, 9.000 infantes e 25.000 mari\u00f1eiros chegaron \u00e1 ba\u00eda de Alxeciras situ\u00e1ndose fronte ao porto de Xibraltar,defendido por tan s\u00f3 100 soldados e pouco m\u00e1is de 400 persoas civ\u00eds armadas. Esta praza era especialmente importante debido \u00e1 s\u00faa situaci\u00f3n estrat\u00e9xica no estreito de Xibraltar e n\u00f3 de comunicaci\u00f3ns entre o oc\u00e9ano Atl\u00e1ntico e o mar Mediterr\u00e1neo e \u00e1s s\u00faas propias caracter\u00edsticas xa que se consideraba \u00e1 propia orograf\u00eda da cidade o punto m\u00e1is forte do seu defensa. En Xibraltar atop\u00e1banse ademais as antigas fortificaci\u00f3ns almohades e castel\u00e1s realizadas durante o reinado de Carlos I que daban ao cerco fama de inexpugnable.\nTan pronto se observou desde a cidade o impo\u00f1ente ex\u00e9rcito dos atacantes, o gobernador da cidade, o xeneral de batalla Diego de Salinas, e o alcalde maior, Cayo Antonio Prieto, reuniron aos mandos militares para expor o modo m\u00e1is eficaz de defender a praza. Xibraltar nestas datas contaba cunha poboaci\u00f3n de ao redor de 5.000 habitantes e unha escasa dotaci\u00f3n militar (consistente en 100 homes e un n\u00famero similar de can\u00f3ns). As bater\u00edas e gran parte das fortificaci\u00f3ns ti\u00f1an m\u00e1is dun s\u00e9culo de existencia, ao ser dese\u00f1adas e constru\u00eddas sobre as defensas da cidade medieval, baixo o mandato de Carlos V, cos dese\u00f1os e a direcci\u00f3n do enxe\u00f1eiro Calvi. Co\u00f1ecedores de que a gornici\u00f3n non ser\u00eda suficiente para soportar un asedio, recrut\u00e1ronse rapidamente a soldados e civ\u00eds. Nas primeiras horas dese 1 de agosto repartiranse nas diferentes bater\u00edas e postos de defensa at\u00e9 470 homes. Ao mando do Maestre de Campo Juan de Medina, 200 homes ir\u00edan ao Peirao Vello, situado ao norte da cidade, aos p\u00e9s da alcazaba; o Maestre de Campo Diego de D\u00e1vila y Pacheco con 170 homes situar\u00edase xunto \u00e1 \"Porta de Terra\", entrada \u00e1 cidade desde o istmo; o Capit\u00e1n de Cabalos Francisco Toribio de Fortes pola s\u00faa banda xunto a 20 milicianos, 8 soldados e varios veci\u00f1os establecer\u00edanse no peirao novo, ao sur da cidade. No castelo permaneceron os 72 homes que habitualmente formaban a s\u00faa gornici\u00f3n, 6 deles artilleiros.\nTras unhas cargas de artillar\u00eda naval realizadas con obxectivo intimidatorio, produc\u00edronse os primeiros movementos do ex\u00e9rcito anglo-holand\u00e9s, consistentes no desembarco de entre 3.000 e 4.000 homes de infantar\u00eda na zona co\u00f1ecida como \"Punta Mala\", actual Puente Mayorga, para establecer o seu campamento. Nas seguintes horas, tras o establecemento en terra do ex\u00e9rcito, mand\u00e1ronse desde o campamento \u00e1 cidade d\u00faas cartas; a primeira delas datada en Lisboa o 5 de maio e asinada polo arquiduque de Austria, instaba os gobernantes de Xibraltar \u00e1 rendici\u00f3n e ao reco\u00f1ecemento do arquiduque como lex\u00edtimo herdeiro ao trono de Espa\u00f1a, apelando \u00e1 fidelidade que a cidade mantivera ao seu t\u00edo, Carlos II. Garant\u00edanse na misiva as propiedades e privilexios dos xibraltare\u00f1os ao reco\u00f1ecer estes a s\u00faa autoridade, mentres se sinalaba que o caso contrario ser\u00eda considerado hostil e emprender\u00edanse acci\u00f3ns b\u00e9licas contra a cidade por parte dos aliados brit\u00e1nicos e holandeses. Na segunda carta, redactada no mesmo campamento e datada por tanto o 1 de agosto, o mesmo Pr\u00edncipe de Hesse-Darmstadt manifestaba o seu desexo de que a cidade executase a vontade do lex\u00edtimo rei de Espa\u00f1a, evitando o asedio e asalto de Xibraltar.\nO cabido en pleno, xunto aos mandos militares xibraltare\u00f1os, respond\u00eda ese mesmo d\u00eda mediante carta ao campamento, manifestando o seu total reco\u00f1ecemento de Filipe V como rei de Espa\u00f1a e a disposici\u00f3n a sacrificar as s\u00faas vidas na defensa de Xibraltar e os seus habitantes.\nA resposta desde terra chegar\u00eda o venres 2 de agosto, cando unha segunda carta do Pr\u00edncipe de Hesse-Darmstadt chegaba \u00e1 cidade pedindo a rendici\u00f3n inmediata da praza en de media hora, tras a cal comezar\u00edan os bombardeos. A rendici\u00f3n non se produciu e, vendo o almirante Rooke que na cidade comez\u00e1banse a preparar as defensas, mandou aos vicealmirantes Byng e Vander Dussen situar os seus nav\u00edos nunha li\u00f1a fronte \u00e1 cidade co obxectivo de dificultar as obras de defensa. O vento con todo era demasiado forte e a formaci\u00f3n non pode levar a cabo. O asalto apraz\u00e1base momentaneamente, salvo unha pequena escaramuza levada a cabo durante a noite, na que varias lanchas canoneiras ao mando do capit\u00e1n Whitaker consegu\u00edan sorprender nos peiraos a un barco corsario franc\u00e9s al\u00ed situado. Ese mesmo d\u00eda sa\u00edra desde a cidade unha carta dirixida ao marqu\u00e9s de Villadarias, Capit\u00e1n Xeneral de Andaluc\u00eda, informando da situaci\u00f3n da cidade, a magnitude do ex\u00e9rcito atacante, gornici\u00f3n de Xibraltar e solicit\u00e1ndose axuda militar ante a imposibilidade de defender a praza.\nA frota anglo-holandesa abre fogo.\nA tarde do 2 de agosto, o Pr\u00edncipe de Hesse-Darstadt, ao mando de mil oitocentos soldados de infantar\u00eda, situouse no istmo a escasos metros das murallas de Xibraltar mentres que a frota ao mando de George Rooke formou nunha li\u00f1a fronte \u00e1 cidade. \u00c1s 5 da ma\u00f1\u00e1 do 3 de agosto nav\u00edos e lanchas canoneiras abr\u00edan fogo contra as defensas xibraltare\u00f1as. En apenas cinco horas os danos na fronte da cidade eran numerosos e a\u00ednda que non se conseguiu abrir brecha nas murallas e as diferentes bater\u00edas eran a\u00ednda operativas o p\u00e1nico rendeu na cidade e mulleres e nenos sa\u00edron pola porta de Carlos V en direcci\u00f3n ao Santuario da Nosa Se\u00f1ora de Europa situado ao sur, na Punta Europa. Ao mesmo tempo a concentraci\u00f3n de tropas de defensa na fronte da ba\u00eda deixou desguarnecida a costa oriental e desde barcas uns 100 homes dos batall\u00f3ns catal\u00e1ns partidarios do aspirante austr\u00edaco aproveitaron esta circunstancia para subir mediante escalas polos precipicios e tomar terra na actualmente co\u00f1ecida como \"Catalan Bay\".\nDesde o primeiro momento da ofensiva os bombardeos centr\u00e1ronse nos dous peiraos xibraltare\u00f1os ao ser as zonas mellor defendidas e de m\u00e1is f\u00e1cil desembarco. Transcorridas varias horas o almirante Rooke mandou ao capit\u00e1n Whitaker asaltar o Peirao Novo. Pero foron os nav\u00edos dos capit\u00e1ns Hicks e Jumper xunto a 100 mari\u00f1eiros os que se achegaron \u00e1 posici\u00f3n ao atoparse mellor situados para iso. A toma do Peirao Novo permit\u00eda o asalto da cidade desde o sur ao situarse f\u00f3ra das murallas. Vendo como a gornici\u00f3n deses peiraos abandonaba o posto antes da chegada dos asaltantes decidiron os brit\u00e1nicos que as tropas se achegasen e ocuparan a bater\u00eda. Con todo o movemento dos defensores non se limitou a regresar \u00e1 cidade sen\u00f3n que o capit\u00e1n Bartolomeu Casta\u00f1o vendo que o porto ser\u00eda rapidamente ocupado mandara colocar minas na torre al\u00ed situada, chamada \"de Leandro\", antes de evacuar as tropas e coa intenci\u00f3n de sorprender aos atacantes. A explosi\u00f3n da torre coincidiu como estaba planeado coa chegada dos homes de Hicks e Jumper resultando que 7 lanchas fosen alcanzadas, uns 50 homes mortos e outros 60 feridos. O movemento defensivo hab\u00eda cumprido o seu obxectivo pero o peirao sur quedara sen defensa. Os sobreviventes da voadura da bater\u00eda e varias chalupas con 600 homes ao mando de Whittaker puideron tomalo inmediatamente e avanzar sen resistencia at\u00e9 unha pequena bater\u00eda con can\u00f3ns \"da oito\" situada a metade de cami\u00f1o da cidade.\nCapitulaci\u00f3n e toma de Xibraltar.\nEntre os refuxiados da ermida da Virxe de Europa correu ent\u00f3n a voz de que o inimigo se atopaba en terra e regresaron \u00e1 cidade a defender as s\u00faas posesi\u00f3ns; a confusi\u00f3n rendeu entre os defensores cando varios proxect\u00eds caeron preto dos civ\u00eds dando a impresi\u00f3n de que se fac\u00eda lume contra eles. Situados os atacantes entre a cidade e a capela quedaron retidas mulleres e nenos neste punto polos homes do almirante Byng. Ante tal imaxe Diego de Salinas e os seus oficiais decidiron tras cinco horas de bombardeo levantar bandeira parlamentaria. O lume sobre Xibraltar cesou e varios oficiais anglo-holandeses acudiron ao cabido da cidade a debater as condici\u00f3ns da capitulaci\u00f3n. O alcalde Cayo Antonio e os rexedores xibraltare\u00f1os expuxeron a s\u00faa disposici\u00f3n a render a cidade ao considerala indefendible solicitando as condici\u00f3ns m\u00e1is beneficiosas para eles previa liberaci\u00f3n dos ref\u00e9ns de Punta de Europa.\nEsta tradicional versi\u00f3n do conflito foi contradita pola cr\u00edtica recente. Segundo esta a o renderse, a praza dispu\u00f1a de practicamente toda a s\u00faa artillar\u00eda, abundante munici\u00f3n, p\u00f3lvora, auga e subministraci\u00f3ns. Non padecera apenas baixas e os seus defensas atop\u00e1banse case intactas. As\u00ed a toma de ref\u00e9ns polos mari\u00f1os ingleses aparece como causa fundamental da capitulaci\u00f3n dunha praza que, segundo as propias fontes inglesas, poder\u00eda resistir longo tempo. En 1702 estas mesmas tropas invasoras cometeran todo tipo de atrocidades contra a poboaci\u00f3n civil na ba\u00eda de C\u00e1diz.\nA cidade foi entregada finalmente o 4 de agosto polo gobernador ao Pr\u00edncipe de Hesse-Darmstadt ao ser aceptados polas d\u00faas partes o seis puntos principais da de capitulaci\u00f3n de Gibraltar ante el pr\u00edncipe de Hesse en 1704 \"capitulaci\u00f3n de Xibraltar\": que os oficiais e soldados poder\u00edan sa\u00edr coas s\u00faas armas, os soldados co que puidesen cargar nos seus ombreiros e os cabaleiros cos seus cabalos, que se poder\u00edan sacar da cidade tres can\u00f3ns con 12 cargas de p\u00f3lvora e balas, que os xibraltare\u00f1os poder\u00edan cargar con pan, carne e vi\u00f1o para 7 d\u00edas de marcha, que se poder\u00eda as\u00ed mesmo cargar coa roupa e os cofres de oficiais e cabido e o que quedase na cidade poder\u00eda ser enviado m\u00e1is tarde, que a todo aquel que permanecese na cidade respectar\u00edanselle todos os privilexios que tivesen as\u00ed como os tribunais da cidade e dereitos relixiosos e por \u00faltimo que os mandos militares de Xibraltar deb\u00edan sinalar a posici\u00f3n de todos os almac\u00e9ns de p\u00f3lvora, munici\u00f3n e armas da cidade. Quedaban exclu\u00eddos desta capitulaci\u00f3n todos os cidad\u00e1ns franceses que quedar\u00edan como prisioneiros de guerra sendo os seus bens confiscados.\nTras asinar a capitulaci\u00f3n o cabido de Xibraltar redactou e mandou unha carta ao rei de Espa\u00f1a na que se expu\u00f1an as condici\u00f3ns nas que se desenvolveu o sitio, as escasas defensas coas que contaban para defender a cidade e o sacrificio dos xibraltare\u00f1os ao exporse a unha forza militar moi superior. Ao d\u00eda seguinte os xibraltare\u00f1os que decidiron abandonar a cidade sa\u00edan pola Porta de Terra cara \u00e1s poboaci\u00f3ns pr\u00f3ximas desfilando xunto \u00e1s s\u00faas bandeiras, o pend\u00f3n da cidade e entre redobres de tambores. Dos aproximadamente 5000 habitantes de Xibraltar permaneceron nela non m\u00e1is de 70 persoas, moitas delas enfermas e un n\u00famero importante de relixiosos como o p\u00e1rroco da Igrexa de Santa Mar\u00eda, Juan Romeu de Figueroa.\nPrimeiro intento de reconquista polos borb\u00f3nicos.\nUnha frota francesa ao mando do conde de Tolosa tentou recuperar Xibraltar poucas semanas despois enfront\u00e1ndose \u00e1 frota anglo-holandesa ao mando de Rooke o 24 de agosto \u00e1 altura de M\u00e1laga. A batalla naval de M\u00e1laga foi unha das maiores da guerra. Durou trece horas pero ao amencer do d\u00eda seguinte a frota francesa retirouse, co que Xibraltar continuou en mans dos aliados. As\u00ed que finalmente conseguiron o que hab\u00edan vindo tentando desde o fracaso da toma de C\u00e1diz en agosto de 1702: unha base naval para as operaci\u00f3ns no Mediterr\u00e1neo das frotas inglesa e holandesa."}
{"id": "342341", "revid": "1576", "url": "https://gl.wikipedia.org/wiki?curid=342341", "title": "Blackbeard", "text": ""}
{"id": "342342", "revid": "7802", "url": "https://gl.wikipedia.org/wiki?curid=342342", "title": "Captura de Xibraltar", "text": "A Captura de Xibraltar pode referirse aos seguintes sucesos:"}
{"id": "342349", "revid": "22795", "url": "https://gl.wikipedia.org/wiki?curid=342349", "title": "Ailuropinos", "text": ""}
{"id": "342351", "revid": "89787", "url": "https://gl.wikipedia.org/wiki?curid=342351", "title": "Selecci\u00f3n direccional", "text": "En xen\u00e9tica de poboaci\u00f3ns, a selecci\u00f3n direccional \u00e9 un modo de selecci\u00f3n natural na cal se favorece a un fenotipo extremo con respecto aos demais fenotipos (os intermedios e os do outro extremo), causando que a frecuencia al\u00e9lica cambie co tempo na direcci\u00f3n de dito fenotipo favorecido. Baixo selecci\u00f3n direccional, os alelos vantaxosos increm\u00e9ntanse como consecuencia de diferenzas na capacidade de supervivencia e de reproduci\u00f3n entre diferentes fenotipos. Os incrementos son independentes da dominancia do alelo, e mesmo se o alelo \u00e9 recesivo, este acabar\u00e1 fixado.\nA selecci\u00f3n direccional foi descrita inicialmente por Charles Darwin no libro \"On Origin of Species\" como unha forma de selecci\u00f3n natural. Outros tipos de selecci\u00f3n natural son a selecci\u00f3n estabilizante (que favorece os fenotipos con valores intermedios no car\u00e1cter considerado) e a selecci\u00f3n disruptiva (que favorece ambos os fenotipos extremos).\nProbas.\nA selecci\u00f3n direccional ocorre con maior frecuencia baixo condici\u00f3ns de cambios ambientais e cando as poboaci\u00f3ns migran a novas \u00e1reas con diferentes presi\u00f3ns ambientais. A selecci\u00f3n direccional permite r\u00e1pidos cambios na frecuencia al\u00e9lica, e xoga un papel principal na especiaci\u00f3n. Utilizouse a an\u00e1lise dos efectos QTL (\"locus de trazo cuantitativo\") para examinar o impacto da selecci\u00f3n direccional na diversificaci\u00f3n fenot\u00edpica. Esta an\u00e1lise mostrou que os loci xen\u00e9ticos que se correlacionan coa selecci\u00f3n direccional estaban a un nivel m\u00e1is alto do esperado; o que indica que a selecci\u00f3n direccional \u00e9 unha causa primaria da diversificaci\u00f3n fenot\u00edpica, que leva \u00e1 especiaci\u00f3n.\nM\u00e9todos de detecci\u00f3n.\nHai diferentes probas estat\u00edsticas que poden aplicarse para comprobar a presenza de selcci\u00f3n direccional nunha poboaci\u00f3n. Algunhas destas probas son a proba de signos de QTL (\"locus de trazo cuantitativo\"), a proba da proporci\u00f3n Ka/Ks e a proba da raz\u00f3n relativa. A proba de signos de QTL (\"QTL sign test\") compara o n\u00famero de QTL antagonistas co modelo neutro, e permite probar a selecci\u00f3n direccional fronte \u00e1 deriva xen\u00e9tica. A proporci\u00f3n Ka/Ks (\"Ka/Ks ratio\") compara o n\u00famero de substituci\u00f3ns sin\u00f3nimas e non sin\u00f3nimas, e unha raz\u00f3n que \u00e9 maior que 1 indica selecci\u00f3n direccional. A proba da raz\u00f3n relativa (\"relative ratio\") f\u00edxase na acumulaci\u00f3n de vantaxosos fronte ao modelo neutro, pero necesita unha \u00e1rbore filoxen\u00e9tica para facer a comparaci\u00f3n.\nExemplos.\nUn exemplo de selecci\u00f3n direccional \u00e9 o rexistro f\u00f3sil, que mostra que o tama\u00f1o dos osos negros en Europa diminu\u00edu durante os per\u00edodos interglaciares, pero incrementouse durante cada per\u00edodo glacial. Outro exemplo \u00e9 o tama\u00f1o do peteiro nunha poboaci\u00f3n de pimp\u00edns. Nos anos h\u00famidos son m\u00e1is com\u00fans as sementes pequenas e hai tal abundancia destas pequenas sementes que os pimp\u00edns raramente comen sementes grandes. Durante os anos secos, non hai abundancia de ning\u00fan tipo de semente, pero os paxaros xeralmente comen m\u00e1is sementes grandes (aproveitan todo o pouco que hai). O cambio na dieta destes paxaros afecta ao tama\u00f1o dos peteiros das futuras xeraci\u00f3ns. O seu intervalo de tama\u00f1os dos peteiros vai desde grande e rexo a pequeno e fino, pero aumenta a proporci\u00f3n de peteiros grandes e rexos.\nPeixes c\u00edclidos africanos.\nOs peixes c\u00edclidos africanos est\u00e1n entre as familias de peixes m\u00e1is diversas e evolucionaron moi rapidamente. Estes peixes evolucionaron no mesmo h\u00e1bitat, pero te\u00f1en unha variedade de morfolox\u00edas, especialmente na boca e mand\u00edbula. Albertson et al. 2003 comprobaron isto cruzando d\u00faas especies de c\u00edclidos africanos lacustres con morfolox\u00edas bucais moi diferentes. O cruzamento entre \"Labeotropheus fuelleborni\" (con boca subterminal especializada en comer algas pegadas \u00e1s rochas) e \"Metriaclima zebra\" (con boca terminal para succionar a comida) permitiulles mapear os QTLs que afectaban \u00e1 morfolox\u00eda relacionada coa alimentaci\u00f3n. Usando como evidencias definitivas as probas de signos de QTL demostraron que estaba ocorrendo unha selecci\u00f3n direccional no aparato mandibular oral. Por\u00e9n, non era as\u00ed para o suspensorio ou cranio (o que suxer\u00eda unha deriva xen\u00e9tica ou selecci\u00f3n estabilizante para eles).\nO salm\u00f3n \"Oncorhynchus nerka\".\nO salm\u00f3n \"Oncorhynchus nerka\" \u00e9 unha especie an\u00e1droma (remonta os r\u00edos para desovar). Os individuos migran aos mesmos r\u00edos para po\u00f1er al\u00ed os ovos. Estas migraci\u00f3ns ocorren aproximadamente no mesmo per\u00edodo de cada ano, pero Quinn et al. 2007 demostraron que os individuos que se encontraban nas augas da Bristol Bay de Alasca sufriran recentemente unha selecci\u00f3n direccional en canto \u00e1 data de migraci\u00f3n. Neste estudo examin\u00e1ronse d\u00faas poboaci\u00f3ns destes salm\u00f3ns (poboaci\u00f3n Egegik e Ugashik). Os datos proporcionados entre os anos 1969 e 2003 polo Alaska Department of Fish and Game foron divididos en cinco conxuntos de sete anos e representados graficamente para a \u00e9poca media de chegada \u00e1 zona de pesca. Despois de analizar os datos determinouse que en ambas as poboaci\u00f3ns a data de migraci\u00f3n media era m\u00e1is temper\u00e1 que antes e estaba sufrindo selecci\u00f3n direccional. A poboaci\u00f3n Egegik experimentou unha maior selecci\u00f3n e variou en 4 d\u00edas a s\u00faa data de migraci\u00f3n. Pens\u00e1base que a temperatura da auga causaba un adiantamento na data de migraci\u00f3n, pero neste estudo non se atopou ningunha correlaci\u00f3n estat\u00edstica significativa ao respecto. O artigo publicado suxire que a pesca pode ser un factor que impulsa esta selecci\u00f3n porque hai m\u00e1is pesca en per\u00edodos m\u00e1is tard\u00edos de migraci\u00f3n (especialmente no distrito de Egegik), o que impide a estes peixes reproducirse.\nImpacto ecol\u00f3xico.\nA selecci\u00f3n direccional pode orixinar rapidamente amplos cambios nas frecuencias al\u00e9licas da poboaci\u00f3n. Como a causa principal de selecci\u00f3n direccional son as presi\u00f3ns ambientais cambiantes e diferentes, os ambientes que cambian rapidamente, como os sometidos a cambios clim\u00e1ticos, poden causar cambios dr\u00e1sticos nas poboaci\u00f3ns. Caracter\u00edsticamente, a selecci\u00f3n direccional act\u00faa con moita forza durante curtos per\u00edodos de tempo e non \u00e9 duradeira en longos per\u00edodos."}
{"id": "342352", "revid": "27155", "url": "https://gl.wikipedia.org/wiki?curid=342352", "title": "Per\u00edodo glacial", "text": ""}
{"id": "342353", "revid": "12452", "url": "https://gl.wikipedia.org/wiki?curid=342353", "title": "Ailurops", "text": ""}
{"id": "342354", "revid": "89787", "url": "https://gl.wikipedia.org/wiki?curid=342354", "title": "Selecci\u00f3n estabilizante", "text": "En xen\u00e9tica de poboaci\u00f3ns, a selecci\u00f3n estabilizante (non confundir con selecci\u00f3n negativa) \u00e9 un tipo de selecci\u00f3n natural na cal dimin\u00fae a diversidade xen\u00e9tica e a media da poboaci\u00f3n estabil\u00edzase nun determinado valor do trazo considerado. A selecci\u00f3n estabilizante utiliza xeralmente a selecci\u00f3n negativa (ou selecci\u00f3n purificante) para selecconar en contra dos valores extremos dun trazo.\nA selecci\u00f3n estabilizante \u00e9 a oposta \u00e1 selecci\u00f3n disruptiva. En vez de favorecer aos individuos con fenotipos extremos, favorece as variantes intermedias. Reduce a variabilidade fenot\u00edpica e mant\u00e9n o status quo. A selecci\u00f3n natural tende a eliminar os fenotipos m\u00e1is extremos, o que ten como resultado o \u00e9xito reprodutivo dos fenotipos norma ou medios. Por exemplo, a bolboreta africana \"Bicyclus anynana\" mostra selecci\u00f3n estabilizante nos seus ocelos das \u00e1s.\nComo a maior\u00eda dos trazos cambian pouco co tempo, crese que a selecci\u00f3n estabilizante \u00e9 o tipo m\u00e1is com\u00fan de selecci\u00f3n na maior\u00eda das poboaci\u00f3ns. Por\u00e9n, unha metaan\u00e1lise de varios estudos que mediron a selecci\u00f3n na natureza non puideron atopar unha tendencia global \u00e1 selecci\u00f3n estabilizante. A raz\u00f3n pode ser que os m\u00e9todos para detectar a selecci\u00f3n estabilizante son complexos. Poden implicar o estudo dos cambios que causan selecci\u00f3n natural na media e na varianza dun trazo, ou miden a fitness para un rango de diferentes fenotipos en condici\u00f3ns naturais e o exame das relaci\u00f3ns entre estas medidas de fitness e o valor do trazo estudado, mais a an\u00e1lise e interpretaci\u00f3n dos resultados non \u00e9 sinxela."}
{"id": "342360", "revid": "1888", "url": "https://gl.wikipedia.org/wiki?curid=342360", "title": "Redes", "text": ""}
{"id": "342361", "revid": "10599", "url": "https://gl.wikipedia.org/wiki?curid=342361", "title": "Copenhagen", "text": ""}
{"id": "342363", "revid": "5863", "url": "https://gl.wikipedia.org/wiki?curid=342363", "title": "Manuel Miragaia Dold\u00e1n", "text": ""}
{"id": "342364", "revid": "98629", "url": "https://gl.wikipedia.org/wiki?curid=342364", "title": "PubMed Central", "text": "PubMed Central (PMC) \u00e9 un repositorio dixital de uso libre no que se arquivan artigos eruditos completos de acceso p\u00fablico que foron publicados en revistas cient\u00edficas das ciencias da vida e biom\u00e9dicas. \u00c9 unha das maiores bases de datos de investigaci\u00f3n dentro do conxunto de recursos que foron desenvolvidos polo National Center for Biotechnology Information (NCBI) dos Estados Unidos, pero \u00e9 moito m\u00e1is que un simple repositorio de documentos. Os documentos inclu\u00eddos en PMC sofren un procedemento de indexaci\u00f3n e formateo que ten como resultado o melloramento de metadatos, ontolox\u00eda m\u00e9dica, e identificadores \u00fanicos que enriquecen os datos estruturados XML para cada artigo ou dep\u00f3sito. Os contidos de PMC poden ser facilmente interligados a moitas outras bases de datos do NCBI e pode accederse a eles a trav\u00e9s de buscas en Entrez e en sistemas de recuperaci\u00f3n, mellorando a\u00ednda m\u00e1is a capacidade do p\u00fablico para descubrir gratuitamente, ler e basearse neste conxunto de documentos sobre o co\u00f1ecemento biom\u00e9dico.\nPubMed Central non debe de confundirse con PubMed. Tr\u00e1tase de dous servizos moi diferentes. A\u00ednda que PubMed \u00e9 unha base de datos na que se poden buscar citas biom\u00e9dicas e resumos, os artigos co texto completo referenciados no rexistro de PubMed enc\u00f3ntranse almacenados fisicamente noutro lugar (\u00e1s veces son artigos impresos ou en li\u00f1a, algunhas veces gratu\u00edtos e outras accesibles pagando alg\u00fan tipo de subscrici\u00f3n). PubMed Central \u00e9 un arquivo dixital gratu\u00edto de artigos, accesible a calquera desde calquera lugar por medio dun buscador web b\u00e1sico. O texto completo de todos os artigos de PubMed Central pode lerse gratuitamente, con diversas disposici\u00f3ns para a reutilizaci\u00f3n.\nEn febreiro de 2014, o arquivo PMC conti\u00f1a uns 2,9 mill\u00f3ns de artigos, con contribuci\u00f3ns que proceden directamente das editoriais ou autores que depositan os seus propios orixinais no repositorio segundo a Pol\u00edtica de Acceso P\u00fablico dos NIH. S\u00f3 no per\u00edodo de doce meses desde xu\u00f1o de 2013 a xu\u00f1o de 2014 os dep\u00f3sitos iniciados por autores exced\u00edan os 103.000 documentos. PMC tam\u00e9n identifica unhas 4.000 revistas que agora participan en maior ou menor grao nesta capacidade de depositar automaticamente os seus contidos publicados no repositorio de PMC. Algunhas editoriais participantes atrasan a liberaci\u00f3n dos seus artigos en PubMed Central durante un tempo establecido despois da s\u00faa publicaci\u00f3n, o que se adoita denominar \u201cper\u00edodo de embargo\u201d, que pode ser desde uns poucos meses a alg\u00fans anos dependendo da revista (os \"embargos\" de seis a doce meses son os m\u00e1is com\u00fans).\nAdopci\u00f3n.\nO repositorio PMC empezou a funcionar en febreiro de 2000 e creceu rapidamente, xa que a Pol\u00edtica de Acceso P\u00fablico dos NIH est\u00e1 dese\u00f1ada para poder facer todas as buscas de publicaci\u00f3ns sobre investigaci\u00f3ns financiadas polos National Institutes of Health (NIH) accesibles gratuitamente a calquera, e, ademais, moitas editoriais est\u00e1n a traballar cooperativamente cos NIH para proporcionar acceso libre aos seus traballos. A finais de 2007, aprobouse a Consolidated Appropriations Act de 2008 (H.R. 2764), que inclu\u00eda unha disposici\u00f3n na que se obrigaba a que os NIH modificasen as s\u00faas pol\u00edticas e requirisen a inclusi\u00f3n en PubMed Central de copias electr\u00f3nicas completas das publicaci\u00f3ns das s\u00faas investigaci\u00f3ns revisadas por pares e descubrimentos das investigaci\u00f3ns financiadas polos NIH. Estes artigos deben ser inclu\u00eddos nun prazo de 12 meses despois da publicaci\u00f3n. Esta \u00e9 a primeira vez que o goberno dos Estados Unidos requiriu a unha axencia que provea acceso aberto (libre) \u00e1s investigaci\u00f3ns, e \u00e9 unha evoluci\u00f3n desde a pol\u00edtica que se segu\u00eda en 2005, pola cal os NIH ped\u00edan aos investigadores que engadisen voluntariamente as s\u00faas investigaci\u00f3ns a PubMed Central.\nO Wellcome Trust e a Biblioteca Brit\u00e1nica desenvolveron en Reino Unido unha versi\u00f3n do sistema PubMed Central chamada UK PubMed Central (UKPMC) como parte dun forte grupo de nove financiadores de investigaci\u00f3ns do Reino Unido. Este sistema naceu en xaneiro de 2007. O 1\u00ba de novembro de 2012, converteuse en Europe PubMed Central. O membro canadense da rede PubMed Central International, PubMed Central Canada, empezou a funcionar en outubro de 2009.\nA linguaxe de marcado de artigos de revistas \"NLM Journal Publishing Tag Set\" da National Library of Medicine est\u00e1 dispo\u00f1ible gratuitamente. A Association of Learned and Professional Society Publishers comentou que \"\u00e9 probable que se converta nun est\u00e1ndar para preparar contidos eruditos para libros e revistas\". Tam\u00e9n est\u00e1 dispo\u00f1ible para libros un DTD relacionado. A Biblioteca do Congreso e a Biblioteca Brit\u00e1nica anunciaron o seu apoio ao NLM DTD. Tam\u00e9n se fixo moi popular cos fornecedores de servizos de revistas.\nTecnolox\u00eda.\nAs editoriais env\u00edan os artigos env\u00edanos a PubMed Central en XML ou SGML, usando diversos DTDs de artigos. As editoriais m\u00e1is antigas e grandes poden ter establecidos os seus propios DTSs internos, pero moitas editoriais utilizan o NLM Journal Publishing DTD (ver arriba).\nOs artigos recibidos son convertidos por medio de XSLT no moi similar NLM Archiving and Interchange DTD. Este proceso pode revelar erros que se env\u00edan de novo \u00e1 editorial para a s\u00faa correcci\u00f3n. Os gr\u00e1ficos son tam\u00e9n convertidos a formatos e tama\u00f1os est\u00e1ndar. As formas orixinais e convertidas arqu\u00edvanse. A forma convertida p\u00e1sase a unha base de datos relacional, xunto con ficheiros asociados para gr\u00e1ficos, multimedia, ou outros datos asociados. Moitas editoriais proporcionan tam\u00e9n os PDF dos seus artigos, e estes p\u00f3\u00f1ense a disposici\u00f3n do p\u00fablico sen cambios.\nAs citas bibliogr\u00e1ficas son analizadas e ligadas automaticamente a resumos relevantes en artigos de PubMed, e de PubMed Central, e a recursos en p\u00e1xinas web das editoriais. As ligaz\u00f3ns a PubMed tam\u00e9n conducen a PubMed Central. As referencias irresolubles, como a revistas e determinados artigos que non est\u00e1n a\u00ednda dispo\u00f1ibles nalgunha destas fontes, son rastreadas na base de datos e fanse accesibles automaticamente cando os recursos est\u00e1n dispo\u00f1\u00edbles.\nUn sistema de indexaci\u00f3n interno proporciona unha capacidade de busca, e entende a terminolox\u00eda biol\u00f3xica e m\u00e9dica, como, por exemplo, nomes de f\u00e1rmacos xen\u00e9ricos ou propietarios (nomes de marca), ou nomes alternativos para os organismos, doenzas ou partes anat\u00f3micas.\nCando un usuario accede a un n\u00famero dunha revista, x\u00e9rase automaticamente unha t\u00e1boa de contidos ao recuperar todos os artigos, cartas, editoriais, etc dese n\u00famero. Cando se busca un obxecto como pode ser un artigo, PubMed Central converte a marcaci\u00f3n NLM en HTML para a s\u00faa entrega, e proporciona ligaz\u00f3ns a obxectos de datos relacionados. Isto \u00e9 factible porque a gran variedade de datos entrantes foi primeiro convertida en DTDs est\u00e1ndar e formatos gr\u00e1ficos.\nNunha corrente de env\u00edos separada, os autores financiados polos NIH poden depositar artigos en PubMed Central usando o NIH Manuscript Submission (NIHMS). Os artigos as\u00ed entregados normalmente sofren marcaci\u00f3n XML para seren convertidos en DTD NLM.\nRecepci\u00f3n.\nAs reacci\u00f3ns ante PubMed Central entre a comunidade de editoriais eruditas van desde un verdadeiro entusiasmo nalgunhas, a unha cautelosa preocupaci\u00f3n noutras. A\u00ednda que PMC \u00e9 un socio benvido para as editoriais de acceso aberto (libre) na s\u00faa capacidade de aumentar o descubrimento e diseminaci\u00f3n de co\u00f1ecementos biom\u00e9dicos, isto mesmo fai que outros se preocupen de que o tr\u00e1fico sexa desviado desde a versi\u00f3n rexistrada (\"version-of-record\") publicada, e polas consecuencias econ\u00f3micas de teren un menor n\u00famero de lectores, e o efecto sobre o mantemento dunha comunidade de eruditos nas sociedades instru\u00eddas. Ao contrario, as bibliotecas, as universidades, os que apoian o acceso aberto, os grupos que avogan pola sa\u00fade do consumidor, e as organizaci\u00f3ns que defenden os dereitos dos pacientes aplauden a creaci\u00f3n de PubMed Central, e esperan ver que outras axencias con financiamento federal desenvolvan repositorios de acceso p\u00fablico similares para que as\u00ed se poida compartir libremente calquera publicaci\u00f3n dunha investigaci\u00f3n que fose o resultado do financiamento con di\u00f1eiro dos impostos do contribu\u00ednte.\nO estudo de Antelman das publicaci\u00f3ns de acceso aberto atopou que en filosof\u00eda, ciencia pol\u00edtica, enxe\u00f1ar\u00eda el\u00e9ctrica e electr\u00f3nica e matem\u00e1ticas, os documentos de acceso aberto ti\u00f1an un maior impacto na investigaci\u00f3n. Un ensaio aleatorio atopou que hab\u00eda un incremento de descargas de contidos de documentos de acceso aberto, sen ningunha vantaxe nas citas con respecto ao acceso por subscrici\u00f3n un ano despois da publicaci\u00f3n.\nO cambio no procedemento recibiu cr\u00edticas. A American Physiological Society expresou as s\u00faas reservas sobre a aplicaci\u00f3n desta pol\u00edtica."}
{"id": "342366", "revid": "839", "url": "https://gl.wikipedia.org/wiki?curid=342366", "title": "Bashar Warda", "text": ""}
{"id": "342369", "revid": "27155", "url": "https://gl.wikipedia.org/wiki?curid=342369", "title": "PMC", "text": ""}
{"id": "342373", "revid": "7802", "url": "https://gl.wikipedia.org/wiki?curid=342373", "title": "Apis (constelaci\u00f3n)", "text": ""}
{"id": "342374", "revid": "7802", "url": "https://gl.wikipedia.org/wiki?curid=342374", "title": "Historia de Surabaia", "text": ""}
{"id": "342378", "revid": "22570", "url": "https://gl.wikipedia.org/wiki?curid=342378", "title": "Atallo de teclado", "text": "O atallo de teclado, a tecla de acceso r\u00e1pido, a tecla aceleradora (\"hotkey\") ou a combinaci\u00f3n de teclas, \u00e9 unha tecla ou conxunto de teclas que efect\u00faa unha acci\u00f3n definida previamente (polo programador ou polo usuario dunha aplicaci\u00f3n inform\u00e1tica). Estas acci\u00f3ns poden realizarse habitualmente doutro modo: navegando polos men\u00fas, tecleando unha instruci\u00f3n m\u00e1is extensa, ou utilizando ou rato. Ao reducir estes pasos en combinaci\u00f3ns de teclas, o usuario pode aforrar tempo e optimizar a s\u00faa experiencia.\nAs teclas de acceso r\u00e1pido son unha forma diferente de executar un ou m\u00e1is comandos que poden ser accesibles s\u00f3 a trav\u00e9s dun men\u00fa, un dispositivo apuntador, diferentes niveis dunha interface de usuario, ou v\u00eda unha consola de comandos. Os accesos r\u00e1pidos normalmente axilizan operaci\u00f3ns com\u00fans, reducindo varias secuencias de entrada a unhas poucas pulsaci\u00f3ns de teclas.\nEn ocasi\u00f3ns, o \u00fanico m\u00e9todo para realizar unha acci\u00f3n \u00e9 a trav\u00e9s dunha combinaci\u00f3n de teclas especial. Nestes casos, non se lles denomina atallos de teclado, a\u00ednda que a terminolox\u00eda e notaci\u00f3n sexa a mesma. Por exemplo, os port\u00e1tiles, por norma xeral, incl\u00faen teclas para axustar o brillo da pantalla.\nAlgunhas teclas de acceso r\u00e1pido requiren que o usuario pulse unha \u00fanica tecla ou unha secuencia de teclas unha despois doutra. Outros accesos r\u00e1pidos requiren pulsar e manter varias teclas simultaneamente. Para os accesos r\u00e1pidos que usan varias teclas simultaneamente, normalmente primeiro se mant\u00e9n pulsada a tecla de modificaci\u00f3n (, , , ou \"Shift\") e logo se pulsa e solta rapidamente a tecla normal, e finalmente se solta a tecla de modificaci\u00f3n. A distinci\u00f3n \u00e9 importante, se se intenta pulsar todas as teclas ao mesmo tempo producirase moitas veces que non se pulse algunhas das teclas de modificaci\u00f3n, ou que se produzan autorrepetici\u00f3ns indesexadas. Unha excepci\u00f3n son os accesos r\u00e1pidos que utilizan a tecla , que case sempre obriga a pulsar e soltar a tecla antes de premer a seguinte.\nNotaci\u00f3n.\nOs atallos de teclado m\u00e1is simples son aqueles compostos por unha \u00fanica tecla. Nestes casos, simplemente se adoita escribir o nome da tecla, como \"Pulsar F1 para obter a Axuda\". O nome da tecla pode ser envolto entre corchetes, ou caracteres similares. Por exemplo: [F1] ou &lt;F1&gt;, para determinar a tecla . Ademais, pode resaltarse tam\u00e9n con formato especial: grosa, cursiva, etc\u00e9tera.\nEn moitos casos, c\u00f3mpre pulsar varias teclas conxuntamente para conseguir un atallo de teclado. Nestes casos, a notaci\u00f3n m\u00e1is utilizada \u00e9 a seguinte: escribir consecutivamente cada unha delas, unidas polo sinal m\u00e1is-menos. Por exemplo: Ctrl+C ou Ctrl-C, para a combinaci\u00f3n de teclas .\nPor \u00faltimo, existen alg\u00fans atallos de teclado que se activan mediante a pulsaci\u00f3n individual de varias teclas, a modo de secuencia. Por exemplo: \u201cAlt+A, S\u201d ou \u201cAlt+A; S\u201d, que se pode definir como \"Primeiro pulsar Alt e A conxuntamente, e logo S\". Estes atallos de teclado, por norma xeral, representan unha serie de combinaci\u00f3ns de teclas menores, que individualmente non definen unha acci\u00f3n espec\u00edfica, pero que conxuntamente si. No exemplo anterior, a combinaci\u00f3n de teclas provocar\u00eda abrir o men\u00fa \"Ficheiro\" e posteriormente pechar o sa\u00edr da aplicaci\u00f3n, na maior\u00eda das aplicaci\u00f3ns de escritorio."}
{"id": "342379", "revid": "89787", "url": "https://gl.wikipedia.org/wiki?curid=342379", "title": "Asistente persoal intelixente", "text": "Un asistente persoal intelixente \u00e9 un axente tipo software que pode realizar tarefas ou ofrecer servizos a un individuo. Estas tarefas ou servizos est\u00e1n baseados en datos de entrada de usuario, reco\u00f1ecemento de situaci\u00f3n e a habilidade de acceder \u00e1 informaci\u00f3n dunha variedade de recursos en li\u00f1a (como o clima ou o tr\u00e1fico, noticias, prezos de acci\u00f3ns, o horario do usuario, os prezos polo mi\u00fado, etc). Alg\u00fans exemplos de asistentes persoais son Siri de Apple, Braina, Google Now, Amazon Echo, Microsoft Cortana, S Voice de Samsung, Voice Mate, Silvia e Hidi de HTC.\nDescrici\u00f3n.\nDe acordo co investidor de capital risco, Chi-Hua Chien, da firma Kleiner Perkins Caufield &amp; Byers, os exemplos de tarefas que poden ser executadas por axentes persoais intelixentes automatizados incl\u00faen o manexo da axenda (por exemplo: mandar unha alerta a algu\u00e9n que chegar\u00e1 tarde \u00e1 s\u00faa cea por un inconveniente de tr\u00e1fico, actualizaci\u00f3n de horarios para ambas as partes, e cambiar o horario de reserva do restaurante) e un controlador persoal de sa\u00fade (por exemplo: monitorear a inxesti\u00f3n diaria de calor\u00edas, o ritmo card\u00edaco e o r\u00e9xime de exercicio, e despois facer recomendaci\u00f3ns e dar opci\u00f3ns para mellorar a sa\u00fade).\nA tecnolox\u00eda do asistente persoal intelixente \u00e9 pos\u00edbel pola combinaci\u00f3n de dispositivos m\u00f3biles, interfaces de programaci\u00f3n de aplicaci\u00f3ns (APIs), e a proliferaci\u00f3n de aplicaci\u00f3ns m\u00f3biles. Non obstante, os asistentes persoais automatizados son dese\u00f1ados para realizar tarefas que s\u00f3 son especificadas unha vez a trav\u00e9s da voz do usuario mentres que os axentes persoais intelixentes realizan tarefas en curso (por exemplo: actualizaci\u00f3n na axenda ou calendario) de forma aut\u00f3noma.\nHistoria.\nO asistente persoal intelixente ten as s\u00faas orixes nun proxecto de intelixencia militar artificial chamado CALO, polas s\u00faas siglas en ingl\u00e9s \"cognitive assistant that learns and organizes\u201d que significa asistente cognitivo que aprende e organiza. Adam Cheyer, un director do proxecto CALO, colleu unhas persoas do SRI International do centro de intelixencia artificial e formou un equipo para empezar a creaci\u00f3n de Siri. Este foi o primeiro asistente persoal intelixente co\u00f1ecido.\nAspectos dun asistente persoal intelixente.\nOrganizar e manter informaci\u00f3n.\nUn dos aspectos clave dun asistente persoal intelixente \u00e9 a s\u00faa habilidade para organizar e manter informaci\u00f3n. Isto incl\u00fae o manexo de correos electr\u00f3nicos, eventos no calendario, arquivos, lista para seguir etc."}
{"id": "342380", "revid": "7802", "url": "https://gl.wikipedia.org/wiki?curid=342380", "title": "Organizaci\u00f3n dos Homes de Negro", "text": ""}
{"id": "342382", "revid": "98629", "url": "https://gl.wikipedia.org/wiki?curid=342382", "title": "Europa Universalis IV", "text": "Europa Universalis IV \u00e9 un xogo de estratexia desenvolvido por Paradox Development Studio e publicado por Paradox Interactive. Foi anunciado en agosto de 2012 e p\u00faxose \u00e1 venda o 13 de agosto de 2013.\nO xogo mant\u00e9n o mesmo estilo de xogo que as entregas anteriores, e a campa\u00f1a principal comeza o 11 de novembro de 1444 e finaliza o 2 de xaneiro de 1821.\nCaracter\u00edsticas.\nO xogo est\u00e1 ambientado principalmente na era dos descubrimentos e a colonizaci\u00f3n do novo mundo. Comeza no contexto hist\u00f3rico do final da Guerra dos Cen Anos e a ca\u00edda do Imperio Bizantino e contin\u00faa a trav\u00e9s das revoluci\u00f3ns americana e francesa, e concl\u00fae tras as Guerras Napole\u00f3nicas. Con todo, durante o desenvolvemento do xogo, as decisi\u00f3ns do xogador alterar\u00e1n radicalmente o curso da historia, polo que cara ao final do xogo gran parte do mundo diferir\u00e1, en gran medida, da realidade. Centos de naci\u00f3ns deste per\u00edodo est\u00e1n dispo\u00f1ibles, desde as superpotencias como Espa\u00f1a, Francia ou Inglaterra at\u00e9 as potencias rexionais como Persia e Baviera e outros grupos como os nativos americanos e as civilizaci\u00f3ns orientais.\nO mapa de xogo comprende o mundo enteiro (exceptuando as rexi\u00f3ns polares), e os xogadores son libres para explorar e expandirse por practicamente todo o territorio explorado historicamente durante os anos nos que se desenvolve o xogo. Hai distintos escenarios hist\u00f3ricos entre os cales o xogador pode elixir comezar a partida, como o descubrimento de Am\u00e9rica en 1492, a Guerra dos Trinta Anos ou a Guerra de Sucesi\u00f3n Espa\u00f1ola entre outros.\nExpansi\u00f3ns e contido para descargar.\n\"Conquest of Paradise\".\nO 4 de novembro de 2013, Paradox anunciou a expansi\u00f3n Conquest of Paradise prevista para xaneiro de 2014. Unha expansi\u00f3n de contidos que dar\u00e1 a oportunidade ao xogador de explorar o\u00a0Novo Mundo, \u00e1 vez que nos permitir\u00e1 encarnar a algunha das naci\u00f3ns nativas de Am\u00e9rica, coas s\u00faas propias mec\u00e1nicas de xogo federais, ideas nacionais, construci\u00f3ns e eventos.\u00a0\nDo mesmo xeito, desde Europa poderemos enviar os nosos barcos para colonizar estas novas terras, que poderemos converter en colonias da nosa naci\u00f3n, a risco de sufrir tam\u00e9n guerras e revoltas.\u00a0Doutra banda, desde Paradox Interactive aseguran que esta expansi\u00f3n outorgar\u00e1 unha maior importancia a a\u00a0exploraci\u00f3n\u00a0do territorio, co fin de transmitir o mesmo esp\u00edrito aventureiro que acompa\u00f1ou aos colonos que chegaron ao Novo Mundo. Ademais, conv\u00e9n ter en conta que as naci\u00f3ns nativas de Am\u00e9rica desenvolver\u00e1n a s\u00faa vida de forma realista, podendo invadir outros territorios si as\u00ed o cren oportuno, aliarse con outras naci\u00f3ns, etc.\u00a0\nWealth of Nations.\nA segunda expansi\u00f3n para Europa Universalis IV, engade melloras significativas ao comercio e \u00e1s rep\u00fablicas mercantes, ademais dun parche grande que fai correcci\u00f3ns ao balance do xogo.\nRes Publica.\nRes Republica \u00e9 a terceira expansi\u00f3n do xogo. Engade novas melloras ao goberno e ao comercio, ademais de mellorar por completo alg\u00fans eventos. Foi lanzada o 16 de xullo de 2014.\nArt of War.\nArt of War \u00e9 a cuarta expansi\u00f3n de Europa Universalis IV, trae novas melloras no apartado das frotas, habilitar a xogabilidade das revoluci\u00f3ns e influ\u00edr e cambiar as formas de goberno doutros pa\u00edses, a relixi\u00f3n cat\u00f3lica (posibilidade de usar a influencia papal para conseguir prestixio, estabilidade...etc), unha profunda reforma no continente americano con novas provincias engadidas, ademais de naci\u00f3ns. Moitos pa\u00edses obter\u00e1n ideas propias. O lanzamento da expansi\u00f3n \u00e9 o 30 de outubro de 2014.\nEl Dorado.\nEl Dorado \u00e9 a quinta expansi\u00f3n de Europa Universalis IV, inclu\u00edndo mellorar no sistema de naci\u00f3ns de Am\u00e9rica Central e Am\u00e9rica do Sur, as\u00ed como nas s\u00faas relixi\u00f3ns. Tam\u00e9n engade un novo e interesante sistema: O editor de Naci\u00f3ns, co cal se poden crear desde cero novas naci\u00f3ns, modificando todas as s\u00faas caracter\u00edsticas, como a s\u00faa bandeira, o seu territorio, a s\u00faa forma de goberno ou as s\u00faas ideas. Foi lanzada o 26 de xaneiro de 2015.\nThe cossacks.\nThe cossacks \u00e9 a sexta expansi\u00f3n de Europa Universalis IV, nesta incl\u00faense melloras na diplomacia, espionaxe e cambios culturais, pol\u00edticas de acci\u00f3n cos nativos e un novo sistema de arrasamento de provincias e puntos de uni\u00f3n de horda (nas naci\u00f3ns n\u00f3mades). Agora o tengrismo \u00e9 unha relixi\u00f3n sincr\u00e9tica, e pode coexistir con outra.\nImplantouse un novo sistema interno de clases sociais (burgueses, clero, nobres, dhimmis, tribos e cosacos) cos cales se debe interactuar e controlar a s\u00faa lealdade e influencia. Esta lanzouse o 1 de decembro de 2015."}
{"id": "342385", "revid": "5863", "url": "https://gl.wikipedia.org/wiki?curid=342385", "title": "Rafael Alonso (hom\u00f3nimos)", "text": "Rafael Alonso pode referirse a:"}
{"id": "342386", "revid": "10599", "url": "https://gl.wikipedia.org/wiki?curid=342386", "title": "Asunci\u00f3n da Virxe Mar\u00eda", "text": ""}
{"id": "342387", "revid": "55340", "url": "https://gl.wikipedia.org/wiki?curid=342387", "title": "Enforcamento", "text": "O enforcamento ou aforcamento \u00e9 a suspensi\u00f3n dunha persoa por unha ligadura para producir a morte por suspensi\u00f3n do corpo dende o pescozo. A suspensi\u00f3n p\u00f3dese facer nunha forca ou culquera outro punto de suxeici\u00f3n a altura dabondo e resistencia \u00f3 peso.\nO enforcamento tam\u00e9n foi empregado como un xeito de suicidio no cal a persoa aplica unha ligadura \u00f3 pescozo at\u00e9 que se presenta a inconsciencia e despois a morte por medio de suspensi\u00f3n parcial ou por mor do soporte do peso na ligadura. Este xeito foi m\u00e1is adoito en prisi\u00f3ns e outras instituci\u00f3ns, onde \u00e9 dif\u00edcil levar a cabo unha suspensi\u00f3n completa. O primeiro uso co\u00f1ecido nese sentido foi en 1325."}
{"id": "342388", "revid": "5863", "url": "https://gl.wikipedia.org/wiki?curid=342388", "title": "Henrique", "text": "Henrique \u00e9 un nome propio masculino de orixe xermana na s\u00faa variante galega-portuguesa. O seu feminino \u00e9 Henriqueta. O nome procede do alem\u00e1n \"Heinrich\", de \"haim\" (morada, casa, patria) e rich (xefe, amo ,l\u00edder), polo que significa \"Amo da casa\" ou \"Xefe da patria\".\nTr\u00e1tase dun nome moi popular por mor do seu uso habitual nas tradici\u00f3ns das casas reais, polo que hai moitas personalidades chamadas de\u00a0Henrique.\u00a0\nSantoral.\n13 de xullo: Santo Henrique, (Henrique II),\u00a0emperador do Sacro Imperio Romano Xerm\u00e1nico.\n27 de xaneiro: Santo Henrique d'Oss\u00f3 i Cervell\u00f3, sacerdote catal\u00e1n, fundador da Compa\u00f1\u00eda de Santa Tareixa de Xes\u00fas."}
{"id": "342389", "revid": "23204", "url": "https://gl.wikipedia.org/wiki?curid=342389", "title": "Morte por forca", "text": ""}
{"id": "342391", "revid": "1888", "url": "https://gl.wikipedia.org/wiki?curid=342391", "title": "Mart\u00edn Veiga Alonso", "text": ""}
{"id": "342392", "revid": "89787", "url": "https://gl.wikipedia.org/wiki?curid=342392", "title": "Ailurops ursinus", "text": "Ailurops ursinus \u00e9 unha especie de mam\u00edfero marsupial australidelfo da orde dos diprotodontes, suborde dos falanxeroideos, familia dos falanx\u00e9ridos e subfamilia dos ailuropinos. unha das d\u00faas que integran o x\u00e9nero \"Ailurops\", o \u00fanico da subfamilia.\nCaracter\u00edsticas.\nDimensi\u00f3ns.\n\"Ailurops ursinus\" ten unha lonxitude de cabeza e tronco duns 56\u00a0cm, unha cola, pr\u00e9nsil, duns 54\u00a0cm de lonxitude e un peso de at\u00e9 os 7\u00a0kg.\nAparencia.\nPresenta un foci\u00f1o curto e pequenas orellas peludas.A capa est\u00e1 formada por unha pelaxe suave e la\u00fada cuberta por pelos longos e grosos que a protexen, e pode ser de cor negra, gris ou parda, con tonalidades m\u00e1is claras no abdome e nas extremidades. A coloraci\u00f3n pode variar segundo a distribuci\u00f3n xeogr\u00e1fica e a idade do animal.A cola, pr\u00e9nsil e carente de pelo na s\u00faa poci\u00f3n distal, \u00e9 case tan longa como o resto do corpo, e o animal util\u00edzaa, xunto coas patas dianteiras (con dous dedos opo\u00f1\u00edbeis) e a sindactilia dos p\u00e9s das traseiras, para desprazarse polas \u00e1rbores.Xunto co seu parente, o cusc\u00fas ursino das Talaud (\"A. melanotis\"), \u00e9 o m\u00e1is primitivo representante da familia dos falanx\u00e9ridos, e presenta caracter\u00edsticas primitivas nos dentes e na forma do cranio.\nDistribuci\u00f3n e h\u00e1bitat.\nO cusc\u00eds ursino com\u00fan est\u00e1 presente na illa C\u00e9lebes, as\u00ed como nas veci\u00f1as illas de Butung e Peleng, nas illas Togian e, quizais, na illa de Muna.\nVive nos bosques tropicais, desde o nivel do mar at\u00e9 m\u00e1is de 600 m de altura.\nBiolox\u00eda.\nComportamento.\n\"Ailurops ursinus\" adoita vivir en parellas ou en pequenos grupos de tres ou catro individuos.Estritamente arb\u00f3reo, m\u00f3vese lentamente despraz\u00e1ndose dunha \u00e1rbore a outra grazas \u00e1 s\u00faa cola pr\u00e9nsil e ao forte agarre coas patas dianteiras. Pasa a maior parte do d\u00eda en repouso e dedica pouco tempo \u00e1 nutrici\u00f3n e ao aseo do pelo.Crese que ten un comportamento di\u00farno e nocturno, alternando per\u00edodos de actividade con per\u00edodos de descanso.\nNutrici\u00f3n.\nA s\u00faa alimentaci\u00f3n bas\u00e9ase principalmente no consumo de follas, pero tam\u00e9n pode comer, en menor medida, froitos inmaturos, flores e brotes.\nReproduci\u00f3n.\nAs femias paren unha ou d\u00faas cr\u00edas unha ou d\u00faas veces ao ano. As cr\u00edas pasan os seus oito primeiros meses de vida dentro do marsupio da nai, e ao sa\u00edren del seguen coa s\u00faa nai durante un curto tempo. Desco\u00f1\u00e9cese a idade \u00e1 que alcanzan a madurez sexual.\nTaxonom\u00eda.\nDescrici\u00f3n.\nA especie foi descrita en 1824 polo naturalista neerland\u00e9s Coenraad Jacob Temminck, en \"Monographies de mammalogie\". 1: 10. obra en varios volumes editada por Dufour &amp; d'Ocagne en Par\u00eds e Leiden entre 1827 e 1841. Temminck encadrouna no antigo x\u00e9nero \"Phalangista\", que describiran en 1795 \u00c9tienne Geoffroy Saint-Hilaire e Georges Cuvier, e que hoxe est\u00e1 obsoleto, design\u00e1ndoa co nome de \"Phalangista ursina\".\nSin\u00f3nimos.\nPosteriormente o x\u00e9nero \"Phlangista\" foi reclasificado no x\u00e9nero \"Phalanger\", que creara en 1780 Storr, pasando a nosa especie a denominarse \"Phalanger ursinus\" (Temminck, 1824). Posteriormente foi trasladada ao x\u00e9nero \"Ailurops\", polo que chegou ao seu nome actual \"Ailurops ursinus\" (Temminck, 1824). \nSubespecies.\nA d\u00eda de hoxe reco\u00f1\u00e9cense na especie as catro subespecies seguintes:\nEstado de conservaci\u00f3n.\nA pesar de ser intensamente cazados pola s\u00faa carne, o cusc\u00fas ursino com\u00fan \u00e9 a\u00ednda moi numeroso nalgunhas \u00e1reas, pero a diminuci\u00f3n da s\u00faa poboaci\u00f3n producida nos \u00faltimos anos fixo que a UICN cualificara a especie como \"VU\" (vulnerable). \u00c1 parte da caza, a poboaci\u00f3n desta especie est\u00e1 ameazada pola destruci\u00f3n do seu h\u00e1bitat e \u00e1 captura de exemplares que se usan como animais de compa\u00f1\u00eda."}
{"id": "342393", "revid": "35560", "url": "https://gl.wikipedia.org/wiki?curid=342393", "title": "International Plant Names Index", "text": "O International Plant Names Index (IPNI, \u00cdndice de Nomes de Plantas Internacional) descr\u00edbese el mesmo como \"unha base de datos dos nomes e detalles bibliogr\u00e1ficos b\u00e1sicos asociados de plantas con sementes, fentos e lic\u00f3fitas.\" A cobertura que fai dos nomes de plantas \u00e9 mellor no nivel de especie e x\u00e9nero. Incl\u00fae detalles bibliogr\u00e1ficos b\u00e1sicos asociados cos nomes, e os seus obxectivos son eliminar a necesidade de facer repetidas referencias \u00e1s fontes primarias para dar informaci\u00f3n bibliogr\u00e1fica b\u00e1sica sobre nomes de plantas.\nO IPNI tam\u00e9n mant\u00e9n unha lista de abreviaci\u00f3ns dos nomes de autores estandarizadas. Estas estaban inicialmente baseadas en Brummitt &amp; Powell (1992), pero estanse a engadir decote novos nomes e abreviaci\u00f3ns.\nDescrici\u00f3n.\nO IPNI \u00e9 o produto dunha colaboraci\u00f3n ente os Royal Botanic Gardens, Kew (Index Kewensis), os Harvard University Herbaria (Gray Herbarium Index), e o Australian National Herbarium (APNI). A base de datos IPNI \u00e9 unha colecci\u00f3n de nomes rexistrados polas tres instituci\u00f3ns cooperantes e estas traballan cara a estandarizaci\u00f3n da informaci\u00f3n. O est\u00e1ndar de abreviaci\u00f3ns de autores recomendado polo \"C\u00f3digo Internacional de Nomenclatura para algas, fungos e plantas\" \u00e9 a obra de Brummitt and Powell \"Authors of Plant Names\". No IPNI pode consultarse unha lista de autores e abreviaci\u00f3ns dixitalizada e continuamente posta ao d\u00eda.\nM\u00e1is que prescribir a nomenclatura bot\u00e1nica aceptada, o que fai o IPNI \u00e9 proporcionar nomes que aparecesen en publicaci\u00f3ns eruditas co obxectivo de prover dun \u00edndice de nomes publicados. The Plant List \u00e9 un proxecto complementario iniciado en 2010, que pretende determinar cales son os nomes aceptados das especies. O uso do IPNI \u00e9 gratu\u00edto.\nUn proxecto similar, que fai unha listaxe de nomes de fungos, \u00e9 o Index Fungorum."}
{"id": "342394", "revid": "27155", "url": "https://gl.wikipedia.org/wiki?curid=342394", "title": "IPNI", "text": ""}
{"id": "342399", "revid": "89787", "url": "https://gl.wikipedia.org/wiki?curid=342399", "title": "Plasticidade do desenvolvemento", "text": "A plasticidade do desenvolvemento (\"developmental plasticity\") \u00e9 un termo xeral neurofisiol\u00f3xico que se refire aos cambios nas conexi\u00f3ns neurais que se producen durante o desenvolvemento como resultado das interacci\u00f3ns co ambiente e os cambios neurais inducidos pola aprendizaxe. Moi similar \u00e1 neuroplasticidade ou plasticidade cerebral (cambios no cerebro ao longo da vida), a plasticidade do desenvolvemento \u00e9 espec\u00edfica dos cambios nas neuronas e nas conexi\u00f3ns sin\u00e1pticas como consecuencia de procesos de desenvolvemento.\nMecanismos.\nDurante o desenvolvemento, o sistema nervioso central adquire informaci\u00f3n por medio de factores ex\u00f3xenos ou end\u00f3xenos e polas experiencias de aprendizaxe. Ao adquirir e almacenar esa informaci\u00f3n, a natureza pl\u00e1stica do sistema nervioso central permite a adaptaci\u00f3n das conexi\u00f3ns neurais existentes para acomodar novas informaci\u00f3ns e experiencias, o que ten como resultado a plasticidade do desenvolvemento. Esta forma de plasticidade que ocorre durante o desenvolvemento \u00e9 o resultado de tres mecanismos predominantes: as plasticidades sin\u00e1ptica e homeost\u00e1tica e a aprendizaxe.\nPlasticidade sin\u00e1ptica.\nO principio subxacente na plasticidade sin\u00e1ptica \u00e9 que as sinapses sofren un fortalecemento ou debilitamento selectivo e dependente da actividade para que se poida almacenar a nova informaci\u00f3n. A plasticidade sin\u00e1ptica depende de numerosos factores como o limiar de est\u00edmulos presin\u00e1pticos ademais das concentraci\u00f3ns relativas de mol\u00e9culas neurotransmisoras. A plasticidade sin\u00e1ptica foi implicada desde hai tempo no almacenamento da memoria e crese que xoga un papel clave na aprendizaxe. Por\u00e9n, durante os per\u00edodos de desenvolvemento a plasticidade sin\u00e1ptica \u00e9 de particular importancia xa que un cambio na rede de conexi\u00f3ns sin\u00e1pticas pode finalmente orixinar cambios nos fitos claves do desenvolvemento. Por exemplo, a sobreproduci\u00f3n inicial de sinapses observada durante o desenvolvemento \u00e9 clave para a plasticidade que ocorre no c\u00f3rtex visual e auditivo. En experimentos realizados por Hubel e Wiesel, o c\u00f3rtex visual dos gati\u00f1os mostra plasticidade sin\u00e1ptica nas conexi\u00f3ns neurais afinadas seguindo os inputs visuais. Analogamente, en ausencia deses inputs durante o desenvolvemento, o campo visual non se desenvolve debidamente e poden orixinarse estruturas e comportamentos anormais. Ademais, as investigaci\u00f3ns suxiren que esta sobreproduci\u00f3n inicial de sinapses durante os per\u00edodos de desenvolvemento proporciona os fundamentos polos cales se poden formar moitas conexi\u00f3ns sin\u00e1pticas, resultando as\u00ed en m\u00e1is plasticidade sin\u00e1ptica. Da mesma maneira que as sinapses son abondosas durante o desenvolvemento, hai tam\u00e9n mecanismos de afinamento que melloran a conectividade de circu\u00edtos neurais. Este proceso regulatorio permite o reforzamento de conexi\u00f3ns sin\u00e1pticas importantes ou frecuentemente usadas mentres que reduce a cantidade de conexi\u00f3ns febles.\nPlasticidade homeost\u00e1tica.\nPara manter o balance, hai controis homeost\u00e1ticos que regulan a actividade global de circu\u00edtos neurais especificamente regulando os efectos desestabilizadores dos procesos de desenvolvemento e aprendizaxe, que te\u00f1en como resultado cambios na forza sin\u00e1ptica. A plasticidade homeost\u00e1tica tam\u00e9n axudaa regular as respostas excitatorias prolongadas, que levan \u00e1 reduci\u00f3n de todas as respostas sin\u00e1pticas neuronais. A\u00ednda que os mecanismos exactos por medio dos cales act\u00faa a plasticidade homeost\u00e1tica seguen sendo pouco claros, estudos recentes favorecen a idea de que a plasticidade homeost\u00e1tica \u00e9 regulada segundo o per\u00edodo do desenvolvemento ou os desaf\u00edos que se te\u00f1en que superar en circu\u00edtos neurais existentes.\nAprendizaxe.\nA\u00ednda que a plasticidade sin\u00e1ptica se considera un subproduto da aprendizaxe, esta \u00faltima require a interacci\u00f3n co ambiente para adquirir a nova informaci\u00f3n ou comportamento, mentres que a plasticidade sin\u00e1ptica simplemente representa o cambio na forza ou configuraci\u00f3n de circu\u00edtos neurais. A aprendizaxe \u00e9 de crucial importancia na etapa posnatal, xa que hai unha considerable interacci\u00f3n co ambiente e o potencial para adquirir nova informaci\u00f3n \u00e9 o m\u00e1ximo. Ao dependeren grandemente de experiencias selectivas, as conexi\u00f3ns neurais son alteradas e reforzadas dun modo que \u00e9 exclusivo desas experiencias. Experimentalmente isto pode verse cando se cr\u00edan ratas nun ambiente que permite unha ampla interacci\u00f3n social, o que ten como resultado un incremento no peso do cerebro e no grosor cortical. En contraste, obs\u00e9rvase o contrario ao crialas nun ambiente desprovisto de interacci\u00f3ns. Ademais, a aprendizaxe xoga un papel mensurable na adquisici\u00f3n selectiva de informaci\u00f3n e est\u00e1 marcadamente demostrado cando os nenos desenvolven un idioma como oposto a outro. Outro exemplo desa plasticidade dependente das experiencias que \u00e9 fundamental durante o desenvolvemento \u00e9 a impronta. Esta aparece como resultado de que un animal xove ou un neno experimentan un est\u00edmulo novo e rapidamente aprenden o comportamento de resposta.\nDesenvolvemento neural.\nA formaci\u00f3n do sistema nervioso \u00e9 un dos eventos esenciais no desenvolvemento do embri\u00f3n. Especificamente, a diferenciaci\u00f3n de precursores de c\u00e9lulas nai en neuronas especializadas d\u00e1 lugar \u00e1 formaci\u00f3n de sinapses e circu\u00edtos neurais, o cal \u00e9 clave no principio da plasticidade. Durante este momento fundamental do desenvolvemento, os procesos de desenvolvemento consecuentes como a diferenciaci\u00f3n e especializaci\u00f3n de neuronas son moi sensibles aos factores ex\u00f3xenos e end\u00f3xenos. Por exemplo, a exposici\u00f3n no \u00fatero \u00e1 nicotina foi ligada a efectos adversos como graves d\u00e9ficits f\u00edsicos e cognitivos como resltado de impedir a activaci\u00f3n normal de receptores de acetilcolina. Nun estudo recente estimouse a conexi\u00f3n entre dita exposici\u00f3n \u00e1 nicotina e o desenvolvemento prenatal. Determinouse que a exposici\u00f3n \u00e1 nicotina no desenvolvemento temper\u00e1n pode ter un efecto duradeiro e global sobre as estruturas neuronais, que subxace nos defectos de comportamento e cognitivos observados en humanos e animais expostos. Adicionalmente, ao alterar o funcionamento sin\u00e1ptico correcto por causa da exposici\u00f3n \u00e1 nicotina, o circu\u00edto no seu conxunto pode facerse menos sensible e reactivo aos est\u00edmulos, resultando nunha plasticidade do desenvolvemento compensatoria. Por esa raz\u00f3n esa exposici\u00f3n a varios factores ambientais durante per\u00edodos do desenvolvemento pode causar profundos efectos no funcionamento neural.\nAfinamento neural e conectividade.\nOs estadios iniciais do desenvolvemento neural empezan cedo no feto con disparos de impulsos espont\u00e1neos nas neuronas en desenvolvemento. Estas conexi\u00f3ns temper\u00e1s son febles e a mi\u00fado sol\u00e1panse nos extremos terminais das \u00e1rbores de terminaci\u00f3ns. As neuronas xoves te\u00f1en un potencial completo de cambiar de morfolox\u00eda durante un per\u00edodo de tempo clasificado como per\u00edodo cr\u00edtico, para conseguir ter conexi\u00f3ns sin\u00e1pticas afinadas e fortalecidas. Durante este tempo as conexi\u00f3ns neuronais danadas poden recuperarse funcionalmente. Poden ocorrer grandes alteraci\u00f3ns na lonxitude e localizaci\u00f3n destas neuronas ata que a circuiter\u00eda sin\u00e1ptica est\u00e1 m\u00e1is definida. A\u00ednda que a organizaci\u00f3n de conexi\u00f3ns neurais empeza nos estadios iniciais do desenvolvemento, o afinamento impulsado pola actividade s\u00f3 empeza no nacemento cando as neuronas individuais poden reco\u00f1ecerse como entidades separadas e empezan a aumentar en especificidade. A poda gradual da ramificaci\u00f3n axonal borrosa inicial prod\u00facese por medio de mecanismos competitivos e facilitativos que dependen da actividade el\u00e9ctrica nas sinapses: os ax\u00f3ns que disparan impulsos independentemente un do outro tenden a competir polo territorio, mentres que os ax\u00f3ns que de forma sincr\u00f3nica disparan mutuamente amplifican as conexi\u00f3ns. Comprobouse que ata que se establece esta arquitectura, o foco retinal permanece difuso. A perpetuaci\u00f3n destas conexi\u00f3ns de nova formaci\u00f3n ou a s\u00faa ausencia depende do mantemento de actividades el\u00e9ctricas nas sinapses. Despois do afinamento, as elaboradas conexi\u00f3ns estr\u00e9itanse e ref\u00f3rzanse para dispararen s\u00f3 en resposta a est\u00edmulos espec\u00edficos para optimizar a agudeza visual. Estes mecanismos poden funcionar mal coa introduci\u00f3n de toxinas, que se unen a canais de sodio e suprimen os potenciais de acci\u00f3n e consecuentemente a actividade el\u00e9ctrica entre as sinapses.\nA cuantificaci\u00f3n da prevalencia das redes sin\u00e1pticas f\u00edxose principalmente por medio da detecci\u00f3n da onda retinal usando indicadores fluorescentes de Ca2+. Antes do nacemento, as ondas retinais orix\u00ednanse como grupos que se propagan a trav\u00e9s da rexi\u00f3n refractaria. Estes ensaios proporcionan datos espazotemporais sobre as explosi\u00f3ns aleatorias de potenciais de acci\u00f3n producidas nun per\u00edodo refractario. Outro ensaio desenvolvido recentemente para avaliar a profundidade das conexi\u00f3ns neuronais faise por medio do uso da expansi\u00f3n trans-neuronal do virus da rabia. Este m\u00e9todo de rastreo emprega a migraci\u00f3n dun virus neurotr\u00f3pico a trav\u00e9s de neuronas estreitamente interconectadas e de sitios espec\u00edficos de etiquetado de determinadas conexi\u00f3ns. Os experimentos coa t\u00e9cnica patch-clamp e as imaxes da distribuci\u00f3n do calcio a mi\u00fado seguen os resultados preliminares destes ensaios para detectar a actividade neuronal espont\u00e1nea.\nPer\u00edodo cr\u00edtico.\nO concepto de per\u00edodos cr\u00edticos \u00e9 un tema importante e amplamente aceptado no estudo do desenvolvemento, con fortes implicaci\u00f3ns na plasticidade do desenvolvemento. Os per\u00edodos cr\u00edticos establecen un marco de tempo no cal se pode dar forma \u00e1s redes neurais. Durante estes per\u00edodos cr\u00edticos do desenvolvemento, a plasticidade ocorre como resultado de cambios na estrutura ou funci\u00f3n de circu\u00edtos neurais en desenvolvemento. Eses per\u00edodos cr\u00edticos poden tam\u00e9n depender das experiencias, no caso de aprender por medio de novas experiencias. Ou poden ser independentes das experiencias ambientais e dependeren de macanismos biol\u00f3xicos como os factores end\u00f3xenos e ex\u00f3xenos. De novo, un dos principais exemplos disto pode verse no desenvolvemento do c\u00f3rtex visual ademais de na adquisici\u00f3n da linguaxe como resultado da plasticidade do desenvolvemento durante o per\u00edodo cr\u00edtico. Un exemplo menos co\u00f1ecido \u00e9 o desenvolvemento cr\u00edtico do control respiratorio durante os per\u00edodos de desenvolvemento. No nacemento, o desenvolvemento dos circu\u00edtos neurais de desenvolvemento respiratorio \u00e9 incompleto, e require complexas interacci\u00f3ns tanto de factores do ambiente coma internos. Expo\u00f1er experimentalmente ratas e gati\u00f1os de d\u00faas semanas de idade a condici\u00f3ns hiper\u00f3xicas, elimina completamente a resposta do quimiorreceptor carot\u00eddeo \u00e1 hipoxia, e consecuentemente o resultado \u00e9 unha incapacidade respiratoria. Isto ten unha dr\u00e1stica importancia cl\u00ednica xa que os meni\u00f1os neonatos son a mi\u00faido suplementados con considerables cantidades de ox\u00edxeno, o cal poder\u00eda afectar negativamente ao modo en que se desenvolven os circu\u00edtos neurais para o control respiratorio durante o per\u00edodo cr\u00edtico. Ademais, cando os est\u00edmulos ou experiencias se producen f\u00f3ra do per\u00edodo cr\u00edtico, xeralmente os resultados te\u00f1en pouco efecto ou este non \u00e9 duradeiro, o cal poder\u00eda tam\u00e9n orixinar graves trastornos no desenvolvemento.\nActividade de rede espont\u00e1nea.\nOutro elemento menos co\u00f1ecido da plasticidade do desenvolvemento incl\u00fae a explosi\u00f3n espont\u00e1nea de potenciais de acci\u00f3n en circu\u00edtos neurais en desenvolvemento, tam\u00e9n denominada actividade de rede espont\u00e1nea. Durante o desenvolvemento temper\u00e1n das conexi\u00f3ns neurais, as sinapses excitatorias sofren unha activaci\u00f3n espont\u00e1nea, o que resulta nunha elevaci\u00f3n intracelular dos niveis de calcio que sinalizan o comezo de innumerables fervenzas de sinalizaci\u00f3n e procesos de desenvolvemento. Como exemplo, antes do nacemento os circu\u00edtos neurais na retina sofren unha actividade de rede espont\u00e1nea, que estimula a formaci\u00f3n de conexi\u00f3ns retinoxeniculadas. Exemplos de actividade de rede espont\u00e1nea durante o desenvolvemento tam\u00e9n se observan na formaci\u00f3n dos circu\u00edtos neuromusculares. Crese que a actividade de rede espont\u00e1nea establece un armaz\u00f3n para unha aprendizaxe posterior e adquisici\u00f3n de informaci\u00f3n despois do establecemento inicial de conexi\u00f3ns sin\u00e1pticas durante o desenvolvemento."}
{"id": "342403", "revid": "62927", "url": "https://gl.wikipedia.org/wiki?curid=342403", "title": "Trios\u00edxeno", "text": ""}
{"id": "342418", "revid": "98629", "url": "https://gl.wikipedia.org/wiki?curid=342418", "title": "Hugh Everett", "text": "Hugh Everett III, nado en Washington o 11 de novembro de 1930 e finado en McLean (Virxinia) o 19 de xullo de 1982, foi un f\u00edsico estadounidense. \u00c9 co\u00f1ecido pola s\u00faa proposta de interpretaci\u00f3n de moitos mundos (IMM) da F\u00edsica cu\u00e1ntica, formulaci\u00f3n que el denominou do \"estado relativo\".\nDesenvolveu o uso de multiplicadores de Lagrange na investigaci\u00f3n operacional e aplicou esta comercialmente como analista de defensa e como consultor. Acabou por abandonar a f\u00edsica logo do seu doutoramento, desanimado pola falta de respostas \u00e1s s\u00faas teor\u00edas polo resto da comunidade f\u00edsica.\u00a0\nCasou con Nancy Gore, con quen tivo dous fillos, Elizabeth e Mark Oliver Everett. Este \u00faltimo \u00e9 un co\u00f1ecido cantante e compositor estadounidense, m\u00e1is co\u00f1ecido como Mr. E ou simplemente E, que lidera a banda Eels, e que dirixiu un documental sobre o seu pai, titulado \"Parallel Worlds, Parallel Lives\", en que entrevista outros f\u00edsicos arredor da obra de Hugh Everett.\nTraxectoria.\nOs primeiros anos.\nEverett naceu e creceu na contorna da cidade de Washington, nos Estados Unidos. Tras a segunda guerra mundial, a s\u00faa familia trasladouse a Europa, xa que o seu pai foi destinado \u00e1 Alema\u00f1a Occidental, desde onde Hugh visitou Leipzig na ent\u00f3n Alema\u00f1a Oriental, en 1949.\nDe volta nos EUA, en 1953 graduouse en enxe\u00f1ar\u00eda qu\u00edmica na Universidade Cat\u00f3lica de Am\u00e9rica e logo recibiu unha bolsa da Fundaci\u00f3n Nacional da Ciencia, que lle permitiu acceder \u00e1 Universidade de Princeton, onde iniciou os seus estudos no departamento de Matem\u00e1ticas, traballando no ent\u00f3n novo campo da teor\u00eda dos xogos, e foi introduc\u00edndose tam\u00e9n no campo da F\u00edsica, especialmente na introduci\u00f3n \u00e1 F\u00edsica cu\u00e1ntica, da man do profesor Robert Dicke.\nA s\u00faa etapa de Princeton.\nNo seu segundo ano en Princeton, a partir de 1954, cambiouse xa ao departamento de F\u00edsica. Ese curso os seus estudos centr\u00e1ronse nos m\u00e9todos de F\u00edsica matem\u00e1tica, con Eugene Wigner. Con todo, continuou tam\u00e9n os seus estudos de Matem\u00e1ticas e ao final do ano presentou un traballo sobre a teor\u00eda dos xogos militares. \nRematados os seus estudos, en 1955 comezou xa a traballar con John Wheeler, director da s\u00faa tese de doutoramento, que un tempo despois chegar\u00eda a facelo mundialmente co\u00f1ecido. Escribiu un par de artigos curtos sobre a teor\u00eda cu\u00e1ntica e, en abril de 1956, completou o seu extenso traballo titulado \"Ondas mec\u00e1nicas sen probabilidade\", m\u00e1is tarde renomeado como \"A teor\u00eda da funci\u00f3n de onda universal\". Finalmente, defendeu s\u00faa tese despois dalg\u00fan atraso na primavera de 1957.A casualidade fixo que o seu traballo fose mecanografado pola secretaria do departamento da Universidade de Princeton, Nancy Gore, con quen Everett casou o ano seguinte.\nDespois de Princeton.\nEn xullo dese mesmo ano, publicou no volume 29 de \"Reviews of Modern Physics\" un pequeno artigo, que fora un compromiso entre Everett e Wheeler, sobre como presentar o concepto, case id\u00e9ntico \u00e1 versi\u00f3n final da s\u00faa tese, que tam\u00e9n contaba cunha contribuci\u00f3n de apoio do propio Wheeler. Nese momento, en que Everet xa abandonara a universidade e traballaba no \u00e1mbito da defensa, o mundo da f\u00edsica prestoulle pouca atenci\u00f3n ao seu traballo.\nDurante marzo e abril de 1959, por petici\u00f3n de Wheeler, Everett visitou Copenhague, aproveitando unhas vacaci\u00f3ns coa s\u00faa esposa e a s\u00faa filla, co fin de co\u00f1ecer a Niels Bohr, o pai da \"interpretaci\u00f3n de Copenhague da mec\u00e1nica cu\u00e1ntica\".\u00a0A visita resultou un desastre, xa que Everett foi incapaz de comunicar a idea central de que a funci\u00f3n de onda deber\u00eda ser considerada como un campo real cl\u00e1sico, o que era simplemente unha herex\u00eda para Bohr. A fenda conceptual entre as s\u00faas posici\u00f3ns era demasiado grande como para que se puidese soster unha reuni\u00f3n. L\u00e9on Rosenfeld, un dos seguidores de Bohr, falando sobre a visita de Everett, describiuno como \"indescritibelmente est\u00fapido, incapaz de entender as cousas m\u00e1is simples da mec\u00e1nica cu\u00e1ntica\". Everett m\u00e1is tarde describiu a experiencia como \"un inferno... condenado desde o inicio\".\nEn 1962, Everett aceptou unha invitaci\u00f3n para presentar a formulaci\u00f3n do estado relativo (como a\u00ednda se chamaba) nunha conferencia sobre os fundamentos da mec\u00e1nica cu\u00e1ntica realizada na Universidade Xavier de Cincinnati. Na s\u00faa presentaci\u00f3n, Everett amosou a s\u00faa derivaci\u00f3n da probabilidade e tam\u00e9n explicitamente que os observadores en todos os ramos da funci\u00f3n de onda eran igualmente v\u00e1lidos. Al\u00ed tam\u00e9n concordou cunha observaci\u00f3n que o n\u00famero de ramos da funci\u00f3n de onda universal era un conxunto infinito."}
{"id": "342423", "revid": "65337", "url": "https://gl.wikipedia.org/wiki?curid=342423", "title": "Hugh Everett III", "text": ""}
{"id": "342429", "revid": "98629", "url": "https://gl.wikipedia.org/wiki?curid=342429", "title": "A mosca (filme de 1986)", "text": "A mosca (en ) \u00e9 un filme estadounidense de ciencia ficci\u00f3n e terror dirixido e coescrito por David Cronenberg que se estreou en 1986. Foi producido por Brooksfilms e distribu\u00eddo por 20th Century Fox, e est\u00e1 protagonizado por Jeff Goldblum, Geena Davis e John Getz. Est\u00e1 vagamente baseado na historia curta de George Langelaan, e conta a historia dun exc\u00e9ntrico inventor, que despois dun experimento errado, comeza a converterse paseni\u00f1o nunha criatura h\u00edbrida cunha mosca. A banda sonora foi composta por Howard Shore e os efectos de maquillaxe son obra de Chris Walas, xunto co artista Stephan Dupuis.\nO filme foi estreado o 15 de agosto de 1986, e tivo unha grande acollida de p\u00fablico e audiencia, que louvaron os efectos especiais e a interpretaci\u00f3n de Goldblum. Recadou $40,4 mill\u00f3ns nos cines cun orzamento de $9 mill\u00f3ns, convert\u00e9ndose no meirande \u00e9xito comercial da carreira de Cronenberg. O traballo de Walas e Dupuis valeulles un Oscar \u00e1 mellor maquillaxe na 59\u00aa edici\u00f3n dos Oscar, o \u00fanico filme dirixido por Cronenberg en ga\u00f1ar un Oscar. A s\u00faa secuela, dirixida por Walas, foi estreada en 1989."}
{"id": "342430", "revid": "23204", "url": "https://gl.wikipedia.org/wiki?curid=342430", "title": "The Fly (filme de 1986)", "text": ""}
{"id": "342434", "revid": "89787", "url": "https://gl.wikipedia.org/wiki?curid=342434", "title": "\u00c1lamo tremo", "text": "O \u00e1lamo tremo ou \u00e1lamo tremedor (Populus tremula), \u00e9 unha \u00e1rbore frondosa pertencente \u00e1 familia das salic\u00e1ceas, que se distingue doutras especies emparentadas polos longos ped\u00fanculos que se moven co vento e lle dan o seu nome.\nDistribuci\u00f3n.\n\u00c9 nativo de rexi\u00f3ns frescas e temperadas de Europa e de Asia, desde as illas Brit\u00e1nicas ao leste da pen\u00ednsula de Kamchatka, ao norte penetr\u00e1ndose no c\u00edrculo polar \u00e1rtico en Escandinavia e norte de Rusia, no sur at\u00e9 o centro de Espa\u00f1a e Turqu\u00eda. En Tian Shan, Corea do Norte, e norte do Xap\u00f3n. Tam\u00e9n se atopa nun sitio do noroeste de \u00c1frica en Alxeria. No sur da s\u00faa distribuci\u00f3n, aparece en zonas elevadas en monta\u00f1as.\u00a0Na Pen\u00ednsula Ib\u00e9rica medra\u00a0en altitudes de 900 a 1900 m, especialmente nas monta\u00f1as da metade norte, desde o leste da Cordilleira Cant\u00e1brica at\u00e9 os Pireneos orientais, a\u00ednda que baixa de forma illada at\u00e9 a Serra de Mar\u00eda (Almer\u00eda) e Serra de Gor (Selecta). Medra tam\u00e9n na cornixa cant\u00e1brica at\u00e9 as inmediaci\u00f3ns do mar (Cantabria e Guip\u00fascoa). Non \u00e9 frecuente en Galiza.\u00a0En Castela e Le\u00f3n at\u00f3pase amplamente estendido, abundando nas zonas monta\u00f1osas. Descende ao longo de cursos fluviais como ao longo de todo o val do Ebro, formando bosques de ribeira, o Arlanza, Carri\u00f3n, Pisuerga, Cadagua e Douro, at\u00e9 mesmo os 300 m de altitude no burgal\u00e9s Val de Mena e os Arribes do Douro salmantinos. No r\u00edo Cega por Cu\u00e9llar, en Toro, no Val do Tera, nos r\u00edos Sil, Curue\u00f1o, Esla, \u00d3rbigo. No Sistema Central en Ayll\u00f3n, Somosierra, Guadarrama, Gredos no alto Tormes e no Adaja.\u00a0En Portugal unicamente aparece en Tr\u00e1s-os-Montes.\nDescrici\u00f3n.\n\u00c9 unha \u00e1rbore mediana, caducifolia\u00a0que acada de 10\u201325 m de altura, cun tronco de 1 m de di\u00e1metro. A casca\u00a0\u00e9 p\u00e1lida cinsenta-averdada e lisa en exemplares novos con lenticelas\u00a0agrisadas escuras en forma diamantada, para ficar cinsenta moi escura e con fendas nos exemplares m\u00e1is vellos. As follas producidas en p\u00f3las de \u00e1rbores maduras, son case redondas, lixeiramente m\u00e1is largas ca longas de 2\u20138\u00a0cm de di\u00e1metro, cunha marxe dentada e un aplanado pec\u00edolo de 4\u20138\u00a0cm de longo. O pec\u00edolo plano perm\u00edtelle tremer, mesmo cunha lene airexa, esa \u00e9 a fonte do seu nome cient\u00edfico. As follas das plantas de alcouve e de r\u00e1pido crecemento son moi diferentes, te\u00f1en forma de coraz\u00f3n ou case triangular, e con frecuencia moito maiores, de at\u00e9 20\u00a0cm de longo; o seu pec\u00edolo \u00e9 tam\u00e9n menos aplanado. As flores son polinizadas polo vento e prod\u00facense a comezos da primavera antes de que aparezan as follas novas, son dioicos, con machos e femias en diferentes \u00e1rbores. Madurecen a principios do ver\u00e1n e levan de 10-20 c\u00e1psulas cada un con numerosas e mi\u00fadas\u00a0sementes. O vento axuda ao espallamento das sementes cando as c\u00e1psulas div\u00eddense e abren na data de vencemento.\nDist\u00ednguese do parente norteamericano \"Populus tremuloides\" polas follas m\u00e1is rugosas.\n\u00c9 a especie do x\u00e9nero \"Populus\" m\u00e1is estendida no planeta.\n\u00c9 considerado como unha \u00e1rbore de r\u00e1pido crecemento.\nEcolox\u00eda.\n\u00c9 unha especie r\u00fastica, atura invernos longos e fr\u00edos, e ver\u00e1ns curtos.\nComa outras especies do x\u00e9nero \"Populus\", esp\u00e1llase cumpridamente por rebentos de ra\u00edz, at\u00e9 a 40 m dos pais, formando extensas colonias clonais.\nOs h\u00edbridos con \"Populus alba\" (\"Populus \u00d7 canescens\"), est\u00e1n amplamente estendidos en Europa e o centro de Asia. Os h\u00edbridos con varias outras especies do x\u00e9nero \"Populus\" s\u00e9guense a investigar en Institutos Forestais co obxectivo de atopar exemplares con m\u00e1is produci\u00f3n madeireira e m\u00e1is resistencia a doenzas (p.ex. \"P. tremula\" \u00d7 \"P. tremuloides\", cruzamento en Dinamarca).\nUsos.\nA madeira do \u00e1lamo tremo\u00a0\u00e9 branca e lixeira, homox\u00e9nea, el\u00e1stica, de densidade media e de cerna\u00a0pouco marcada. O\u00a0s\u00e1mago\u00a0\u00e9 de cor branca ou crema mentres que a cerna\u00a0\u00e9 branca cinsenta ou crema. \u00c9 lene e sen cheiro, tradicionalmente empregada para confeccionar caixas\u00a0para transportar alimentos como queixo e pan, maz\u00e1s etc. Unha volta cortada a \u00e1rbore, a madeira pesa considerabelmente por mor do seu elevado contido en auga. Tradicionalmente empregouse para a fabricaci\u00f3n de carretas nas comarcas monta\u00f1osas, xa que resiste moi ben o desgaste forte, as\u00ed como o choque e o broucazo. Por esta raz\u00f3n empregouse tam\u00e9n para caix\u00f3ns de mobles e embalaxes.\nAo cortarse con m\u00e1quinas apenas racha, calidade que a fai especialmente indicada para fabricar mistos e escarvadentes, as\u00ed como os paneis para pintar ao \u00f3leo. Empr\u00e9gase frecuentemente como planta medicinal. A s\u00faa casca e gomos\u00a0son febr\u00edfugos e antiescorb\u00faticos. Estes \u00faltimos empr\u00e9ganse contra as hemorroides. Ademais son tam\u00e9n verm\u00edfugas para os cabalos. Cos gomos fabr\u00edcase un b\u00e1lsamo utilizado polas meigas e menci\u00f1eiros\u00a0galeses. No norte de Europa en \u00e9pocas de fame negra a casca interna mo\u00edase e con ela fabric\u00e1base fari\u00f1a comest\u00edbel.\nEtnograf\u00eda.\nAs fitas longas obtidas de fender os toros magros e p\u00f3las grosas, do mesmo xeito que co casti\u00f1eiro, empr\u00e9ganse en cestar\u00eda no norte de Espa\u00f1a, principalmente para canastros e cu\u00e9vanos. Dende Galiza\u00a0a Xirona util\u00edzanse os longos fustes de \u00e1lamo tremo para contru\u00edren trabes\u00a0e pont\u00f3ns para teitumes de cortes e arquitectura tradicional. Resulta apreciado o feito de que se clave e aparafuse ben. Na Carballeda zamorana empr\u00e9ganse os longos talos destes \u00e1lamos para os altos pend\u00f3ns das procesi\u00f3ns. En Le\u00f3n e Zamora co\u00f1\u00e9cense como \"trasgales\" aos arboredos desta especie. A trasga \u00e9 unha peza de madeira empregada para unir o xugo e o arado. Na mitolox\u00eda \u00e1stur, ch\u00e1mase \"trasgu\" ao divertido e bromista trasno galego. Tam\u00e9n se empregou asiduamente para fabricar peneiras\u00a0para a limpa do cereal. No Pireneo aragon\u00e9s no Somontano de Sobrarbe e no r\u00edo Vero ao tremo ch\u00e1maselle co sobrenome de \"escaleral\" debido a que en Colungo se dedicaban a facer escaleiras. En numerosas comarcas de Castela e especialmente no \u00e1mbito leon\u00e9s \u00e9 moi t\u00edpica, como en Galiza, a celebraci\u00f3n dos maios,\u00a0ligada \u00e1s m\u00e1is ancestrais culturas. O maio\u00a0\u00e9 un fuste recto e esvelto de \u00e1lamo que adoita ser de \"Populus tremula.\" Tradicionalmente os mozos da vila\u00a0elixen un fuste recto e l\u00e9vano \u00e1 praza onde se chanta o maio, \u00e9 dicir que se finca vertical e queda chantado.\nTaxonom\u00eda.\n\"Populus tremula\" foi descrita por Carl von Linn\u00e9\u00a0e publicada en \"Species Plantarum\" 2: 1034. 1753.\nN\u00famero de cromosomas de \"Populus tremula\" (Fam. Salicaceae) e taxons infraespec\u00edficos: n=19; 2n=38.\nNome com\u00fan.\nChopo canariense, chopo americano, chopa, \u00e1lamo tembl\u00f3n, \u00e1lamo chor\u00f3n, \u00e1lamo."}
{"id": "342438", "revid": "5863", "url": "https://gl.wikipedia.org/wiki?curid=342438", "title": "\u00c1lamo tremedor", "text": ""}
{"id": "342440", "revid": "89787", "url": "https://gl.wikipedia.org/wiki?curid=342440", "title": "Steve Wickham", "text": "Steve Wickham \u00e9 un m\u00fasico\u00a0irland\u00e9s descrito por Mike Scott coma \"o meirande m\u00fasico rock de fiddle do mundo fiddle\" e por New Musical Express coma unha \"lenda do fiddle.\" Orixinario de Marino, Dubl\u00edn, mais criado en Sligo, Wickham tocou o viol\u00edn no cl\u00e1sico de U2 \"Sunday, Bloody Sunday\", e tam\u00e9n colaborou en gravaci\u00f3ns de Elvis Costello, de Hothouse Flowers, de Sin\u00e9ad O'Connor ou de World Party. \u00c9 o m\u00e1is veterano dos membros de The Waterboys. Wickham toca rock and roll e m\u00fasica irlandesa, e desenvolveu unha t\u00e9cnica de rock para viol\u00edn que el chama \"fuzz fiddle\"."}
{"id": "342442", "revid": "55340", "url": "https://gl.wikipedia.org/wiki?curid=342442", "title": "Baltasar Pujales", "text": "Baltasar Pujales Est\u00e9vez, nado en Bouzas en 1941 e finado o 25 de maio de 2016, foi un enxe\u00f1eiro e directivo deportivo galego.\nTraxectoria.\nNado nunha familia vinculada \u00e1 pesca de Bouzas, licenciouse en enxe\u00f1er\u00eda de cami\u00f1os na Universidade de Santiago de Compostela, no que daquela era o seu campus de Vigo. Como enxe\u00f1eiro traballou en Barakaldo e despois en Pontevedra, pois pasou a pertencer ao cadro de empregados da Deputaci\u00f3n.\nComo deportista, foi xogador do R\u00e1pido de Bouzas durante varias tempadas. En 1973 Pujales pasou a ser o presidente do club de Bouzas. Durante a s\u00faa presidencia constru\u00eduse o primeiro campo de f\u00fatbol propio do R\u00e1pido, o campo de f\u00fatbol das Gaivotas. Uns anos m\u00e1is tarde, xa en 2001 o campo das Gaivotas deu paso ao pavill\u00f3n polideportivo, onde se constru\u00edu de maneira anexa o campo de f\u00fatbol municipal de Bouzas, que leva o nome do propio Baltasar Pujales.\nDurante estes anos, deportivamente o R\u00e1pido estivo en categor\u00edas auton\u00f3micas ata que en 1998 ascendeu a Terceira Divisi\u00f3n. Tam\u00e9n durante a s\u00faa presidencia o R\u00e1pido de Bouzas participou nunha eliminatoria de Copa do Rei de f\u00fatbol contra o Rayo Vallecano, na tempada 2005-06, onde venceu o R\u00e1pido 1-0 no Baltasar Pujales, e foi derrotado no conxunto da eliminatoria (1-2). En 2008, 35 anos despois, renunciou \u00e1 presidencia e foi substitu\u00eddo por Manuel Pedro Seoane.\nTam\u00e9n durante alg\u00fan tempo foi membro da xunta directiva do Celta de Vigo e do Liceo Mar\u00edtimo de Bouzas.\nVida persoal.\nFoi o pai do tam\u00e9n futbolista David Pujales."}
{"id": "342443", "revid": "10599", "url": "https://gl.wikipedia.org/wiki?curid=342443", "title": "N\u00e0stic", "text": ""}
{"id": "342444", "revid": "10599", "url": "https://gl.wikipedia.org/wiki?curid=342444", "title": "N\u00e0stic de Tarragona", "text": ""}
{"id": "342445", "revid": "35560", "url": "https://gl.wikipedia.org/wiki?curid=342445", "title": "Defensor do Pobo Europeo", "text": "O Defensor do Pobo Europeo (en ingl\u00e9s: \"European Ombudsman\") \u00e9 un defensor do pobo que est\u00e1 habilitado para recibir dos cidad\u00e1ns da Uni\u00f3n Europea, ou das persoas f\u00edsicas e xur\u00eddicas, toda queixa relativa ao mal funcionamento das instituci\u00f3ns ou organismos comunitarios, coa excepci\u00f3n do Tribunal de Xustiza ou do Tribunal de Primeira Instancia.\nHistoria.\nEsta figura regulamentouse coa firma do Tratado de Maastricht en 1992 por parte de todos os Estados membros da Uni\u00f3n Europea, que estableceu que a s\u00faa sede estivera radicada na cidade francesa de Estrasburgo.\nO defensor \u00e9 nomeado polo Parlamento Europeo despois de cada elecci\u00f3n europea, e ten un mandato renovable de cinco anos correspondentes \u00e1 duraci\u00f3n de cada lexislatura."}
{"id": "342446", "revid": "89787", "url": "https://gl.wikipedia.org/wiki?curid=342446", "title": "Construci\u00f3n de nicho", "text": "A construci\u00f3n de nicho \u00e9 o proceso mediante o cal un organismo altera o seu propio ambiente (ou o doutras especies), xeralmente (pero non sempre) de maneira que incrementa as s\u00faas posibilidades de sobrevivir. Os cambios que o organismo produce no seu ambiente que non te\u00f1en consecuencias evolutivas ou ecol\u00f3xicas non son exemplos de construci\u00f3n de nicho. Varios bi\u00f3logos argumentaron que a construci\u00f3n de nicho \u00e9 tan importante en evoluci\u00f3n coma a selecci\u00f3n natural (\u00e9 dicir, non s\u00f3 o ambiente causa cambios nas especies por medio da selecci\u00f3n, sen\u00f3n que tam\u00e9n as especies causan cambios no seu ambiente por medio da construci\u00f3n de nicho). Esta interacci\u00f3n crea unhas relaci\u00f3ns de retroalimentaci\u00f3n entre a selecci\u00f3n natural e a construci\u00f3n de nicho: cando os organismos afectan ao seu ambiente, ese cambio pode causar unha mudanza na elecci\u00f3n de que trazos ser\u00e1n seleccionados de forma natural. O efecto da construci\u00f3n de nicho \u00e9 especialmente pronunciado en situaci\u00f3ns nas que as alteraci\u00f3ns do ambiente persisten durante varias xeraci\u00f3ns, introducindo o papel evolutivo da herdanza ecol\u00f3xica. Tam\u00e9n son posibles nun organismo comportamentos de construci\u00f3n de nicho menos dr\u00e1sticos. Esta teor\u00eda, en conxunci\u00f3n coa selecci\u00f3n natural, mostra que os organismos herdan dous legados dos seus antepasados: os xenes e un ambiente modificado. Xuntos, estes dous mecanismos evolutivos determinan unha fitness da poboaci\u00f3n e as adaptaci\u00f3ns que desenvolven eses organismos para continuar sobrevivindo.\nO concepto de construci\u00f3n de nicho empezou a desenvolverse en biolox\u00eda evolutiva desde a d\u00e9cada de 1980. Bota as s\u00faas ra\u00edces, directa ou indirectamente, en dominios interesados nas interacci\u00f3ns organismo-ambiente tan diversas como a hip\u00f3tese Gaia, a psicolox\u00eda do desenvolvemento, e a evoluci\u00f3n cultural.\nClasificaci\u00f3n.\nA construci\u00f3n de nicho pode facerse por medio de recursos f\u00edsicos e fluxos de enerx\u00eda ou por medio do material xen\u00e9tico e os co\u00f1ecementos, innatos e adquiridos. Estas perturbaci\u00f3ns poden ser de natureza abi\u00f3tica, bi\u00f3tica ou por \"artefactos\" (construci\u00f3ns realizadas polos animais). Contrariamente ao fenotipo estendido, que pon o acento na adaptaci\u00f3n, os artefactos poden proceder de \"produtos derivados\" dos organismos. Ademais, estes artefactos est\u00e1n a mi\u00fado presentes ou son utilizados durante longo tempo ou toda a vida do individuo e non son constru\u00eddos en cada xeraci\u00f3n.. \nRecursos f\u00edsicos.\nEsta categor\u00eda agrupa os recursos f\u00edsicos e as diversas formas de enerx\u00eda e comp\u00f3n os recursos ecol\u00f3xicos. Mesmo se os recursos abi\u00f3ticos foron modificados varias veces por varias xeraci\u00f3ns de organismos, e a direcci\u00f3n das transformaci\u00f3ns tomadas prestadas non se producir\u00eda nun planeta que estivese deshabitado, estes cambios est\u00e1n lonxe do equilibrio termodin\u00e1mico inicial..\nA acumulaci\u00f3n de cunchas e de restos esquel\u00e9ticos nos fondos mari\u00f1os permite unha mellor fixaci\u00f3n das larvas, o crecemento dos adultos, e a estabilizaci\u00f3n do substrato para as especies que prefiren ese tipo de fondo. Comparando a densidade de acumulaci\u00f3n de restos calcarios entre diferentes per\u00edodos xeol\u00f3xicos, obs\u00e9rvase un aumento importante da densidade, especialmente entre as \u00e9pocas asociadas \u00e1 transici\u00f3n do dominio dos braqui\u00f3podos sobre os moluscos. O mantemento do dominio dos moluscos nas comunidades bent\u00f3nicas modifica \u00e1 vez o substrato mari\u00f1o e a composici\u00f3n das comunidades bent\u00f3nicas, o que persiste durante longo tempo.\nOs organismos que constr\u00faen nichos te\u00f1en a capacidade de modificar os nichos xa existentes e de responder ao ambiente. Tr\u00e1tase ent\u00f3n de interacci\u00f3ns ecol\u00f3xicas como a predaci\u00f3n, a competici\u00f3n etc. e actividades de reproduci\u00f3n.\nA nivel de poboaci\u00f3ns:\nRecursos informativos.\nEsta categor\u00eda agrupa tanto o material xen\u00e9tico coma os co\u00f1ecementos e destrezas dos organismos. Non hai perturbaci\u00f3n desta procedencia sobre os factores abi\u00f3ticos. No caso dos sinais qu\u00edmicos, como a marcaxe, tratarase dun recurso informativo e, por tanto, un \"case\" artefacto.\nTodos os organismos te\u00f1en un material xen\u00e9tico que transmiten de xeraci\u00f3n en xeraci\u00f3n. As bacterias do x\u00e9nero \"Wolbachia\" producen nos h\u00f3spedes artr\u00f3podos aos que parasitan unha desviaci\u00f3n na proporci\u00f3n de sexos (\"sex-ratio\") aumentando o n\u00famero de descendentes femias , xa que s\u00f3 as femias do artr\u00f3podo poden transmitir a bacteria. Nos animais, a aprendizaxe e certas interacci\u00f3ns sociais son outros recursos que poden ser utilizados para modificar o medio.\nA\u00ednda que non son un caso moi frecuente, os sinais son un bo exemplo. O paxaro (\"Chlamydera maculata\") macho \"cultiva\" diferentes especies do x\u00e9nero \"Solanum\" nos arredores do ni\u00f1o que el constr\u00fae para a femia. Faino porque unha gran diversidade de cores de froitas \u00e9 un atractivo importante para a femia e est\u00e1 asociado a un maior \u00e9xito reprodutivo. O x\u00e9nero \"Solanum\" aparece as\u00ed en lugares onde non se encontraba antes da actividade do paxaro. De feito, o paxaro non elixe sempre un sitio xa poboado por moitas destas plantas, sen\u00f3n que el mesmo adorna con estas plantas o seu sitio de nidificaci\u00f3n se non as hai al\u00ed.\nHerdanza ecol\u00f3xica e xen\u00e9tica.\nUnha consecuencia importante da construci\u00f3n de nicho prod\u00facese cando as modificaci\u00f3ns do ambiente se mante\u00f1en co paso das xeraci\u00f3ns, polo que se trata de herdanza ecol\u00f3xica. Este concepto comprende a herdanza deixada pola/s xeraci\u00f3n/s precedente/s que incl\u00fae os cambios de caracter\u00edsticas bi\u00f3ticas e abi\u00f3ticas do medio e no caso dunha persistencia importante, as presi\u00f3ns de selecci\u00f3n modificadas. \u00c9 posible que a especie que modifica o ambiente afecte non s\u00f3 aos seus descendentes sen\u00f3n tam\u00e9n a outras especies que comparten o mesmo ambiente. Unha variaci\u00f3n da comunidade ecol\u00f3xica seguida dunha alteraci\u00f3n por unha construci\u00f3n de nicho \u00e9 igualmente considerada como un tipo de herdanza ecol\u00f3xica. Hai tres diferenzas importantes entre o funcionamento das herdanzas xen\u00e9ticas e ecol\u00f3xicas.\nImplicaci\u00f3ns da cultura humana.\nA construci\u00f3n de nicho ten moitas implicaci\u00f3ns nas ciencias humanas, especialmente na sociobiolox\u00eda, psicolox\u00eda evolutiva, e ecolox\u00eda do comportamento humano. A teor\u00eda evolutiva est\u00e1ndar s\u00f3 permite que os procesos culturais afecten \u00e1 evoluci\u00f3n xen\u00e9tica ao influenciar o individuo, e depende da capacidade dese individuo de sobrevivir e transmitir os seus xenes \u00e1 seguinte xeraci\u00f3n. Os procesos culturais vense simplemente como un aspecto do fenotipo e non se cre que sexan relevantes na evoluci\u00f3n humana. A diversidade cultural crese que reflicte a variaci\u00f3n nos ambientes nos que as diferentes poboaci\u00f3ns evolucionaron ou viviron, e m\u00e1is nada. Esta teor\u00eda pasa por alto o feito de que os humanos poden modificar os seus ambientes selectivos por medio da actividade cultural, creando as\u00ed unha retroalimentaci\u00f3n que afecta \u00e1 selecci\u00f3n. \"Os procesos culturais engaden un segundo sistema de herdanza do co\u00f1ecemento ao proceso evolutivo por medio do cal a informaci\u00f3n aprendida socialmente, se acumula, almacena e transmite entre individuos tanto na mesma coma entre distintas xeraci\u00f3ns.\"\nCoa adici\u00f3n da linguaxe \u00e1 cultura humana produciuse un incremento da capacidade mental. Isto permitiu que a adaptaci\u00f3n humana ao ambiente fose un proceso aprendido, a diferenza do que ocorre nas especies non humanas, cuxos procesos adaptativos son instintivos esencialmente. Isto tivo como resultado a aceleraci\u00f3n de modificaci\u00f3ns ambientais, de comportamento e xen\u00e9ticas. O defensor da construci\u00f3n de nicho Derek Bickerton escribiu: \"Podiamos constru\u00edr os nosos nichos sen ter que esperar interminables roldas de retroalimentaci\u00f3n entre xenes e comportamento.\"\nUnha teor\u00eda de coevoluci\u00f3n xene-cultura require unha relaci\u00f3n m\u00e1is integrada entre a evoluci\u00f3n xen\u00e9tica e os procesos culturais que a teor\u00eda evolutiva est\u00e1ndar. Neste modelo, as actividades culturais crese que afectan ao proceso evolutivo ao modificaren as presi\u00f3ns de selecci\u00f3n. Noutras palabras, o cambio cultural ten a capacidade de codirixir a evoluci\u00f3n xen\u00e9tica da poboaci\u00f3n. Demostran esta teor\u00eda modelos matem\u00e1ticos e conceptuais inclu\u00edndo as investigaci\u00f3ns de linguas, destreza da man (destro ou esquerdeiro), a emerxencia dos tab\u00fas do incesto, a coevoluci\u00f3n da xordeira hereditaria e linguaxe de signos, e a selecci\u00f3n sexual cunha preferencia de elecci\u00f3n de parellas transmitida culturalmente. Por\u00e9n, est\u00e1 teor\u00eda a\u00ednda depende da teor\u00eda evolutiva est\u00e1ndar porque require que os procesos culturais s\u00f3 afecten aos xenes, e non permite que ning\u00fan factor intermediario neste ambiente interaccione con estes procesos a un nivel evolutivo. Esta teor\u00eda existe nun sistema hereditario dual que consiste s\u00f3 en xenes e actividade cultural. \"O sistema de herdanza dual \u00e9 un xeito de inclu\u00edr as interacci\u00f3ns entre natureza e a crianza nun sistema manexable.\" Na maior\u00eda dos casos esta teor\u00eda funciona suavemente, pero hai casos nos que as actividades culturais crean cambios no ambiente abi\u00f3tico que despois afectan \u00e1s presi\u00f3ns de selecci\u00f3n.\nA velocidade \u00e1 cal os humanos son quen de constru\u00edr nichos modifica as presi\u00f3ns de selecci\u00f3n e pode ter como resultado a evoluci\u00f3n xen\u00e9tica ou m\u00e1is construci\u00f3n de nicho. Un exemplo de evoluci\u00f3n xen\u00e9tica por medio de construci\u00f3n de nicho coa inclusi\u00f3n dun factor abi\u00f3tico \u00e9 o dos cultivadores de \"Dioscorea\" (i\u00f1ame) de \u00c1frica occidental, que creaban claros nos bosques para cultivar as s\u00faas colleitas, pero isto ti\u00f1a como resultado que hab\u00eda moita auga estancada que atra\u00eda os mosquitos e incrementou as taxas de malaria. Isto causou a modificaci\u00f3n da presi\u00f3n de selecci\u00f3n para o alelo da anemia falciforme que protexe contra a malaria. As\u00ed, o cambio evolutivo aumenta. Un exemplo do incremento da construci\u00f3n de nicho \u00e9 o cambio humano do ambiente por medio da poluci\u00f3n. Os efectos da poluci\u00f3n est\u00e1n tam\u00e9n mitigados pola innovaci\u00f3n e uso dunha nova tecnolox\u00eda. Esta resposta cultural a un nicho constru\u00eddo permite un cambio no ambiente en ausencia de cambio na xen\u00e9tica. Soamente se non se crea unha nova tecnolox\u00eda ou non \u00e9 efectiva ocorrer\u00e1 cambio evolutivo. Os humanos poden soster a adaptaci\u00f3n respondendo \u00e1 construci\u00f3n do nicho ancestral por medio da construci\u00f3n de m\u00e1is nicho cultural.\nA adici\u00f3n da construci\u00f3n do nicho ao estudo dos procesos evolutivos forza aos cient\u00edficos a aceptar que a actividade cultural non \u00e1 a \"raz\u00f3n\" de que os humanos poidan modificar os seus ambientes, sen\u00f3n que \u00e9 simplemente o seu \"medio principal\" de facer as mesmas cousas que outras especies fan. O feito de que un gran n\u00famero de procesos culturais son aprendidos en vez de estaren xeneticamente codificados no individuo, fai que a cultura humana sexa un m\u00e9todo incriblemente poderosos de construci\u00f3n de nicho. \"A maior\u00eda das veces, os procesos culturais poden ser considerados como un atallo para adquirir informaci\u00f3n adaptativa, xa que os individuos aprenden rapidamente, ou se lles indica, que \u00e9 o que te\u00f1en que comer, onde vivir, ou como evitar o perigo facendo o que outros individuos con m\u00e1is co\u00f1ecemento fan.\"\n\u00cdndices e impactos.\nVarios estudos de modelizaci\u00f3n ecol\u00f3xica e modelos matem\u00e1ticos demostraron diferentes consecuencias da construci\u00f3n de nichos polos organismos.. Velaqu\u00ed algunhas posibilidades dos efectos da construci\u00f3n de nicho.\nStatus actual da teor\u00eda.\nO concepto de construci\u00f3n de nicho non est\u00e1 integrado na teor\u00eda sint\u00e9tica da evoluci\u00f3n. Os defensores da s\u00faa integraci\u00f3n consideran que a construci\u00f3n de nicho, e a herdanza ecol\u00f3xica, son en si mesmos procesos evolutivos.\nA teor\u00eda sint\u00e9tica da evoluci\u00f3n na s\u00faa forma actual aparece como un principio unidireccional. Os defensores dunha nova teor\u00eda evolutiva ven como algo sen sentido que s\u00f3 a herdanza xen\u00e9tica, que determina a selecci\u00f3n natural baseada nas presi\u00f3ns do ambiente, defina a totalidade do desenvolvemento e da evoluci\u00f3n dos organismos. Coa formaci\u00f3n dunha nova teor\u00eda m\u00e1is inclusiva, ser\u00edan reco\u00f1ecidos os impactos da construci\u00f3n de nicho sobre o desenvolvemento dos organismos. Deste modo, a \"resposta\" dos organismos ao ambiente, \u00e9 dicir, a modificaci\u00f3n do medio, permitir\u00eda plenamente \u00e1 herdanza ecol\u00f3xica xogar un papel evolutivo.. Por\u00e9n, \u00e9 importante ter presente que a herdanza ecol\u00f3xica s\u00f3 representar\u00eda un proceso evolutivo \"reco\u00f1ecido\" se se mant\u00e9n durante tempo dabondo como para modificar as presi\u00f3ns de selecci\u00f3n. As\u00ed, o desenvolvemento dun organismo ser\u00eda guiado \u00e1 vez pola xen\u00e9tica e pola regulaci\u00f3n do ambiente pola construci\u00f3n de nicho e unha certa plasticidade fenot\u00edpica. A herdanza ecol\u00f3xica \"transmitir\u00edase\" ent\u00f3n \u00e1s xeraci\u00f3ns seguintes igual que a bagaxe xen\u00e9tica do individuo.\nA\u00ednda que a construci\u00f3n de nicho se pode observar na natureza, o seu estatuto non foi elevado ao rango de teor\u00eda cient\u00edfica aceptada xeneralizadamente, e o debate en canto \u00e1 s\u00faa aceptaci\u00f3n como proceso evolutivo pleno contin\u00faa e non parece que adquirise polo momento o seu lugar no seo da teor\u00eda sint\u00e9tica da evoluci\u00f3n.\nPor tanto, a construci\u00f3n de nicho \u00e9 hoxe un concepto discutido. Os esc\u00e9pticos afirman que os aspectos da teor\u00eda de construci\u00f3n de nicho (TCN) levan sendo investigados desde hai moitas d\u00e9cadas antes de que se crease o termo e poden derivarse as mesmas predici\u00f3ns da teor\u00eda evolutiva est\u00e1ndar (s\u00edntese evolutiva moderna) sen necesidade de introducir esa nova teor\u00eda. Tam\u00e9n argumentan que a construci\u00f3n de nicho non \u00e9 un proceso evolutivo separado. Nunha \"revisi\u00f3n\" cr\u00edtica de 2014, Scott-Phillips \"et al\" escribiron:\nA TCN argumenta que a construci\u00f3n de nicho \u00e9 un proceso evolutivo definido, potencialmente de igual importancia que a selecci\u00f3n natural. Os esc\u00e9pticos po\u00f1en iso en d\u00fabida. Para eles, os procesos evolutivos son procesos que cambian as frecuencias x\u00e9nicas, e dese tipo identificaron catro (selecci\u00f3n natural, deriva xen\u00e9tica, mutaci\u00f3n e migraci\u00f3n)... Non ven como a construci\u00f3n de nicho xera ou distrib\u00fae a variaci\u00f3n xen\u00e9tica independentemente deses outros procesos, ou como cambia as frecuencias x\u00e9nicas dalg\u00fan outro modo. En contraste, a TCN adopta unha noci\u00f3n m\u00e1is ampla de proceso evolutivo, unha que comparte con alg\u00fans outros bi\u00f3logos evolutivos. A\u00ednda que os partidarios concordan en que hai que facer unha \u00fatil distinci\u00f3n entre os procesos que modifican as frecuencias x\u00e9nicas directamente, e os factores que desempe\u00f1an diferentes papeis na evoluci\u00f3n... Os esc\u00e9pticos probablemente representan a posici\u00f3n maioritaria: os procesos evolutivos son aqueles que cambian as frecuencias x\u00e9nicas. Os defensores da TCN, ao contrario, forman parte dunha minor\u00eda estimable de bi\u00f3logos evolutivos que conciben os procesos evolutivos de modo m\u00e1is amplo, como calquera cousa que sistematicamente nesga a direcci\u00f3n ou a taxa de evoluci\u00f3n, un criterio que eles (pero non os esc\u00e9pticos) senten que cumpre a construci\u00f3n de nicho.\nOs que propo\u00f1en a TCN esixen unha s\u00edntese evolutiva ampliada. Laubichler e J\u00fcrgen, en 2015 argumentan que a teor\u00eda da construci\u00f3n de nicho ofrece o estudo dun rango m\u00e1is amplo de fen\u00f3menos evolutivos \"a noci\u00f3n de sistemas de herdanza ampliados e m\u00faltiples (desde o xen\u00f3mico ao ecol\u00f3xico, social e cultural).\""}
{"id": "342447", "revid": "27155", "url": "https://gl.wikipedia.org/wiki?curid=342447", "title": "Construci\u00f3n do nicho", "text": ""}
{"id": "342453", "revid": "89787", "url": "https://gl.wikipedia.org/wiki?curid=342453", "title": "Ortox\u00e9nese", "text": "A ortox\u00e9nese tam\u00e9n chamada evoluci\u00f3n ortoxen\u00e9tica, evoluci\u00f3n progresiva, progreso evolutivo ou progresionismo, \u00e9 unha hip\u00f3tese biol\u00f3xica obsoleta que di que un organismo ten unha tendencia innata a evolucionar de forma unilinear debido a alg\u00fan mecanismo interno ou \"forza impulsora\".\nO paleont\u00f3logo norteamericano George Gaylord Simpson (1953) atacando \u00e1 ortox\u00e9nese describiuna como \"a forza interna misteriosa\". Os defensores cl\u00e1sicos da ortox\u00e9nese rexeitaban a teor\u00eda da selecci\u00f3n natural como o mecanismo organizador en evoluci\u00f3n en favor dun modelo rectil\u00edneo de evoluci\u00f3n dirixida. O termo \"ortox\u00e9nese\" foi popularizado por Theodor Eimer.\nCo nacemento da s\u00edntese evolutiva moderna, na cal se descubriron os mecanismos xen\u00e9ticos da evoluci\u00f3n, a hip\u00f3tese da ortox\u00e9nese foi refutada, especialmente co argumento de Ronald Fisher exposto no seu libro de 1930 \"The Genetical Theory of Natural Selection\" en favor da herdanza particulada.\nDefinici\u00f3n.\nO termo ortox\u00e9nese usouno por primeira vez o bi\u00f3logo Wilhelm Haacke en 1893. Theodor Eimer foi o primeiro que lle deu \u00e1 palabra unha definci\u00f3n; definiu a ortox\u00e9nese como \"a lei xeral conforme \u00e1 cal ten lugar o desenvolvemento evolutivo nunha direcci\u00f3n distinguible, sobre todo en grupos especializados.\"\nEn 1922, o zo\u00f3logo Michael F. Guyer escribiu:\n[Ortox\u00e9nese] significou cousas diferentes para distintas persoas, que van desde un principio perfeccionador interno m\u00edstico a simplemente unha tendencia xeral no desenvolvemento debido \u00e1s restrici\u00f3ns constitucionais naturais dos materiais xerminais, ou a limitaci\u00f3ns f\u00edsicas impostas por un ambiente estreito. Nas definici\u00f3ns m\u00e1is modernas da teor\u00eda, a idea do cambio continuo e progresivo nun ou m\u00e1is caracteres, debido segundo alg\u00fans a factores internos, e segundo outros a causas externas; a evoluci\u00f3n en \"li\u00f1a recta\" parece ser a idea central.\nA ortox\u00e9nese estaba a mi\u00fado relacionada co neolamarckismo; Eimer popularizou o concepto de ortox\u00e9nese no seu libro \"Organic Evolution as the Result of the Inheritance of Acquired Characteristics According to the Laws of Organic Growth\" (1890). Nesta obra Eimer utilizou exemplos como a evoluci\u00f3n do cabalo para argumentar que a evoluci\u00f3n proced\u00eda nunha soa direcci\u00f3n regular que era dif\u00edcil de explicar por variaci\u00f3n aleatoria. Para a ortox\u00e9nese as tendencias en evoluci\u00f3n eran a mi\u00fado non adaptativas e nalg\u00fans casos as especies pod\u00edan ser levadas \u00e1 extinci\u00f3n.\nPeter J. Bowler definiu ortox\u00e9nese como:\nLiteralmente, o termo significa evoluci\u00f3n en li\u00f1a recta, que xeralmente se asume que \u00e9 unha evoluci\u00f3n mantida nun curso regular por forzas internas do organismo. A ortox\u00e9nese asume que a variaci\u00f3n non \u00e9 aleatoria sen\u00f3n dirixida cara a obxectivos fixados. A selecci\u00f3n \u00e9 as\u00ed impotente, e as especies son levadas automaticamente na direcci\u00f3n marcada polos factores internos que controlan a variaci\u00f3n.\nSegundo (Schrepfer, 1983):\nOrtox\u00e9nese significa literalmente \"orixes en li\u00f1a recta\", ou \"evoluci\u00f3n en li\u00f1a recta\". O termo variou en significado desde o abertamente vitalista e teol\u00f3xico ao mec\u00e1nico. Abrangue desde teor\u00edas de forzas m\u00edsticas a simples descrici\u00f3ns dunha tendencia xeral no desenvolvemento debida \u00e1s limitaci\u00f3ns naturais do material xerminal ou do ambiente... Por\u00e9n, en 1910, a maior\u00eda dos que se adher\u00edan \u00e1 ortox\u00e9nese hipotetizaban alg\u00fan determinante f\u00edsico m\u00e1is que metaf\u00edsico de cambio ordenado.\nA ortox\u00e9nese foi descrita como unha teor\u00eda evolutiva \"antidarwinista\" debido \u00e1 s\u00faa postura sobre os mecanismos darwinistas da selecci\u00f3n natural. Despois de estudar a coloraci\u00f3n das \u00e1s das bolboretas, Theodor Eimer publiou un libro que foi moi lido sobre a ortox\u00e9nese titulado \"On Orthogenesis: And the Impotence of Natural Selection in Species Formation\" (1898). Neste libro Eimer afirmaba que hab\u00eda tendencias na evoluci\u00f3n con ningunha importancia adaptativa e isto ser\u00eda dif\u00edcil de explicar por selecci\u00f3n natural. Stephen Jay Gould escribiu unha detallada biograf\u00eda de Eimer. Gould escribiu que Eimer era un materialista que rexeitaba calquera aproximaci\u00f3n vitalista ou teleol\u00f3xica \u00e1 ortox\u00e9nese e explicou que as cr\u00edticas de Eimer \u00e1 selecci\u00f3n natural eran com\u00fans entre moitos evolucionistas da s\u00faa xeraci\u00f3n, xa que estaban buscando mecanismos evolutivos alternativos proque se cr\u00eda daquela que a selecci\u00f3n natural non pod\u00eda crear novas especies.\nOrixes.\nA hip\u00f3tese da ortox\u00e9nese tivo un importante seguimento no s\u00e9culo XIX no que se propuxeron varios mecanismos evolutivos, como o lamarckismo. O propio Jean-Baptiste Lamarck aceptou a idea, e ti\u00f1a un papel central na s\u00faa teor\u00eda da herdanza das caracter\u00edsticas adquiridas, para a cal o mecanismo hipotetizado lembraba moito a \"misteriosa forza interna\" da ortox\u00e9nese. A ortox\u00e9nese era aceptada especialmente polos paleont\u00f3logos que v\u00edan nos f\u00f3siles un cambio direccional, e en paleontolox\u00eda de invertebrados pens\u00e1bse que hab\u00eda un cambio direccional constante e gradual. Por\u00e9n, os que aceptaban a ortox\u00e9nese desta maneira non necesariamente aceptaban que o mecanismo que guiaba a ortox\u00e9nese era teleol\u00f3xico. De feito, o propio Darwin raramente usaba o termo \"evoluci\u00f3n\" que agora se usa nrmalmente para describir a s\u00faa teor\u00eda, porque no tempo de Darwin, a evoluci\u00f3n estaba xeralmente asociada a alg\u00fan tipo de proceso progresivo como a ortox\u00e9nese, e este fora o uso com\u00fan que se fac\u00eda do termo desde polo menos 1647.\nTeor\u00edas.\nUnha teor\u00eda inicial da ortox\u00e9nese era o \"principio de perfeccionamento interno\" de Carl N\u00e4geli. Segundo Nageli moitos desenvolvementos evolutivos non eran adaptativos e a variaci\u00f3n estaba programada internamente. O bi\u00f3logo ruso Lev Berg desenvolveu a s\u00faa propia teor\u00eda da ortox\u00e9nese chamada \"nomox\u00e9nese\". A teor\u00eda ortoxen\u00e9tica de Albert von K\u00f6lliker denomin\u00e1base \"heterox\u00e9nese\". O paleont\u00f3logo Henry Fairfield Osborn tam\u00e9n apoiaba unha teor\u00eda da ortox\u00e9nese chamada \"aristox\u00e9nese\". O zo\u00f3logo italiano Daniele Rosa propuxo a teor\u00eda da \"holox\u00e9nese\".\nCient\u00edficos como Metcalf (1914), Coulter (1915), Jordan (1920) e Lipman (1922) afirmaban que hab\u00eda probas da ortox\u00e9nese en bacterias, poboaci\u00f3ns de peixes e plantas. O zo\u00f3logo Charles Otis Whitman era partidario da ortox\u00e9nese e rexeitaba o lamarckismo, o darwinismo e o mutacionismo. Whitman s\u00f3 escribiu un libro sobre ortox\u00e9nese, que se publicou nove anos despois da s\u00faa morte en 1919, titulado \"Orthogenetic Evolution in Pigeons\" e publicado nun conxunto de tres volumes titulado \"Posthumous Works of Charles Otis Whitman\". O libro foi descrito como publicado demasiado tarde e non tivo gran influencia.\nEn 1930, o zo\u00f3logo americano Austin Hobart Clark intentou modificar a ortox\u00e9nese coa s\u00faa teor\u00eda da \"zoox\u00e9nese\".\nKarl Beurlen inventou o termo \"palinx\u00e9nese\" para denominar un mecanismo da s\u00faa teor\u00eda ortoxen\u00e9tica da evoluci\u00f3n. Na d\u00e9cada de 1950 o paleont\u00f3logo alem\u00e1n Otto Schindewolf desenvolveu unha teor\u00eda da ortox\u00e9nese, que afirmaba que a variaci\u00f3n tende a moverse nunha predeterminada direcci\u00f3n. A s\u00faa teor\u00eda co\u00f1eceuse como \"tipostrofismo\" e indicaba que a evoluci\u00f3n ocorr\u00eda debido a un modelo c\u00edclico peri\u00f3dico de procesos evolutivos que estaban predestinados a seguir un cilco vital ditado por factores internos do organismo.\nProceso teleol\u00f3xico.\nA maior\u00eda das teor\u00edas da ortox\u00e9nese non eran teleol\u00f3xicas. Segundo Stephen Jay Gould \"a maior\u00eda dos principais ortoxenetistas ti\u00f1an puntos e vista estritamente mecanicistas\". Gould comparou a minor\u00eda que propo\u00f1\u00eda unha ortox\u00e9nese teleol\u00f3xica cos que apoian a evoluci\u00f3n te\u00edsta.\nO bi\u00f3logo ruso Karl Ernst von Baer crera nunha forza teleol\u00f3xica da natureza que fora comparada cunha forma de ortox\u00e9nese.\nO fil\u00f3sofo Henri Bergson ligou a ortox\u00e9nese co vitalismo por medio dunha forza creativa na evoluci\u00f3n chamada \"\u00e9lan vital\" no seu libro \"L'\u00c9volution cr\u00e9atrice\" (1907).\nPierre Lecomte du No\u00fcy desenvolveu unha versi\u00f3n teleol\u00f3xica da ortox\u00e9nese denominada \"telefinalismo\". Puntos de vista similares eran os que manti\u00f1a Edmund Ware Sinnott co seu concepto de \"telismo\". Estes puntos de vista foron moi criticados como non cient\u00edficos. George Gaylord Simpson sinalou que Du No\u00fcy e Sinnott estaban promovendo unha versi\u00f3n teol\u00f3xica da ortox\u00e9nese e os seus argumentos eran esencialmente relixiosos.\nOutra forma de ortox\u00e9nese teleol\u00f3xica foi a desenvolvida por Pierre Teilhard de Chardin, un paleont\u00f3logo xesu\u00edta, no seu libro \"Le ph\u00e9nom\u00e8ne humain\", un libro que foi influente entre os non cient\u00edficos e que foi publicado catro anos despois da s\u00faa morte en 1959. O libro argumentaba que a evoluci\u00f3n ti\u00f1a como obxectivo o \"Punto Omega\", mentres que po\u00f1\u00eda ao home no centro do Universo e respondendo polo pecado orixinal. O termo que usou Chardin para isto foi \"aditividade dirixida\".\nColapso da hip\u00f3tese.\nO colapso da hip\u00f3tese da ortox\u00e9nese empezou cando quedou claro que non pod\u00eda explicar os patr\u00f3ns que encontraron os paleont\u00f3logos no rexistro f\u00f3sil, que non eran lineares sen\u00f3n con moitas complicaci\u00f3ns. A hip\u00f3tese foi abandonada xeneralizadamente cando non se puido atopar ning\u00fan mecanismo que explicase o proceso, e a teor\u00eda da evoluci\u00f3n por selecci\u00f3n natural converteuse na teor\u00eda dominante da evoluci\u00f3n.\nA s\u00edntese evolutiva moderna, na cal se descubriron os mecanismos xen\u00e9ticos da evoluci\u00f3n, refutou a hip\u00f3tese definitivamente. A medida que se comprend\u00edan mellor estes mecanismos f\u00edxose evidente de que non hab\u00eda ningunha maneira natural posible pola cal o mecanismo acabado de descubrir da herdanza pod\u00eda ser previsto ou ti\u00f1a memoria das tendencias pasadas. As\u00ed, queda f\u00f3ra do alcance do naturalismo metodol\u00f3xico das ciencias.\nPor\u00e9n, a hip\u00f3tese ortoxen\u00e9tica non morreu facilmente. Mesmo Darwin ao principio non se opo\u00f1\u00eda ao pensamento ortoxen\u00e9tico, como demostra esta cita da Enciclopedia Brit\u00e1nica de 1911:\nA refutaci\u00f3n da ortox\u00e9nese tivo algunhas ramificaci\u00f3ns no campo da filosof\u00eda, xa que contribu\u00edu a cuestionar a idea de teleolox\u00eda ou existencia de \"formas\" inmutables na natureza, como as desenvolveu en primeiro lugar Arist\u00f3teles e aceptou Immanuel Kant, quen fora moi influ\u00eddo por moitos cient\u00edficos. Antes da revoluci\u00f3n cient\u00edfica e filos\u00f3fica que empezou co traballo de Charles Darwin, a filosof\u00eda que prevalec\u00eda era que o mundo era teleol\u00f3xico e ti\u00f1a un prop\u00f3sito, e que a ciencia era o estudo da creaci\u00f3n de Deus. A interpretaci\u00f3n dos mecanismos evolutivos (os cales de si mesmos non afirman nin progresi\u00f3n necesaria nin finalidade) como apoian a visi\u00f3n do mundo naturalista levou a un cambio no que se percibe que \u00e9 a ciencia e os cient\u00edficos.\nUso moderno de termos similares.\nA\u00ednda que a evoluci\u00f3n progresiva linear foi refutada, non \u00e9 certo que a evoluci\u00f3n nunca avance en li\u00f1a recta, reforzando caracter\u00edsticas en certas li\u00f1axes \u00e1s veces, por exemplo durante un per\u00edodo de cambio ambiental lento e sostido, pero eses exemplos son completamente consistentes coa moderna teor\u00eda neodarwinista da evoluci\u00f3n.\nEstes exemplos denomin\u00e1ronse \u00e1s veces \"ortoselecci\u00f3n\" pero non son estritamente ortoxen\u00e9ticos, e simplemente aparecen como cambios lineares e constantes porque hai restrici\u00f3ns moleculares e do ambiente na direcci\u00f3n do cambio. O termo ortoselecci\u00f3n foi utilizado primeiramente por Ludwig Hermann Plate, e foi incorporado \u00e1 s\u00edntese evolutiva moderna por Julian Huxley e Bernard Rensch."}
{"id": "342454", "revid": "27155", "url": "https://gl.wikipedia.org/wiki?curid=342454", "title": "Evoluci\u00f3n ortoxen\u00e9tica", "text": ""}
{"id": "342455", "revid": "5863", "url": "https://gl.wikipedia.org/wiki?curid=342455", "title": "Defensor do pobo", "text": "O defensor do pobo, tam\u00e9n co\u00f1ecido polo termo sueco ombudsman, \u00e9 o funcionario dun estado o dun goberno rexional encargado de representar os intereses dos cidad\u00e1ns e de defendelos dos abusos que poidan cometer os poderes pol\u00edticos do mesmo estado ou goberno.\nEste cargo ten a s\u00faa orixe na constituci\u00f3n sueca de 1809 na que se creou a figura do \"Ombudsman\" (\"representante\") para solucionar os problemas dos abusos pola v\u00eda burocr\u00e1tica ou xudicial. Por ser o primeiro en moitos idiomas co\u00f1\u00e9cese ao defensor do pobo co nome en sueco.\nA s\u00faa eficacia \u00e9 limitada xa que non pode sancionar as actuaci\u00f3ns da administraci\u00f3n ou as autoridades, e polo tanto ten un car\u00e1cter m\u00e1is pol\u00edtico que xudicial. Nalguns pa\u00edses o defensor do pobo ten a potestade de presentar acci\u00f3ns diante dun Tribunal Constitucional. Nalguns estados o defensor pode comezar procesos xudiciais.\nAlg\u00fans exemplos de defensores do pobo son:"}
{"id": "342456", "revid": "10599", "url": "https://gl.wikipedia.org/wiki?curid=342456", "title": "Valedor do Pobo do Pa\u00eds Valenciano", "text": ""}
{"id": "342457", "revid": "10599", "url": "https://gl.wikipedia.org/wiki?curid=342457", "title": "Defensor do Pobo", "text": ""}
{"id": "342458", "revid": "98629", "url": "https://gl.wikipedia.org/wiki?curid=342458", "title": "Compresor de paletas", "text": "Un compresor de paletas \u00e9 un tipo de compresor volum\u00e9trico. Consiste nun cilindro (estator) que cont\u00e9n un pist\u00f3n cil\u00edndrico plano (rotor) no que o eixe xira exc\u00e9ntrico en relaci\u00f3n co do estator, cuxa xeratriz coincide constantemente co estator. O rotor incorpora unhas ra\u00f1uras nas que van acopladas unha ou varias paletas. Durante a rotaci\u00f3n, a forza centr\u00edfuga extrae as paletas das ra\u00f1uras para formar c\u00e9lulas individuais de compresi\u00f3n. Esta rotaci\u00f3n reduce o volume da c\u00e9lula e aumenta a presi\u00f3n do gas.\nO rotor e o estator te\u00f1en a mesma lonxitude e est\u00e1n pechados nos seus extremos por tapas estancas, unha das cales constit\u00fae o paso do eixo de accionamento do pist\u00f3n.\nFuncionamento.\nA aspiraci\u00f3n do gas prod\u00facese ao aumentar o volume da c\u00e1mara, formado este polas paletas e as paredes interna do estator e externa do rotor. A compresi\u00f3n do gas cons\u00e9guese ao diminu\u00edr o volume da c\u00e1mara por efecto do xiro do rotor.\nDispositivos de lubrificaci\u00f3n.\nA lubrificaci\u00f3n nestes compresores \u00e9 un factor esencial, non s\u00f3 para o bo comportamento dos diferentes \u00f3rganos, sen\u00f3n igualmente para a obtenci\u00f3n do rendemento debido. O aceite act\u00faa como obturador dos xogos mec\u00e1nicos indispensables e det\u00e9n (ou limita) as fugas internas. Toda deficiencia na lubricaci\u00f3n trad\u00facese nunha ca\u00edda de presi\u00f3n e do rendemento. A lubrificaci\u00f3n obtense por medio dunha bomba accionada polo eixo de mando ou baixo a presi\u00f3n da descarga. Independentemente do sistema de lubrificaci\u00f3n usado, debe evitarse que o aceite entre na cavidade de aspiraci\u00f3n. A cantidade de aceite arrastrada por un compresor rotativo \u00e9 (a igual potencia frigor\u00edfica) superior \u00e1 que arrastra un compresor de pist\u00f3n. Por isto, \u00e9 indispensable que os compresores rotativos se encontren provistos dun separador de aceite particularmente eficaz. As cualidades dos aceites usados son as mesmas que se requiren para os compresores de pist\u00f3n, con excepci\u00f3n da s\u00faa viscosidade, que debe ser algo m\u00e1is elevada para que o aceite achegue m\u00e1is seguridade na estanqueidade entre paletas e estator.\nDispositivos de estanqueidade.\nA estanqueidade obtense sobre o eixo por medio dun selo de tipo rotativo ou de fol id\u00e9ntico ao utilizado nos compresores de pist\u00f3n. Entre o rotor e as tapas laterais non poden usarse as xuntas de tipo cl\u00e1sico. O apoio entre rotor e tapas faise con metal sobre metal. Por conseguinte, a estanqueidade cons\u00e9guese por medio dunha xunta encastrada en cada unha das tapas.\nDispositivos de accionamento.\nA particular concepci\u00f3n do compresor precisa dun sistema de accionamento directo por motor el\u00e9ctrico. O accionamento faise sempre por medio dun manguito de acoplamento similar aos usados nos compresores alternativos de pist\u00f3n. Por iso, a velocidade de rotaci\u00f3n vai unida \u00e1 do motor e \u00e9, en xeral, de 1 500 ou 3 000 rev/min no seu punto de deslizamento xunto \u00f3 motor."}
{"id": "342461", "revid": "89787", "url": "https://gl.wikipedia.org/wiki?curid=342461", "title": "Fireworks (filme)", "text": "Fireworks (1947) \u00e9 un filme experimental homoer\u00f3tico de Kenneth Anger. Filmado na casa dos pais en Beverly Hills (California), durante unha semana mentres os pais estaban f\u00f3ra, no filme aparece o propio Anger e explicitamente explora temas de homosexualidade e sadomasoquismo. \u00c9 o seu traballo m\u00e1is temper\u00e1n que se conserva.\nAnger foi arrestado por cargos de obscenidade despois do lanzamento de \"Fireworks\". En 1958, interp\u00faxose unha demanda contra o representante Raymond Rohauer do Coronet Theatre dos \u00c1nxeles por proxectar \"Fireworks\". O caso converteuse \"nun \u00e9pico xu\u00edzo de obscenidade\" nas Corte Suprema de California que declarou o filme como arte."}
{"id": "342462", "revid": "98629", "url": "https://gl.wikipedia.org/wiki?curid=342462", "title": "Ronald Fisher", "text": "Sir Ronald Aylmer Fisher nado en Londres o 17 de febreiro de 1890 e finado en Adelaide (Australia) o 29 de xullo de 1962, foi un estat\u00edstico e bi\u00f3logo que usou a matem\u00e1tica para combinar as leis de Mendel coa selecci\u00f3n natural, de maneira que axudou as\u00ed a crear unha nova s\u00edntese do darwinismo co\u00f1ecida como a s\u00edntese evolutiva moderna, e tam\u00e9n un prominente euxenista na primeira parte da s\u00faa vida.\nEn 1919 empezou a traballar en Rothamsted Research, unha estaci\u00f3n agr\u00edcola experimental onde desenvolveu a an\u00e1lise da varianza para analizar os seus inmensos datos dos cultivos que realizou dende a d\u00e9cada de 1840, e onde nos seguintes anos estableceu a s\u00faa reputaci\u00f3n como bioestat\u00edstico. Tam\u00e9n foi un dos maiores fundadores da xen\u00e9tica de poboaci\u00f3ns. Entre outras cosas, resumiu o principio de Fisher, propuxo o denominado modelo de selecci\u00f3n sexual \"runaway\" e a \u201chip\u00f3tese do fillo sexy\u201d, e ideou a ecuaci\u00f3n de Fisher, o valor reprodutivo e a desigualdade de Fisher.\nAnders Hald chamouno \u00abun xenio que, case a soas, creou a fundaci\u00f3n da moderna ciencia estat\u00edstica\u00bb, mentres que Richard Dawkins o denominou \u00abo bi\u00f3logo m\u00e1is grande dende Darwin. Non s\u00f3 foi o m\u00e1is orixinal e construtivo dos arquitectos da s\u00edntese neodarwiniana; Fisher tam\u00e9n foi o pai da estat\u00edstica moderna e do dese\u00f1o experimental. Tam\u00e9n se pode considerar que deu aos investigadores da biolox\u00eda e a medicina as s\u00faas ferramentas m\u00e1is importantes ademais da versi\u00f3n moderna do teorema central da biolox\u00eda.\" Geoffrey Miller dixo del: \u00abPara os bi\u00f3logos, foi un arquitecto da \u201cs\u00edntese moderna\u201d que empregou modelos matem\u00e1ticos para integrar as leis de Mendel coas teor\u00edas da selecci\u00f3n biol\u00f3xica de Charles Darwin. Para os psic\u00f3logos, Fisher foi o inventor de varias probas estat\u00edsticas que se deben empregar sempre que sexa posible nas revistas psicol\u00f3xicas. Para os granxeiros, foi o fundador de investigaci\u00f3ns na agricultura, e salvou mill\u00f3ns de morrer de fame trav\u00e9s de programas racionais de cultivo.\u00bb\nTraxectoria.\nFisher ga\u00f1ou unha bolsa para estudar matem\u00e1ticas na Universidade de Cambridge en 1909 e conseguiu matr\u00edcula de honra en astronom\u00eda en 1912. En 1915 publicou o artigo \"The evolution of sexual preference\" (\"La evoluci\u00f3n de preferencia sexual\") sobre a selecci\u00f3n sexual e a selecci\u00f3n intersexual. Fisher publicou \"The Correlation Between Relatives on the Supposition of Mendelian Inheritance\" en 1918, onde se adiantou ao modelo conceptual xen\u00e9tico que amosa que a varianza continua (primeiro uso do termo \"varianza\" na estat\u00edstica) entre caracteres biol\u00f3xicos poder\u00eda ser resultado das leis de Mendel, reconciliando estas coa evoluci\u00f3n gradual. O artigo tam\u00e9n fundou a xen\u00e9tica cuantitativa moderna empregando o m\u00e9todo estat\u00edstico de biometr\u00eda para crear as fundaci\u00f3ns pola xen\u00e9tica biom\u00e9trica.\nEn 1900 redescubr\u00edronse as leis de Mendel en 1900 coa escola de biom\u00e9trica, liderada por Karl Pearson, seguidor das teor\u00edas de Charles Darwin de que pequenas diferenzas importaban moito \u00e1 evoluci\u00f3n, mentres que a escola mendeliana, liderada por William Bateson, pensaba que a obra de Gregor Mendel mostraba que a evoluci\u00f3n funciona con grandes diferenzas. Joan Box, filla e bi\u00f3grafa de Fisher, dixo que este problema xa se resolveu en 1911.\nXunto con Sewall Wright e J. B. S. Haldane, Fisher \u00e9 un dos principais fundadores da xen\u00e9tica de poboaci\u00f3ns, que logrou conciliar a metodolox\u00eda biom\u00e9trica coa xen\u00e9tica mendeliana, a primeira fase da s\u00edntese evolutiva moderna.\nO interese de Fisher na xen\u00e9tica e na evoluci\u00f3n espertou en Cambridge, coa lectura dunha serie de artigos de Karl Pearson (\"Mathematical Contributions to the Theory of Evolution\"). Na mesma universidade, os \"mendelianos\" eran a escola dominante, e Fisher axi\u00f1a estivo convencido de que o mendelismo era o principal mecanismo da herdanza.\nFisher sentou as bases da xen\u00e9tica de poboaci\u00f3ns, demostrando que a posibilidade de que unha mutaci\u00f3n incremente a adaptaci\u00f3n dun organismo dimin\u00fae coa magnitude da mutaci\u00f3n e que as poboaci\u00f3ns m\u00e1is grandes dan lugar a m\u00e1is variaci\u00f3ns, de modo que te\u00f1en unha maior probabilidade de supervivencia. Tam\u00e9n propuxo o \"Fisherian runaway\" que describe unha conxectura de como a selecci\u00f3n sexual, por exemplo nunha especie como o pavo real, crea a cola longa e corida do macho como unha ornamentaci\u00f3n sexual.\nNun libro de 1930, \"The Genetical Theory of Natural Selection\" (\"La teor\u00eda xen\u00e9tica da selecci\u00f3n natural\"), Fisher resumiu o principio de Fisher que demostra por que o cociente de sexo entre var\u00f3ns e femias \u00e9 case sempre 1:1.\nNo modelo xeom\u00e9trico de Fisher explicou a distribuci\u00f3n dos efectos das mutaci\u00f3ns que poden contribu\u00edr \u00e1 adaptaci\u00f3n evolutiva.\nA s\u00faa resposta ao problema estat\u00edstico dos investigadores en biolox\u00eda e agronom\u00eda foi introducir e desenvolver ideas orixinais no campo da inferencia estat\u00edstica e no dese\u00f1o de experimentos. Por exemplo, descubriu a utilidade do uso dos cadrados latinos para mellorar de xeito significativo os m\u00e9todos agr\u00edcolas, cando se atopaba investigando a eficacia dos fertilizantes no rendemento das colleitas e intentando que a calidade da terra non fose un factor indesexable que influ\u00edse no rendemento da colleita. Tam\u00e9n foi o responsable do test exacto de Fisher e da hip\u00f3tese nula, ambos aplicados no experimento da catadora de t\u00e9, presentado no seu libro \"The Design of Experiments\" (1935).\nEn 1936 introduciu o conxunto de datos de \"Iris\" como un exemplo de an\u00e1lise discriminante linear.\nNo seu artigo de 1937 \"The wave of advance of advantageous genes\" (\"A onda de avance dos xenes beneficiosos\") propuxo a ecuaci\u00f3n de Fisher no contexto da din\u00e1mica de poboaci\u00f3ns para describir a viaxe que realiza un alelo beneficioso cando se esparexe polo aire. A partir de aqu\u00ed apareceu a ecuaci\u00f3n de Fisher\u2013Kolmogorov.\nEn 1938 resumiu o algoritmo de Fisher\u2013Yates con Frank Yates no seu libro \"Statistical tables for biological, agricultural and medical research\" (\"T\u00e1boas estat\u00edsicas para invesigaci\u00f3ns de biolox\u00eda, agriculura e medicina\"). A s\u00faa descrici\u00f3n do algoritmo empregaba lapis e papel; unha t\u00e1boa de n\u00fameros aleatorios aportaba o compo\u00f1ente do azar.\nA pesar de ser un opo\u00f1ente prominente da estat\u00edstica bayesiana, foi Fisher quen empregou a palabra \u201cbayesiana\u201d por primeira vez. Foi tam\u00e9n o primeiro en empregar ecuaci\u00f3ns de difusi\u00f3n para intentar calcular a distribuci\u00f3n da frecuencia dos alelos e a estimaci\u00f3n de ligamento empregando m\u00e9todos de m\u00e1xima verosimilitude entre poboaci\u00f3ns.\nVida persoal.\nFisher naceu cun irm\u00e1n xemelgo en East Finchley, Londres mais o outro irm\u00e1n morreu no parto. Tivo tres irm\u00e1s e un irm\u00e1n m\u00e1is vellos. Dende 1896 ata 1904 viviu en Inverforth House, onde a English Heritage puxo en 2002 unha Blue plaque. A s\u00faa nai, Kate, morreu cando ti\u00f1a 14 anos, e 18 meses m\u00e1is tarde o seu pai George, socio dunha empresa de poxadores comerciantes de artes finas, Robinson &amp; Fisher, perdeu o seu negocio.\nDebido \u00e1 s\u00faa mala visi\u00f3n, o mesmo que provocou que o ex\u00e9rcito brit\u00e1nico o rexeitase para a primeira guerra mundial, aprendeu sen empregar papel nin pluma, o cal desenvolveu a s\u00faa habilidade en visualizar problemas xeom\u00e9tricos. A pesar desta falta de escribir probas para soluci\u00f3ns matem\u00e1ticas, ga\u00f1ou aos dezaseis anos a medalla de Neeld de matem\u00e1tica mentres asist\u00eda \u00e1 Harrow School. En 1909 a escaseza de recursos econ\u00f3micos e a s\u00faa capacidade acad\u00e9mica val\u00e9ronlle unha bolsa para cubrir a s\u00faa estad\u00eda no Gonville e Caius College da Universidade de Cambridge.\nDurante a primeira guerra mundial, Fisher atravesou momentos de extrema carest\u00eda econ\u00f3mica. A pesar das dificultades, comezou a escribir recensi\u00f3ns de libros para a \"Euxenic Review\" e incrementou gradualmente o seu interese no traballo xen\u00e9tico e estat\u00edstico.\nEn 1919 Fisher empezou a traballar na Rothamsted Experimental Station (Harpenden, Hertfordshire, Inglaterra). Al\u00ed comezou o estudo dunha extensa colecci\u00f3n de datos, con resultados que foron publicados baixo o t\u00edtulo xeral de \"Studies in Crop Variation\". Durante os seguintes sete anos, dedicouse ao estudo pioneiro dos principios do dese\u00f1o de experimentos (\"The Design of Experiments\", 1935), elaborou os seus traballos sobre a an\u00e1lise da varianza e comezou a prestar unha atenci\u00f3n especial \u00e1s vantaxes metodol\u00f3xicas da computaci\u00f3n de datos (\"Statistical Methods for Research Workers\", 1925).\nEn 1929 foi admitido na Royal Society. O reco\u00f1ecemento fixo crecer a s\u00faa fama e converteuse nun investigador docente de prestixio internacional. En 1933 pasou a ocupar a \nc\u00e1tedra de Euxenesia no colexio universitario de Londres. En 1939, co inicio da guerra, a c\u00e1tedra foi suprimida e exiliouse a Rothamsted.\nEn 1943, logo de atravesar unha longa crise econ\u00f3mica e persoal, ocupou a C\u00e1tedra de Xen\u00e9tica en Cambridge. Os seus traballos sobre o cromosoma do rato culminaron en 1949 coa publicaci\u00f3n de \"The Theory of Inbreeding.\" En 1947 fundou xunto con Cyril Darlington a revista \"Heredity\".\nDespois de xubilarse de Cambridge en 1957 integrouse como investigador s\u00e9nior no CSIRO en Adelaide, Australia. Morreu de cancro de colon en 1962.\nEuxenesia.\nFisher convert\u00e9rase nun dos fundadores m\u00e1is activos da Sociedade de Euxenesia xunto con John Maynard Keynes, R. C. Punnett e Horace Darwin. Un terzo do seu libro \"The Genetical Theory of Natural Selection\" consistiu nunha s\u00edntese da literatura xa publicada ao respecto, e \u00e1 aplicaci\u00f3n destas ideas ao ser humano. Fisher atribu\u00eda o declive e a ca\u00edda das civilizaci\u00f3ns ao feito de que se alcanzara un momento hist\u00f3rico no que comezara a decaer a fertilidade das clases altas. Utilizando os datos do censo de 1911 para Gran Breta\u00f1a, Fisher mostraba a relaci\u00f3n inversa entre fertilidade e clase social. A causa, na s\u00faa opini\u00f3n, radicaba no incremento do status social das familias que non eran capaces de producir moita descendencia, pero que medraran polas vantaxes econ\u00f3micas asociadas a ter un n\u00famero reducido de fillos. Para superar esta \"lacra\", Fisher propu\u00f1a que as vantaxes econ\u00f3micas das que gozaban as familias pequenas, desaparecesen por medio de subsidios estatais.\nEntre 1929 e 1934 Fisher participou moi activamente na campa\u00f1a emprendida pola Euxenics Society a favor da aprobaci\u00f3n dunha lei que permitise a esterilizaci\u00f3n sobre a base de criterios euxen\u00e9sicos, unha esterilizaci\u00f3n voluntaria e positiva que nunca se aplicase como castigo.\nControversias.\nOp\u00faxose \u00e1 cuesti\u00f3n racial da UNESCO, crendo que as evidencias e a experiencia coti\u00e1 mostraban que grupos de seres humanos difer\u00edan profundamente \u00abna s\u00faa capacidade innata por desenvolvementos intelectuais e emocionais\u00bb conclu\u00edndo que o \u00abproblema pr\u00e1ctico internacional \u00e9 o de aprender a compartir os recursos deste planeta amigablemente con persoas de natureza material\u00bb, e que \u00abeste problema an\u00fabrase por esforzos ben intencionados que buscan minimizar as diferenzas existentes\u00bb. A declaraci\u00f3n modificada, titulada \u00abThe Race Concept: Results of an Inquiry\u00bb (1951) acompa\u00f1ouse co comentario desconforme de Fisher.\nFisher falou en p\u00fablico en contra do estudo de 1950 que mostraba que o tabaco causa cancro de pulm\u00f3n, arg\u00fc\u00edndo Post hoc ergo propter hoc (despois disto, polo tanto, a consecuencia disto), \u00e9 dicir, que unha correlaci\u00f3n positiva entre dous factores non implica causalidade entre eles."}
{"id": "342463", "revid": "47401", "url": "https://gl.wikipedia.org/wiki?curid=342463", "title": "Xen\u00e9tica poboacional", "text": ""}
{"id": "342464", "revid": "47401", "url": "https://gl.wikipedia.org/wiki?curid=342464", "title": "S\u00edntese evolutiva moderna", "text": ""}
{"id": "342465", "revid": "47527", "url": "https://gl.wikipedia.org/wiki?curid=342465", "title": "Chocalla", "text": ""}
{"id": "342476", "revid": "3941737", "url": "https://gl.wikipedia.org/wiki?curid=342476", "title": "Itchy &amp; Scratchy", "text": ""}
{"id": "342482", "revid": "5863", "url": "https://gl.wikipedia.org/wiki?curid=342482", "title": "XVV", "text": ""}
{"id": "342483", "revid": "89787", "url": "https://gl.wikipedia.org/wiki?curid=342483", "title": "Jan Martyniak", "text": "Jan Martyniak, nado en Spas (rexi\u00f3n de Lviv, Ucra\u00edna) o 20 de xu\u00f1o de 1939, \u00e9 un eclesi\u00e1stico grecocat\u00f3lico polaco, arcebispo de Przemy\u015bl-Varsovia entre 1996 e 2015.\nTraxectoria.\nO 29 de xu\u00f1o de 1964 foi ordenado sacerdote por Boles\u0142aw Kominek, logo de graduarse no Seminario Teol\u00f3xico de Varsovia.\nEn 1981 J\u00f3zef Glemp creou d\u00faas vigair\u00edas para a atenci\u00f3n pastoral dos grecocat\u00f3licos en Polonia, xa que as autoridades non permit\u00edan que tiveran circunscrici\u00f3ns diocesanas propias. O relixioso basiliano Yosafat Romanyk foi nomeado vigairo do norte, e Jan Martyniak foi nomeado vigairo do sur do pa\u00eds.\nO 20 de xullo de 1989 foi nomeado bispo auxiliar de Przemy\u015bl, Sambor e Sanok, e bispo titular de \"Vardimissa\". Recibiu a consagraci\u00f3n episcopal o 16 de setembro do mesmo ano, de mans do arcebispo maior de Lviv Myroslav Ivan Liubachivskyi.\nO 16 de xaneiro de 1991 foi nomeado bispo de Przemy\u015bl, d\u00e1ndose unha situaci\u00f3n estremadamente rara ao ser a\u00ednda titular da s\u00e9 Ivan Khoma, quen no exilio fora consagrado bispo de Przemy\u015bl, Sambor e Sanok por Yosyf Slipyi en 1977, e quen resid\u00eda en Roma. A situaci\u00f3n solucionouse coa renuncia de Khoma o 16 de xu\u00f1o do mesmo ano.\nO 24 de maio de 1996, coa elevaci\u00f3n e reorganizaci\u00f3n da s\u00e9, foi nomeado arcebispo metropolita de Przemy\u015bl-Varsovia. Retirouse do cargo o 7 de novembro de 2015."}
{"id": "342486", "revid": "25871", "url": "https://gl.wikipedia.org/wiki?curid=342486", "title": "Mar\u00eda Tareixa de Austria (1684-1696)", "text": "Mar\u00eda Tareixa de Austria, nada en Viena, o 22 de agosto de 1684 e finada na mesma cidade o 28 de setembro de 1696, foi arquiduquesa de Austria, filla do emperador Leopoldo I de Austria e da s\u00faa terceira esposa Leonor Magdalena de Palatinado-Neoburgo. Mar\u00eda Tareixa era irm\u00e1 dos emperadores Xos\u00e9 I e Carlos VI e da ra\u00ed\u00f1a de Portugal, Mar\u00eda Ana de Austria.\nTraxectoria.\nMar\u00eda Tareixa naceu no Palacio Imperial de Hofburg, Viena, o 22 de agosto de 1684 como a cuarta filla e sexto fillo de Leopoldo I de Austria, emperador do Sacro Imperio Romano Xerm\u00e1nico, e de Leonor Magdalena de Palatinado-Neoburgo.\nMorte.\nDespois de coller var\u00edola, Mar\u00eda Tareixa morreu \u00e1 idade de doce anos no Palais Ebersdorf en Viena. Est\u00e1 enterrada na Cripta Imperial de Viena.\nDevanceiros.\nDevanceiros de Mar\u00eda Tareixa de Austria"}
{"id": "342487", "revid": "7802", "url": "https://gl.wikipedia.org/wiki?curid=342487", "title": "Mar\u00eda Tereixa de Austria (1684-1696)", "text": ""}
{"id": "342490", "revid": "12452", "url": "https://gl.wikipedia.org/wiki?curid=342490", "title": "Celta (cultura)", "text": ""}
{"id": "342491", "revid": "7802", "url": "https://gl.wikipedia.org/wiki?curid=342491", "title": "Duraci\u00f3n (m\u00fasica)", "text": ""}
{"id": "342510", "revid": "7802", "url": "https://gl.wikipedia.org/wiki?curid=342510", "title": "Xeoespazo", "text": ""}
{"id": "342512", "revid": "7802", "url": "https://gl.wikipedia.org/wiki?curid=342512", "title": "Tipos de solo", "text": ""}
{"id": "342515", "revid": "7802", "url": "https://gl.wikipedia.org/wiki?curid=342515", "title": "Vespa (constelaci\u00f3n)", "text": ""}
{"id": "342516", "revid": "98629", "url": "https://gl.wikipedia.org/wiki?curid=342516", "title": "Mar\u00eda Tareixa de Austria e Borb\u00f3n", "text": "Mar\u00eda Tareixa de Austria e Borb\u00f3n (en franc\u00e9s: \"Marie-Th\u00e9r\u00e8se d'Autriche\"), nada en San Lorenzo de El Escorial o 10 de setembro de 1638 e finada en Versalles o 30 de xullo de 1683, foi unha Infanta de Espa\u00f1a, Infanta de Portugal, Arquiduquesa de Austria e, Ra\u00ed\u00f1a consorte de Francia desde 1660, a\u00ednda que isto non impediu que Francia atacase a Espa\u00f1a en Flandres durante a Guerra de Devoluci\u00f3n, nin no Caribe, apoiando aos piratas (filibusteiros e bucaneiros) desde a Illa da Tartaruga (base francesa pirata, onde se abastec\u00edan de p\u00f3lvora, munici\u00f3ns...), chegando a atacar a parte occidental da Espa\u00f1ola en mans francesas (Hait\u00ed), con apoio oficial at\u00e9 1665, que foi restablecido posteriormente.\nTraxectoria.\nFilla do Rei Filipe IV de Espa\u00f1a e da s\u00faa primeira esposa a princesa Isabel de Francia, era por parte de nai, a neta do Rei Henrique IV de Francia e \u00e1 s\u00faa vez irm\u00e1 do rei Carlos II de Espa\u00f1a\nMatrimonio.\nO 9 de xu\u00f1o de 1660 contraeu matrimonio con Lu\u00eds XIV de Francia, o chamado \"Rei Sol\", primo-irm\u00e1n seu por dobre li\u00f1a, tanto por parte de pai como de nai. A s\u00faa entrega como prometida do rei formalizouse en Ir\u00fan (Illa dos Fais\u00e1ns), nun acto cuxa preparaci\u00f3n contou coa participaci\u00f3n de Vel\u00e1zquez.\nA ra\u00ed\u00f1a Mar\u00eda Teresa levou unha vida de illamento e de tristeza durante todo o seu reinado. Salvo por unha breve rexencia en 1672, durante a campa\u00f1a do rei contra Holanda, non desenvolveu actividade pol\u00edtica algunha.\nDeu seis fillos ao rei, dos cales s\u00f3 Lu\u00eds, o chamado \"Gran Delf\u00edn\", sobreviviuna. Unha enfermidade devastadora acabou coa s\u00faa vida en 1683, cando soamente contaba con 44 anos de idade.\nAvoa do primeiro rei Borb\u00f3n de Espa\u00f1a.\nAnos m\u00e1is tarde o seu neto, Filipe de Francia, duque de Anjou, segundo fillo do Gran Delf\u00edn, ser\u00eda proclamado Rei de Espa\u00f1a co nome de Filipe V como sucesor de Carlos II, medio irm\u00e1n m\u00e1is novo de Mar\u00eda Tareixa, polo cal os dereitos din\u00e1sticos da actual familia real espa\u00f1ola pasan polos da s\u00faa antecesora e matriarca, \u00fanica filla do rei Filipe IV en ter descendencia na actualidade.\nDescendencia.\nDo seis fillos que tivo co rei Lu\u00eds XIV de Francia, s\u00f3 o maior, Lu\u00eds, chegou \u00e1 idade adulta, probablemente por culpa da consanguinidade:\nExiste ademais unha lenda que di que a ra\u00ed\u00f1a tivo unha filla con Nabo, o seu paxe de orixe africana. A nena, de nome Louise Marie Th\u00e9r\u00e8se, ser\u00eda oculta nun convento.\nDevanceiros.\nDevanceiros de Mar\u00eda Tareixa"}
{"id": "342517", "revid": "7802", "url": "https://gl.wikipedia.org/wiki?curid=342517", "title": "Mar\u00eda Tareixa de Espa\u00f1a (ra\u00ed\u00f1a de Francia)", "text": ""}
{"id": "342518", "revid": "7802", "url": "https://gl.wikipedia.org/wiki?curid=342518", "title": "Isabel de Portugal (1503-1539)", "text": ""}
{"id": "342520", "revid": "23204", "url": "https://gl.wikipedia.org/wiki?curid=342520", "title": "Giro de Italia 2016", "text": "A 99.a edici\u00f3n do Giro de Italia disputase entre o 6 e o 29 de maio de 2016 sobre unha distancia de 3383\u00a0km. Comezou cunha contra o reloxo individual en Apeldoorn (Pa\u00edses Baixos) e finalizar\u00e1 naa cidade de Tur\u00edn, Italia.\nForma parte del UCI WorldTour 2016, de 2\u00ba categor\u00eda, xunto coa Volta ciclista a Espa\u00f1a, sendo esta a d\u00e9cimo quinta competici\u00f3n do calendario de m\u00e1xima categor\u00eda mundial."}
{"id": "342522", "revid": "98629", "url": "https://gl.wikipedia.org/wiki?curid=342522", "title": "The Jungle Book (filme de 2016)", "text": "The Jungle Book \u00e9 un filme estadounidense de fantas\u00eda e aventuras dirixido por Jon Favreau estreado no 2016. Escrito por Justin Marks e producido por Walt Disney Pictures bas\u00e9ase no \"Libro da selva\" de Rudyard Kipling e est\u00e1 inspirado no filme animado de 1967, Est\u00e1 protagonizado por Neel Sethi, que interpreta a Mowgli e conta coas voces de Bill Murray, Ben Kingsley, Idris Elba, Lupita Nyong'o, Scarlett Johansson, Giancarlo Esposito e Christopher Walken."}
{"id": "342528", "revid": "15490", "url": "https://gl.wikipedia.org/wiki?curid=342528", "title": "Javier Valcarce Garc\u00eda", "text": "Javier Valcarce Garc\u00eda, nado en Mugardos cara a 1886 e finado en Madrid o 23 de agosto de 1918, foi un escritor galego en lingua castel\u00e1.\nTraxectoria.\nFillo de Javier Valcarce Ocampo. Colaborou en varios peri\u00f3dicos e revistas. O seu conto \"Romanace\" foi premiado no concurso de \"El Liberal\" de 1908. Publicou \"Romancero prosaico\" (1910) e \"Poemas de la prosa\" (1913), ademais de varias obras de teatro como \"Los nidos de anta\u00f1o\" e \"Yermo\". Antonio Machado dedicoulle o poema \"Valcarce, dulce amigo, si tuviera\". Finou nun sanatorio de Madrid o 23 de agosto de 1918 con 32 anos."}
{"id": "342529", "revid": "1888", "url": "https://gl.wikipedia.org/wiki?curid=342529", "title": "Ram\u00f3n del Valle Incl\u00e1n", "text": ""}
{"id": "342535", "revid": "5863", "url": "https://gl.wikipedia.org/wiki?curid=342535", "title": "Javier Valcarce", "text": "O nome de Javier Valcarce pode referirse a:"}
{"id": "342536", "revid": "5132", "url": "https://gl.wikipedia.org/wiki?curid=342536", "title": "Sociedade Deportiva Cultural Milagrosa", "text": ""}
{"id": "342537", "revid": "1131", "url": "https://gl.wikipedia.org/wiki?curid=342537", "title": "Saint-\u00c9tienne", "text": "Saint-\u00c9tienne (en arpitano: \"Sant-Eti\u00e8ve\") \u00e9 unha cidade e comuna do centro-leste de Francia, capital do departamento de Loira, na rexi\u00f3n de Auvernia-R\u00f3dano-Alpes.\nHistoria.\nSaint-\u00c9tienne foi, durante moito tempo, unha cidade secundaria, menos influente tanto no plano pol\u00edtico como administrativo que Montbrison, que foi unha prefectura antes de que o fose Saint-\u00c9tienne, e que Feurs a capital do Loira de 1793 a 1795. En 1855 Saint-\u00c9tienne, grazas ao seu r\u00e1pido desenvolvemento industrial e demogr\u00e1fico, converteuse na capital do departamento.\nDesde o s\u00e9culo XV Saint-\u00c9tienne foi un importante centro de produci\u00f3n metal\u00farxica (armas brancas, armas de fogo desde as guerras Italianas de Francisco I), e metalurxia menor, como a chamada quincaller\u00eda. E, desde o s\u00e9culo XVI desenvolveuse, tam\u00e9n, a fabricaci\u00f3n de cintas.\nDurante o per\u00edodo da Revoluci\u00f3n industrial, desenvolv\u00e9ronse os oficios da metalurxia pesada e a explotaci\u00f3n masiva das minas de carb\u00f3n. Ao mesmo tempo, Saint-\u00c9tienne, converteuse na capital mundial da cinta, desbancando a Basilea.\nA principios do s\u00e9culo XX, a industria armament\u00edstica foi absorbida pola manufactura de armas de Saint-\u00c9tienne (MAS) no concernente ao material militar, e pola manufactura francesa de armas e ciclomotores (Manufrance), as\u00ed como foron absorbidos numerosos artes\u00e1ns fabricantes de fus\u00eds civ\u00eds. Pese ao peche de Manufrance quedan, a\u00ednda, alg\u00fans artes\u00e1ns.\nA primeira v\u00eda ferroviaria de Europa continental foi constru\u00edda a partir de 1823. Comunicaba Saint-\u00c9tienne con Andr\u00e9zieux-Bouth\u00e9on e utilizouse para transportar o carb\u00f3n das minas ata as beiras do Loira a partir do 30 de xu\u00f1o de 1827. Entre 1830 e 1832 constru\u00eduse unha segunda v\u00eda ferroviaria que, a partir de 1831, transportaba aos viaxeiros entre Saint-\u00c9tienne e Li\u00f3n. Barth\u00e9lemy Thimonnier constru\u00edu a primeira m\u00e1quina de vapor en 1830.\nSaint-\u00c9tienne foi bombardeada o 26 de maio de 1944. Houbo preto de 1.000 mortos por mor dos disparos dunha escuadrilla de bombardeiros estadounidenses que quer\u00edan destru\u00edr as numerosas f\u00e1bricas que foran utilizadas polos nazis.\nA partir da d\u00e9cada de 1970 as industrias st\u00e9phanoises tiveron moitas dificultades e a cidade sufriu unha importante fochanca econ\u00f3mica e demogr\u00e1fica. Dunha poboaci\u00f3n de 225.825 habitantes en 1968, pasouse a 201.569 en 1990 e a 183.522 en 1999.\nEconom\u00eda.\nSaint-\u00c9tienne pasou durante a segunda metade do s\u00e9culo XX por numerosas reestruturaci\u00f3ns e peches industriais. Tras o peche de Manufrance, as minas de carb\u00f3n de GIAT Industrias e as dificultades da industria do ciclomotor, Saint-\u00c9tienne estivo considerada como unha cidade en perigo. A s\u00faa actividade econ\u00f3mica parece estar a se recobrar grazas \u00e1s iniciativas locais e rexionais do centro de innovaci\u00f3n, manifestaci\u00f3ns art\u00edsticas, e ao fortalecemento da s\u00faa influencia econ\u00f3mica.\nLugares de interese.\nO notable patrimonio arquitect\u00f3nico de Saint-\u00c9tienne, do s\u00e9culo XIV e do s\u00e9culo XX, mereceu o distintivo de cidade de Arte e Historia concedido en 2002. A Torre da Droguerie, a Bolsa de Traballo, o Concello, a Prefectura, a Manufactura de armas, a ponte ferroviaria m\u00e1is antiga da Europa continental (clasificado como monumento hist\u00f3rico), e outros edificios, son un exemplo deste patrimonio excepcional. Tam\u00e9n se pode visitar o castelo de Rochetaill\u00e9e.\nSaint-\u00c9tienne disp\u00f3n, as\u00ed mesmo, de m\u00e1is de 700 hect\u00e1reas de parques e espazos verdes (os m\u00e1is importantes son: o Xard\u00edn das Plantas, o Parque de Europa, o Parque Montaud e o Parque da Perroti\u00e9re), cheos de esculturas, obras de arte, especies de \u00e1rbores.\nA cidade ten tam\u00e9n, un rico patrimonio en estatuas. Unha r\u00e9plica da Estatua da Liberdade \u00e9 visible desde o centro mesmo da cidade."}
{"id": "342538", "revid": "5863", "url": "https://gl.wikipedia.org/wiki?curid=342538", "title": "Riudellots de la Selva", "text": "Riudellots de la Selva \u00e9 un concello da provincia de Xirona, en Catalu\u00f1a. Pertence \u00e1 comarca da Selva.\nTi\u00f1a en 2015 unha poboaci\u00f3n de 2.022 habitantes. O principal curso fluvial \u00e9 o Onyar. As s\u00faas festas cel\u00e9branse o 29 de setembro."}
{"id": "342539", "revid": "85894", "url": "https://gl.wikipedia.org/wiki?curid=342539", "title": "Gran Premio de M\u00f3naco de 1929", "text": "O Gran Premio de M\u00f3naco de 1929 foi o primeiro Gran Premio que se disputou no Principado. Foi creado polo multimillonario fabricante de cigarros, Anthony Nogh\u00e8s, que fundara o Autom\u00f3bil Club de M\u00f3naco con alg\u00fans dos seus amigos. Esta oferta dun Gran Premio foi apoiada polo Pr\u00edncipe Lu\u00eds II e o piloto monegasco dese tempo, Louis Chiron. O 14 de abril de 1929, o seu plan f\u00edxose realidade, cando os 16 participantes invitados competiron por un premio de 100.000 francos franceses.\nClasificaci\u00f3n.\nGrella de sa\u00edda.\nNon houbo cualificaci\u00f3n, as posici\u00f3ns na grella extra\u00e9ronse mediante unha votaci\u00f3n. Philippe Etancelin sa\u00edu da pole position, mentres que o seu rival principal Rudolf Caracciola comezou 15\u00ba."}
{"id": "342541", "revid": "89787", "url": "https://gl.wikipedia.org/wiki?curid=342541", "title": "Teorema central do l\u00edmite", "text": "O teorema do l\u00edmite central ou teorema central do l\u00edmite indica que, en condici\u00f3ns moi xerais, se \"S\"\"n\" \u00e9 a suma de \"n\" variables aleatorias independentes e de varianza non nula pero finita, ent\u00f3n a funci\u00f3n de distribuci\u00f3n de \"S\"\"n\" \u00abaprox\u00edmase ben\u00bb a unha distribuci\u00f3n normal (tam\u00e9n chamada \"distribuci\u00f3n gaussiana\", \"curva de Gauss\" ou \"camp\u00e1 de Gauss\"). As\u00ed pois, o teorema asegura que isto ocorre cando a suma destas variables aleatorias independentes \u00e9 o suficientemente grande.\nDefinici\u00f3n.\nSexa formula_1 a funci\u00f3n de densidade da distribuci\u00f3n normal definida como\n\\; e^{ -\\frac{(x-\\mu)^2}{2\\sigma^2} },&lt;/math&gt;\ncunha media \"\u00b5\" e unha varianza \"\u03c3\"2. O caso no que a s\u00faa funci\u00f3n de densidade sexa formula_2, a distribuci\u00f3n co\u00f1\u00e9cese como normal est\u00e1ndar.\nDef\u00ednese \"S\"\"n\" como a suma de \"n\" variables aleatorias, independentes, identicamente distribu\u00eddas, e con media \"\u00b5\" e varianza \"\u03c3\"2 finitas (\"\u03c3\"2\u22600):\nde maneira que, a media de \"S\"\"n\" \u00e9 \"n\"\u2022\"\u00b5\" e a varianza \"n\"\u2022\"\u03c3\"2, dado que son variables aleatorias independentes. Con tal de facer m\u00e1is f\u00e1cil a comprensi\u00f3n do teorema e o seu posterior uso, faise unha estandarizaci\u00f3n de \"S\"\"n\" como\n&lt;/math&gt;\npara que a media da nova variable sexa igual a 0 e o desv\u00edo est\u00e1ndar sexa igual a 1. As\u00ed, as variables \"Z\"\"n\" converxer\u00e1n en distribuci\u00f3n \u00e1 distribuci\u00f3n normal est\u00e1ndar \"N\"(0,1), cando \"n\" tende a infinito. Como consecuencia, se \u03a6(\"z\") \u00e9 a funci\u00f3n de distribuci\u00f3n de N(0,1), para cada n\u00famero real \"z\":\nonde \"P(\u00a0)\" indica probabilidade e \"lim\" ref\u00edrese ao l\u00edmite matem\u00e1tico.\nEnunciado formal.\nDe maneira formal, normalizada e compacta o enunciado do teorema \u00e9:\n\u00c9 moi com\u00fan atopalo coa variable estandarizada \"Z\"\"n\" en funci\u00f3n da media da mostra formula_3,\nposto que son equivalentes, as\u00ed como atopalo en versi\u00f3ns non normalizadas como pode ser:\n\u00c9 importante sinalar que este teorema non informa nada acerca da distribuci\u00f3n de formula_5, ag\u00e1s a existencia de media e varianza.\nVarianza nula ou infinita.\nNo caso de \"n\" variables aleatorias \"Xi\" independentes e identicamente distribu\u00eddas, cada unha delas con varianza nula ou infinita, a distribuci\u00f3n das variables:\nnon converxen en distribuci\u00f3n cara a unha normal. A continuaci\u00f3n pres\u00e9ntanse os dous casos por separado.\nVarianza infinita.\nConsid\u00e9rese o caso de variables que seguen unha distribuci\u00f3n de Cauchy:\nNeste caso pode demostrarse que a distribuci\u00f3n asint\u00f3tica de \"Sn\" v\u00e9n dada por outra distribuci\u00f3n de Cauchy, con menor varianza:\nPara outras distribuci\u00f3ns de varianza infinita non \u00e9 f\u00e1cil dar unha expresi\u00f3n pechada para a s\u00faa distribuci\u00f3n de probabilidade a\u00ednda que a s\u00faa funci\u00f3n caracter\u00edstica si ten unha forma sinxela, dada polo teorema de L\u00e9vy-Khintchine:\nonde formula_6 y:\nAs condici\u00f3ns anteriores equivalen a que unha distribuci\u00f3n de probabilidade sexa unha distribuci\u00f3n estable.\nVarianza nula.\nEste caso corresponde trivialmente a unha funci\u00f3n dexenerada tipo delta de Dirac cunha funci\u00f3n de distribuci\u00f3n que v\u00e9n dada por:\nNeste caso resulta que a variable formula_7 trivialmente ten a mesma distribuci\u00f3n que cada unha das variables independentes."}
{"id": "342542", "revid": "47401", "url": "https://gl.wikipedia.org/wiki?curid=342542", "title": "Teorema do l\u00edmite central", "text": ""}
{"id": "342543", "revid": "98629", "url": "https://gl.wikipedia.org/wiki?curid=342543", "title": "Augusto Roa Bastos", "text": "Augusto Roa Bastos, nado en Asunci\u00f3n (Paraguai) en 1917 e finado o 26 de abril de 2005, foi un escritor en lingua castel\u00e1.\nTraxectoria.\nDurante a s\u00faa infancia deu mostras de interese pola lectura e o xornalismo. Dende novo compaxinou o seu traballo na banca con colaboraci\u00f3ns xornal\u00edsticas. Trala Guerra do Chaco, cursou estudos de Dereito e Econom\u00eda. Posteriormente, no 1947, tivo que exiliarse a Arxentina polas s\u00faas colaboraci\u00f3ns en xornais independentes. Viviu en diversos pa\u00edses coma Arxentina (onde publicou os seus primeiros libros) e Espa\u00f1a (onde obtivo a nacionalidade no 1983). Finalmente o seu exilio rematou cincuenta anos despois.\nObra.\nAlgunhas das obras m\u00e1is senlleiras son:"}
{"id": "342544", "revid": "27155", "url": "https://gl.wikipedia.org/wiki?curid=342544", "title": "Ronald Aylmer Fisher", "text": ""}
{"id": "342546", "revid": "1888", "url": "https://gl.wikipedia.org/wiki?curid=342546", "title": "Ram\u00f3n Salgado Cardeiro", "text": "Ram\u00f3n Salgado Cardeiro, co\u00f1ecido cos pseud\u00f3nimos Odaglas e Oriedrac, nado en Santiago de Compostela e finado na mesma cidade o 19 de decembro de 1949, foi un xornalista galego.\nTraxectoria.\nTip\u00f3grafo. Despois pasou a colaborar en \"Gaceta de Galicia\" promovendo campa\u00f1as en favor dos intereses de Santiago de Compostela asinadas co pseud\u00f3nimo Odaglas, e logo integrouse en \"El Compostelano\", onde se encargou dos asuntos locais. Despois pasou a \"El Correo Gallego\" onde asinaba como Oriedrac e \"La Noche\"."}
{"id": "342547", "revid": "1888", "url": "https://gl.wikipedia.org/wiki?curid=342547", "title": "Odaglas", "text": ""}
{"id": "342548", "revid": "23204", "url": "https://gl.wikipedia.org/wiki?curid=342548", "title": "Numulita", "text": "As numulitas son foramin\u00edferos f\u00f3siles pertencentes ao x\u00e9nero Nummulites, do que fan parte m\u00e1is de 200 especies. O nome deriva do lat\u00edn \"nummulus\" ( moedi\u00f1a ), pola forma da s\u00faa cuncha, que asemella a unha moeda.\nAs numulitas eran animais unicelulares (protozoos) que viv\u00edan nos mares do Paleoceno e o Eoceno hai entre 40 e 65 mill\u00f3ns de anos. Estes organismos ti\u00f1an unha cuncha calcaria envolta en forma de espiral plana, subdividida en varias c\u00e1maras por septos transversais. As numulitas eran verdadeiros xigantes unicelulares, chegando, nos exemplares m\u00e1is grandes a superar os 10\u201312\u00a0cm de di\u00e1metro no Eoceno medio. A evoluci\u00f3n destes organismos foi moi r\u00e1pida, polo que son moi apreciadas en Xeolox\u00eda como f\u00f3siles gu\u00eda.\nAs s\u00faas cunchas fosilizadas enc\u00f3ntranse con bastante frecuencia nas rochas calcarias do Eoceno presentes na rexi\u00f3n mediterr\u00e1nea, tanto na beira europea como na de \u00c1frica. En Exipto as calcarias numul\u00edticas do Eoceno foron empregadas na Antig\u00fcidade como material para constru\u00edr as pir\u00e1mides. De feito, unha especie destes organismos, a \"Nummulites gizehensis\", toma o nome da localidade de Giza, en Exipto."}
{"id": "342549", "revid": "27155", "url": "https://gl.wikipedia.org/wiki?curid=342549", "title": "Plasticidade fenot\u00edpica", "text": "A plasticidade fenot\u00edpica ref\u00edrese a calquera cambio nas caracter\u00edsticas dun organismo en resposta a un sinal ambiental, \u00e9 dicir, a propiedade dun xenotipo de producir m\u00e1is dun fenotipo cando o organismo se encontra en diferentes condici\u00f3ns ambientais. Os cambios nos fenotipos dependen de factores como o pH, humidade, temperatura, fotoper\u00edodo, estacionalidade, entre outros. \u00c1 s\u00faa vez, esta plasticidade p\u00f3dese expresar tam\u00e9n como cambios qu\u00edmicos, fisiol\u00f3xicos, do desenvolvemento, morfol\u00f3xicos, de conduta etc., en resposta \u00e1 variaci\u00f3n destes sinais ambientais.\nO tipo e grao de plasticidade son espec\u00edficos das condici\u00f3ns ambientais e dos trazos individuais dos organismos; por exemplo, un mesmo trazo pode ser pl\u00e1stico en resposta a cambios na temperatura, mais non selo ao cambio de nutrientes, ou un certo trazo pode ser pl\u00e1stico en resposta \u00e1 temperatura mentres que outro trazo non. A plasticidade \u00e9 o resultado de numerosos mecanismos fisiol\u00f3xicos, entre os que est\u00e1n a transcrici\u00f3n, traduci\u00f3n, regulaci\u00f3n encim\u00e1tica e hormonal, que producen respostas locais ou sist\u00e9micas.\nA plasticidade fenot\u00edpica pode visualizarse e estimarse por medio do uso dunha \u201cnorma de reacci\u00f3n\u201d. O termo norma de reacci\u00f3n ref\u00edrese ao conxunto de fenotipos que poden ser producidos por un s\u00f3 xenotipo nun rango de diferentes condici\u00f3ns ambientais. Xeralmente esta \u00e9 representada como unha funci\u00f3n matem\u00e1tica que asocia os valores dun ou m\u00e1is par\u00e1metros ambientais aos valores dun trazo fenot\u00edpico espec\u00edfico. Un car\u00e1cter pl\u00e1stico presenta unha norma de reacci\u00f3n variable en resposta ao ambiente, mentres que un car\u00e1cter non pl\u00e1stico presenta un valor ambientalmente invariable (unha norma de reacci\u00f3n constante ou horizontal nunha gr\u00e1fica do cambio fenot\u00edpico fronte ao cambio ambiental).\nPlasticidade adaptativa e non adaptativa.\nA plasticidade pode ser adaptativa ou non. Para co\u00f1ecer se a plasticidade dun trazo \u00e9 adaptativa c\u00f3mpre medir a correlaci\u00f3n entre a plasticidade do trazo e a media de adecuaci\u00f3n entre os diferentes ambientes onde xorde. A plasticidade adaptativa \u00e9 a tendencia dun xenotipo a expresar un fenotipo que aumente a s\u00faa habilidade de sobrevivir e reproducirse nun ambiente dado. A plasticidade non adaptativa incl\u00fae calquera resposta a unha condici\u00f3n ambiental que non aumente a adecuaci\u00f3n deste.\nA plasticidade fenot\u00edpica adaptativa probablemente xoga un papel moi importante na habilidade dunha especie de tolerar e posteriormente adaptarse a un cambio brusco nas condici\u00f3ns do ambiente, e pode ser definida simplemente como a norma de reacci\u00f3n que ten como resultado a produci\u00f3n dun fenotipo que se encontra na mesma direcci\u00f3n que o valor \u00f3ptimo favorecido pola selecci\u00f3n no novo ambiente. A plasticidade adaptativa por tanto, pode reducir a probabilidade de extinci\u00f3n nun novo ambiente, ademais de permitir \u00e1s poboaci\u00f3ns moverse m\u00e1is doadamente dun pico adaptativo a outro.\nComunmente a plasticidade fenot\u00edpica consid\u00e9rase o oposto a canalizaci\u00f3n (seguir producindo o mesmo fenotipo malia os cambios ambientais). O termo canalizaci\u00f3n foi usado por Conrad Hal Waddington para describir un proceso de cambio que vai dirixido cara \u00e1 reduci\u00f3n da sensibilidade do fenotipo tanto a variables ambientais coma al\u00e9licas; \u00e9 dicir, ref\u00edrese \u00e1 condici\u00f3n dun sistema do desenvolvemento que \u00e9 amortecido contra variaci\u00f3ns xen\u00e9ticas ou ambientais. Por\u00e9n, a norma de reacci\u00f3n pode ser canalizada.\nA adaptaci\u00f3n a un novo ambiente por medio da plasticidade fenot\u00edpica pode supo\u00f1er a conversi\u00f3n de variaci\u00f3n inducida ambientalmente non herdable en variaci\u00f3n herdable. O proceso polo cal esta variaci\u00f3n inducida ambientalmente non herdable se converte nunha variaci\u00f3n adaptativa herdable adoita denominarse \u201casimilaci\u00f3n xen\u00e9tica\u201d. A asimilaci\u00f3n xen\u00e9tica \u00e9 un proceso polo cal un trazo inducido ambientalmente consegue expresarse constitutivamente despois dun proceso de selecci\u00f3n, \u00e9 dicir, expr\u00e9sase incondicionalmente, independentemente do ambiente (f\u00edxase xeneticamente). Conrad H. Waddington (1953) mostrou experimentalmente este feito en \"Drosophila melanogaster\"; nun primeiro experimento aplicou choques de calor a pupas desta mosca para inducir a expresi\u00f3n dun novo fenotipo no organismo adulto, o cal presentaba veas transversas reducidas. Despois de 14 xeraci\u00f3ns de seleccionar artificialmente coas descargas de calor as moscas que mostraban o novo trazo pl\u00e1stico, algunhas moscas xa produc\u00edan o fenotipo de veas transversas reducidas sen ser sometidas ao choque t\u00e9rmico. Nun segundo experimento, Waddington expuxo ovos da mosca ao \u00e9ter para inducir un novo fenotipo anormal chamado \"bithorax\" no adulto. Despois de 29 xeraci\u00f3ns seleccionando artificialmente o novo trazo, as moscas xa produc\u00edan o fenotipo \"bithorax\" en ausencia do \u00e9ter, e este novo trazo era herdable. A asimilaci\u00f3n xen\u00e9tica dun trazo pode favorecer a evoluci\u00f3n da plasticidade noutros trazos, xa que un trazo que se volve invariable \u00e1s condici\u00f3ns ambientais, pode incrementar a expresi\u00f3n condicional ou presi\u00f3n de selecci\u00f3n sobre a plasticidade doutro trazo no mesmo organismo.\nPolo seu potencial para xerar un fenotipo de forma case inmediata en resposta ao ambiente, a plasticidade fenot\u00edpica xoga un papel moi importante en facilitar o xurdimento de fenotipos diverxentes dentro das poboaci\u00f3ns e, dados os mecanismos de asimilaci\u00f3n e estabilizaci\u00f3n discutidos arriba, conducir \u00e1 diversificaci\u00f3n. En particular, cando a selecci\u00f3n direccional ou disruptiva favorece un novo fenotipo, as v\u00edas xen\u00e9ticas do desenvolvemento que subxacen na plasticidade producen inmediatamente unha resposta ampla da poboaci\u00f3n ao ambiente e unha variaci\u00f3n xen\u00e9tica sobre a cal pode actuar a selecci\u00f3n, promovendo a evoluci\u00f3n de diversos fenotipos. Unha vez inducidos, os fenotipos promovidos polo ambiente poden ser refinados pola selecci\u00f3n por medio de diferentes procesos evolutivos.\nRestrici\u00f3ns da plasticidade fenot\u00edpica.\nAs restrici\u00f3ns da plasticidade fenot\u00edpica te\u00f1en un gran n\u00famero de implicaci\u00f3ns ecol\u00f3xicas e evolutivas. Se non existisen restrici\u00f3ns \u00e1 plasticidade fenot\u00edpica, os organismos continuar\u00edan exhibindo unha plasticidade \u201cinfinita\u201d ou \u201cperfecta\u201d, expresando o mellor valor de cada trazo en cada ambiente sen ning\u00fan custo por ter esa habilidade. Xeralmente, os organismos non poden producir consistentemente o que ser\u00eda o \u00f3ptimo polas restrici\u00f3ns asociadas a ser pl\u00e1sticos. Por exemplo, unha restrici\u00f3n da plasticidade \u00e9 evidente cando no desenvolvemento un organismo non \u00e9 quen de producir un trazo \u00f3ptimo comparado co que produce un organismo non pl\u00e1stico. Por outra parte, a\u00ednda se necesita maior informaci\u00f3n emp\u00edrica para obter unha visi\u00f3n m\u00e1is completa dos mecanismos que producen as restrici\u00f3ns da plasticidade, as\u00ed como da importancia e frecuencia destas.\nPlasticidade fenot\u00edpica das larvas de sapo.\nUn bo exemplo deste proceso atop\u00e1molo nos c\u00e1gados dalgunhas especies de sapos. Os c\u00e1gados son sistemas eficaces para inducir unha exploraci\u00f3n ecol\u00f3xica na que poden tomar as mellores caracter\u00edsticas para as\u00ed ter m\u00e1is posibilidades de chegar a ser sapos adultos. Estas ras v\u00e9n alterado o seu fenotipo coa presi\u00f3n que poden producir os depredadores nas s\u00faas actividades; cando procuran alimento inducen un estado de alerta e modifican o tama\u00f1o das s\u00faas colas para teren m\u00e1is axilidade fronte ao seu depredador. Por\u00e9n, estas induci\u00f3ns fenot\u00edpicas para a supervivencia traen consigo un gasto enerx\u00e9tico que se equilibra cun crecemento m\u00e1is lento e extremidades ou plan corporal reducidos. Estes cambios vense influenciados por efectos directos ou indirectos producidos polo medio; os cambios directos son influenciados principalmente polos depredadores que son traducidos como cambios corporais e os cambios indirectos prod\u00facense por competencia interespec\u00edfica e cambios comportamentais nos c\u00e1gados.\nPlasticidade fenot\u00edpica no desenvolvemento das plantas.\nA plasticidade fenot\u00edpica foi amplamente estudada en plantas, as cales poden presentar efectos moi dr\u00e1sticos no seu crecemiento e desenvolvemento inducidos polo ambiente. Inicialmente, os estudos sobre a plasticidade en plantas enfoc\u00e1banse principalmente \u00e1 descrici\u00f3n do crecemento e morfolox\u00eda, como o tama\u00f1o da planta, n\u00famero de p\u00f3las, lonxitude dos intern\u00f3s etc. Recentemente, alg\u00fans estudos enfoc\u00e1ronse nos aspectos da plasticidade que se relacionan m\u00e1is directamente co \u00e9xito reprodutivo e funcional das plantas no ambiente no que se desenvolven e por tanto son evolutiva e ecoloxicamente importantes. As plantas poden responder a cambios nas condici\u00f3ns do ambiente por medio da plasticidade de moitos aspectos dos seus fenotipos. Por exemplo, cambios anat\u00f3micos como a vasculatura das follas, a \u00e1rea de escler\u00e9nquima, a estrutura dos n\u00f3dulos radiculares en leguminosas etc. pode variar co ambiente.\nAs plantas responden \u00e1s condici\u00f3ns do ambiente non s\u00f3 axustando os seus fenotipos, sen\u00f3n tam\u00e9n os da s\u00faa descendencia por medio de cambios na cantidade e calidade da subministraci\u00f3n de nutrientes nas sementes, e na estrutura ou bioqu\u00edmica da cuberta das sementes e os tecidos frutais etc. Por exemplo, demostrouse que na planta \"Mimulos guttatus\" o dano nas follas temper\u00e1s feito polos herb\u00edvoros pode inducir un aumento na densidade de tricomas nas follas que aparecen posteriormente, demostrando que a produci\u00f3n de tricomas \u00e9 un trazo fenotipicamente pl\u00e1stico; ademais disto, observouse que a induci\u00f3n da produci\u00f3n de m\u00e1is tricomas pode ser transmitida maternalmente e que existe variaci\u00f3n xen\u00e9tica na capacidade desta transmisi\u00f3n maternal. A induci\u00f3n transxeneracional fora observada soamente noutra especie. Agrawal levou a cabo unha serie de experimentos co ravo silvestre (\"Raphanus raphinistrum\"), e demostrou que tanto o dano causado por herb\u00edvoros (como a eiruga \"Pieris rapae\") coma os tratamentos con \u00e1cido xasm\u00f3nico nas plantas parentais incrementaban a resistencia relativa das plantas da proxenie comparadas coas control. A\u00ednda que os mecanismos da herdanza transxeneracional de cambios nos fenotipos pl\u00e1sticos a\u00ednda non se co\u00f1ecen ben, posiblemente poidan estar lev\u00e1ndose a cabo modificaci\u00f3ns postraducionais das prote\u00ednas ou modificaci\u00f3ns do ADN por metilaci\u00f3n, acetilaci\u00f3n etc. e persistiendo nos organismos da proxenie.\nO impacto ecol\u00f3xico e evolutivo desta herdanza transxeneracional, dada pola plasticidade fenot\u00edpica do organismo a\u00ednda non \u00e9 moi co\u00f1ecida e a s\u00faa relevancia a\u00ednda est\u00e1 sen avaliar. Pero pode dicirse que esta induci\u00f3n transxeneracional pode chegar a alterar a din\u00e1mica da comunidade de herb\u00edvoros e as interacci\u00f3ns con outras especies. Os novos trazos dados pola plasticidade fenot\u00edpica, poder\u00edan chegar a ser adaptativos, facilitando a supervivencia dos organismos que os pos\u00faen, seguido dun proceso de asimilaci\u00f3n xen\u00e9tica, que axuda \u00e1s poboaci\u00f3ns a expandirse en novos ambientes, e adaptarse a outras formas de cambio ambiental.\nPor outra parte, a\u00ednda se desco\u00f1ece case todo do papel das hormonas na percepci\u00f3n das condici\u00f3ns ambientais e a s\u00faa traduci\u00f3n en respostas pl\u00e1sticas espec\u00edficas. Os efectos das hormonas vexetais no desenvolvemento son particularmente complexos, xa que unha determinada substancia e a s\u00faa concentraci\u00f3n, poden afectar a diversas caracter\u00edsticas que non dependen soamente do tecido ou da c\u00e9lula implicada, sen\u00f3n tam\u00e9n das condici\u00f3ns ambientais e a idade e estado de desenvolvemento da planta. Posiblemente, as diferenzas nas poboaci\u00f3ns tanto na produci\u00f3n coma na sensibilidade a diferentes hormonas vexetais poida contribu\u00edr a xerar os diferentes patr\u00f3ns da resposta pl\u00e1stica nas plantas, polo que o estudo de poboaci\u00f3ns ecoloxicamente distintas pode proporcionar informaci\u00f3n valiosa sobre os mecanismos m\u00e1is pr\u00f3ximos das s\u00faas respostas pl\u00e1sticas.\nPlasticidade fenot\u00edpica en corais.\nNos corais observ\u00e1ronse cambios fenot\u00edpicos notables en diferentes especies, por exemplo en \"Pseudopterogorgia bipinnata\", \"Briareum asbestinum\", \"Eunicea flexuosa\" e \"Pseudopterogorgia elisabethae\". En todos estes casos os cambios ambientais inducidos, modifican estruturas macro e micro evolutivas. Nestes individuos, un dos factores que lles pode afectar \u00e9 a presi\u00f3n, provocando que as especies a maior profundidade traten de volverse m\u00e1is pequenas. Por\u00e9n, tam\u00e9n se comprobou que o impacto das ondas do mar pode chegar a afectar moito ao aspecto dos corais, xa que, ao necesitar resistir m\u00e1is forza da andada, o coral tende a volverse m\u00e1is compacto.\nAdemais dos exemplos previamente citados, outros corais como os da familia Gorgoniidae (orde Alcyonacea), que se encontra entre unha das m\u00e1is diversas e abondosas dentro de augas pouco profundas tropicais e temperadas, nos oc\u00e9anos Atl\u00e1ntico e Pac\u00edfico, presentan alg\u00fans trazos fenot\u00edpicos que son un reto taxon\u00f3mico, debido \u00e1 s\u00faa alta plasticidade, pero foron escasamente estudados. por isto, un bo m\u00e9todo para a clasificaci\u00f3n do x\u00e9nero e as s\u00faas especies \u00e9 por medio das s\u00faas escleritas, de conformaci\u00f3n calcaria, que cumpren diferentes roles, como o de soporte esquel\u00e9tico e estrutura de defensa contra factores bi\u00f3ticos e abi\u00f3ticos. A\u00ednda que esta clasificaci\u00f3n por escleritas pode servir para distinguir especies, alg\u00fans estudos revelan que estas estruturas morfol\u00f3xicas poden chegar a variar dentro da mesma especie, debido a cambios de profundidade ou outros factores, facendo que esta identificaci\u00f3n por escleritas poida conter erros, e non se chegue a facer unha boa clasificaci\u00f3n, polo cal se tratou de estandarizar a clasificaci\u00f3n das mesmas.\nPlasticidade fenot\u00edpica no parasitismo.\nAs infecci\u00f3ns por parasitos poden inducir a plasticidade fenot\u00edpica como unha medida para compensar os efectos prexudiciais causados polo parsitismo. Comunmente, os invertebrados responden \u00e1 castraci\u00f3n paras\u00edtica ou ao incremento da virulencia do parasito cunha compensaci\u00f3n da fecundaidade para incrementar o seu rendemento reprodutivo, ou fitness. Por exemplo, as pulgas de auga \"Daphnia magna\" expostas a microsporidios parasitos producen m\u00e1is descendencia nos estadios iniciais de exposici\u00f3n para compensar futuras perdas no seu \u00e9xito reprodutivo. Unha reduci\u00f3n na fecundidade pode tam\u00e9n ocorrer como un medio de redirixir os nutrientes a unha resposta inmunitaria, ou para incrementar a lonxevidade do h\u00f3spede. Esta particular forma de plasticidade viuse que estaba mediada en certos casos por mol\u00e9culas derivadas do h\u00f3spede (por exemplo, a esquistosomina nos caracois \"Lymnaea stagnalis\" infectados co trematodo \"Trichobilharzia ocellata\") que interfiren coa acci\u00f3n de hormonas reprodutoras nos seus \u00f3rganos diana. Tam\u00e9n se cre que os cambios nos esforzos reprodutores durante a infecci\u00f3n son unha alternativa menos custosa para organizar a resistencia ou defensa contra parasitos invasores, a\u00ednda que pode ocorrer xunto cunha resposta de defensa.\nO h\u00f3spede tam\u00e9n pode responder ao parasitismo cunha plasticidade fisiol\u00f3xica ademais de reprodutora. O rato dom\u00e9stico infectado por nematodos intestinais experimenta unha diminuci\u00f3n nas taxas de transporte de glicosa no intestino. Para compensar isto, o rato incrementa a masa total de c\u00e9lulas da mucosa responsables do transporte da gicosa no intestino, o que lle permite manter a mesma capacidade de captaci\u00f3n de glicosa e tama\u00f1o corporal que os ratos non infectados.\nA plasticidade fenot\u00edpica tam\u00e9n pode consistir en cambios no comportamento. En resposta a unha infecci\u00f3n, tanto vertebrados coma invertebrados practican a automedicaci\u00f3n, que pode ser considerada como unha forma de plasticidade adaptativa.\nPlasticidade na dieta.\nA plasticidade fenot\u00edpica do sistema dixestivo permite a alg\u00fans animais responder aos cambios na composici\u00f3n de nutrientes da dieta, diet quality, e necesidades de enerx\u00eda.\nOs cambios na composici\u00f3n de nutrientes na dieta (a proporci\u00f3n de l\u00edpidos, prote\u00ednas e carbohidratos) poden ocorrer durante o desenvolvemento (por exemplo o destete) ou con cambios estacionais na abundancia de diferentes tipos de alimentos. Estes cambios na dieta poden causar plasticidade na actividade de determinados encimas dixestivos no bordo en cepillo do intestino delgado. Por exemplo nos primeiros d\u00edas despois de eclosionar, as cr\u00edas de pardal (\"Passer domesticus\") fan unha transici\u00f3n desde unha dieta de insectos, alta en prote\u00ednas e l\u00edpidos, a outra de sementes que cont\u00e9n principalmente carbohidratos; este cambio dietario est\u00e1 acompa\u00f1ado dun incremento ata do dobre da actividade do encima maltase, que dixire carbohidratos. Aclimatar animais a unha dieta rica en prote\u00ednas pode incrementar a actividade da aminopeptidase-N, que dixire as prote\u00ednas, como se viu en anfibios.\nAs dietas de pobre calidade (con gran cantidade de material non dixerible) te\u00f1en baixas concentraci\u00f3ns de nutrientes, de modo que os animais deben procesar un volume total maior de alimento de baixa calidade para extraer a mesma cantidade de enerx\u00eda a medida que cambian dunha dieta m\u00e1is rica en nutrientes a outra m\u00e1is pobre. Moitas especies responden a dietas de pobre calidade incrementando na s\u00faa inxesta de alimentos, aumentando o tama\u00f1o dos seus \u00f3rganos dixestivos, e incrementando a capacidade do tracto dixestivo (por exemplo, os roedores \"Microtus ochrogaster\", os xerbilos mongois (\"Meriones unguiculatus\"), o paspall\u00e1s xapon\u00e9s \"Coturnix japonica\", os patos \"Aix sponsa\" e \"Anas platyrhynchos\"). A pobre calidade das dietas poden facer que dimin\u00faa a actividade de certos encimas dixestivos.\nOs animais a mi\u00fado consomen m\u00e1is alimentos durante os per\u00edodos de alta demanda enerx\u00e9tica (como a lactaci\u00f3n ou a exposici\u00f3n ao fr\u00edo en endotermos), e isto facilita un incremento no tama\u00f1o e capacidade do \u00f3rgano dixestivo, que \u00e9 similar ao fenotipo producido polas dietas de pobre calidade. Durante a lactaci\u00f3n, o roedor \"Octodon degus\" aumenta a masa do seu f\u00edgado, intestinos delgado e groso e cego dun 15 a un 35%. Os incrementos na cantidade de alimento consumida non causan cambios na actividade dos encimas dixestivos porque a concentraci\u00f3n de nutrientes no lume intestinal est\u00e1 determinada pola calidade do alimento e esta permanece igual. A alimentaci\u00f3n intermitente tam\u00e9n sup\u00f3n un aumento temporal do consumo de alimento e pode inducir dr\u00e1sticos cambios no tama\u00f1o do tracto dixestivo, como ocorre na pit\u00f3n birmana (\"Python molurus bivittatus\"), que pode triplicar o tama\u00f1o do seu intestino delgado uns poucos d\u00edas despois de capturar unha presa.\nPlasticidade fenot\u00edpica e epix\u00e9nese.\nDiversas modificaci\u00f3ns epixen\u00e9ticas poden ter un efecto na plasticidade fenot\u00edpica. Por exemplo:\nEvoluci\u00f3n da plasticidade fenot\u00edpica.\nP\u00e9nsase que a plasticidade \u00e9 unha adaptaci\u00f3n evolutiva \u00e1s variaci\u00f3ns do medio ambiente que son razoablemente predicibles e ocorren durante a vida dun individuo, xa que permiten que este adec\u00fae o seu fenotipo a diferentes ambientes. Se o fenotipo \u00f3ptimo nun determinado medio cambia coas condici\u00f3ns ambientais, ent\u00f3n a capacidade dos individuos de expresar diferentes trazos deber\u00eda ser vantaxosa e ser\u00e1 seleccionada favorablemente. Por tanto, a plasticidade fenot\u00edpica pode evolucionar se a fitness darwinista se incrementa ao cambiar de fenotipo. Por\u00e9n, os beneficios da plasticidade poden estar limitados polos custos enerx\u00e9ticos das respostas pl\u00e1sticas (por exemplo a s\u00edntese de novas prote\u00ednas, axuste da proporci\u00f3n da expresi\u00f3n de variantes de isocima, o mantemento da maquinaria sensorial para detectar os cambios) e a predicibilidade e fiabilidade das pautas ambientais (ver hip\u00f3tese da aclimataci\u00f3n beneficiosa).\nOs caracois de auga doce (\"Physa virgata\"), son un exemplo de cando a plasticidade fenot\u00edpica pode ser adaptativa ou non adaptativa. En presenza dun predador como o peixe sol \"Lepomis macrochirus\", estes caracois poden facer que a forma da s\u00faa cuncha sexa m\u00e1is arredondada e reducir o seu crecemento. Isto fai que sexa m\u00e1is resistente a romper e prot\u00e9xeos mellor da depredaci\u00f3n. Por\u00e9n, este caracol non poden discriminar entre os diferentes sinais qu\u00edmicos dos peixes sol depredadores e non depredadores. Deste xeito, os caracois responden inapropiadamente aos peixes sol non depredadores producindo unha forma de cuncha alterada e reducindo o seu crecemento. Estes cambios, en ausencia de depredador, fan aos caracois susceptibles a outros depredadores e limitan a s\u00faa fecundaidade. Xa que logo, estes caracois de auga doce producen tanto unha resposta adaptativa coma non adaptativa aos sinais do seu ambiente dependendo de se os peixes sol depredadores est\u00e1n realmente presentes.\nDada a grande importancia ecol\u00f3xica da temperatura e a s\u00faa variabilidade predicible a grande escala temporal e espacial, hipotetizouse que a adaptaci\u00f3n \u00e1 variaci\u00f3n t\u00e9rmica \u00e9 un mecanismo clave que determina a capacidade dos organismos de ter plasticidade fenot\u00edpica. A magnitude da variaci\u00f3n t\u00e9rmica crese que \u00e9 directamente proporcional \u00e1 capacidade pl\u00e1stica, de modo que as especies que evolucionaron nun clima c\u00e1lido constante tropical te\u00f1en menor capacidade de plasticidade comparada coa das especies que viven en h\u00e1bitats temperados variables. Esta idea, denominada \u201chip\u00f3tese da variabilidade clim\u00e1tica\u201d, foi apoiada por varios estudos da capacidade pl\u00e1stica de plantas e animais ao longo das distintas latitudes. Por\u00e9n, recentes estudos en especies de moscas \"Drosophila\" non conseguiron detectar un patr\u00f3n claro de plasticidade en gradientes latitudinais, o que suxire que esta hip\u00f3tese pode non ser certa para todos os taxons e trazos. Alg\u00fans investigadores propo\u00f1en que as medidas directas de variabilidade ambiental, usando factores como as precipitaci\u00f3ns, son mellores preditores da plasticidade fenot\u00edpica que s\u00f3 a latitude.\nOs experimentos de selecci\u00f3n e os enfoques da evoluci\u00f3n experimental mostraron que a plasticidade \u00e9 un trazo que pode evolucionar cando est\u00e1 baixo a selecci\u00f3n directa e tam\u00e9n como unha resposta correlacionada coa selecci\u00f3n sobre os valores medios de trazos determinados."}
{"id": "342555", "revid": "89787", "url": "https://gl.wikipedia.org/wiki?curid=342555", "title": "Gran Premio de Europa de 2016", "text": "O Gran Premio de Europa 2016 (oficialmente 2016 Formula One Grand Prix of Europe) foi a oitava carreira da tempada . Celebrouse o 19 de xu\u00f1o de 2016 no Circu\u00edto urbano de Bak\u00fa en Bak\u00fa, Acerbaix\u00e1n. Foi o vix\u00e9simo terceiro Gran Premio de Europa como unha rolda do Campionato Mundial de f\u00f3rmula 1. foi a primeira vez que a carreira se celebrou no circu\u00edto e a primeira vez que un Gran Premio se celebrou en Acerbaix\u00e1n.\nInforme.\nAntecedentes.\nPreparativos.\nA ra\u00edz da carreira de 2012, o Gran Premio de Europa en Valencia cesou. Co Gran Premio de Corea cubrindo o incumprimento de contrato, Bernie Ecclestone titular dos dereitos comerciais do deporte, buscou unha carreira para substitu\u00edlo, Logo de explorar a posibilidade de revivir o Gran Premio de Europa en , a carreira inclu\u00eduse no calendario de .\nPneum\u00e1ticos.\nLogo de proporcionar aos equipos o composto ultrabrando para M\u00f3naco e Canad\u00e1, o fornecedor de pneum\u00e1ticos Pirelli trouxo os compostos superbrando, brando e medio para a carreira, a pesar de que o composto ultrabrando est\u00e1 dese\u00f1ado especificamente para circu\u00edtos urbanos. Pirelli explicou a decisi\u00f3n de non proporcionar os pneum\u00e1ticos ultrabrandos como consecuencia da falta de datos de rendemento dispo\u00f1ibles no circu\u00edto. Pirelli fixo previamente unha elecci\u00f3n de pneum\u00e1ticos conservadora similar para as primeiras carreiras noutros circu\u00edtos.\nCarreiras de apoio.\nO circu\u00edto tam\u00e9n ser\u00e1 sede da terceira rolda do campionato das GP2 Series de 2016 como unha carreira de apoio.\nControversia.\nTralo anuncio inicial da s\u00faa reactivaci\u00f3n, a carreira foi obxecto de cr\u00edticas poloa falta de dereitos humanos en Acerbaix\u00e1n, xa que a carreira se estableceu co apoio financeiro do goberno de Acerbaix\u00e1n, as mesmas cr\u00edticas que se fixeron na preparaci\u00f3n para o Gran Premio de Rusia de 2014 que tam\u00e9n se estableceu co apoio do goberno e polas acusaci\u00f3ns da participaci\u00f3n rusa no derribo do Voo 17 de Malaysia Airlines sobre Ucra\u00edna. En resposta, os directores de equipo de Red Bull Racing e Mercedes, Christian Horner e Toto Wolff trataron de distanciar o deporte das cuesti\u00f3ns pol\u00edticas.\nA carreira, programada para o 19 de xu\u00f1o, coincid\u00eda coa conclusi\u00f3n da 24 Horas de Le Mans de 2016. O piloto de Force India Nico H\u00fclkenberg, que ga\u00f1ou a carreira de 2015 con Porsche, non poder\u00eda volver e defender o seu t\u00edtulo, polo que acusou a F\u00f3rmula One Management de programar deliberadamente a carreira en conflito con Le Mans e impedir participar aos pilotos de F\u00f3rmula Un."}
{"id": "342557", "revid": "23204", "url": "https://gl.wikipedia.org/wiki?curid=342557", "title": "Enfisema pulmonar", "text": "O termo enfisema, nun sentido amplo, def\u00ednese no \"Dicionario Galego de Termos M\u00e9dicos\" como a \"distensi\u00f3n dun tecido causada pola acumulaci\u00f3n de gases nel, especialmente aquela orixinada pola presenza de aire no tecido celular subcut\u00e1neo ou pulmonar\". M\u00e1is concretamente, o\u00a0enfisema pulmonar def\u00ednese como a \"alteraci\u00f3n pulmonar caracterizada pola dilataci\u00f3n dos espazos a\u00e9reos existentes m\u00e1is al\u00e1 dos bronqu\u00edolos terminais e pola desaparici\u00f3n parcial dos tabiques interalveolares\", que se pode dar con ou sen fibrose manifesta. Tr\u00e1tase dunha doenza cr\u00f3nica abranguida, xunto coa bronquite cr\u00f3nica, na doenza pulmonar obstrutiva cr\u00f3nica (DPOC). O nome v\u00e9n do grego \"emphysema\", que significa \"soprar o aire\" ou \"insuflar\".\nO consumo de tabaco \u00e9 a causa m\u00e1is com\u00fan do enfisema. P\u00e9nsase que nos pulm\u00f3ns existe un equilibrio entre a s\u00edntese e a degradaci\u00f3n de elastina, un compo\u00f1ente da parede dos alv\u00e9olos fundamental para manter as propiedades el\u00e1sticas do pulm\u00f3n. O enfisema aparece cando se produce un desequilibrio, ben porque aumenta a capacidade elastol\u00edtica ou ben porque dimin\u00fae a actividade antielastol\u00edtica. Crese que o fume do tabaco e outros contaminantes provocan a liberaci\u00f3n de produtos qu\u00edmicos (maiormente oxidantes) que danan as paredes dos alv\u00e9olos. O dano empeora co paso do tempo. As persoas que padecen esta doenza te\u00f1en alv\u00e9olos pulmonares que son capaces de encherse con aire fresco, pero non poden expulsalo dun xeito doado, o que afecta a subministraci\u00f3n de os\u00edxeno ao corpo.\nUnha substancia que existe naturalmente nos pulm\u00f3ns, chamada alfa-1-antitripsina (AAT), pode protexer contra este dano. A AAT, producida polos hepatocitos, \u00e9 o inhibidor de protease m\u00e1is abundante do soro humano e a principal defensa do pulm\u00f3n en contra da elastase. As persoas con deficiencia de alfa-1-antitripsina presentan maior risco de padecer esta doenza.\nEpidemiolox\u00eda.\nO enfisema \u00e9 unha doenza que afecta maiormente persoas maiores de 40 anos e \u00e9 m\u00e1is frecuente en homes que en mulleres, a\u00ednda que o incremento na incidencia de mulleres \u00e9 notable nos \u00faltimos anos. A causa m\u00e1is com\u00fan de enfisema \u00e9 o tabaquismo ou consumo de cigarros. Tam\u00e9n afecta outros animais, maiormente cabalos expostos a feo con fungos e a cachorros de cans e de gatos expostos ao fume de cigarros durante moitos anos.\nSintomatolox\u00eda.\nA maior parte dos pacientes de enfisema te\u00f1en unha prolongada historia de dispnea (dificultade para respirar) ao esforzo e tose non produtiva. Estes pacientes presentan frecuentemente perda de peso, debido \u00e1 utilizaci\u00f3n dos m\u00fasculos accesorios para respiraren, entanto que os individuos sans unicamente utilizan o diafragma para produciren os movementos ventilatorios.\nO enfisema est\u00e1 caracterizado pola perda da elasticidade \u00f9lmonar, a destruci\u00f3n das estruturas que soportan o alv\u00e9olo e destruci\u00f3n de capilares que lle achegan sangue ao alv\u00e9olo. O resultado de todo iso \u00e9 o colapso das pequenas v\u00edas a\u00e9reas durante a respiraci\u00f3n, o que conduce a unha obstruci\u00f3n respiratoria e a unha retenci\u00f3n de aire nos pulm\u00f3ns. Todos estes trastornos dan como resultado s\u00edntomas de dispnea, inicialmente ao esforzo a\u00ednda que se fai evolutiva e pode chegar a ter mesmo dispnea de repouso. Perda de peso, ansiedade, edema e fatiga adoitan acompa\u00f1ar en moitos casos. A tose e as sibilancias son moito menos frecuentes que na bronquite cr\u00f3nica.\nNos pacientes con enfisema, os achados caracter\u00edsticos son taquipnea (aumento da frecuencia respiratoria), unha fase respiratoria diminu\u00edda debido \u00e1 retenci\u00f3n de volumes de aire, t\u00f3rax en posici\u00f3n inspiratoria (t\u00f3rax en tonel), uso dos m\u00fasculos accesorios da respiraci\u00f3n (sobre todo o esternocleidomastoideo) e respiraci\u00f3n con beizos engurrados (soprando). No exame radiol\u00f3xico, presentan os pulm\u00f3ns inflados, un diafragma deprimido e un aumento do di\u00e1metro posteroanterior.\nComo presentan unha taxa respiratoria elevada e un volume inicial maior, poden manter unha saturaci\u00f3n da hemoglobina en valores case normais. Por iso, xeralmente non est\u00e1n cian\u00f3ticos e ref\u00edrese a eles como \"sopradores rosados\", en contraposici\u00f3n aos pacientes con bronquite cr\u00f3nica evolucionada, que presentan frecuentemente cianose, aos que se lles denomina \"inchados azuis.\" En contraste cos pacientes con bronquite cr\u00f3nica, os pacientes de enfisema te\u00f1en menor risco de infecci\u00f3ns e menor risco de cor pulmonale (insuficiencia card\u00edaca dereita).\nA evoluci\u00f3n cl\u00ednica \u00e9 unha diminuci\u00f3n progresiva da funci\u00f3n pulmonar e un incremento da dispnea.\nDiagnose.\nA alteraci\u00f3n fisiopatol\u00f3xica do enfisema e a s\u00faa repercusi\u00f3n sobre os volumes pulmonares est\u00fadase con espirometr\u00eda, que abrangue a medici\u00f3n dos volumes est\u00e1ticos pulmonares (capacidade vital, volume de reserva inspiratoria e capacidade inspiratoria) e o estudo da capacidade de difusi\u00f3n pulmonar. Outras ferramentas diag\u00f3sticas incl\u00faen a radiograf\u00eda de t\u00f3rax, a tomograf\u00eda computadorizada e a gasometr\u00eda arterial.\nPatoxenia.\nComo doenza pulmonar obstrutiva que \u00e9, o proceso patox\u00e9nico inicial \u00e9 un proceso inflamatorio que produce estreitamento das v\u00edas respiratorias e dos espazos respiratorios distais. O fume do cigarro (as\u00ed como outros irritantes) potencia esta resposta inflamatoria, xa que cont\u00e9n produtos oxidantes que desencadean a resposta inflamatoria e o recrutamento inicial de leucocitos neutr\u00f3filos (PMN), que conte\u00f1en serina elastase e outras proteases. O fume do tabaco tam\u00e9n interfire coa actividade ATT, ao oxidar os residuos metionina deste enzima, inactivando deste xeito a s\u00faa funci\u00f3n antielastase. Como consecuencia, a actividade elastase dos PMN non atopa oposici\u00f3n, polo que se incrementa a actividade elastol\u00edtica, destru\u00edndo o tecido el\u00e1stico das paredes distais das v\u00edas respiratorias. Isto produce unha diminuci\u00f3n da capacidade de retracci\u00f3n el\u00e1stica do pulm\u00f3n, polo que se facilita o colapso das v\u00edas a\u00e9reas distais. Con todo, esta teor\u00eda sobre a patox\u00e9nese do enfisema require m\u00e1is datos que permitan validala.\nRuptura septal \u00e9 a condici\u00f3n que conduce a deformaci\u00f3ns significativas da arquitectura pulmonar (v\u00eddeo) que te\u00f1en importantes consecuencias funcionais. O evento chave como consecuencia mec\u00e1nica da ruptura septal \u00e9 que a cavidade resultante \u00e9 maior que a suma dos dous espazos alveolares (ver figura lateral).\nOs estudos histopatol\u00f3xicos efectuados demostran que a maior parte da inflamaci\u00f3n ten lugar nas v\u00edas respiratorias perif\u00e9ricas (bronqu\u00edolos) e no par\u00e9nquima pulmonar. Os bronqu\u00edolos est\u00e1n obstru\u00eddos por fibrose e por infiltraci\u00f3n de macr\u00f3fagos e leucocitos (maiormente linfocitos T CD8+). Tam\u00e9n existe un aumento de neutr\u00f3filos por resposta a unha previa liberaci\u00f3n de mediadores da inflamaci\u00f3n como citoquinas, quimiocinas e outros.\nNormalmente o 25 % da resistencia ao fluxo do aire no seu paso polas v\u00edas respiratorias ocorre a nivel dos t\u00fabulos \u22643\u00a0mm, aument\u00e1ndose ao 80 % nesas v\u00edas para os pacientes con enfisema. Sumado a iso, a diminuci\u00f3n da elasticidade pulmonar e a destruci\u00f3n das paredes alveolares produce o pechamento prematuro das v\u00edas a\u00e9reas distais m\u00e1is perif\u00e9ricas.\nDurante a inspiraci\u00f3n, o aire vence a resistencia producida polo moco segregado polas sobreestimuladas c\u00e9lulas caliciformes, pero o aire queda atrapado no alv\u00e9olo sen poder vencer a obstruci\u00f3n de moco durante a expiraci\u00f3n. Iso crea os grandes espazos a\u00e9reos intraparenquimatosos caracter\u00edsticos do enfisema.\nClasificaci\u00f3n.\nO Dici\"onario Galego de Termos M\u00e9dicos\", da \"Real Academia de Medicina e Cirurx\u00eda de Galicia\", distingue principalmente os seguintes tipos de enfisema pulmonar:"}
{"id": "342558", "revid": "56817", "url": "https://gl.wikipedia.org/wiki?curid=342558", "title": "Ram\u00f3n Cajade Rey", "text": "Ram\u00f3n Cajade Rey, nado en Santiago de Compostela en 1914 e finado en M\u00e9rida o 30 de decembro de 1993, foi un xurista e escritor galego en lingua castel\u00e1.\nTraxectoria.\nEstudou Dereito na Universidade de Santiago de Compostela, e traballou como secretario no xulgado de Salamanca. Publicou artigos en diferentes revistas. Como narrador, na s\u00faa obra apr\u00e9ciase a influencia de P\u00edo Baroja."}
{"id": "342559", "revid": "89787", "url": "https://gl.wikipedia.org/wiki?curid=342559", "title": "Xeraci\u00f3n Y", "text": "A Xeraci\u00f3n Y, tam\u00e9n co\u00f1ecida como Xeraci\u00f3n do Milenio, milenial ou Mil\u00e9nica, \u00e9 a cohorte demogr\u00e1fica que segue \u00e1 Xeraci\u00f3n X. Non hai datas precisas respecto de cando a Xeraci\u00f3n Y comeza e remata. Os comentaristas empregan as datas de nacemento desde 1980 at\u00e9 1999.\nEtimolox\u00eda.\nO termo \"Xeraci\u00f3n Y\" empregouse por primeira vez no editorial de agosto de 1993 da revista estadounidense \"Advertising Age\", co obxectivo de describir \u00f3s adolescentes daquela \u00e9poca. Defin\u00edronos como diferentes \u00f3s da Xeraci\u00f3n X. Dende ent\u00f3n, a mesma revista referiu en m\u00e1is dunha ocasi\u00f3n o ano de 1979, como data a partir da cal se pode considerar aos nados dentro desta xeraci\u00f3n.\nA \"Xeraci\u00f3n Y\" fai alusi\u00f3n \u00e1 xeraci\u00f3n sucesora da \"Xeraci\u00f3n X\".\nComa \u00f3s membros da \"Xeraci\u00f3n X\", influ\u00eddos pola cadea de televisi\u00f3n MTV, aos nados ao principio da \"Xeraci\u00f3n Y\"\u00a0tam\u00e9n se lles co\u00f1ece como Xeraci\u00f3n MTV.\nXeraci\u00f3n Peter Pan.\nO soci\u00f3logo estadounidense Kathleen Shaputis etiquetara \u00f3s milenarios como o \"bumerang\" \"xeracional\" ou \"xeraci\u00f3n Peter Pan\", por mor da tendencia a atrasar alg\u00fans ritos na idade adulta por per\u00edodos m\u00e1is longos que as xeraci\u00f3ns precedentes. Estas etiquetas tam\u00e9n foron unha referencia a unha tendencia cara \u00f3s membros que viven cos seus pais por per\u00edodos m\u00e1is longos que as xeraci\u00f3ns anteriores.\nO Dr. Larry Nelson sinalou tam\u00e9n que alg\u00fans mozos do milenio est\u00e1n a atrasar a transici\u00f3n desde a infancia at\u00e9 a idade adulta como resposta a erros cometidos polos seus pais. \u00abEn xeraci\u00f3ns anteriores, casabas, iniciabas a t\u00faa carreira e fac\u00edalo inmediatamente. O que a xente nova est\u00e1 a ver hoxe \u00e9 que ese enfoque levou a divorcios e a xente descontenta coas s\u00faas carreiras\u00bb."}
{"id": "342560", "revid": "23204", "url": "https://gl.wikipedia.org/wiki?curid=342560", "title": "Xeraci\u00f3n do Milenio", "text": ""}
{"id": "342561", "revid": "23204", "url": "https://gl.wikipedia.org/wiki?curid=342561", "title": "Milenial", "text": ""}
{"id": "342562", "revid": "65337", "url": "https://gl.wikipedia.org/wiki?curid=342562", "title": "Enfisema", "text": ""}
{"id": "342563", "revid": "5312", "url": "https://gl.wikipedia.org/wiki?curid=342563", "title": "Furgoneta", "text": "Unha furgoneta \u00e9 un veh\u00edculo autom\u00f3bil de catro rodas, cuberto e m\u00e1is pequeno ca un cami\u00f3n, empregado para o transporte de mercanc\u00edas. Ten na parte posterior unha zona de carga de formas ortogonais e con teito, ao contrario que unha \"pickup\", que a ten ao aire libre. Nalg\u00fans casos, esta zona ten varias ringleiras de asentos e est\u00e1 destinada a transportar s\u00f3 pasaxeiros, e noutras ocasi\u00f3ns \u00e9 mixta para carga e pasaxeiros ou est\u00e1 baleira, para transportar s\u00f3 a carga. Neste \u00faltimo caso, os vidros laterais poden ser substitu\u00eddos por unha continuaci\u00f3n da chapa.\nO \"Regulamento Xeral de Veh\u00edculos\" de Espa\u00f1a determina que furg\u00f3n ou furgoneta \u00e9 o \"autom\u00f3bil con catro rodas ou m\u00e1is, concibido e constru\u00eddo para o transporte de mercador\u00edas, cuxa cabina est\u00e1 integrada no resto da carrozar\u00eda e cun m\u00e1ximo de nove prazas, inclu\u00edda a do condutor\".\nO port\u00f3n traseiro \u00e9 case sempre de d\u00faas follas de apertura horizontal. Unha furgoneta adoita ser m\u00e1is alta ca un autom\u00f3bil de turismo e ca un monovolume. Con respecto a un monovolume, a posici\u00f3n dos asentos \u00e9 m\u00e1is ergueita e alta, e o morro m\u00e1is curto. O motor \u00e9 case sempre dianteiro e nalg\u00fans casos est\u00e1 situado por baixo dos asentos dianteiros para diminu\u00edr a lonxitude total. Unha excepci\u00f3n son as furgonetas pequenas derivadas directamente de turismos do segmento B (e m\u00e1is raramente do A ou do C)."}
{"id": "342564", "revid": "23204", "url": "https://gl.wikipedia.org/wiki?curid=342564", "title": "Apocalipse Z. A ira dos xustos", "text": "Apocalipse Z. A ira dos xustos \u00e9 unha novela de literatura fant\u00e1stica en lingua castel\u00e1 de Manel Loureiro, publicada en 2010 por Planeta. Foi traducida ao galego por Tom\u00e1s Gonz\u00e1lez Ahola, e publicada en 2015 por Urco Editora. \u00c9 a terceira parte da trilox\u00eda \"Apocalipsis Z\".\nTrama.\nNa segunda novela, o avogado, a s\u00faa moza Luc\u00eda e mais o piloto de helic\u00f3pteros ucra\u00edno Viktor marcharon nun iate das illas Canarias.\nNo medio dunha forte treboada dan cun petroleiro que vai cara \u00e1 illa de Bioko para coller petr\u00f3leo. O barco v\u00e9n desde os Estados Unidos, e logo de cargar en Luba, regresan cara a Gulfport, no estado de Mississippi. De cami\u00f1o, o capit\u00e1n do barco expl\u00edcalles que descubriron unha menci\u00f1a que permite aos infectados polo virus manterse con vida, e que nesa vila se estableceu un refuxio co\u00f1ecido como a Armada de Cristo. Unha elite de WASP (brancos, anglosax\u00f3ns e protestantes) dirixe a vila, e mant\u00e9n nun gueto \u00e1 poboaci\u00f3n doutras razas, que utiliza como man de obra (ilotas).\nDoutra banda, en Corea do Norte mantiveron as fronteiras pechadas e o r\u00e9xime comunista de Kim Il Sung segue vixente. A trav\u00e9s de emisoras de radio descobren a poboaci\u00f3n de Gulfport, e dirixen cara a al\u00e1 un comando para saber de onde toman o petr\u00f3leo. O comando norcoreano aterra en California e cruza os Estados Unidos cara a Gulfport.\nO avogado comeza a traballar para o concello, mais Luc\u00eda enf\u00e1dase ao ver as condici\u00f3ns en que os brancos tratan os ilotas, e decide marchar ao gueto. O avogado reb\u00e9lase, e \u00e9 apresado polo reverendo Greene e por Malachy Grapes, que lidera un grupo que se fai chamar Naci\u00f3n Aria. V\u00edktor vai rescatar a Luc\u00eda, quen promove unha rebeli\u00f3n no gueto. O reverendo provoca un novo exterminio de ilotas e infecta ao avogado co virus, e env\u00edao xunto cun bo n\u00famero de ilotas ao deserto nun convoi ferroviario. O avogado, que disp\u00f3n duns poucos litros de menci\u00f1a para sobrevivir, \u00e9 abandonado en Texas mais logra regresar cara a Gulfport. V\u00edktor sae da vila xunto cun dos l\u00edderes do gueto e cun grupo de xente dos que viven na vila que se pon do lado dos ilotas, que se fan chamar os Xustos. Atopan ao avogado e dir\u00edxense de volta cara \u00e1 vila con armas e menci\u00f1as.\nNo gueto iniciouse ao tempo a rebeli\u00f3n e o exterminio, con violentos enfrontamentos. Ao tempo, os norcoreanos entran na vila e aumentan o caos. O grupo do avogado entra tam\u00e9n na vila, arm\u00e1ndose un combate a catro bandas.\nFinalmente V\u00edktor morre asasinado polo reverendo Greene. O avogado e Luc\u00eda logran sobrevivir, e logo de seis anos regresan a Pontevedra cunha cepa para crear a menci\u00f1a. Te\u00f1en un fillo, ao que chamaron V\u00edktor, que non \u00e9 portador do virus, e Luc\u00eda est\u00e1 de novo embarazada.\nNarraci\u00f3n.\nA obra alterna a primeira persoa que usara na primeira novela -desde o punto de vista do protagonista- co narrador omnisciente en terceira persoa. Alt\u00e9rnase o punto de vista da acci\u00f3n, e incl\u00faense varias analepses e prolepses."}
{"id": "342566", "revid": "23204", "url": "https://gl.wikipedia.org/wiki?curid=342566", "title": "Mon\u00f3gamo", "text": ""}
{"id": "342567", "revid": "98629", "url": "https://gl.wikipedia.org/wiki?curid=342567", "title": "Xeraci\u00f3n Z", "text": "Xeraci\u00f3n Z \u00e9 un nome empregado para facer referencia \u00e1s persoas\u00a0nadas despois da Xeraci\u00f3n do Milenio. A\u00ednda que non existe acordo xeral sobre as datas l\u00edmites desta xeraci\u00f3n, alg\u00fans autores danlle orixe na d\u00e9cada de 2000 e da d\u00e9cada do 2020, concordando en que dita xeraci\u00f3n comeza co fin da burbulla econ\u00f3mica at\u00e9 o d\u00eda de hoxe. Por tanto, a xeraci\u00f3n post-milenio componse actualmente de adolescentes e nenos.\nCaracter\u00edsticas xerais.\nXa que son persoas moito m\u00e1is estruturadas que outras xeraci\u00f3ns anteriores, poden ser adultos responsables e con alto valor social. Esta xeraci\u00f3n adoptou a tecnolox\u00eda a primeira instancia o que xerou unha dependencia en gran medida dela. Son m\u00e1is inclinados ao mundo virtual. Se a xeraci\u00f3n Z \u00e9 moldeada adecuadamente, poden lograr moito m\u00e1is que as s\u00faas xeraci\u00f3ns anteriores utilizando os medios dixitais. Con todo, por outra banda f\u00e1lase dunha escaseza de habilidades interpersoais as\u00ed como tam\u00e9n da non valoraci\u00f3n \u00e1 importancia dos valores da familia.\nSon moi individualistas no seu car\u00e1cter e cren na s\u00faa propia persoa. Ademais non cren vivir de acordo \u00e1s normas sociais. A s\u00faa sociedade existe en Internet onde se abre a s\u00faa mente e expresan as s\u00faas propias opini\u00f3ns.\nA Xeraci\u00f3n Z tende a ser mal o\u00ednte debido a que te\u00f1en menos en conta o que outros te\u00f1en que dicir e que non se presta atenci\u00f3n aos demais. Isto pode ir na s\u00faa contra \u00e1 hora de consolidar as s\u00faas propias familias. A educaci\u00f3n e o traballo desempe\u00f1an un papel pouco importante nas s\u00faas vidas xa que non ven a educaci\u00f3n como un medio de supervivencia. Para eles prevalece a intelixencia e o co\u00f1ecemento sobre a tecnolox\u00eda. O feito de nacer despois do auxe dixital dos anos 1990 fai que se adapten de maneira extraordinaria a futuras tecnolox\u00edas como ningunha outra xeraci\u00f3n (2015).\nFenda xeracional xeraci\u00f3n Y - xeraci\u00f3n Z.\nSegundo investigaci\u00f3ns, esta xeraci\u00f3n est\u00e1 menos orientada que a xeraci\u00f3n\u00a0Y, por\u00e9n, te\u00f1en fortes opini\u00f3ns e suxesti\u00f3ns. Psic\u00f3logos est\u00e1n a notar un dr\u00e1stico cambio de comportamento da xeraci\u00f3n Y \u00e1 xeraci\u00f3n Z. Para a xeraci\u00f3n Y, a \u00e9nfase sempre foi profesional e de estudos, mentres que a xeraci\u00f3n Z d\u00e1lle menos importancia \u00e1 carreira profesional e os estudos formais, sexan cales fosen. Na s\u00faa vida persoal pode haber falta de comunicaci\u00f3n, e debido a esta falta de comunicaci\u00f3n non poden ser moi eficaces para a educaci\u00f3n das xeraci\u00f3ns futuras por si mesmos. Tam\u00e9n, e debido a iso, no momento en que a Xeraci\u00f3n Z empece a traballar pode chegar a haber grande escaseza de profesionais especializados como m\u00e9dicos e cient\u00edficos."}
{"id": "342569", "revid": "89787", "url": "https://gl.wikipedia.org/wiki?curid=342569", "title": "Capilar", "text": "Os capilares son os vasos sangu\u00edneos (e linf\u00e1ticos) m\u00e1is pequenos do corpo, que constit\u00faen a rede de vasos da microcirculaci\u00f3n. A s\u00faa parede est\u00e1 formada por un endotelio dunha soa c\u00e9lula de grosor. Estes microvasos, que miden de 5 a 10 micr\u00f3metros (\u00b5m) de di\u00e1metro, conectan as arter\u00edolas e v\u00e9nulas, e posibilitan o intercambio de auga, ox\u00edxeno, di\u00f3xido de carbono, e moitos nutrientes e substancias residuais entre o sangue e as c\u00e9lulas dos tecidos que os rodean. Os capilares linf\u00e1ticos conectan cos grandes vasos linf\u00e1ticos para drenar a linfa recollida na microcirculaci\u00f3n.\nDurante as etapas iniciais da embriox\u00e9nese f\u00f3rmanse novos capilares por un proceso chamado vasculox\u00e9nese, que \u00e9 o proceso da formaci\u00f3n de vasos sangu\u00edneos que ten lugar por medio da produci\u00f3n \"de novo\" de c\u00e9lulas endoteliais que despois forman os tubos vasculares. O termo anxiox\u00e9nese ref\u00edrese \u00e1 formaci\u00f3n de novos capilares a partir de vasos sangu\u00edneos preexistentes e endotelio xa presente, que se divide.\nEstrutura.\nO sangue sae desde o coraz\u00f3n, fl\u00fae polas arterias, que se ramifican e se fan cada vez m\u00e1is estreitas ata convert\u00e9rense en arteriolas, e estas ramif\u00edcanse en finos capilares, nos cales se produce o intercambio de nutrientes e residuos. Os capilares despois x\u00fantanse formando v\u00e9nulas, que se van ensanchando e converxendo para formar veas, que levan o sangue de volta ao coraz\u00f3n a trav\u00e9s das grandes veas.\nUn capilar non funciona por separado, sen\u00f3n que o fai formando parte de redes de capilares, que subministran rego sangu\u00edneo a tecidos e \u00f3rganos. Canto m\u00e1is metabolicamente activa \u00e9 unha c\u00e9lula ou o ambiente nun tecido, m\u00e1is capilares son necesarios para fornecer os nutrientes e transportar os produtos residuais. As redes de capilares poden constar de dous tipos de vasos sangu\u00edneos: os verdadeiros capilares, que se ramifican das arteriolas e realizan o intercambio entre as c\u00e9lulas e o sangue, e vasos curtos que conectan directamente as arteriolas e as v\u00e9nulas polos extremos das redes, chamadas metarteriolas, que s\u00f3 se encontran na circulaci\u00f3n mesent\u00e9rica.\nAs metarteriolas son caracter\u00edsticas da microcirculaci\u00f3n mesent\u00e9rica pero antes pens\u00e1base erradamente que estaban presentes na maior\u00eda das redes de capilares. O mecanismo fisiol\u00f3xico que subxace na resistencia precapilar xa non se considera que sexa o resultado da acci\u00f3n de esf\u00ednteres precapilares situados f\u00f3ra do \u00f3rgano mesent\u00e9rico.\nOs capilares linf\u00e1ticos son lixeiramente m\u00e1is longos en di\u00e1metro que os capilares sangu\u00edneos, e te\u00f1en extremos pechados (a diferenza dos capilares sangu\u00edneos que est\u00e1n abertos polos dous extremos, por un \u00e1brense \u00e1s arteriolas e por outro \u00e1s v\u00e9nulas). Esta estrutura permite que o flu\u00eddo intersticial fl\u00faa ao interior delas pero non saia. Os capilares linf\u00e1ticos te\u00f1en unha presi\u00f3n onc\u00f3tica interna maior que os capilares sangu\u00edneos, debido \u00e1 gran concentraci\u00f3n de prote\u00ednas plasm\u00e1ticas na linfa.\nTipos.\nHai tres tipos principais de capilares sangu\u00edneos:\nContinuos.\nOs capilares continuos ch\u00e1manse as\u00ed porque as c\u00e9lulas endoteliais que contit\u00faen as s\u00faas paredes forman un recubrimento ininterrompido. Estes capilares continuos (ou de tipo m\u00fasculo) est\u00e1n presentes no m\u00fasculo, sistema nervioso e tecidos conxuntivos. A s\u00faa parede est\u00e1 formada por unha soa capa de c\u00e9lulas, moi planas (co seu n\u00facleo avultado e sobresa\u00edndo un pouco na luz do vaso e a parte perif\u00e9rica moi fina) e unha l\u00e1mina basal e fibras reticulares. Nos capilares pequenos unha soa c\u00e9lula endotelial est\u00e9ndese circularmente e abrangue todo o seu di\u00e1metro, pero nos capilares m\u00e1is grandes a parede pode estar formada por parte de d\u00faas ou tres c\u00e9lulas unidas por uni\u00f3ns herm\u00e9ticas. Por f\u00f3ra da parede pode haber outras c\u00e9lulas chamadas pericitos. As c\u00e9lulas endoteliais presentan numerosas ves\u00edculas duns 70\u00a0nm de di\u00e1metro preto das membranas, que se abren tanto \u00e1 superficie luminal coma \u00e1 dos tecidos e interve\u00f1en no transporte por pinocitose. Nos capilares da barreira hematoencef\u00e1lica estas ves\u00edculas son menos numerosas. Este endotelio s\u00f3 permite o paso de pequenas mol\u00e9culas.\nFenestrados.\nOs capilares fenestrados (do lat\u00edn \"fenestra\", que significa fiestra, vent\u00e1) te\u00f1en poros nas c\u00e9lulas do revestimento endotelial de 60 a 80\u00a0nm de di\u00e1metro, que est\u00e1n pechados por un diafragma filtrador de fibrilas orientadas radialmente, est\u00e1n distribu\u00eddos moi uniformemente, e permiten que difundan pequenas mol\u00e9culas e cantidades limitadas de prote\u00ednas. \u00c1 parte destas fenestraci\u00f3ns, o resto do endotelio \u00e9 similar ao dos capilares continuos. Nos capilares do glom\u00e9rulo renal as c\u00e9lulas endoteliais non te\u00f1en este diafragma e a s\u00faa l\u00e1mina basal \u00e9 ata tres veces m\u00e1is grosa. No glom\u00e9rulo renal hai c\u00e9lulas chamadas podocitos con prolongaci\u00f3ns chamadas pedicelos, que te\u00f1en poros fendidos cunha funci\u00f3n an\u00e1loga \u00e1 do diafragma dos capilares. Os capilares fenestrados at\u00f3panse principalmente nas gl\u00e1ndulas end\u00f3crinas, intestinos, p\u00e1ncreas, e os glom\u00e9rulos dos riles.\nSinusoidais.\nOs capilares sinusoidais son un tipo especial de capilares de poros abertos tam\u00e9n chamados capilares descontinuos, que te\u00f1en longas aberturas (de ata 30-40\u00a0\u00b5m de di\u00e1metro) no endotelio. Estes tipos de vasos sangu\u00edneos permiten nalg\u00fans casos o paso de gl\u00f3bulos vermellos e brancos (de 7,5\u00a0\u00b5m a 25\u00a0\u00b5m de di\u00e1metro) e diversas prote\u00ednas do plasma sangu\u00edneo, ao que contrib\u00fae a s\u00faa l\u00e1mina basal descontinua. Estes capilares carecen de ves\u00edculas pinoc\u00edticas, e utilizan os ocos que hai nas uni\u00f3ns celulares para permitir a transferencia entre as c\u00e9lulas endoteliais, e as\u00ed cruzar a membrana. Os vasos sangu\u00edneos sinusoidais est\u00e1n localizados principalmente na medula \u00f3sea, ganglios linf\u00e1ticos, e gl\u00e1ndulas adrenais. Alg\u00fans sinusoides dist\u00ednguense por non ter uni\u00f3ns herm\u00e9ticas entre as c\u00e9lulas, e denom\u00ednanse \"capilares sinusoidais descontinuos\", e est\u00e1n presentes no f\u00edgado e no bazo, \u00f3rganos nos que \u00e9 necesario un gran movemento de c\u00e9lulas e materiais.\nFunci\u00f3n.\nA parede do capilar realiza unha importante funci\u00f3n ao permitir aos nutrientes e substancia residuais pasar a trav\u00e9s dela. As mol\u00e9culas maiores de 3 nm como a prote\u00edna albumina e outras grandes prote\u00ednas pasan por medio do transporte transcelular transportados dentro de ves\u00edculas (transcitose), un proceso que require que estas vaian e ve\u00f1an a trav\u00e9s do citoplasma das c\u00e9lulas endoteliais. As mol\u00e9culas menores de 3\u00a0nm, como a auga, i\u00f3ns e gases cruzan a parede do capilar a trav\u00e9s do espazo ente as c\u00e9lulas nun proceso chamado transporte paracelular. Estes mecanismos de transporte permiten un intercambio bidireccional de substancias dependendo de gradientes osm\u00f3ticos e poden ser cuantificados pola ecuaci\u00f3n de Starling. Por\u00e9n, os capilares que forman parte da barreira hematoencef\u00e1lica s\u00f3 permiten o tranporte transcelular, xa que as uni\u00f3ns herm\u00e9ticas entre as c\u00e9lulas endoteliais selan o espazo paracelular.\nAs redes capilares poden controlar o seu fluxo sangu\u00edneo por medio de autorregulaci\u00f3n. Isto permite que un \u00f3rgano mante\u00f1a un fluxo constante a pesar do cambio na presi\u00f3n arterial central. Isto cons\u00e9guese por medio da resposta miox\u00e9nica, e no ril por medio da retroalimentaci\u00f3n tubuloglomerular. Cando aumenta a presi\u00f3n arterial as arteriolas expanden o seu di\u00e1metro e despois constr\u00ednxense (un fen\u00f3meno chamado efecto Bayliss) para contrarrestaren o aumento da tendencia da alta presi\u00f3n de aumentar o fluxo sangu\u00edneo.\nNos pulm\u00f3ns adapt\u00e1ronse mecanismos especiais para satisfacer as necesidades dun maior fluxo sangu\u00edneo durante o exercicio. Cando o frecuencia card\u00edaca se incrementa e ten que entrar m\u00e1is sangue nos pulm\u00f3ns, os capilares dist\u00e9ndense para poder conducir o fluxo incrementado, \u00e1 vez que a resistencia dimin\u00fae.\nA permeabilidade dos capilares pode ser aumentada pola liberaci\u00f3n de certas citocinas, anafilatoxinas, ou outros mediadores (como leucotrienos, prostaglandinas, histamina, bradicinina etc.) moi influenciadas polo sistema inmunitario.\nA ecuaci\u00f3n de Starling relaciona as forzas que act\u00faan a trav\u00e9s dunha membrana semipermeable e permite o c\u00e1lculo do fluxo neto:\nonde:\nPor convenci\u00f3n, a forza cara a f\u00f3ra def\u00ednese como positiva, e a forza cara a dentro como negativa. A soluci\u00f3n \u00e1 ecuaci\u00f3n \u00e9 a filtraci\u00f3n neta ou movemento de flu\u00eddo neto (\"J\"\"v\"). Se \u00e9 positivo, o flu\u00eddo tender\u00e1 a \"sa\u00edr\" do capilar (filtraci\u00f3n). Se \u00e9 de negativa, o flu\u00eddo tender\u00e1 a \"entrar\" no capilar (absorci\u00f3n). Esta ecuaci\u00f3n ten varias implicaci\u00f3ns fisiol\u00f3xicas importantes, especialmente cando os procesos fisiol\u00f3xicos alteran moito unha ou m\u00e1is das variables.\nVariables.\nSegundo a ecuaci\u00f3n de Starling, o movemento de flu\u00eddos depende de seis variables:\nImportancia cl\u00ednica.\nOs trastornos na formaci\u00f3n dos capilares como resultado dun defecto conx\u00e9nito no desenvolvemento ou dun trastorno adquirido son caracter\u00edsticos en moitos trastornos graves com\u00fans. Dentro dun amplo rango de factores celulares e citocinas, parece que xogan un importante papel en moitas desordes os problemas na expresi\u00f3n xen\u00e9tica normal e bioactividade do factor que afecta ao crecemento e permeabilidade vascular chamado factor de crecemento endotelial vascular (VEGF). Entre os factores celulares est\u00e1n a cantidade e funci\u00f3n reducida das c\u00e9lulas proxenitoras endoteliais derivadas da medula \u00f3sea e a reduci\u00f3n da capacidade desas c\u00e9lulas de formar vasos sangu\u00edneos.\nTerap\u00e9utica.\nNo tratamento dalgunhas enfermidades pode ser \u00fatil alterar a formaci\u00f3n de capilares. Entre elas est\u00e1n doenzas nas que hai unha excesiva ou anormal formaci\u00f3n de capilares como o cancro ou certos trastornos da visi\u00f3n. Outras veces as doenzas producen unha reduci\u00f3n da formaci\u00f3n de capilares por raz\u00f3ns xen\u00e9ticas familiares, ou por un problema adquirido.\nMostras de sangue.\nAs mostras de sangue capilar poden usarse para facer probas para, por exemplo, medir a glicosa sangu\u00ednea, a hemoglobina, o pH e o lactato (estes dous \u00faltimos poden ser cuantificados en probas de sangue de coiro cabeludo fetal para comprobar o estado \u00e1cido-base dun feto durante a infancia).\nA mostra de sangue capilar real\u00edzase xeralmente facendo un pequeno corte cunha lanceta, tomando unha mostra por acci\u00f3n capilar no corte cunha tira de papel de proba ou un pequeno tubo.\nHistoria.\nA pesar da crenza popular William Harvey, descubridor da circulaci\u00f3n sangu\u00ednea, non predixo explicitamente a existencia de capilares, pero viu claramente a necesidade dalg\u00fan tipo de conexi\u00f3n entre os sistemas arterial e venoso. Escribiu: \"\u2026o sangue entra en cada membro a trav\u00e9s das arterias, e retorna polas veas, e que as veas son os vasos e v\u00edas polas cales o sangue volve ao propio coraz\u00f3n; e que o sangue nos membros e extremidades pasa desde as arterias \u00e1s veas (ou mediante unha anastomose, ou directamente por porosidades da carne, ou polas d\u00faas v\u00edas) como antes fixo no coraz\u00f3n e no t\u00f3rax sa\u00edndo f\u00f3ra das veas cara ao interior das arterias\u2026\" [\"On the Motion of the Heart and Blood in Animals,\" Cap\u00edtulo XI, p\u00e1x.\u00a059\u201360 na edici\u00f3n de 1653.]\nMarcello Malpighi foi o primeiro que observou directamente e describiu correctamente os capilares no pulm\u00f3n de ras en 1661."}
{"id": "342570", "revid": "27155", "url": "https://gl.wikipedia.org/wiki?curid=342570", "title": "Capilar sangu\u00edneo", "text": ""}
{"id": "342573", "revid": "89787", "url": "https://gl.wikipedia.org/wiki?curid=342573", "title": "Ailurops melanotis", "text": "Ailurops melanotis \u00e9 unha especie de mam\u00edfero marsupial australidelfo da orde dos diprotodontes, suborde dos falanxeroideos, familia dos falanx\u00e9ridos e subfamilia dos ailuropinos, unha das d\u00faas que integran o x\u00e9nero \"Ailurops\", o \u00fanico da subfamilia.\nCo\u00f1ecido desde hai xa tempo, fora clasificado como unha forma de \"Ailurops ursinus\". Pero recentemente foi reco\u00f1ecido como unha especie, despois de que os cient\u00edficos levasen a cabo unha nova an\u00e1lise morfol\u00f3xica do seu holotipo, e comparando cunha fotograf\u00eda tirada na natureza que revela diferenzas distintas no tama\u00f1o e na coloraci\u00f3n da capa.\nCaracter\u00edsticas.\n\"Ailurus melanotis\" ten unha lonxitude de cabeza e tronco duns 60\u00a0cm e pesa uns 10\u00a0kg. O seu repoludo e robusto corpo est\u00e1 cuberto por unha grosa manto de l\u00e1 de cor gris cinza. Os seus grandes e arredondados ollos de cor verde oliva aparecen rodeados por un anel amarelo, as orellas son pequenas e a s\u00faa longa cola pr\u00e9nsil danlle unha aparencia moi similar \u00e1 dun mono. O terzo final da cola est\u00e1 desprovista de pelo, estando cuberta por unha pel escamosa, o que facilita a s\u00faa funci\u00f3n de agarre.\nBiolox\u00eda.\nCo\u00f1\u00e9cese pouco sobre a ecolox\u00eda desta especie. A dieta do cusc\u00fas das Talaud consiste fundamentalmente en follas, sementes e froitos. Por\u00e9n, a s\u00faa dentici\u00f3n non especializada tam\u00e9n lle permite o consumo espor\u00e1dico de pequenos vertebrados e ovos de aves.\nPasan a maior parte do seu tempo nas \u00e1rbores, a\u00ednda que \u00e1s veces baixan ao solo. Son nocturnos e pasan o d\u00eda descansando en ocos das \u00e1rbores. M\u00f3vense lentamente e emiten un cheiro almiscrado cando senten alarma.\nDistribuci\u00f3n e h\u00e1bitat.\nO cusc\u00fas ursino das Talaud est\u00e1 unicamente presente na illa indonesia de Sangihe (a illa m\u00e1is grande do arquip\u00e9lago hom\u00f3nimo, de 700\u00a0km\u00b2 de superficie) e na de Salibabu (unha das illas Talaud, de menos de 100\u00a0km\u00b2 de superficie). Por\u00e9n, crese que a poboaci\u00f3n residente en Sangihe, co\u00f1ecida s\u00f3 por un esp\u00e9cime fotografado recentemente, pertenza ao cusc\u00fas ursino com\u00fan (\"A. ursinus\"), o seu parente m\u00e1is difundido, xa que Sangihe est\u00e1 separada das Talaud por un profundo brazo de mar e est\u00e1 moito m\u00e1is pr\u00f3xima a C\u00e9lebes.\nTaxonom\u00eda.\nA especie foi descrita en 1898 polo zo\u00f3logo brit\u00e1nico Oldfield Thomas, en \"Novitates Zoologicae\" 5: 2, baixo o nome de \"Phalanger melanotis\". Posteriormente foi reclasificada dentro do x\u00e9nero \"Ailurus\".\nEstado de conservaci\u00f3n.\nO cusc\u00fas ursino das Talaud \u00e9 un dos mam\u00edferos m\u00e1is raros do mundo. A finais dos anos 1990 varios cient\u00edficos visitaron as illas Sangihee Salibabu, pero non puideron avistar nin sequera un exemplar en estado salvaxe. S\u00f3 lograron encontrar un individuo en catividade en Sangihe. Por\u00e9n, c\u00f3mpre sinalar que a estancia dos estudosos en Salibabu durou s\u00f3 uns poucos d\u00edas. A especie, cualificada poa UICN como \"CR\" (especie en estado cr\u00edtico), est\u00e1 ameazada pola caza e a deforestaci\u00f3n: a cuberta vexetal de Sangihe, cobre a d\u00eda de hoxe tan s\u00f3 8\u00a0km\u00b2."}
{"id": "342574", "revid": "23204", "url": "https://gl.wikipedia.org/wiki?curid=342574", "title": "Johann Georg Wagler", "text": "Johann Georg Wagler, nado o 28 de marzo de 1800 en N\u00faremberg e finado o 23 de agosto de 1832 en Moosach (unha pequena vila preto de M\u00fanic), foi un zo\u00f3logo alem\u00e1n, especializado en herpetolox\u00eda.\nTraxectoria.\nWagler estudou na Universidade de Erlangen, onde obtivo o t\u00edtulo de doutor en 1820. Participou nos traballos da Academia B\u00e1vara de Ciencias de M\u00fanic, da que foi secretario en 1819.\nEn 1820, Wagler colaborou con Johann Baptist von Spix e Carl Friedrich Philipp von Martius na organizaci\u00f3n e clasificaci\u00f3n da enorme colecci\u00f3n que chegaran do Brasil. Ocupouse especialmente das serpentes e publicou, en 1824 e a partir das notas de Spix, \"Serpentum Brasiliensium\".\nFoi nomeado director do Museo Zool\u00f3xico da Universidade de M\u00fanic despois da morte de Spix, en 1826. En 1827 obtivo unha c\u00e1tedra nesta mesma Universidade. Entre os seus alumnos c\u00f3mpre citar a Louis Agassiz que chegara a Alema\u00f1a para traballar con Martius e Lorenz Oken.\nPublicou \"Nat\u00fcrliches System der Amphibien\" en 1830, froito de dez anos de traballo. En 1832 publicou \"Monographia Psittacorum\" na que describiu o arara xacinta (\"Anodorhynchus hyacinthinus\"). Unha serie de 36 l\u00e1minas, coloradas a man, apareceron en parte postumamente entre 1828 e 1833, \"Descriptiones et Icones Amphibiorum\".\nWagler morreu accidentalmente aos 32 anos limpando o seu fusil.\nAbreviatura.\nA abreviatura Wagler empr\u00e9gase para reco\u00f1ecer a Johann Georg Wagler como autoridade na descrici\u00f3n e taxonom\u00eda en zoolox\u00eda."}
{"id": "342575", "revid": "98629", "url": "https://gl.wikipedia.org/wiki?curid=342575", "title": "Illas Spratly", "text": "As illas Spratly son un arquip\u00e9lago do mar da China Meridional, localizado entre Filipinas e Vietnam. Consiste nun grupo de m\u00e1is de 100 arrecifes e illotes, rodeados por ricos bancos de pesca e xacementos de gas natural e petr\u00f3leo.\nReciben varios nomes en distintos idiomas:\nEstas illas son co\u00f1ecidas por ser un territorio en disputa entre varios pa\u00edses. A Rep\u00fablica Popular da China, Taiw\u00e1n e Vietnam reclaman a totalidade do arquip\u00e9lago, mentres que Malaisia e Filipinas reclaman unha parte. Estas cinco naci\u00f3ns ocuparon militarmente diversas illas como testemu\u00f1o da s\u00faa soberan\u00eda na zona. Brunei tam\u00e9n ocupou alg\u00fans arrecifes do sur do arquip\u00e9lago, pero non fixo unha reclamaci\u00f3n formal destes.\nXeograf\u00eda.\nAs Illas Spratly son un grupo de 14 illas, illotes e caios e m\u00e1is de 100 arrecifes , alg\u00fans dos grupos son vellos atois mergullados, no Mar do Sur da China. O arquip\u00e9lago at\u00f3pase fronte \u00e1s costas de Filipinas, Malaisia, e o sur de Vietnam. Leva o nome do capit\u00e1n baleeiro brit\u00e1nico do s\u00e9culo XIX Richard Spratly que a avistou Illa Spratly en 1843, as illas te\u00f1en aproximadamente 2\u00a0km\u00b2 de superficie repartidos nunha vasta \u00e1rea de m\u00e1is de 425.000\u00a0km\u00b2.\nAs Spratly son un dos principais arquip\u00e9lagos no Mar do Sur da China que complican a gobernabilidade e a econom\u00eda nesta parte do sueste de Asia debido a s\u00faa situaci\u00f3n nas rutas mar\u00edtimas estrat\u00e9xicas. As illas non te\u00f1en poboaci\u00f3n ind\u00edxena, pero ofrecen ricas zonas de pesca e poden conter importantes reservas de petr\u00f3leo e gas natural. E, como tales, son importantes para os demandantes nos seus intentos de establecer as fronteiras internacionais. Ua dos principais conflitos territoriais \u00e9 entre a China e os seus veci\u00f1os. Algunhas das illas te\u00f1en asentamentos civ\u00eds, pero das aproximadamente 45 illas, caios, arrecifes e bancos de area que est\u00e1n ocupadas, todas conte\u00f1en estruturas que est\u00e1n ocupadas polas forzas militares de Malaisia, Taiw\u00e1n (Rep\u00fablica da China), a China (Rep\u00fablica Popular da China), Filipinas e Vietnam . Ademais, Brunei reclama unha zona exclusiva econ\u00f3mica na parte sueste das Illas Spratly, que incl\u00fae o Arrecife Louisa.\nXeogr\u00e1fica e visi\u00f3n econ\u00f3mica xeral.\nAs illas Spratly eran, en 1939, catorce illotes de coral na s\u00faa maior\u00eda habitadas por innumerables aves mari\u00f1as. Segundo unha fonte chinesa en 1986, as Illas Spratly consisten en 14 illas ou illotes, 6 bancos, 113 arrecifes mergullados, 35 bancos baixo a auga, 21 bancos de area baixo a auga.\nA zona nord\u00e9s das Spratly co\u00f1\u00e9cense polos navegantes como Dangerous Ground e caracter\u00edzase polas s\u00faas numerosas illas baixas, os arrecifes mergullados, e atois degradados afundidos con corais con frecuencia emerxen bruscamente do oc\u00e9ano desde profundidades de m\u00e1is de 1000 m, todo o cal fai que a zona sexa perigosa para a navegaci\u00f3n.\nAs 14 illas te\u00f1en a mesma natureza. Son caios, illas de area formadas en antigos arrecifes de coral degradados e mergulladas.\nAs illas Spratly case non conte\u00f1en terras cultivables significativas, non te\u00f1en habitantes ind\u00edxenas, e moi poucas das illas te\u00f1en un fornecemento de auga potable permanente.\nDas 14 illas est\u00e1n ocupadas polas Filipinas (7 illas, Illa Thitu, Illa York West, Northeast Cay, Illa Nanshan, Illa Loaita, illa Flat, Caio Lankiam e 3 arrecifes), Taiw\u00e1n (RoC) (1 illa Illa Taiping, tam\u00e9n co\u00f1ecida como Illa Itu Aba e 1 arrecife) e Vietnam (6 illas, Illa Spratly, Southwest Cay, Illa Sin Cowe, Sand Cay, Illa Namyit, Amboyna Cay, 16 arrecifes e 6 bancos).\nOs recursos naturais incl\u00faen peixes e guano, as\u00ed como a posible existencia de petr\u00f3leo e reservas de gas natural. Te\u00f1a en conta, con todo, que un estadounidense EIA 2013 informe cuestiona a viabilidade econ\u00f3mica de moitas das reservas potenciais]]. A actividade econ\u00f3mica incl\u00fae pesca comercial, transporte mar\u00edtimo, extracci\u00f3n de guano, e m\u00e1is recentemente, turismo. As Spratly est\u00e1n situados preto de varias rutas de navegaci\u00f3n primarias.\nEn 1987, a Rep\u00fablica Popular da China instalou unha pequena estrutura militar no Arrecife Fiery Cross co pretexto de constru\u00edr unha estaci\u00f3n de observaci\u00f3n oce\u00e1nica e instalar un mare\u00f3grafo para o Global Sea Level Observing System. Logo dun enfrontamento mortal coa Armada vietnamita, China instalou algunhas estruturas militares nos arrecifes pr\u00f3ximos as illas ocupadas polas Filipinas e Vietnam e isto deu lugar a unha escalada das tensi\u00f3ns entre estes pa\u00edses e a China sobre o estado e a \"propiedade\" dos arrecifes.\nAs 14 illas e caios (illas de area), en orde descendente da zona, son:\nIlla Itu Aba,\nIlla Thitu,\nIlla York West,\nIllas Spratly,\nCaio Nordeste,\nCaio Suroeste,\nIlla Sin Cowe Illa,\nNanshan,\nCaio Sand,\nLoaita,\nIlla Namyit,\nCaio Amboyna,\nIlla Flat,\nCaio Lankiam.\nA superficie total das illas do arquip\u00e9lafo \u00e9 1\u00b477\u00a0km\u00b2 e 2\u00a0km\u00b2 coas terras reclamadas."}
