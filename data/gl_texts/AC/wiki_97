{"id": "385906", "revid": "131329", "url": "https://gl.wikipedia.org/wiki?curid=385906", "title": "Dominancia (etolox\u00eda)", "text": "A dominancia en etolox\u00eda \u00e9 o \"acceso preferente individual aos recursos sobre outros\" individuos A dominancia no contexto da biolox\u00eda e antropolox\u00eda \u00e9 o estado de ter un maior status social en relaci\u00f3n cun ou m\u00e1is individuos, que reaccionan submisamente perante os individuos dominantes. Isto permite que o individuo dominante obte\u00f1a acceso a recursos como alimentos ou parellas potenciais a expensas dos individuos submisos, sen unha agresi\u00f3n activa. A ausencia ou reduci\u00f3n da agresi\u00f3n significa que se dimin\u00fae para ambos o gasto innecesario de enerx\u00eda e o risco de lesi\u00f3ns. O oposto da dominancia \u00e9 a submisi\u00f3n.\nA dominancia pode ser unha relaci\u00f3n puramente de dous individuos, \u00e9 dicir, o individuo A \u00e9 dominante sobre o individuo B, pero isto non ten implicaci\u00f3ns sobre se ambos son dominantes sobre un terceiro individuo C. Alternativamente, a dominancia pode ser xer\u00e1rquica, cunha relaci\u00f3n transitiva, na que se A domina B e B domina C, A sempre dominar\u00e1 C. Isto denom\u00ednase xerarqu\u00eda de dominancia linear. Algunhas sociecades animais te\u00f1en d\u00e9spotas, \u00e9 dicir, un s\u00f3 individuo dominante con pouca ou ningunha estrutura xer\u00e1rquica entre o resto do grupo. Os cabalos usan coalici\u00f3ns nas que os pares afiliados dunha manda te\u00f1en unha dominancia acumulada grazas \u00e1 que poden desprazar a un terceiro cabalo que normalmente ten unha posici\u00f3n superior a ambos desde un punto de vista individual.\nEstablecemento e mantemento.\nA dominancia pode establecerse inicialmente loitando ou simplemente con exhibici\u00f3ns ou intercambios ameazantes. Por\u00e9n, unha vez establecida, a dominancia mantense xeralmente por comportamentos agonistas (competitivos) nos que a agresi\u00f3n est\u00e1 considerablemente reducida ou ausente. No mantemento das relaci\u00f3ns de dominancia, o comportamento do animal subdominante \u00e9 esencial. Se un animal dominante percibe que o seu status est\u00e1 sendo desafiado, probablemente ameazar\u00e1 o animal subdominante. O subdominante debe ent\u00f3n escalar na intensidade da interacci\u00f3n para retar o dominante, ou adiar o enfrontamento. Desta maneira, \u00e9 con frecuencia o comportamento do animal subdominante o que mant\u00e9n as relaci\u00f3ns de dominancia.\nFunci\u00f3ns.\nA funci\u00f3n \u00faltima da xerarqu\u00eda de dominancia \u00e9 incrementar a fitness incdividual ou a fitness inclusiva dos animais implicados na s\u00faa formaci\u00f3n. Loitar para adquirir recursos como a comida e parellas \u00e9 caro en canto a tempo empregado, enerx\u00eda gastada e risco de sufrir lesi\u00f3ns. Desenvolvendo unha xerarquia de dominancia, os animais determinan que individuos ter\u00e1n prioridade de acceso aos recursos, especialmente cando estes son limitados; as\u00ed hai unha reduci\u00f3n das agresi\u00f3ns unha vez que a orde \"de peteirar\" (de comer ou acceder ao recurso) quedou establecida. Por tanto, as funci\u00f3ns inmediatas da orde para peteirar son reducir os custos de tempo, enerx\u00eda ou risco de lesi\u00f3ns que se producen durante a adquisici\u00f3n de recursos e a s\u00faa defensa.\nUn animal dominante \u00e9 aquel cuxos padr\u00f3ns de comportamento sexuais, alimenticios, agresivos e outros est\u00e1n pouco influ\u00eddos por outros membros do grupo, \u00e9 dicir, fai o que quere. Nos animais subordinados ten lugar o oposto; os seus comportamentos poden ser influ\u00eddos de modo relativamente f\u00e1cil ou incluso inhibidos por outros membros do grupo. Para moitas sociedades animais, a posici\u00f3n individual na xerarqu\u00eda de dominancia corresp\u00f3ndese coas oportunidades para reproducirse; por\u00e9n, noutras sociedades animais, a xerarqu\u00eda de dominancia pode non estar relacionada coas oportunidades (potenciais) de reproducirse, por exemplo, nas ratas-toupa espidas, abellas e moitos animais de granxa, laboratorio, zoos ou de compa\u00f1\u00eda. Os estudos realizados mostraron que hai unha forte asociaci\u00f3n entre os niveis altos de testosterona e os comportamentos dominantes que axudan a mellorar o \u00e9xito na reproduci\u00f3n nos homes.\nNas sociedades xer\u00e1rquicas, os individuos dominantes poden exercer o control sobre os outros. Por exemplo, nunha manda de cabras que se fixeron silvestres hai un gran macho que \u00e9 o dominante e mant\u00e9n a disciplina e a coherencia da manda. Lidera o grupo mais comparte o liderado nunha expedici\u00f3n para buscar comida cunha vella femia, que normalmente ao longo da s\u00faa vida viu pasar unha sucesi\u00f3n de machos dominantes. Por\u00e9n, alg\u00fans traballos iniciais mostraron que as ordes de liderado nas cabras non estaban relacionadas coa idade ou dominancia.\nNas ovellas, a posici\u00f3n nunha manda en movemento est\u00e1 moi correlacionada coa dominancia social, pero non hai un estudo definido que mostre un liderado voluntario consciente por un carneiro individual.\nEn aves, os individuos dominantes seleccionan preferentemente os pousadeiros m\u00e1is altos para po\u00f1erse as\u00ed en mellor posici\u00f3n para detectar e evitar os predadores, e tam\u00e9n para exhibir a s\u00faa dominancia sobre os conespec\u00edficos.\nPor\u00e9n, suxeriuse que m\u00e1is comunmente, a toma de decisi\u00f3ns sobre as acci\u00f3ns do grupo est\u00e1n disociadas da dominancia social.\nMedidas.\nO primeiro estudo sistem\u00e1tico publicado sobre a dominancia en animais foi de Thorleif Schjelderup-Ebbe, que describiu na s\u00faa tese de doutoramento de 1921, o comportamento social e prioridade de acceso \u00e1 comida nas gali\u00f1as.\n Isto xerou o termo cooquial \"orde para peteirar\" (orde para comer) que describ\u00eda o sistema xer\u00e1rquico da organizaci\u00f3n social nas gali\u00f1as, a\u00ednda que o termo se aplica tam\u00e9n por extensi\u00f3n a outros animais.\nA dominancia pode medirse polo n\u00famero de veces que os individuos ceden entre si nas interacci\u00f3ns sociais, pola duraci\u00f3n do tempo en que poden acceder aos recursos de forma preferente, polo n\u00famero/intensidade das ameazas realizadas ou outros comportamentos agonistas (competitivos). A medida da dominancia s\u00f3 \u00e9 aplicable dentro dun grupo, xa que \u00e9 unha funci\u00f3n dos membros individuais do grupo.\nDependencia do contexto.\nA dominancia e a s\u00faa organizaci\u00f3n poden ser moi variables dependendo do contexto ou dos individuos implicados.\nNos teixugos europeos, as relaci\u00f3ns de dominancia poden variar co tempo a medida que os individuos se fan m\u00e1is vellos, ga\u00f1an ou perden status social ou cambian a s\u00faa condici\u00f3n reprodutora. A dominancia pode tam\u00e9n variar no espazo en animais territoriais, xa que os propietarios do territorio adoitan ser dominantes sobre todos os outros que est\u00e1n no seu territorio, pero son submisos noutros lugares ou dependendo do recurso. Incluso mantendo constantes estes factores, as xerarqu\u00edas de dominancia perfectas raramente se encontran en grupos de gran tama\u00f1o, polo menos na natureza. As xerarqu\u00edas de dominancia poden encontrarse m\u00e1is frecuentemente en catividade, xa que as xerarqu\u00edas tenden a ser inducidas por recursos concentrados como unha limitada subministraci\u00f3n de alimento ou cando o alimento se subministra nun lugar fixo.\nAs xerarqu\u00edas de dominancia en pequenas mandas de cabalos dom\u00e9sticos son xeralmente xerarqu\u00edas lineares, mentres que en grandes mandas as relaci\u00f3ns son triangulares.\nAs xerarqu\u00edas de dminancia poden formarse xa a idade moi temper\u00e1n. Os b\u00e1coros ou leit\u00f3ns son moi precoces e minutos despois de naceren, ou \u00e1s veces en segundos, intentan mamar. Os bacori\u00f1os nacen con dentes afiados e loitan para establecer unha orde para elixir os tetos dos que mamar, xa que os tetos anteriores producen a maior canidade de leite. Unha vez establecida, esta orde dos tetos permanece estable, de tal xeito que cada b\u00e1coro tende a alimentarse sempre dun determinado teto ou grupo de tetos.\nAs relaci\u00f3ns de dominancia-subordinaci\u00f3n poden variar marcadamente entre razas da mesma especie. Estudos sobre as ovellas meiri\u00f1as e os Border Leicesters revelaron unha xerarqu\u00eda case linear nas Meiri\u00f1as, pero unha estrutura menos r\u00edxida nos Border Leicesters cando se xeraba unha situaci\u00f3n competitiva para a alimentaci\u00f3n."}
{"id": "385907", "revid": "22795", "url": "https://gl.wikipedia.org/wiki?curid=385907", "title": "Santa B\u00e1rbara", "text": "O nome de Santa B\u00e1rbara pode referirse a:\nComo top\u00f3nimo pode referirse a:"}
{"id": "385908", "revid": "1131", "url": "https://gl.wikipedia.org/wiki?curid=385908", "title": "B\u00e1rbara m\u00e1rtir", "text": ""}
{"id": "385909", "revid": "85894", "url": "https://gl.wikipedia.org/wiki?curid=385909", "title": "Benigno Gonz\u00e1lez Boullosa", "text": "Benigno Gonz\u00e1lez Boullosa, finado en Ponteareas en novembro de 1891, foi un pol\u00edtico galego.\nTraxectoria.\nFoi nomeado alcalde de Ponteareas por Real Orde en xullo de 1891."}
{"id": "385910", "revid": "1505", "url": "https://gl.wikipedia.org/wiki?curid=385910", "title": "Antonio Dom\u00ednguez Rom\u00e1n", "text": "Antonio Dom\u00ednguez Rom\u00e1n, finado en Ponteareas o 10 de abril de 1907, foi un avogado e pol\u00edtico galego.\nTraxectoria.\nFoi rexistrador da propiedade en Santiago de Compostela. Cu\u00f1ado de Saturnino e Benigno \u00c1lvarez Bugallal. Foi alcalde de Ponteareas de 1894 a 1903. Foi xu\u00edz municipal de Ponteareas. Finou en Ponteareas con 92 anos.\nVida persoal.\nCasou con Manuela Fari\u00f1as."}
{"id": "385911", "revid": "55340", "url": "https://gl.wikipedia.org/wiki?curid=385911", "title": "Universidade de Chulalongkorn", "text": ""}
{"id": "385912", "revid": "27155", "url": "https://gl.wikipedia.org/wiki?curid=385912", "title": "Eusuquios", "text": "Os eusuquios (Eusuchia), que significa 'verdadeiros crocodilos', son un clado de r\u00e9ptiles crocodilomorfos que apareceron no Cret\u00e1ceo temper\u00e1n co x\u00e9nero \"Hylaeochampsa\". Xunto cos Dyrosauridae e Sebecosuchia, son os \u00fanicos crocodiliformes que sobreviviron \u00e1 extinci\u00f3n do Cret\u00e1ceo-Paleoxeno. Dado que os outros dous clados se extinguiron hai entre 35 e 11 mill\u00f3ns de anos, todas as especies de crocodilianos son eusuquios, como tam\u00e9n moitas formas extintas.\nDescrici\u00f3n.\nA diferenza dos primitivos crocodilomorfos, os crocodiliformes te\u00f1en padais secundarios \u00f3seos. Esta caracter\u00edstica permitiulles aos crocodilos vivos respirar con seguridade polos seus orificios nasais mentres que o resto da cabeza (boca inclu\u00edda) permanece mergullada. Esta estrutura alcanza a maior elaboraci\u00f3n nos eusuquios, nos cales as narinas internas est\u00e1n completamente rodeadas polos \u00f3sos pterigoides.\nFiloxenia.\nVelaqui un cladograma segundo Holliday e Gardner, 2012:\nA continuaci\u00f3n outro cladograma segundo Pu\u00e9rtolas, Canudo e Cruzado-Caballero, 2011:"}
{"id": "385913", "revid": "85894", "url": "https://gl.wikipedia.org/wiki?curid=385913", "title": "A Fonte de Neixa, O Couto, Nar\u00f3n, Nar\u00f3n", "text": "A Fonte de Neixa \u00e9 un lugar situado \u00f3 no barrio do Couto no concello de Nar\u00f3n, provincia da Coru\u00f1a."}
{"id": "385914", "revid": "27155", "url": "https://gl.wikipedia.org/wiki?curid=385914", "title": "Eusuchia", "text": ""}
{"id": "385915", "revid": "27155", "url": "https://gl.wikipedia.org/wiki?curid=385915", "title": "Eusuquio", "text": ""}
{"id": "385916", "revid": "85894", "url": "https://gl.wikipedia.org/wiki?curid=385916", "title": "O Souto, O Couto, Nar\u00f3n, Nar\u00f3n", "text": "O Souto \u00e9 un lugar situado \u00f3 no barrio do Couto no concello de Nar\u00f3n, provincia da Coru\u00f1a."}
{"id": "385917", "revid": "85894", "url": "https://gl.wikipedia.org/wiki?curid=385917", "title": "As Vi\u00f1as, O Couto, Nar\u00f3n, Nar\u00f3n", "text": "As Vi\u00f1as \u00e9 un lugar situado \u00f3 oeste do barrio do Couto no concello de Nar\u00f3n, provincia da Coru\u00f1a."}
{"id": "385918", "revid": "92340", "url": "https://gl.wikipedia.org/wiki?curid=385918", "title": "Adonis Est\u00e9vez Rodr\u00edguez", "text": "Adonis Est\u00e9vez Rodr\u00edguez foi un comerciante e pol\u00edtico galego.\nTraxectoria.\nFillo de Pedro Est\u00e9vez Amil. Foi xu\u00edz municipal de Ponteareas. Foi nomeado alcalde de Ponteareas por Real Orde e tomou posesi\u00f3n o 1 de xullo de 1909. Permaneceu no cargo at\u00e9 1912. Nese ano foi nomeado fiscal municipal de Ponteareas, renunciando ao cargo o ano seguinte. Na ditadura de Primo de Rivera foi concelleiro de Ponteareas. Nas municipais do 12 de abril de 1931 foi candidato a concelleiro, pero non resultou elixido.\nVida persoal.\nCasou con Pura Mora en 1905. E en segundas nupcias con Elena Fern\u00e1ndez Rodal en 1927."}
{"id": "385919", "revid": "85894", "url": "https://gl.wikipedia.org/wiki?curid=385919", "title": "O Vilar da Fa\u00edsca, O Couto, Nar\u00f3n, Nar\u00f3n", "text": "O Vilar da Faisca \u00e9 un lugar do barrio do Couto, do concello de Nar\u00f3n na provincia da Coru\u00f1a que est\u00e1 situado na beira sur da r\u00eda de Ferrol."}
{"id": "385920", "revid": "98629", "url": "https://gl.wikipedia.org/wiki?curid=385920", "title": "Groote Eylandt", "text": "Groote Eylandt \u00e9 a illa m\u00e1is grande do Golfo de Carpentaria e a cuarta illa m\u00e1is grande de Australia. \u00c9 a patria de, e \u00e9 propiedade dos warnindhilyagwa que falan a illada lingua enindhilyagwa.\nGroote Eylandt at\u00f3pase ao redor de 50\u00a0km da costa continental do Territorio do Norte e a costa oriental de Arnhem, preto de 630\u00a0km. de Darwin. A illa mide ao redor de 50\u00a0km de leste a oeste e 60\u00a0km de norte a sur. A s\u00faa superficie \u00e9 de 2.326,1\u00a0km\u00b2. Xeralmente \u00e9 bastante baixa, cunha altura media de 15 m. sobre o nivel do mar, a\u00ednda que Central Hill alcanza unha elevaci\u00f3n de 219 m. Foi bautizada polo explorador Abel Tasman en 1644 e en holand\u00e9s significaba Illa Grande nunha graf\u00eda arcaica. En ortograf\u00eda holandesa moderna \u00e9 \"Groot Eiland\".\nAdministraci\u00f3n.\nXunto coa illa Bickerton e algunhas illas sat\u00e9lites m\u00e1is pequenas, Groote Eylandt forma Anindilyakwa Ward da Rexi\u00f3n Leste de Arnhem. Cont\u00e9n as comunidades de Angurugu, Alyangula, Umbakumba, Distrito Yadagba, Distrito Uburamudja e Sandy Hill (Groote Eylandt) e Distrito Milyakburra (Illa Bickerton).\nF\u00f3ra da subdivisi\u00f3n do goberno local est\u00e1 a cidade, da compa\u00f1\u00eda mineira GEMCO, de Alyangula, que \u00e9 un territorio non incorporado da rexi\u00f3n norte\u00f1a do Territorio do Norte.\nMiner\u00eda.\nGroote Eylandt \u00e9 parte da reserva aborixe da Terra de Arnhem. GEMCO, unha empresa conxunta South32 / Anglo American plc, opera unha gran mina de manganeso preto da comunidade de Angurugu. En funcionamento desde principios dos anos sesenta, a mina produce m\u00e1is de 3,8 mill\u00f3ns de toneladas anuais, ao redor dunha cuarta parte do total mundial.\nPesca.\nAta hai pouco, a illa estaba aberta ao p\u00fablico s\u00f3 con permiso, e o Aboriginal Land Council non fomentou o turismo. Agora hai un hotel de estilo resort na illa e os visitantes son benvidos. A illa estase facendo famosa polos seus belos sitios de arte rupestre aborixe, artes e oficios e pesca deportiva excepcional, inclu\u00edndo peixe vela, marl\u00edn, at\u00fan, Scomberomorus commerson, Caranx ignobilis, Seriphus politus e troitas de coral.\nAmbiente.\nO conxunto de Groote Eylandt e as s\u00faas augas circundantes at\u00f3panse dentro do Anindilyakwa (\u00c1reas Protexidas Ind\u00edxenas). Un illote sen nome da costa do nord\u00e9s foi clasificado por BirdLife International como unha \u00e1rea importante de aves debido \u00e1 s\u00faa importancia global como un sitio de reproduci\u00f3n.\nHistoria.\nAntes do asentamento europeo, Groote Eylandt estivo habitado por aborixes durante miles de anos e houbera contactos regulares entre os aborixes locais e os comerciantes de Macasar, evidentes nos nomes dalg\u00fans asentamentos de Groote Eylandt, tales como Umbakumba, que se poden remontar a un orixe macasar.\nO primeiro avistamento europeo rexistrado de Groote Eylandt foi en 1623, polo buque Arnhem, ao mando de Willem van Coolsteerdt. Con todo, a prevalencia relativa da enfermidade hereditaria de Machado-Joseph na comunidade de Groote Eylandt (unha enfermidade que se atopa principalmente nas Illas Azores) suxer\u00edu a evidencia de contacto cedo con mari\u00f1eiros portugueses. Con todo, a an\u00e1lise de haplotipos do xene e a comparaci\u00f3n do xene en persoas con enfermidade de Machado do Xap\u00f3n e enfermidade de Joseph de Portugal demostrou que a enfermidade era en realidade derivada de mari\u00f1eiros xaponeses e non de mari\u00f1eiros portugueses. Xap\u00f3n comerciaba cos comerciantes de Macasar e presumiblemente os xenes foron transferidos a eles e posteriormente \u00e1 xente en Groote Eylandt. A illa recibiu o seu nome actual en 1644, cando chegou Tasman.\nO primeiro asentamento europeo na illa estableceuse no r\u00edo Esmeralda en 1921, en forma dunha misi\u00f3n cristi\u00e1. Durante a segunda guerra mundial, en 1943, a misi\u00f3n trasladouse a Angurugu, xa que a RAAF requiriu o uso da pista de aterraxe da misi\u00f3n, as ru\u00ednas da base RAAF son a\u00ednda evidentes hoxe. En 1856 o conglomerado aborixe local era co\u00f1ecido como a tribo Jurambunga. A illa tam\u00e9n utilizouse como base de voo por parte de Qantas durante un per\u00edodo de tempo. En 1979, o control da illa transferiuse ao concello aborixe local. Groote Eylandt converteuse en propiedade dos aborixes logo da aprobaci\u00f3n da Lei dos Dereitos da Terra Aborixes (1976). O 20 de maio de 2008, o goberno federal asinou un acordo con aborixes locais de Groote Eylandt para arrendar terras ao goberno durante 40 anos. A cambio, o goberno gastar\u00e1 di\u00f1eiro na comunidade co obxectivo de mellorar a vivenda, a educaci\u00f3n e a sa\u00fade na zona.\nMedia.\nO bolet\u00edn \"Eylandt Boto\" publ\u00edcase cada quince d\u00edas. A meta do bolet\u00edn \u00e9 manter \u00e1 comunidade ao d\u00eda en noticias locais, eventos e recreaci\u00f3ns. O \"Eylandt Boto\" \u00e9 patrocinado por GEMCO como servizo comunitario. Na actualidade, os habitantes de Groote Eylandt est\u00e1 montando unha estaci\u00f3n de televisi\u00f3n que mostra unha variedade diferente de canles patrocinadas por GWN7."}
{"id": "385921", "revid": "1505", "url": "https://gl.wikipedia.org/wiki?curid=385921", "title": "Benito Ant\u00f3n Gonz\u00e1lez", "text": "Benito Ant\u00f3n Gonz\u00e1lez foi un pol\u00edtico galego.\nTraxectoria.\nFoi nomeado alcalde de Ponteareas en 1903. Permaneceu no cargo at\u00e9 1909."}
{"id": "385922", "revid": "1505", "url": "https://gl.wikipedia.org/wiki?curid=385922", "title": "Juan Dom\u00ednguez S\u00e1nchez", "text": "Juan Dom\u00ednguez S\u00e1nchez foi un pol\u00edtico galego.\nTraxectoria.\nFoi elixido alcalde de Ponteareas en xaneiro de 1916. Cesou no cargo en xaneiro de 1918."}
{"id": "385923", "revid": "5863", "url": "https://gl.wikipedia.org/wiki?curid=385923", "title": "Manuel Cambeses Garrido", "text": "Manuel Cambeses Garrido, finado en Ponteareas o 10 de xaneiro de 1925, foi un mestre e pol\u00edtico galego.\nTraxectoria.\nFoi elixido alcalde de Ponteareas o 1 de abril de 1920. Cesou no cargo en abril de 1922."}
{"id": "385924", "revid": "1505", "url": "https://gl.wikipedia.org/wiki?curid=385924", "title": "Severo Mar\u00eda Ojea Ferro", "text": "Severo Mar\u00eda Ojea Ferro foi un avogado e pol\u00edtico galego.\nTraxectoria.\nProcurador en Ponteareas. Foi elixido alcalde de Ponteareas en 1922. Cesou no cargo coa ditadura de Primo de Rivera. Ao rematar a ditadura volveu ser alcalde de Ponteareas."}
{"id": "385925", "revid": "22570", "url": "https://gl.wikipedia.org/wiki?curid=385925", "title": "Manuel Lois Garc\u00eda", "text": "Manuel Lois Garc\u00eda, nado en Ordes o 22 de maio de 1912 e finado en augas de Alxer o 7 de setembro de 1937, foi un soldado de infanter\u00eda de mar\u00ed\u00f1a galego.\nTraxectoria.\nLogo do golpe de Estado do 18 de xullo de 1936 embarcou no cruceiro Baleares durante a Guerra Civil. O 7 de setembro de 1937.\n\"Historia de la Infanter\u00eda de Marina espa\u00f1ola\" de Jos\u00e9 Enrique Rivas Fabal.\nFoille concedida a Laureada de San Fernando a t\u00edtulo p\u00f3stumo (30-5-1939)."}
{"id": "385926", "revid": "55340", "url": "https://gl.wikipedia.org/wiki?curid=385926", "title": "O so\u00f1o dunha noite de San Xo\u00e1n", "text": ""}
{"id": "385928", "revid": "55340", "url": "https://gl.wikipedia.org/wiki?curid=385928", "title": "Un so\u00f1o de ver\u00e1n", "text": ""}
{"id": "385929", "revid": "89787", "url": "https://gl.wikipedia.org/wiki?curid=385929", "title": "Eosuquios", "text": "Os eosuquios (Eosuchia) son unha orde extinta de r\u00e9ptiles di\u00e1psidos. Dependendo de en que taxons son inclu\u00eddos a orde pode abranguer desde o Carbon\u00edfero tard\u00edo ao Eoceno, pero o consenso actual \u00e9 que os eosuquios est\u00e1n restrinxidos ao intervalo que vai do Permiano ao Tri\u00e1sico.\nEosuchia foi inicialmente definido para inclu\u00edr todos os r\u00e9ptiles \"tecodontos\" que non ti\u00f1an fiestra anteorbital, pero posu\u00edan tabulares, postparietais e grandes forames pineais (Broom, 1914). Broom acu\u00f1ou o termo como unha nova suborde para o f\u00f3sil \"Youngina\".\nUnha definici\u00f3n que sirva para a inclusi\u00f3n dun animal na orde \u00e9 dif\u00edcil: \u00e9 case m\u00e1is f\u00e1cil facer unha lista dos r\u00e9ptiles di\u00e1psidos primitivos que non foron inclu\u00eddos nela nun momento ou outro. A orde practicamente foi tratada como un \"caix\u00f3n de xastre\" para os di\u00e1osidos que non eran obviamente lepidosauros ou arcosauros. Unha consecuencia foi a suxesti\u00f3n feita por Romer da orde alternativa Younginiformes, que se aplicar\u00eda estritamente a aquelas formas coa primitiva forma di\u00e1psida, en concreto, co arco m\u00e1is inferior completo a medida que os \u00f3sos cuadratoxugal e xugal do cranio se encontran.\nUn f\u00f3sil que constantemente foi clasificado como eosuquio foi \"Youngina\", un pequeno r\u00e9ptil do tama\u00f1o dun lagarto do Perminao superior de Sur\u00e1frica. Este e un par doutros x\u00e9neros, que poden ser ou non sin\u00f3nimos de \"Youngina\", constit\u00faen a familia Younginidae.\nOs tangas\u00e1uridos, unha familia que comprende formas aparentemente adaptadas a nadar en auga doce, tam\u00e9n adoitan inclu\u00edrse.\nNalgunhas filoxenias \"Eosuchia\" foi tratado (probablemente de forma errada) como un grupo irm\u00e1n dos taxons de lepidosauros Squamata e Rhynchocephalia.\nClasificaci\u00f3n.\nEosuchia s.s. (Syn:Younginiformes)"}
{"id": "385930", "revid": "98629", "url": "https://gl.wikipedia.org/wiki?curid=385930", "title": "Vajiravudh", "text": "Phra Bat Somdet Phra Poramenthra Maha Vajiravudh Phra Mongkut Klao Chao Yu Hua (en ), Phra Bat Somdet Phra Ramathibodi Si Sinthra Maha Vajiravudh Phra Mongkut Klao Chao Yu Hua (: \u0e1e\u0e23\u0e30\u0e1a\u0e32\u0e17\u0e2a\u0e21\u0e40\u0e14\u0e47\u0e08\u0e1e\u0e23\u0e30\u0e23\u0e32\u0e21\u0e32\u0e18\u0e34\u0e1a\u0e14\u0e35\u0e28\u0e23\u0e35\u0e2a\u0e34\u0e19\u0e17\u0e23\u0e21\u0e2b\u0e32\u0e27\u0e0a\u0e34\u0e23\u0e32\u0e27\u0e38\u0e18\u0e2f \u0e1e\u0e23\u0e30\u0e21\u0e07\u0e01\u0e38\u0e0e\u0e40\u0e01\u0e25\u0e49\u0e32\u0e40\u0e08\u0e49\u0e32\u0e2d\u0e22\u0e39\u0e48\u0e2b\u0e31\u0e27\n) ou Rama VI , nado o 1 de xaneiro de 1880 e finado o 25 de novembro de 1925 foi o sexto monarca de Siam da casa de Chakri, reinando desde 1910 ata a s\u00faa morte. O rei Vajiravudh \u00e9 co\u00f1ecido polos seus esforzos para crear e promover o nacionalismo siam\u00e9s. O seu reinado caracterizouse polo reformismo e pola participaci\u00f3n, m\u00ednima, na primeira guerra mundial.\nEducaci\u00f3n.\nO pr\u00edncipe Vajiravudh naceu de Chulalongkorn e unha das s\u00faas catro ra\u00ed\u00f1as, Saovabha. En 1888 Vajiravudh recibiu o t\u00edtulo Krom Khun Thep Dvaravati. Educouse no palacio real en tailand\u00e9s e ingl\u00e9s. En 1895, o seu medio irm\u00e1n e pr\u00edncipe herdeiro Vajirunhis morreu e Vajiravudh converteuse no novo herdeiro de Siam. Continuou a s\u00faa educaci\u00f3n no Reino Unido, no Royal Military College en Sandhurst en 1898 e serviu brevemente no rexemento de infanter\u00eda lixeira de Durham. Estudou dereito e historia na Christ Church de Oxford en 1899, al\u00ed foi membro do exclusivo Bullingdon Club. As\u00ed e todo, padeceu apendicite o que lle impediu graduarse en 1901. En representaci\u00f3n de seu pai acudiu \u00e1 coroaci\u00f3n de Eduardo VII o 9 de agosto de 1902.\nRegresou a Siam en 1902 e en 1904 entrou nun mosteiro como monxe temporal, consonte \u00e1 tradici\u00f3n siamesa. En 1906, o rei Chulalongkorn viaxou a Europa para buscar tratamento para a s\u00faa enfermidade de pulm\u00f3n, e nomeou a Vajiravudh rexente do reino. Chulalongkorn morreu o 23 outubro de 1910, convert\u00e9ndose Vajiravudh no novo rei de Siam.\nPrimeiras reformas.\nMesmo antes da s\u00faa coroaci\u00f3n, Vajiravudh iniciou diversas reformas; organizou a defensa de Siam e estableceu academias militares, creou o rango de xeneral por primeira volta no pa\u00eds, sendo o pr\u00edncipe Bhanurangsi Savangwongse, seu t\u00edo, o primeiro en asumir o rango. O seu primeiro acto tras acceder ao trono foi fundar un colexio, ao estilo dos ingleses de Eton ou Harrow para formar \u00e1 elite do pa\u00eds. Tam\u00e9n erixiu a Academia para Oficiais Civ\u00eds Chulalongkorn, que despois se converter\u00eda na Universidade Chulalongkorn. Tam\u00e9n mellorou o sistema sanitario, establecendo alg\u00fan dos primeiros hospitais p\u00fablicos do pa\u00eds, o Vajira en 1912 e o Chulalongkorn en 1914.\nEn 1911, estabeleceu os Boy Scouts ( ) a\u00ednda que desapareceron nos \u00faltimos anos do seu reinado. A s\u00faa coroaci\u00f3n foi o 11 de novembro de 1911, \u00e1 que acudiron invitados reais de Europa e o Xap\u00f3n, algo in\u00e9dito en Siam. \nOs primeiros anos da administraci\u00f3n de Vajiravudh estiveron en gran parte dominados polos seus dous t\u00edos, os pr\u00edncipes Damrong e Devawongse. As\u00ed e todo, o rei discrepou con Damrong, ministro de Interior, ao negociar este o Tratado Anglo-Siam\u00e9s de 1909 que cedeu catro sultanatos aos brit\u00e1nicos.\nVajiravudh reformou o sistema de administraci\u00f3n territorial do monthon, establecendo os \"paks\" (:) ou \"rexi\u00f3ns\" sobre os monthons. Cada pak estaba gobernado por un uparaja (vicerrei) directamente responsable diante o rei, e que supervisaba os intendentes dos monthons na rexi\u00f3n\u2014 concentrando as\u00ed os poderes administrativos locais nas s\u00faas mans\u2014. En 1912 produciuse un intento de golpe de Estado realizado por elementos radicais do ex\u00e9rcito que quer\u00edan a redacci\u00f3n dunha contituci\u00f3n, animados pola ca\u00edda da dinast\u00eda Qing na China. Planeado para o 1 de abril non se efectuou ao deterse aos l\u00edderes da insurecci\u00f3n. Sentenciados a morte ou a cadea perpetua, o rei indultounos en 1924.\nAdministraci\u00f3n, econom\u00eda, infraestrutura.\nRama VI herdou o plan do seu pai, constru\u00edr unha naci\u00f3n moderna a pesar do seu propio escepticismo, os incesantes desacordos coa antiga aristocracia, moitos deles parentes, como o pr\u00edncipe Damrong, ministro do interior. A corrupci\u00f3n nas provincias recentemente creadas levouno a crear un sistema de vicerreis nomeados directamente polo rei e que supervisaban os gobernadores provinciais e as autoridades locais.\nEn 1912, Vajiravudh anunciou o cambio no calendario solar en uso, pasando da era Rattanakosin establecida por Chulalongkorn \u00e1 era budista que comezou o 1 de abril de 2455 BE (1912). En 1917 implantou o Rexemento Nakorn Sri Thammarat como a s\u00faa garda persoal. En 1918, Vajiravudh fundou Dusit Thani, preto do palacio Dusit como un lugar onde experimentar a democracia, imitando instituci\u00f3ns democr\u00e1ticas, con elecci\u00f3ns, parlamento e prensa. As\u00ed a todo, o r\u00e9xime siam\u00e9s permaneceu como monarqu\u00eda absoluta durante o seu reinado .\nFavoreceu a igualdade de homes e mulleres o que levou \u00e1 promulgaci\u00f3n dunha lei en 1921 que establec\u00eda a igualdade dos dous sexos .\nPrimeira guerra mundial e nacionalismo siam\u00e9s.\nO 22 de xullo de 1917 Vajiravudh declarou a guerra a Alema\u00f1a e Austria-Hungr\u00eda. ali\u00f1ando Siam cos Aliados e expulsando os oficiais alem\u00e1ns e austr\u00edacos dos ferrocar\u00eds e do Banco Comercial do Siam e po\u00f1endo as propiedades das Potencias centrais Centrais baixo o control do goberno. Vajiravudh v\u00eda a guerra como unha oportunidade para crear e promover o nacionalismo siam\u00e9s. Cambiou a Bandeira de Siam do elefante orixinal para un dese\u00f1o tricolor e adoptou o lema non oficial de Tailandia: \"Naci\u00f3n, Relixi\u00f3n, Rei\" . Foi o iniciador da pr\u00e1ctica de utilizar o nome Rama seguido dun n\u00famero regnal segundo a pr\u00e1ctica das cortes europeas.\nA\u00ednda que a participaci\u00f3n no conflito foi m\u00ednima, si fixo posible que Siam negociase coas potencias occidentais de igual a igual.\nVida persoal.\nEscritor.\nO rei Vajiravudh foi un reco\u00f1ecido home de letras, escribiu novelas, relatos, poemas, artigos para xornais, obras de teatro e tam\u00e9n traduciu autores da literatura en lingua inglesa e francesa ao tailand\u00e9s. Salientan as traduci\u00f3ns de tres obras de Shakespeare \"O mercader de Venecia\" \"As You Like It\" e \"Romeo e Xulieta\". En moitas das s\u00faas obras promoveu o nacionalismo tailand\u00e9s, entre elas \"\u0e40\u0e01\u0e35\u0e22\u0e23\u0e15\u0e34\u0e28\u0e31\u0e01\u0e14\u0e34\u0e4c\u0e17\u0e2b\u0e32\u0e23\u0e40\u0e2a\u0e37\u0e2d\" baseada na obra de Alexandre Dumas, \"Os tres mosqueteiros\". Con diversos pseud\u00f3nimos compuxo arredor de 50 obras e adaptou m\u00e1is de cen de autores occidentais .\nTam\u00e9n foi un dos primeiros en presentar historias de misterio e detectives ao xeito occidental, traduciu as novelas de Hercule Poirot de Agatha Christie e creou o personaxe do detective \"Nai Thong-In\" (: ) utilizando o modelo creado por Arthur Conan Doyle con Sherlock Holmes. Tam\u00e9n traduciu \"The Golden Scorpion\" de Sax Rohmer.\nO rei co\u00f1ec\u00eda o s\u00e1nscrito e a literatura hindu\u00edsta, inclu\u00edndo as obras \u00e9picas R\u0101m\u0101ya\u1e47a e Mahabharata. Traduciu moitas historias destas d\u00faas ao tailand\u00e9s e mais tam\u00e9n escribiu outras inspiradas na literatura hindu\u00edsta."}
{"id": "385931", "revid": "98629", "url": "https://gl.wikipedia.org/wiki?curid=385931", "title": "Pristic\u00e1mpsidos", "text": "Os pristic\u00e1mpsidos (Pristichampsidae) \u00e9 unha familia extinta de crocodilianos que viviron en Europa durante o Paleoxeno. Actualmente s\u00f3 se reco\u00f1ece un x\u00e9nero de pristic\u00e1mpsidos, que \u00e9 \"Pristichampsus\". Os pristic\u00e1mpsidos eran crocodilianos moi especializados que estaban adaptados a vivir en terra. Te\u00f1en unha ampla coiraza corporal, longas patas e unhas garras romas que parecen pesu\u00f1os, polas cales tam\u00e9n se lles chama informalmente \"crocodilos con pesu\u00f1os\". A maior\u00eda das an\u00e1lises filoxen\u00e9ticas das s\u00faas relaci\u00f3ns evolutivas sit\u00faanos nunha posici\u00f3n basal dentro de Crocodylia. Algunhas destas an\u00e1lises atoparon que os pristic\u00e1mpsidos est\u00e1n f\u00f3ra dos Brevirostres, o grupo de crocodilianos entre os que est\u00e1n os alig\u00e1tores, caim\u00e1ns e crocodilos pero non os gaviais. Os pristic\u00e1mpsidos inf\u00edrese que apareceron no Cret\u00e1ceo tad\u00edo, varias decenas de mill\u00f3ns de aos antes dos restos seus que se encontran no rexistro f\u00f3sil. Isto d\u00e9bese a que os membros iniciais de Brevirostres apareceron no piso Campaniano do Cret\u00e1ceo tard\u00edo, e Pristichampsidae, ao ser un grupo externo (\"outgroup\") a Brevirostres, tivo que terse ramificado antes dese momento.\nDescrici\u00f3n.\nOs pristic\u00e1mpsidos non eran crocodilianos de vida acu\u00e1tica sen\u00f3n terrestre, e ti\u00f1an patas m\u00e1is longas que as dos actuais crocodilianos. Crec\u00edan ata un m\u00e1ximo de 2 ou 3\u00a0m de lonxitude. Os esqueletos case completos de \"Pristichampsus\" atopados indican que estaban m\u00e1is acoirazados que os crocodilianos vivos, e ti\u00f1an placas chamadas osteodermos estreitamente entrelazdas ao longo do dorso, que cubr\u00edan completamente a cola, e se estend\u00edan cara a abaixo \u00e1s patas. As garras eran romas e foron descritas como con forma de pesu\u00f1os, o que suxire que os pristic\u00e1mpsidos puideron ser ungul\u00edgrados, polo que cami\u00f1aban sobre a punta dos dedos como os mam\u00edferos ungulados. As \u00e1reas sobre os \u00f3sos das patas onde se unen os m\u00fasculos est\u00e1n en diferentes posici\u00f3ns nos pristic\u00e1mpsidos que nos crocodilianos vivos, posiblemente como adaptaci\u00f3n a cami\u00f1ar en terra. Un estudo suxire que estas modificaci\u00f3ns anat\u00f3micas pod\u00edan permitirlles cami\u00f1ar sobre as patas posteriores durante breves per\u00edodos de tempo, convert\u00e9ndoos en posibles b\u00edpedes facultativos.\nA\u00ednda que a maior\u00eda dos crocodilianos te\u00f1en cranios aplanados, os pristic\u00e1mpsidos te\u00f1en cranios altos e estreitos comprimidos lateralmente. Os seus dentes est\u00e1n tam\u00e9n comprimidos lateralmente e non son c\u00f3nicos coma os dos outros crocodilianos. A combinaci\u00f3n dun cranio e dentes comprimidos lateralmente denom\u00ednase condici\u00f3n \"cifodonta\". Esta condici\u00f3n \u00e9 com\u00fan entre os crocodilomorfos non crocodilianos terrestres que viviron no Mesozoico, pero entre os crocodilianos s\u00f3 se d\u00e1 nos pristic\u00e1mpsidos e no crocodilo australiano extinto \"Quinkana\" (que tam\u00e9n se cre que era de vida terrestre).\nOs dentes da mand\u00edbula superior solapaban completamente os da mand\u00edbiula inferior cando pechaban a boca, d\u00e1ndolles unha sobremordida de tipo alig\u00e1tor. Os pristic\u00e1mpsidos tam\u00e9n te\u00f1en unha amosega entre o \u00f3so da premaxila no extremo da mand\u00edbula superior e a maxila detr\u00e1s del. Os crocodilos vivos te\u00f1en esta amosega, que proporciona espazo para o seu agrandado cuarto dente da mand\u00edbula inferior cando pechan a boca. Nos pristic\u00e1mpsidos e outros crocodiloides basais, o cuarto dente \u00e9 pequeno e non encaixa na amosega.\nFiloxenia.\nVelaqu\u00ed un cladograma que ilustra a filoxenia dos Pristichampsidae segundo Brochu \"et al.\" (2012):"}
{"id": "385932", "revid": "27155", "url": "https://gl.wikipedia.org/wiki?curid=385932", "title": "Pristichampsidae", "text": ""}
{"id": "385933", "revid": "27155", "url": "https://gl.wikipedia.org/wiki?curid=385933", "title": "Crocodilos con pesu\u00f1os", "text": ""}
{"id": "385934", "revid": "27155", "url": "https://gl.wikipedia.org/wiki?curid=385934", "title": "Crocodilo con pesu\u00f1os", "text": ""}
{"id": "385935", "revid": "27155", "url": "https://gl.wikipedia.org/wiki?curid=385935", "title": "Ventr\u00edculo (coraz\u00f3n)", "text": ""}
{"id": "385936", "revid": "89787", "url": "https://gl.wikipedia.org/wiki?curid=385936", "title": "Redwashing", "text": "Redwashing (do ingl\u00e9s \"red\", vermello, e \"whitewash\", branquear ou encubrir), lavado vermello ou lavado de imaxe vermello \u00e9 unha forma de propaganda na que discursos de esquerda son usados de maneira enganosa para promover a percepci\u00f3n de que unha organizaci\u00f3n, empresa ou persoa est\u00e1 comprometida coa igualdade social.\nTr\u00e1tase dunha pr\u00e1ctica com\u00fan entre partidos pol\u00edticos de dereita, de centro ou liberais durante actos p\u00fablicos, en especial durante o per\u00edodo electoral. Nos seus discursos afirman favorecer a igualdade, por exemplo, apoiando a loita contra a pobreza ou defendendo as mesmas oportunidades para toda a cidadan\u00eda. Con todo, unha vez alcanzado o goberno promoven contrariamente unha maior desigualdade social.\nEn ocasi\u00f3ns o termo \"redwashing\"\u00a0util\u00edzase tam\u00e9n para denominar a pr\u00e1ctica de desprestixiar unha determinada organizaci\u00f3n ou partido pol\u00edtico que realmente defende a igualdade social. Nestes casos, b\u00fascase deslexitimar o argumentario destes colectivos ao presentalo como extremista ou obsoleto, buscando dar a impresi\u00f3n de que \u00e9 unha ideolox\u00eda de esquerdas perigosa para o conxunto social e en contraposici\u00f3n a outro ideario que se evidencia como m\u00e1is razoable."}
{"id": "385938", "revid": "27155", "url": "https://gl.wikipedia.org/wiki?curid=385938", "title": "Osteodermo", "text": "Os osteodermos ou osteodermas son dep\u00f3sitos \u00f3seos que forman escamas, placas ou outras estruturas no derma da pel dalg\u00fans animais. Os osteodermos enc\u00f3ntranse en moitos grupos de r\u00e9ptiles e anfibios existentes ou extintos, como os lagartos, crocodilianos, ras, temnosp\u00f3ndilos (anfibios primitivos extintos), varios grupos de dinosauros (singularmente os anquilosauros e estegosaurios), fitosauros, aetosauros, placodontos e hupehsuquios (r\u00e9ptiles mari\u00f1os con posibles afinidades cos ictiosauros).\nOs osteodermos son pouco com\u00fans en mam\u00edferos, pero aparecen tam\u00e9n en moitos xenartros (armadillos e nos extintos gliptodontos e preguiceiros terrestres). Os osteodermos evolucionaron de forma claramente independente en moitas li\u00f1axes distintas, e estas variadas estruturas deben considerarse an\u00e1logos anat\u00f3micos e non hom\u00f3logos, e non necesariamente indican monofilia. En moitos casos, os osteoermos poden funcionar como armaduras defensivas. Os osteodermos est\u00e1n compostos de tecido \u00f3seo, e derivan dunha poboaci\u00f3n de c\u00e9lulas da crista neural de tipo escleroblasto durante o desenvolvemento embrionario do organismo. A poboaci\u00f3n de c\u00e9lulas da crista neural esclerobl\u00e1sticas ten algunhas caracter\u00edsticas hom\u00f3logas asociadas co derma.\nOs osteodermos dos modernos crocodilianos est\u00e1n moi vascularizadas e poden funcionar como armadura ou como intercambiadores de calor, permitindo que estes grandes r\u00e9ptiles aumenten ou baixen rapidamente a s\u00faa temperatura. Outra funci\u00f3n \u00e9 neutralizar a acidose causada por estar mergullados durante longos per\u00edodos de tempo, o que produce unha acumulaci\u00f3n de di\u00f3xido de carbono no sangue. O calcio e o magnesio no \u00f3so d\u00e9rmico liberan i\u00f3ns alcalinos \u00e1 corrente sangu\u00ednea, actuando como un tamp\u00f3n qu\u00edmico contra a acidificaci\u00f3n dos flu\u00eddos corporais."}
{"id": "385939", "revid": "27155", "url": "https://gl.wikipedia.org/wiki?curid=385939", "title": "Osteoderma", "text": ""}
{"id": "385940", "revid": "5863", "url": "https://gl.wikipedia.org/wiki?curid=385940", "title": "Constelaci\u00f3n de Ursa Major", "text": ""}
{"id": "385941", "revid": "89787", "url": "https://gl.wikipedia.org/wiki?curid=385941", "title": "Gastr\u00f3lito", "text": "Un gastr\u00f3lito (en grego 'pedras do est\u00f3mago') \u00e9 unha pedra que se encontra dentro do tracto gastrointestinal. Nalgunhas especies os gastr\u00f3litos ret\u00e9\u00f1ense na moella muscularizada do animal e \u00fasanse para esmoer os alimentos en animais que carecen de dentes axeitados para triturar. Noutras especies estas pedras despois de seren inxeridas pasan a trav\u00e9s do sistema dixestivo, son expulsadas e frecuentemente substitu\u00eddas. O tama\u00f1o de gran destas pedras depende do tama\u00f1o do animal e o papel dos gastr\u00f3litos na dixesti\u00f3n. Document\u00e1ronse part\u00edculas desde o tama\u00f1o de areas a cantos do tama\u00f1o de lastros. Outras especies usan os gastr\u00f3litos como lastre para controlar a flotaci\u00f3n.\nAparici\u00f3n.\nEntre os vertebrados vivos, os gastr\u00f3litos son com\u00fans entre os crocodilos, alig\u00e1tores, aves herb\u00edvoras, focas e le\u00f3ns mari\u00f1os. As aves dom\u00e9sticas necesitan poder acceder a \"pedri\u00f1as\". As pedras que tragan as avestruces poden exceder a lonxitude de 10\u00a0cm. Os anfibios como o axolote tam\u00e9n inxiren deliberadamente pedras que se cre usan como gastr\u00f3litos. O que parecen ser gastr\u00f3litos encontr\u00e1ronse tam\u00e9n en c\u00e1gados. A inxesti\u00f3n de limo e grava polos c\u00e1gados de varias especies de anuros (ras) mellora o seu control da flotaci\u00f3n.\nAnimais extintos como os dinosauros saur\u00f3podos parece que usaban pedras para triturar a materia vexetral dura. Un raro exemplo disto \u00e9 o ter\u00f3podo do Cret\u00e1ceo temper\u00e1n \"Caudipteryx zoui\" do nord\u00e9s da China, que foi descuberto cunha serie de pequenas pedras, consideradas gastr\u00f3litos, atopadas xunto \u00e1 zona abdominal do seu esqueleto. Os animais acu\u00e1ticos, como os plesiosauros, puideron utilizalos como lastre, para axudar a equilibrarse ou diminu\u00edr a s\u00faa flotabilidade, como fan os crocodilos hoxe. A\u00ednda que alg\u00fans gastr\u00f3litos f\u00f3siles son arredondados e pu\u00eddos, moitas pedras atopadas en aves viventes non est\u00e1n pu\u00eddas en absoluto. Os gastr\u00f3litos asociados cos dinosauros f\u00f3siles poden pesar varios quilos.\nGastr\u00f3litos en paleontolox\u00eda.\nHistoria do descubrimento.\nEn 1906, George Reber Weiland informou da presenza de croios de cuarzo gastados e pu\u00eddos asociados cos restos de plesiosauros e dinosauros saur\u00f3podos e interpretou estas pedras como gastr\u00f3litos. En 1907, Barnum Brown encontrou grava en estreita asociaci\u00f3n con restos f\u00f3siles do hadrosauro \"Claosaurus\" e interpretounas tam\u00e9n con gastr\u00f3litos. Brown foi un dos primeiros paleont\u00f3logos que reco\u00f1ecesen que os dinosauros usaban os gastr\u00f3litos nos seus sistemas dixestivos para axudar na trituraci\u00f3n da comida. Esta interpretaci\u00f3n, por\u00e9n, foi considerada pouco convincente por outros paleont\u00f3logos durante anos. En 1932, Friedrich von Huene encontrou pedras nos sedimentos do Tri\u00e1sico tard\u00edo, en asociaci\u00f3n con restos f\u00f3siles do prosaur\u00f3podo \"Sellosaurus\" e interpretouse que eran gastr\u00f3litos. En 1934, en Howe Quarry, un xacemento de f\u00f3siles no noroeste de Wyoming, tam\u00e9n se atoparon \u00f3sos de dinosauros en asociaci\u00f3n con gastr\u00f3litos. En 1942, William Lee Stokes reco\u00f1eceu a presenza de gastr\u00f3litos nos restos de dinosauros saur\u00f3podos recuperados de estratos do Xur\u00e1sico tard\u00edo.\nIdentificaci\u00f3n.\nOs xe\u00f3logos xeralmente necesitan varias probas antes de aceptar que unha pedra foi utilizada por un dinosauro para axudar na s\u00faa dixesti\u00f3n. Primeiro, as pedras deben ser distintas das rochas atopadas no contexto xeol\u00f3xico de arredor. En segundo lugar, deber\u00edan estar arredondadas e pu\u00eddas, porque dentro da moella dun dinosauro cada aut\u00e9ntico gastr\u00f3lito deber\u00eda rozar contra outras pedras e os materiais fibrosos nun proceso similar \u00e1 acci\u00f3n dun pulidor de pedras. Finalmente, a pedra debe encontrarse xunto ao f\u00f3sil do dinosauro que a inxeriu. \u00c9 este \u00faltimo criterio o que causa problemas na identificaci\u00f3n, xa que as pedras pu\u00eddas atopadas f\u00f3ra de contexto poden ser desbotadas pensando que foron pu\u00eddas pola auga ou o vento (o que nalg\u00fans casos non \u00e9 certo). Christopher H. Whittle (1988,9) foi pioneiro na an\u00e1lise con microscopio electr\u00f3nico de varrido dos patr\u00f3ns de desgaste de gastr\u00f3litos. Wings (2003) atopou que os gastr\u00f3litos de avestruces ser\u00edan depositados f\u00f3ra do esqueleto se a carcasa fose depositada nun ambiente acu\u00e1tico durante uns poucos d\u00edas despois da morte. Chegou \u00e1 conclusi\u00f3n de que \u00e9 probable considerar que isto tam\u00e9n \u00e9 certo para todas as aves, (coa posible excepci\u00f3n das moas) debido aos seus \u00f3sos cheos de aire que causar\u00edan que a carcasa depositada na auga aboiase durante o tempo necesario para apodrecer suficientemente para permitir que os gastr\u00f3litos, m\u00e1is pesados, escapasen.\nOs gastr\u00f3litos poden ser distinguidos das pedras arredondadas en r\u00edos e praias por varios criterios: os gastr\u00f3litos est\u00e1n moi pu\u00eddos nas superficies m\u00e1is altas, e te\u00f1en pouco ou ning\u00fan pu\u00eddo nas depresi\u00f3ns ou gretas, e con frecuencia lembran moito \u00e1 superficie gastada dun dente. As pedras arredondadas pola acci\u00f3n dos r\u00edos e o mar, especialmente nun ambiente con moitos impactos, mostran menos pulimento nas superficies altas, a mi\u00fado con moitos pequenos buratos e gretas nestas superfices altas. Finalmente, os gastr\u00f3litos moi pu\u00eddos a mi\u00fado mostran li\u00f1as microsc\u00f3picas longas, presumablemente causadas por contacto coa acidez estomacal. Como moitos gastr\u00f3litos quedaron espallados cando o animal morreu e moitos acabaron dentro dun r\u00edo ou nunha praia, polo que alg\u00fans gastr\u00f3litos mostran unha mestura destas caracter\u00edsticas de desgaste. Outros foron indubidablemente tragados por outros dinosauros e os gastr\u00f3litos moi pu\u00eddos puideron ser tragados repetidamente.\nNing\u00fan dos gastr\u00f3litos examinados nun estudo de 2001 de gastr\u00f3litos de \"Cedarosaurus\" ti\u00f1an unha textura \"xabonosa\", que \u00e9 a normalmente usada para distinguir os gastr\u00f3litos doutros tipos de clastos. Os investigadores descartaron usar a textura xabonosa para identificar gastr\u00f3litos por ser \"pouco fiable\". Os gastr\u00f3litos adoitaban ser universalmente pedras de cores apagadas, a\u00ednda que as cores representadas eran variadas como a negra, marr\u00f3n escura, p\u00farpura e azul verdosa. Os valores de reflectancia maiores do 50% son moi diagn\u00f3sticos para a identificaci\u00f3n dos gastr\u00f3litos. Os clastos das praias e r\u00edos tenden a ter os valores de reflectancia de menos do 35%. Menos do 10% dos clastos das praias te\u00f1en valores de reflectancia que est\u00e1n entre o 50 e o 80%.\nA fotograf\u00eda # 311488 do Museo Americano de Historia Natural (\u00e1 dereita) dun esqueleto articulado dun \"Psittacosaurus mongoliensis\", da Formaci\u00f3n Ondai Sair, do Cret\u00e1ceo inferior de Mongolia, mostra un conxunto de 40 gastr\u00f3litos dentro da caixa tor\u00e1cica, a medio cami\u00f1o entre o ombro e a pelve.\nDistribuci\u00f3n xeol\u00f3xica.\nXur\u00e1sico.\nOs gastr\u00f3litos \u00e1s veces foron chamados pedras de Morrison porque se atoparon moitos na Formaci\u00f3n Morrison de Colorado, unha formaci\u00f3 xeol\u00f3xica do Xur\u00e1sico tard\u00edo duns 150 mill\u00f3ns de anos de antig\u00fcidade. Alg\u00fans deses gastr\u00f3litos est\u00e1n feitos de madeira petrificada. Moitos dos exemplos m\u00e1is co\u00f1ecidos de gastr\u00f3litos de saur\u00f3podos conservados son animais do Xur\u00e1sico, e son duns 10\u00a0cm de lonxitude\nCret\u00e1ceo.\nA Formaci\u00f3n Cedar Mountain do Cret\u00e1ceo temper\u00e1n do centro de Utah est\u00e1 chea de pedras de s\u00edlex vermellas e brancas moi pu\u00eddas, que en parte poden ser gastr\u00f3litos. Un dato interesante \u00e9 que estas pezas de s\u00edlex poden conter f\u00f3siles de animais antigos, como corais. Estas pedras non parecen estar asociadas con dep\u00f3sitos fluviais e raramente son maiores do tama\u00f1o dun pu\u00f1o, o que concorda coa idea de que poidan ser gastr\u00f3litos.\n\"Cedarosaurus weiskopfae\".\nEn 2001 Frank Sanders, Kim Manley e Kenneth Carpenter publicaron un estudo sobre 115 gastr\u00f3litos descubertos en asociaci\u00f3n cun esp\u00e9cime de \"Cedarosaurus\". As pedras foron identificados como gastr\u00f3litos base\u00e1ndose na s\u00faa estreita distribuci\u00f3n espacial, a matriz, e unha orientaci\u00f3n indicativa de que foron depositados mentres a carcasa a\u00ednda ti\u00f1a tecidos brandos. Os valores de reflectancia da s\u00faa superficie alta son consistentes cos doutros gastr\u00f3litos co\u00f1ecidos de dinosauros. Case todos os gastr\u00f3litos de \"Cedarosaurus\" atop\u00e1ronse preto da rexi\u00f3n do est\u00f3mago do esqueleto.\nA masa totral dos gastrolitos era de 7\u00a0kg. A maior\u00eda ti\u00f1an un volume de menos de 10\u00a0mL. O clasto menos masivo era de 0.1\u00a0g e o de m\u00e1is masa era de 715\u00a0g, e a maior\u00eda deles estaban m\u00e1is preto do menor dese rango. Os clastos adoitaban ser case esf\u00e9ricos, a\u00ednda que alg\u00fans esp\u00e9cimes m\u00e1is grandes eran tam\u00e9n os m\u00e1is irregulares. Os gastr\u00f3litos m\u00e1is grandes foron os que contribu\u00edron \u00e1 maior\u00eda da superficie total do conxunto. Alg\u00fans gastr\u00f3litos eran tan grandes e de formas tan irregulares que deberin ser dif\u00edciles de tragar. Os gastr\u00f3litos est\u00e1n compostos principalmente de s\u00edlex, e hai tam\u00e9n alg\u00fans clastos de arenitos, limolitas e cuarcitas.\nComo alg\u00fans dos gastr\u00f3litos m\u00e1is irregulares son tam\u00e9n os m\u00e1is grandes, \u00e9 improbable que fosen inxeridos por accidente. O \"Cedarosaurus\" pod\u00eda atopar clastos irregulares que pod\u00edan ser atractivos como posibles gastr\u00f3litos e non eran selectivos co tama\u00f1o. Os clastos eran xeralmente de cores apagadas, o que suxire que a cor non era un factor importante para a decisi\u00f3n do saur\u00f3podo de collelos. A gran area superficial con respectro ao volume dos clastos m\u00e1is grandes suxire que os gastr\u00f3litos pod\u00edan romper o materia vexetal inxerida ao trituralo ou esmagalo Os clastos de arenito tend\u00edan a ser fr\u00e1xiles e alg\u00fans romp\u00edan durante a s\u00faa recollida. Os gastr\u00f3litos de arenito pod\u00edan facerse m\u00e1is brandos despois da deposici\u00f3n debido \u00e1 perda de cemento causada polo ambiente qu\u00edmico externo. Se os clastos tivesen sido tan fr\u00e1xiles cando o animal estaba vivo, probablemente rodaron e pul\u00edronse no tracto dixestivo. Se tivesen sido m\u00e1is robustos, puideron servir como parte dun sistema de mo\u00eddo por b\u00f3las.\nMigraci\u00f3n.\nOs paleont\u00f3logos est\u00e1n buscando novos m\u00e9todos de identificar os gastr\u00f3litos que foron disociaodos dos restos de animais, debido \u00e1 importante informaci\u00f3n que proporcionan. Se a validez deses gastr\u00f3litos pode verificarse, ser\u00e1 posible rastrear as pedras gastrol\u00edticas ata as s\u00faas fontes orixinais. Isto pode proporcionar importante informaci\u00f3n sobre como migraban os dinosauros. Como o n\u00famero de pedras que se sospeita que son gastr\u00f3litos \u00e9 grande, poder\u00edan dar novas ideas de como viv\u00edan e se comportaban os dinosauros."}
{"id": "385942", "revid": "55340", "url": "https://gl.wikipedia.org/wiki?curid=385942", "title": "Rama VI", "text": ""}
{"id": "385943", "revid": "1987", "url": "https://gl.wikipedia.org/wiki?curid=385943", "title": "Televisi\u00f3n Dixital Terrestre", "text": ""}
{"id": "385945", "revid": "1131", "url": "https://gl.wikipedia.org/wiki?curid=385945", "title": "O Lameiro", "text": ""}
{"id": "385948", "revid": "5863", "url": "https://gl.wikipedia.org/wiki?curid=385948", "title": "Edith Lagos", "text": "Edith Lagos Saez, nada en Ayacucho o 27 de novembro de 1962 e finada na mesma cidade o 2 de xullo de 1982, foi unha revolucionaria peruana e membro do Partido Comunista do Per\u00fa. Liderou un pequeno destacamento de guerrilleiros para facer un buraco no c\u00e1rcere de Ayacucho co fin de liberar todos os prisioneiros, inclu\u00edndo os revolucionarios capturados e as armas incautadas. Edith foi capturada m\u00e1is tarde pola daquela Garda Republicana do Per\u00fa no distrito de Ocobamba cando ti\u00f1a 19 anos. Nun comezo ser\u00eda soterrada en Andahuaylas, mais finalmente foi trasladada a Ayacucho. O goberno declarou o seu funeral como unha reuni\u00f3n ilegal, por\u00e9n, 30 000 persoas \u2014dunha pequena cidade de 70 000 habitantes\u2014 acudiron ao acto en Ayacucho. A s\u00faa tumba foi posteriormente bombardeada polo Comando Rodrigo Franco."}
{"id": "385951", "revid": "89787", "url": "https://gl.wikipedia.org/wiki?curid=385951", "title": "Mesosuquios", "text": "Os mesosuquios (\"Mesosuchia\") \u00e9 un nome obsoleto que se lle deu a un grupo de r\u00e9ptiles crocodilomorfos terrestres, semiacu\u00e1ticos ou totalmente acu\u00e1ticos. Exemplos son o crocodilo mari\u00f1o \"Metriorhynchus\", que ti\u00f1a patas anteriores con forma de paleta, \"Dakosaurus andiniensis\", que ti\u00f1a un cranio adaptado a comer grandes r\u00e9ptiles mari\u00f1os, e \"Shamosuchus\", que estaba adaptado a comer moluscos e gaster\u00f3podos. \"Shamosuchus\" parec\u00edase moito aos modernos crocodilos e ti\u00f1a un parentesco pr\u00f3ximo cos seus antepasados directos.\nInicialmente divid\u00edranse os crocodilos e os seus antepasados en tres ordes, consider\u00e1ndose que se correspond\u00edan con tres etapas da s\u00faa evoluci\u00f3n. Os \"Mesosuchia\" foron situados anteriormente coa categor\u00eda de suborde dentro de Crocodylia e consider\u00e1banse os crocodilos situados cronoloxicamente en medio (meso) das outras d\u00faas ordes. Os \"primeiros\" crocodilos foron situados na suborde Protosuchia; mentres que as especies existentes foron situadas na suborde Eusuchia (que significa 'verdadeiros crocodilos'). Por\u00e9n, despois comprobouse que Mesosuchia se trataba dun grupo parafil\u00e9tico, polo que actualmente esta suborde xa non se considera v\u00e1lida. Foi substitu\u00edda polo seu equivalente filoxen\u00e9tico Mesoeucrocodylia, con outra composici\u00f3n, que inclu\u00eda os Crocodylia, e algunhas formas aliadas descubertas m\u00e1is recentemente.\nOs \"Mesosuchia\" estaban compostos polos seguintes taxons:"}
{"id": "385952", "revid": "27155", "url": "https://gl.wikipedia.org/wiki?curid=385952", "title": "Mesosuchia", "text": ""}
{"id": "385953", "revid": "27155", "url": "https://gl.wikipedia.org/wiki?curid=385953", "title": "Mesosuquio", "text": ""}
{"id": "385954", "revid": "1131", "url": "https://gl.wikipedia.org/wiki?curid=385954", "title": "Estrada Vigo-Villacast\u00edn", "text": ""}
{"id": "385955", "revid": "67049", "url": "https://gl.wikipedia.org/wiki?curid=385955", "title": "Crocodiliformes", "text": "Crocodiliformes (Crocodyliformes) \u00e9 o nome que se propuxo para un clado de r\u00e9ptiles arcosauros crurotarsos, o grupo que tradicionalmente se ven denominando \"crocodilianos\". Son os \u00fanicos membros do grupo lixeiramente m\u00e1is amplo dos Crocodylomorpha que sobreviviu m\u00e1is al\u00e1 do Xur\u00e1sico temper\u00e1n, mentres que os crocodilomorfos foron o \u00fanico grupo de Pseudosuchia que sobreviviu \u00e1 extinci\u00f3n do Tri\u00e1sico-Xur\u00e1sico.\nEn 1988, Michael J. Benton e James M. Clark argumentaron que todos os nomes tradicionais para todos os grupos de animais ben co\u00f1ecidos deber\u00edan ser restrinxidos ao seus clados coroa, \u00e9 dicir, usados s\u00f3 para grupos naturais que comprendesen todos os membros vivos e calquera das s\u00faas li\u00f1axes. Isto presentaba un probelma para os crocodilianos, porque o nome Crocodylia, a\u00ednda que era usado de varias maneiras por diversos cient\u00edficos, sempre inclu\u00edra non s\u00f3 os crocodilianos vivos sen\u00f3n tam\u00e9n moitos dos seus antepasados extintos co\u00f1ecidos s\u00f3 polos seus restos f\u00f3siles.\nA soluci\u00f3n de Benton e Clark a esta cuesti\u00f3n foi restrinxir o nome Crocodylia ao grupo que cont\u00e9n os modernos alig\u00e1tores, crocodilos e gaviais, xunto con todos os membros extintos desas determinadas familias. O grupo tradicional \"Crocodylia\" foi, ent\u00f3n, substitu\u00eddo por eles polo nome Crocodyliformes, que inclu\u00eda moitas das familias extintas que a nova definici\u00f3n de Crocodylia deixaba f\u00f3ra. Clark e Benton non deron inicialmente unha definici\u00f3n exacta de Crocodyliformes; pero en 2001 Paul Sereno e colegas defin\u00edrono como o clado que comprende \"Protosuchus richardsoni\" e o crocodilo do Nilo e mais todos os descendentes do seu antepasado com\u00fan.\nChris Brochu estivo de acordo coa valoraci\u00f3n de que o nome Crocodylia nunca tivera un contido estable, e que unha serie de clados m\u00e1is grandes que o grupo coroa Crocodylia (inclu\u00edndo Crocodyliformes e o clado lixeiramente m\u00e1is inclusivo Crocodylomorpha) era unha boa soluci\u00f3n. Non obstante, nunha publicaci\u00f3n de 2008, os autores, Jeremy Martin e Benton, revogaron a s\u00faa opini\u00f3n previa (coa coautor\u00eda de Benton) de que Crocodylia deber\u00eda estar restrinxido ao grupo coroa, suxerindo que Crocodyliformes deber\u00eda ser considerado un sin\u00f3nimo do m\u00e1is inclusivo Crocodylia, e deste modo substitu\u00edlo. Brochu e colegas rexeitaron esta proposta, argumentando que a definici\u00f3n coroa de Crocodylia \u00e9 o significado est\u00e1ndar tanto dentro coma f\u00f3ra da comunidade que estuda a sistem\u00e1tica de crocodiliformes.\nFiloxenia.\nA continuaci\u00f3n m\u00f3strase un cladograma simplificado baseado en Fiorelli e Calvo (2007).\nEn 2012, os paleont\u00f3logos Mario Bronzati, Felipe Chinaglia Montefeltro e Max C. Langer realizaron unha ampla an\u00e1lise filoxen\u00e9tica a partir da que eleboraron unhas super\u00e1rbores dos Crocodyliformes, nas que estaban inclu\u00eddas 184 especies. As \u00e1rbores de m\u00e1xima parsomonia indicaban que as relaci\u00f3ns filoxen\u00e9ticas atopadas na an\u00e1lise eran moi probables. Velaqu\u00ed unha \u00e1rbore de consenso resultado deste estudo:"}
{"id": "385956", "revid": "27155", "url": "https://gl.wikipedia.org/wiki?curid=385956", "title": "Crocodyliformes", "text": ""}
{"id": "385957", "revid": "27155", "url": "https://gl.wikipedia.org/wiki?curid=385957", "title": "Crocodiliforme", "text": ""}
{"id": "385958", "revid": "89787", "url": "https://gl.wikipedia.org/wiki?curid=385958", "title": "Brevirostres", "text": "Brevirostres \u00e9 un clado de crocodilianos que incl\u00fae os aligat\u00f3ridos (alig\u00e1tores e caim\u00e1ns) e os crocodiloides. Os Brevirostres son crocodilianos con foci\u00f1os curtos, e dist\u00ednguense dos gaviais, os cales te\u00f1en foci\u00f1os longos e delgados. Def\u00ednese filoxeneticamente como o \u00faltimo antepasado com\u00fan de \"Alligator mississippiensis\" e \"Crocodylus niloticus\" e todos os seus descendentes. O seguinte cladograma mostra as relaci\u00f3ns filoxen\u00e9ticas de Brevirostres segundo Brochu (1997):\nO nome Brevirostres foi acu\u00f1ado por primeira vez por Karl Alfred von Zittel en 1890. Von Zittel considerou que \"Gavialis\", o gavial, estaba estreitamente relacionado con \"Tomistoma\", o falso gavial, e exclu\u00edu ambos do grupo. \"Tomistoma\", como o seu nome implica, tradicionalmente non era considerado moi emparentado con \"Gavialis\", sen\u00f3n clasificado como un crocod\u00edlido. Dentro desa clasificaci\u00f3n, todos os membros de Brevirostres son brevirrostrinos, ou de foci\u00f1o curto. Por\u00e9n, an\u00e1lises moleculares recentes apoian a clasificaci\u00f3n de Zittel e sit\u00faan \"Tomistoma\" como un parente relativamente pr\u00f3ximo de \"Gavialis\". Se esta clasificaci\u00f3n se acepta, Brevirostres poder\u00e1 considerarse un sin\u00f3nimo j\u00fanior de Crocodylia. Se Brevirostres se define como o \u00faltio antepasado com\u00fan de todos os brevirrostrinos, inclu\u00edndo \"Tomistoma\", e todos os seus descendentes, os descendentes do antepasado com\u00fan incluir\u00edan o gavial, e, por tanto, todos os crocodilianos."}
{"id": "385959", "revid": "56817", "url": "https://gl.wikipedia.org/wiki?curid=385959", "title": "Umaru Pulavar", "text": "Umaru Pulavar ( ), nado en 1642 en Ettayapuram foi un poeta de Tamil Nadu. Est\u00e1 considerado o principal poeta isl\u00e1mico en t\u00e1mil .\nTraxectoria.\nOs seus devanceiros vi\u00f1eron a Tamil Nadu para vender perfumes e establec\u00e9ronse en Nagalapuram, antes de se instalar en Ettayapuram, onde naceu Umaru. Estudou co poeta da corte Katikai Muttuppulava e con quen tam\u00e9n co\u00f1eceu os cl\u00e1sicos t\u00e1miles . Con dezaseis anos ga\u00f1ou un debate literario con Vallai Varundhi, un reco\u00f1ecido poeta do norte da India e Umaro pasou a ser o poeta da corte de Ettayapuram Zamin.\nObra.\nEn\" Sira puranam\", considerado un dos seus mellores traballos, retrata a historia relativa a Mahoma, e que cont\u00e9n 5.027 poemas en tres 'kandams' (partes), \"Vilathathu Kandam\", \"Noobuvathu Kandam\" e \"Hijurathu Kandam\". Cada un dos 'Kandams' narra varias etapas da vida do profeta combinando de forma \u00fanica a tradici\u00f3n literaria hindu\u00edsta dos puranas coas ensinanzas do profeta (\"sirah\"), m\u00e1is a\u00ednda toda a obra est\u00e1 moi influ\u00edda pola versi\u00f3n t\u00e1mil do \"Ramayana\" realizada por Kamban no s\u00e9culo XIII. Umaru non chegou a completar a obra, que remataron outros tres poemas, parte que se co\u00f1ece como \"Sinna sira\" (O pequeno sira). \"Muthu Mozhil Malai\" e os poemas de voda de \"Sethakathi \"son outros dos seus traballos literarios."}
{"id": "385963", "revid": "111586", "url": "https://gl.wikipedia.org/wiki?curid=385963", "title": "J\u00e1nos Arany", "text": "J\u00e1nos Arany, nado en Nagyszalonta o 2 de marzo de 1817 e finado en Budapest o 22 de outubro de 1882 foi un xornalista, escritor e tradutor h\u00fangaro. Famoso como autor de baladas, escribiu m\u00e1is de 40 que se traduciron a 50 linguas, as\u00ed como pola trilox\u00eda \u00e9pica \"Toldi\".\nTraxectoria.\nNaceu no condado de Bihar na Hungr\u00eda dos Habsburgo. Era o m\u00e1is novo de dez nenos, mais debido \u00e1 tuberculose, s\u00f3 dous deles pasaron da infancia. No tempo do seu nacemento, a s\u00faa irm\u00e1 m\u00e1is vella S\u00e1ra xa estaba casada e os seus pais, Gy\u00f6rgy Arany e S\u00e1ra Megyeri, ti\u00f1an 60 e 44 anos, respectivamente. J\u00e1nos Arany aprendeu a ler e escribir con tres ou catro anos , e l\u00eda calquera cousa que atopaba en h\u00fangaro e lat\u00edn. Para axudar na casa, empezou a traballar aos 14 anos como axudante de profesor.\nDende 1833 estudou Colexio Reformado de Debrecen alem\u00e1n e franc\u00e9s ao tempo que daba clases particulares. En 1836 deixou os estudos e entrou durante un breve per\u00edodo de tempo nun grupo de teatro. En 1839 volveu \u00e1 s\u00faa localidade natal traballando como profesor particular.\nEn 1845 ga\u00f1ou a competici\u00f3n da sociedade literaria Kisfaludy T\u00e1rsas\u00e1g co poema \u00e9pico-sat\u00edrico, \"Az elveszett alkotm\u00e1ny\".\nTras publicar o poema \u00e9pico \"Toldi\", un dos seus traballos m\u00e1is co\u00f1ecidos, f\u00edxose amigo de S\u00e1ndor Pet\u0151fi e a s\u00faa morte na Revoluci\u00f3n H\u00fangara de 1848 impactouno grandemente.\nEntrou na Academia H\u00fangara de Ciencias en 1858 e foi o seu secretario xeral dende 1865. Tam\u00e9n foi director da Sociedade Kisfaludy, a asociaci\u00f3n literaria m\u00e1is grande de Hungr\u00eda.\nA morte da s\u00faa filla, Julianna en 1865 marcouno fondamente, Arany non volveu escribir outra peza orixinal ata 1877, cando empezou traballar no ciclo po\u00e9tico \"\u0150szik\u00e9k.\"\nObra.\nTraduciu tres obras de Shakespeare ao h\u00fangaro, \"So\u00f1o dunha noite de San Xo\u00e1n\", \"Hamlet\" e \"King John\", as\u00ed como obras de Arist\u00f3fanes, Mikhail L\u00e9rmontov, Alexander Pushkin e Moli\u00e8re.\nA poes\u00eda \u00e9pica de J\u00e1nos Arany presenta o pasado m\u00edtico e hist\u00f3rico da s\u00faa naci\u00f3n. \"Buda hal\u00e1la\" (1863), a primeira parte dunha proxectada trilox\u00eda \u00e9 un mellores poemas narrativos da literatura h\u00fangara. As outras partes da trilox\u00eda (\"Ildik\u00f3\", e \" Csaba\") quedaron inacabadas.\nUn dos seus poemas m\u00e1is famosos \u00e9 \"A Walesi B\u00e1rdok\" que escribiu cando Francisco Xos\u00e9 I de Austria visitou Hungr\u00eda por primeira volta despois da derrota da Revoluci\u00f3n H\u00fangara de 1848. \u00c9 unha peza sobre das campa\u00f1as de Eduardo I de Inglaterra para subxugar os galeses e pisar a s\u00faa cultura. Arany trazaba un paralelo co tratamento de Austria a Hungr\u00eda e aos h\u00fangaros.\nV\u00e9xase tam\u00e9n.\n "}
{"id": "385969", "revid": "22570", "url": "https://gl.wikipedia.org/wiki?curid=385969", "title": "Duel en enfer", "text": "Duel en enfer: Sherlock Holmes contre Jack l'\u00c9ventreur \"(Duelo no inferno: Sherlock Holmes contra Jack o Destripador)\" \u00e9 unha novela de Bob Garc\u00eda publicada en novembro de 2008 por \u00c9ditions du Rocher.\nO escritor imaxinou unha investigaci\u00f3n levada a cabo por Sherlock Holmes en 1888, coa finalidade de identificar ao c\u00e9lebre asasino co\u00f1ecido co pseud\u00f3nimo de Jack o Destripador. \u00c9 grazas ao diario \u00edntimo do Doutor Watson, fiel cronista na ficci\u00f3n das aventuras do famoso detective, que o lector pode descubrir a evoluci\u00f3n e o resultado desta investigaci\u00f3n.\nV\u00ednculos co caso de \u00abJack o Destripador\u00bb.\nElementos evocados na investigaci\u00f3n.\nNesta novela non todo \u00e9 ficci\u00f3n. Sherlock Holmes enfr\u00f3ntase a circunstancias e feitos que verdadeiramente formaron parte do asunto de \u00abJack o Destripador\u00bb en 1888, polo que case poder\u00eda dicirse que se trata dunha novela hist\u00f3rica. De todas as maneiras, a maior\u00eda dos elementos que os \"ripper\u00f3logos\" consideran como indicios e feitos cun v\u00ednculo directo co caso, na novela son frecuentemente considerados por Holmes coma falsas pistas.\nEn efecto, neste marco Holmes concl\u00fae que o asasinato de Elizabeth Stride habitualmente atribu\u00eddo ao \u00abasasino de Whitechapel\u00bb foi en realidade cometido por outra persoa, sen v\u00ednculo directo co asasino en serie. Ademais, a inscrici\u00f3n encontrada nun muro de \"Goulston Street\" a noite da morte de Elizabeth Stride e de Catherine Eddowes, que a\u00ednda \u00e9 discutida no seo da comunidade de \"ripper\u00f3logos\", tam\u00e9n \u00e9 considerada polo detective de ficci\u00f3n como un falso indicio. As\u00ed mesmo, o pedazo de saia atopado ao p\u00e9 desa inscrici\u00f3n tam\u00e9n \u00e9 considerado por Holmes coma sen relaci\u00f3n co caso, o que resulta moi pouco probable na realidade, xa que no curso da verdadeira investigaci\u00f3n da \u00e9poca foi ben establecido que dito x\u00e9nero pertenc\u00eda ao atuendo que realmente levaba Eddowes cando foi asasinada.\nPola s\u00faa parte, a carta \u00abDear Boss\u00bb asinada \u00abJack o Destripador\u00bb da que tanto se falou, dende fin de setembro de 1888, \u00e9 considerada na novela coma un engano dun periodista de nome \u00abThomas Bulling\u00bb. Rec\u00f3rdase que a d\u00eda de hoxe, a tese que sost\u00e9n que Bulling ser\u00eda o autor da citada carta, \u00e9 xeralmente aceptada por quen se interesan nestas cuesti\u00f3ns. As\u00ed mesmo e na novela, a carta \u00abFrom Hell\u00bb tam\u00e9n \u00e9 considerada coma unha broma de mal gusto tramada por unha persoa con alg\u00fan tipo de alteraci\u00f3n ou de retardo, o que coincide co que xeralmente establecen os estudos serios sobre os feitos de 1888.\nTeor\u00eda sobre a identidade do asasino en serie.\nNa novela, Bob Garc\u00eda pon en valor unha tese raramente evocada en relaci\u00f3n coa identidade do asasino en serie chamado \u00abJack the Ripper\u00bb. En efecto, despois de que Holmes recopilase datos e realizase investigaci\u00f3ns sobre certos sospeitosos realmente involucrados co caso (por exemplo, John Pizer ou a banda de rufi\u00e1ns Old Nichol Gang), o detective terminou por descubrir que o asasino era un adolescente cuxa verdadeira identidade era practicamente imposible de determinar con exactitude.\nA historia particularmente s\u00f3rdida deste mozo, proporciona na novela un motivo plausible para cometer eses crimes. En efecto, seu pai sucumbiu a unha grave enfermidade cando seu fillo contaba apenas cuns poucos anos de idade. Pola s\u00faa parte s\u00faa nai, sen recursos, ent\u00f3n viuse obrigada a aloxarse en compa\u00f1\u00eda de seu fillo e de s\u00faa filla nun edificio londiniense que non foi outro ca un bordel. Obviamente para poder subsistir e pagar o alugueiro, esta muller non tivo outra opci\u00f3n que prostitu\u00edrse, obrigando logo aos seus novos fillos a seguir polo mesmo cami\u00f1o.\nPero talvez o real suceso que veu a traumatizar definitivamente o pobre mozo, convert\u00e9ndoo m\u00e1is tarde nun brutal asasino, desenvolveuse repentinamente durante unha determinada noite, na bodega daquela casa de compracencia. En efecto, a nai daquel neno ent\u00f3n estaba embarazada, e a encargada do lugar decidiu que o mellor era provocar o aborto, pero por total desorientaci\u00f3n ou simple gusto polo horror, este aborto forzado desenvolveuse de forma brutal e inhumana. O baixo ventre da muller foi cortado para as\u00ed recuperar o feto en formaci\u00f3n, e sen recorrer neste procedemento ao que son as v\u00edas naturais. E o mozo, consternado, asistiu a esta terrible escena, que non tivo outro resultado que a morte da desgraciada por causa desta operaci\u00f3n sumaria feita sen a debida asepsia.\nPouco tempo despois destes feitos, os dous nenos lograron escapar do bordel. Posteriormente, o mozo foi finalmente acollido nun ambiente familiar onde o consideraron coma un fillo. Mais a pesar desas mellores condici\u00f3ns xunto a estes pais adoptivos, a infancia traumatizante e desgraciada pesou grandemente no adolescente e no adulto novo, a tal punto de sufrir un incontrolable desexo de vinganza, que o impulsaba a matar e logo a destripar prostitutas do barrio de Whitechapel, dunha maneira similar ao que s\u00faa nai debeu pasar naquela noite terrible.\nCando Holmes finalmente logrou terminar a s\u00faa investigaci\u00f3n identificando aquel rapaz como o asasino en serie, este atop\u00e1base entre a vida e a morte, pois seu pai adoptivo decidiu eliminalo tras descubrir as terribles actividades nocturnas do seu pupilo. Polo menos na novela, o mozo morreu antes que o detective puidese obter del m\u00e1is informaci\u00f3ns ou unha confesi\u00f3n formal. E ao preguntar aos pais adoptivos sobre a verdadeira identidade daquel que aloxaron e protexeron durante varios anos, estes confesaron que non o sab\u00edan con exactitude, pois polo vivido, o mozo gardaba unha prudente reserva. As\u00ed pois, a identidade exacta do asasino non puido ser xamais confirmada, segundo a trama desenvolvida por Bob Garc\u00eda.\nAlusi\u00f3n \u00e1 SSHF.\nBob Garc\u00eda deslizou na s\u00faa novela unha referencia \u00e1 Soci\u00e9t\u00e9 Sherlock Holmes de France - SSHF \"(Sociedade Sherlock Holmes de Francia)\", da que o nomeado \u00e9 membro. En efecto, na p\u00e1xina 318 da edici\u00f3n orixinal, Holmes e Watson necesitan unha falsa identidade, e o detective explica a Watson que finxir\u00e1 ser un tal \u00abTerry Saint Johns\u00bb. Pouco despois, na p\u00e1xina 323, Watson interroga o seu amigo sobre a orixe dese falso nome, e o detective explica que inventou esta identidad base\u00e1ndose no nome dun dos seus curm\u00e1ns franceses chamado Thierry Saint-Joannis. En realidade, Thierry Saint-Joannis \u00e9 o nome do presidente da citada \"Soci\u00e9t\u00e9 Sherlock Holmes de France\".\nEdici\u00f3ns da novela.\nAta a data, d\u00faas edici\u00f3ns desta historia se editaron en franc\u00e9s, segundo o seguinte detalle:"}
{"id": "385970", "revid": "89787", "url": "https://gl.wikipedia.org/wiki?curid=385970", "title": "Burhanpur", "text": "Burhanpur (en hindi: \u092c\u0941\u0922\u093c\u0939\u093e\u0928\u092a\u0941\u0930) \u00e9 unha localidade da India, centro administrativo do distrito de Burhanpur, no estado de Madhya Pradesh. At\u00f3pase na beira norte do r\u00edo Tapti, a 340\u00a0km \u00f3 suroeste de Bhopal e 540\u00a0km o nordeste de Bombai. A cidade ten a s\u00faa propia corporaci\u00f3n municipal e \u00e9 unha das sedes de distrito principais do estado de Madhya Pradesh.\nXeograf\u00eda.\nAt\u00f3pase a unha altitude de 249 msnm, a 346\u00a0km da capital estatal, Bhopal, na zona horaria UTC +5:30.\nDemograf\u00eda.\nSegundo estimaci\u00f3ns do ano 2011 contaba cunha poboaci\u00f3n de 210\u00a0891 habitantes. Os homes constit\u00faen o 51% da poboaci\u00f3n mentres que as mulleres representan o 49%. Burhanpur ten un \u00edndice de alfabetizaci\u00f3n do 64%, m\u00e1is alta que a media nacional de 59,5%; o \u00edndice dos homes \u00e9 de 69% e o das mulleres 57%. O 15% da poboaci\u00f3n ten menos de 6 anos."}
{"id": "385971", "revid": "15490", "url": "https://gl.wikipedia.org/wiki?curid=385971", "title": "Amdusias", "text": "En demonolox\u00eda, Amdusias (tam\u00e9n Amduscias, Amdukias ou Ambduscias) \u00e9 un demo que pos\u00fae trinta lexi\u00f3ns baixo o seu mando (29 segundo outros autores) e ten o t\u00edtulo de Gran Duque. \u00c9 representado coma un humano con garras en lugar de mans e p\u00e9s, a cabeza dun unicornio e unha trompeta para simbolizar a s\u00faa poderosa voz. De acordo con outras fontes, este demo \u00e9 representado coma un unicornio que cambia a un home baixo a petici\u00f3n do conxurador.\nAmdusias \u00e9 asociado co trono e dise que a s\u00faa voz se oe durante as tormentas. Noutras fontes, est\u00e1 acompa\u00f1ado polo son de trompetas cando v\u00e9n e dar\u00eda concertos se se lle ordenase, pero mentres todo tipo de instrumentos musicais pode ser escoitado, non pode ser visto. Pode curvar as \u00e1rbores a vontade.\n\u00c9 mencionado coma un Duque en Pseudomonarchia Daemonum de Johann Weyer (1583)"}
{"id": "385972", "revid": "56817", "url": "https://gl.wikipedia.org/wiki?curid=385972", "title": "Javiera Ramos", "text": "Javiera Valentina Ramos Mej\u00eda \u00e9 unha actriz chilena de cine, teatro e televisi\u00f3n."}
{"id": "385973", "revid": "23204", "url": "https://gl.wikipedia.org/wiki?curid=385973", "title": "An\u00e1lise de compo\u00f1entes principais", "text": "En estat\u00edstica, a an\u00e1lise de compo\u00f1entes principais (en galego ACP, en ingl\u00e9s, PCA) \u00e9 unha t\u00e9cnica utilizada para reducir a dimensionalidade dun conxunto de datos.\nTecnicamente, a ACP busca a proxecci\u00f3n segundo a cal os datos queden mellor representados en termos de m\u00ednimos cadrados. Esta converte un conxunto de observaci\u00f3ns de variables posiblemente correlacionadas nun conxunto de valores de variables sen correlaci\u00f3n linear chamadas compo\u00f1entes principais.\nA ACP empr\u00e9gase sobre todo en an\u00e1lise exploratorio de datos e para constru\u00edr modelos predictivos. A ACP implica o c\u00e1lculo da descomposici\u00f3n en autovalores da matriz de covarianza, normalmente tras centrar os datos na media de cada atributo.\nDebe diferenciarse da an\u00e1lise factorial coa que ten similitudes formais e na que se pode empregar como un m\u00e9todo de aproximaci\u00f3n para a extracci\u00f3n de factores.\nA ACP foi inventada en 1901 por Karl Pearson, como an\u00e1logo ao teorema do eixe principal na mec\u00e1nica; foi desenvolvido de xeito independente na d\u00e9cada de 1930 por Harold Hotelling, quen lle deu o nome.\nFundamento.\nA ACP constr\u00fae unha transformaci\u00f3n linear que escolle un novo sistema de coordenadas para o conxunto orixinal de datos no que a varianza de maior tama\u00f1o do conxunto de datos \u00e9 capturada no primeiro eixe (chamado a primeira compo\u00f1ente principal), a segunda varianza m\u00e1is grande \u00e9 o segundo eixe, e as\u00ed sucesivamente. Para constru\u00edr esta transformaci\u00f3n linear debe constru\u00edrse primeiro a matriz de covarianza ou matriz de coeficientes de correlaci\u00f3n. Debido \u00e1 simetr\u00eda desta matriz existe unha base completa de vectores propios da mesma. A transformaci\u00f3n que leva das antigas coordenadas \u00e1s coordenadas da nova base \u00e9 precisamente a transformaci\u00f3n linear necesaria para reducir a dimensionalidade de datos. Ademais as coordenadas na nova base dan a composici\u00f3n en factores subxacentes dos datos iniciais.\nUnha das vantaxes da ACP para reducir a dimensionalidade dun grupo de datos \u00e9 que ret\u00e9n aquelas caracter\u00edsticas do conxunto de datos que contrib\u00faen m\u00e1is \u00e1 s\u00faa varianza, mantendo unha orde de baixo nivel dos compo\u00f1entes principais e ignorando os de alto nivel. O obxectivo \u00e9 que eses compo\u00f1entes de baixa orde \u00e1s veces conte\u00f1en o aspecto \"m\u00e1is importante\" desa informaci\u00f3n.\nMatem\u00e1ticas da ACP.\nSup\u00f3\u00f1ase que existe unha mostra con \"n\" individuos para cada un dos cales se mediron \"m\" variables aleatorias formula_1 A ACP permite atopar un n\u00famero de factores subxacentes \"p\"&lt;\"m\" que explican aproximadamente o valor das \"m\" variables para cada individuo. O feito de que existan estes \"p\" factores subxacentes pode interpretarse como unha reduci\u00f3n da dimensionalidade dos datos: onde antes necesitabamos \"m\" valores para caracterizar cada individuo agora b\u00e1stannos \"p\" valores. Cada un dos \"p\" atopados ch\u00e1mase compo\u00f1ente principal, de a\u00ed o nome do m\u00e9todo.\nExisten d\u00faas formas b\u00e1sicas de aplicar a ACP:\nM\u00e9todo baseado en correlaci\u00f3ns.\nConsid\u00e9rese o valor de cada unha das \"m\" variables aleatorias formula_2. Para cada un dos \"n\" individuos t\u00f3mese o valor destas variables e escr\u00edbase o conxunto de datos en forma de matriz:\nObs\u00e9rvese que cada conxunto\npode considerarse unha mostra aleatoria para a variable formula_2. A partir dos \"m\"\u00d7\"n\" datos correspondentes \u00e1s \"m\" variables aleatorias, pode constru\u00edrse a matriz de correlaci\u00f3n muestral, que v\u00e9n definida por:\n&lt;/math&gt;\nPosto que a matriz de correlaci\u00f3ns \u00e9 sim\u00e9trica ent\u00f3n resulta diagonalizable e os seus valores propios formula_6 verifican:\nDebido \u00e1 propiedade anterior estes \"m\" valores propios reciben o nome de pesos de cada unha das \"m\" compo\u00f1entes principais. Os factores principais identificados matematicamente repres\u00e9ntanse pola base de vectores propios da matriz formula_7. Est\u00e1 claro que cada unha das variables pode ser expresada como combinaci\u00f3n linear dos vectores propios ou compo\u00f1entes principais.\nM\u00e9todo baseado nas covarianzas.\nO obxectivo \u00e9 transformar un conxunto dado de datos X de dimensi\u00f3n \"n\u00d7m\" a outro conxunto de datos Y de menor dimensi\u00f3n \"n\u00d7l\" coa menor perda de informaci\u00f3n \u00fatil posible utilizando para iso a matriz de covarianza.\nP\u00e1rtese dun conxunto \"n\" de mostras cada unha das cales ten \"m\" variables que as describen e o obxectivo \u00e9 que, cada unha desas mostras, descr\u00edbase con s\u00f3 \"I\" variables, onde \"l\"&lt;\"m\". Ademais, o n\u00famero de compo\u00f1entes principais \"l\" ten que ser inferior \u00e1 menor das dimensi\u00f3ns de X.\nOs datos para a an\u00e1lise te\u00f1en que estar centrados na media 0 (rest\u00e1ndolles a media de cada columna) e/ou autoescalados (centrados a media 0 e dividindo cada columna pola s\u00faa desviaci\u00f3n t\u00edpica).\nOs vectores formula_8 co\u00f1\u00e9cense como \"scores\" e conte\u00f1en a informaci\u00f3n de como as mostras est\u00e1n relacionadas unhas coas outras; ademais, te\u00f1en a propiedade de ser ortogonais. Os vectores formula_9 ch\u00e1manse \"loadings\" e informan da relaci\u00f3n existente entre as variables e te\u00f1en a calidade de ser ortonormais.\nAo coller menos compo\u00f1entes principais que variables e debido ao erro de axuste do modelo cos datos, prod\u00facese un erro que se acumula na matriz formula_10.\nA ACP bas\u00e9ase na descomposici\u00f3n en vectores propios da matriz de covarianza, a cal se calcula coa seguinte ecuaci\u00f3n:\nonde formula_11 \u00e9 o valor propio asociado ao vector propio formula_9. Por \u00faltimo, \nEsta ecuaci\u00f3n p\u00f3dese entender como que formula_8 son as proxecci\u00f3ns de \"X\" en formula_9, onde os valores propios formula_11 miden a cantidade de varianza capturada, \u00e9 dicir, a informaci\u00f3n que representan cada unha das compo\u00f1entes principais. A cantidade de informaci\u00f3n que captura cada compo\u00f1ente principal vai diminu\u00edndo segundo o seu n\u00famero, \u00e9 dicir, a compo\u00f1ente principal n\u00famero un representa m\u00e1is informaci\u00f3n que a d\u00faas e as\u00ed sucesivamente.\nLimitaci\u00f3ns.\nA aplicaci\u00f3n da ACP est\u00e1 limitada por varios supostos:"}
{"id": "385974", "revid": "23204", "url": "https://gl.wikipedia.org/wiki?curid=385974", "title": "Abelmoschus manihot", "text": "A aibika (\"Abelmoschus manihot\") \u00e9 unha especie de planta pertencente \u00e1 familia Malvaceae. Anteriormente estaba considerada unha especie do x\u00e9nero \"Hibiscus\", pero foi trasladada a \"Abelmoschus\".\nDescrici\u00f3n.\nSon arbustos que acadan ata os 2,50 metros de altura. A folla \u00e9 palmada. O bordo dentado das follas \u00e9 groso. As flores son de cor amarela cun punto de cor p\u00farpura escuro no centro. Os froitos son ovados a oblongos, h\u00edspidos.\nO per\u00edodo de floraci\u00f3n est\u00e9ndese dende xullo ata setembro.\nUsos.\nNo Xap\u00f3n, a planta co\u00f1\u00e9cese coma \"tororo aoi\" e \u00fasase para facer \"neri\", unha substancia con amid\u00f3n que \u00e9 empregada na fabricaci\u00f3n de Washi. En Corea, esta planta co\u00f1\u00e9cese como Hwang Kyu chok e empr\u00e9gase para facer dak Pul, que axuda na toma de Hanji."}
{"id": "385975", "revid": "1576", "url": "https://gl.wikipedia.org/wiki?curid=385975", "title": "Petrotilapia chrysos", "text": "Petrotilapia chrysos \u00e9 unha especie de peixe da familia Cichlidae no orde dos Perciformes.\nMorfolox\u00eda.\nOs machos poden chegar aos 13,1\u00a0cm de lonxitude total.\nH\u00e1bitat.\n\u00c9 unha especie de clima tropical.\nDistribuci\u00f3n xeogr\u00e1fica.\nAt\u00f3pase en \u00c1frica: lago Malawi (\u00e9 unha especie de peixe end\u00e9mica das illas Chinyankwazi e Chinyamwezi)."}
{"id": "385976", "revid": "98629", "url": "https://gl.wikipedia.org/wiki?curid=385976", "title": "Jaume Collboni", "text": "Jaume Collboni Cuadrado, nado en Barcelona o 5 de setembro de 1969, \u00e9 un pol\u00edtico espa\u00f1ol, avogado de profesi\u00f3n e funcionario da Administraci\u00f3n local.\nNo ano 2010 entrou como deputado, pola provincia de Barcelona, no Parlamento de Catalu\u00f1a e foi nomeado portavoz adxunto no PSC. En novembro de 2011 foi nomeado Secretario de Comunicaci\u00f3n e Portavoz do PSC. Posteriormente, en 2014, deixou o seu escano para centrarse nas primarias do PSC para a alcald\u00eda de Barcelona. Tras ese proceso participativo de primarias, no que logrou a vitoria, foi designado candidato \u00e1 alcald\u00eda de Barcelona polo PSC.\nTraxectoria.\nPrimeiros anos.\nNaceu en Barcelona, en el Baix Guinard\u00f3, a\u00ednda que tam\u00e9n viviu nos barrios de La Teixonera, El G\u00f2tic, o el Poblenou e no distrito de l'Eixample. As s\u00faas orixes familiares, coma as de moitos catal\u00e1ns, confl\u00faen coa idea de procedencias diversas. Seus av\u00f3s e t\u00edos por parte de nai proceden das primeiras migraci\u00f3ns de Andaluc\u00eda a principios do s\u00e9culo XX.\nTraxectoria sindical.\nIniciou o seu activismo sindical no movemento asembleario e, ao entrar na Facultade de Dereito da Universidade de Barcelona sumouse \u00e1 Asociaci\u00f3n de Novos Estudantes de Catalu\u00f1a (AJEC) da que acabou por ser o seu secretario xeral (1992-1995), per\u00edodo no que foi membro claustral da Universidade de Barcelona baixo o mandato do reitor Dr. Bricall.\nEn 1996, impulsou a creaci\u00f3n do Gabinete T\u00e9cnico de UGT de Catalu\u00f1a, e formou parte da Direcci\u00f3n Nacional do sindicato dende 1998 ata 2005, desenvolvendo tarefas nos \u00e1mbitos da comunicaci\u00f3n, a cultura, as relaci\u00f3ns internacionais e de cooperaci\u00f3n. Durante a mesma \u00e9poca, foi un dos fundadores do Centro de Investigaci\u00f3n Econ\u00f3mica e Social de Catalu\u00f1a (CRESC). Do 2001 ao 2005, foi conselleiro en representaci\u00f3n sindical do Consello Econ\u00f3mico e Social de Espa\u00f1a.\nTraxectoria pol\u00edtica.\nJaume Collboni ingresou no Partit dels Socialistes de Catalunya no ano 1994. M\u00e1is tarde foi elixido portavoz do distrito de Horta-Guinard\u00f3 (1995-1999). Entre o ano 2005 e 2010 asumiu a coordinaci\u00f3n do Grupo Parlamentario Socialista no Parlamento de Catalu\u00f1a. Dende 2008, forma parte da executiva do partido. En decembro de 2011, durante o 12\u00ba Congreso do PSC, foi nomeado Secretario de Comunicaci\u00f3n e Portavoz do partido. En 2010 foi director da campa\u00f1a electoral do PSC para as elecci\u00f3ns auton\u00f3micas e, dende ese mesmo ano, foi deputado no Parlamento de Catalu\u00f1a e portavoz adxunto do grupo parlamentario dos socialistas e portavoz da Comisi\u00f3n de Empresa e Emprego. Foi relator na comisi\u00f3n da lei electoral de Catalu\u00f1a, e \u00e1 s\u00faa vez, na comisi\u00f3n da lei de transparencia e acceso \u00e1 informaci\u00f3n p\u00fablica.\nEn 2014 presentouse como candidato \u00e1s primarias, organizadas polo PSC, para ser elixido candidato \u00e1 alcald\u00eda de Barcelona. Compet\u00eda cos seus compa\u00f1eros de partido Carmen Andr\u00e9s, Jordi Mart\u00ed, Laia Bonet e Roc\u00edo Mart\u00ednez-Sampere. Celebradas na cidade condal o 29 de marzo de 2014, as primarias acabaron cunha primeira volta na que Collboni e Andr\u00e9s foron os candidatos m\u00e1is votados e os que pasar\u00edan a unha segunda e definitiva rolda. En ambas as roldas, Jaume Collboni foi o candidato m\u00e1is votado. Desde xu\u00f1o de 2015 Jaume Collboni exerce a presidencia do PSC Barcelona no concello e a presidencia do Distrito de Horta-Guinard\u00f3.\nUn ano despois, o 25 de maio de 2016, o PSC Barcelona, liderado por Jaume Collboni, e Barcelona en Com\u00fa, liderado por Ada Colau, firmaron un acordo de goberno de esquerdas para a cidade de Barcelona. As\u00ed, os socialistas pasaron a formar parte do goberno da cidade e o edil socialista empezou a exercer tam\u00e9n como Segundo Tenente de Alcalde do Concello de Barcelona dirixindo as \u00e1reas de Empresa, Cultura e Innovaci\u00f3n. Na \u00c1rea Metropolitana de Barcelona Jaume Collboni \u00e9 o vicepresidente de Desenvolvemento Social e Econ\u00f3mico."}
{"id": "385977", "revid": "1987", "url": "https://gl.wikipedia.org/wiki?curid=385977", "title": "Bater\u00eda de polisulfuro bromuro", "text": "A bater\u00eda polisulfuro de bromuro (PSB), (\u00e1s veces polisulfuro bromuro), \u00e9 un tipo de c\u00e9lulas de combustible rexeneradora que implica unha reacci\u00f3n electroqu\u00edmica reversible entre dous electr\u00f3litos de soluci\u00f3n salina: bromuro de sodio e polisulfuro de sodio. \u00c9 un exemplo e tipo de bater\u00eda de fluxo redox (reduci\u00f3n-oxidaci\u00f3n).\nEn 2002, constru\u00eduse unha instalaci\u00f3n de almacenamento el\u00e9ctrico prototipo de 12 MWe na central el\u00e9ctrica de Little Barford, no Reino Unido, que emprega bater\u00edas de fluxo de bromuro de polisulfuro. A\u00ednda que se completou a instalaci\u00f3n, debido a problemas de enxe\u00f1ar\u00eda na ampliaci\u00f3n da tecnolox\u00eda, nunca foi plenamente posta en servizo. Unha planta de demostraci\u00f3n similar situada nas instalaci\u00f3ns de Tennessee Valley Authority (TVA) en Columbus, Mississippi, Estados Unidos nunca se completou."}
{"id": "385978", "revid": "27155", "url": "https://gl.wikipedia.org/wiki?curid=385978", "title": "Estrutura an\u00e1loga", "text": ""}
{"id": "385979", "revid": "1131", "url": "https://gl.wikipedia.org/wiki?curid=385979", "title": "Vireo caribaeus", "text": "O Vireo caribaeus \u00e9 unha especie de ave paseriforme pertencente ao numeroso x\u00e9nero \"Vireo\" da familia Vireonidae. \u00c9 end\u00e9mico da illa colombiana de San Andr\u00e9s, no mar Caribe (fronte \u00e1 costa oriental de Nicaragua). At\u00f3pase na maior\u00eda da illa, pero a perda de diversos h\u00e1bitats limita a poboaci\u00f3n agora \u00e1 parte sur.\nDescrici\u00f3n.\n\u00c9 unha ave pequena que acada ata 12,5 cm de lonxitude. \u00c9 de cor verde oliva no dorso e abrancazado ou amarelo claro no ventre. Presenta d\u00faas barras brancas nos bordos da \u00e1, bordos p\u00e1lidos nas plumas de voo e unha franxa de cor amarelo claro entre o peteiro e os ollos. O ollo \u00e9 de cor gris-marr\u00f3n. Emite varios cantos e chamados; produce un chamado dunha s\u00edlaba, un canto repetido de d\u00faas s\u00edlabas e un canto de tres s\u00edlabas.\nTen un peteiro lixeiramente m\u00e1is delgado e m\u00e1is escuro que o vireo dos mangleiros (\"Vireo pallens\"). O seu peteiro \u00e9 un pouco m\u00e1is longo e m\u00e1is escuro que o do vireo de Xamaica (\"Vireo modestus\"), do que tam\u00e9n difire por ter un ollo branquecino e unha franxa m\u00e1is delgada entre o peteiro e os ollos\nH\u00e1bitat.\nVive soamente na illa de San Andr\u00e9s, no suroeste do Caribe. Pres\u00e9ntase nunha variedade de h\u00e1bitats, inclu\u00edndo bosques, plantaci\u00f3ns de cacao, pasteiros, matogueiras e mangleirais. Prefire a vexetaci\u00f3n cun sotobosque denso. \u00c9 m\u00e1is com\u00fan no sur menos urbanizado da illa.\nEstado de conservaci\u00f3n.\nA poboaci\u00f3n est\u00edmase entre 8\u00a0200 e 14\u00a0000 paxaros. Pode ser vulnerable aos efectos dos furac\u00e1ns. Amen\u00e1zao a perda de h\u00e1bitat a medida que aumenta a poboaci\u00f3n da illa, a\u00ednda que \u00e9 relativamente tolerante \u00e1 degradaci\u00f3n do h\u00e1bitat e segue sendo unha das aves m\u00e1is com\u00fans da illa. Est\u00e1 clasificada como ameazada de extinci\u00f3n en grao \u201cvulnerable\u201d por BirdLife International.\nComportamento.\nAlim\u00e9ntase de eirugas e outros artr\u00f3podos da vexetaci\u00f3n. O territorio de reproduci\u00f3n abarca arredor de 0,5 hect\u00e1reas. O ani\u00f1amento rex\u00edstrase en xu\u00f1o; o ni\u00f1o \u00e9 constru\u00eddo colgando sobre unha p\u00f3la dos arbustos e mangleiros. A femia pon dous ovos lixeiramente manchados."}
{"id": "385980", "revid": "56817", "url": "https://gl.wikipedia.org/wiki?curid=385980", "title": "Come e bebe que o barco \u00e9 do amo", "text": "Come e bebe que o barco \u00e9 do amo \u00e9 unha novela do escritor galego Alfredo Conde, publicada en 1978 pola editorial Akal."}
{"id": "385981", "revid": "56817", "url": "https://gl.wikipedia.org/wiki?curid=385981", "title": "Ikanogavialis", "text": "Ikanogavialis \u00e9 un x\u00e9nero extinto de crocodiliano gavialoide griposuquino. Os seus f\u00f3siles encontr\u00e1ronse na Formaci\u00f3n Urumaco de Venezuela. Os estratos nos que se atoparon os restos son do Mioceno tard\u00edo, e non do Plioceno como antes se pensaba. Un posible membro deste x\u00e9nero sobreviviu ata o Holoceno tard\u00edo nas illas Salom\u00f3n.\nDescrici\u00f3n.\n\"Ikanogavialis\" ti\u00f1a un foci\u00f1o ancho dorsoventralmente e unha disintiva amosega entre os alv\u00e9olos do \u00f3so dentario e do maxilar. As narinas externas proxect\u00e1banse anterodorsalmente desde o rostro. Isto pode considerarse unha caracter\u00edstica plesiom\u00f3rfica nos corcodilianos, pero dado que os primeiros gavialoideos posu\u00edan narinas externas proxectadas dorsalmente, esta caracter\u00edstica pode considerarse que era a inversi\u00f3n dunha apomorf\u00eda gavialoidea de novo a unha plesiomorf\u00eda crocodiliana en vez de terse orixinado directamente a partir dun antepasado crocodiliano temper\u00e1n.\nEspecies.\nA especie tipo de \"Ikanogavialis\" \u00e9 \"I. gameroi\". Foi nomeada en 1970 a partir de material atopado na Formaci\u00f3n Urumaco. Un gavialoide do Plistoceno denominado \"Gavialis papuensis\" da illa Murua, das illas Salom\u00f3n, ten algunhas vagas similitudes con \"Ikanogavialis\" e foi inclu\u00eddo no x\u00e9nero en 1999, xunto con outras formas de foci\u00f1o delgado do Neoxeno de Suram\u00e9rica e \u00c1frica.\nPaleobiolox\u00eda.\n\"Ikanogavialis\" crese que viv\u00eda en paleoambientes costeiros xunto con outros gaviais como \"Gryposuchus\". Os estratos da Formaci\u00f3n Urumaco foron depositados tanto en ambientes mari\u00f1os coma fluviais, a\u00ednda que non est\u00e1 claro a que porci\u00f3n de ambos pertence o x\u00e9nero. Outros gavialoides como \"Siquisiquesuchus\" e \"Piscogavialis\" s\u00e1bese que viv\u00edan en ambientes costeiros, e \u00e9 probable que os gavialoides de auga doce existentes como \"Gavialis\" se puideron orixinar a partir destas formas da costa. \"Ikanogavialis\" tam\u00e9n conviv\u00eda con moitos outros crocodilianos en Venezuela durante o Mioceno tard\u00edo inclu\u00edndo o caim\u00e1n xigante \"Purussaurus\" e unha especie extinta de \"Melanosuchus\".\n\"Gavialis\"/\"Ikanogavialis papuensis\" era igualmente completamente mari\u00f1o, e atopouse en asociaci\u00f3n con tartarugas mari\u00f1as e sirenios. Representa o crocodilo completamente mari\u00f1o m\u00e1is recente descuberto ata agora."}
{"id": "385983", "revid": "67049", "url": "https://gl.wikipedia.org/wiki?curid=385983", "title": "Contubernio catro de Tom\u00e9 S.", "text": "Contubernio catro de Tom\u00e9 S. \u00e9 unha novela do escritor galego Alfredo Conde, publicada en 1978 pola editorial Castrelos. Na segunda edici\u00f3n realizada por Sotelo Blanco en 1987 leva por t\u00edtulo \"O contubernio\".\nArgumento.\nO libro conta a historia de Tom\u00e9 Salgado, o cura p\u00e1rroco de Lixouriz, unha aldea do concello de Sanuxio, que no outono de 1967 tense que enfrontar ao problema de que o cemiterio da parroquia est\u00e1 cheo. Acorda cos veci\u00f1os a s\u00faa ampliaci\u00f3n pero o Concello, mediante o alcalde, prohibe os enterramentos por non contar cos permisos pertinentes. O problema acrec\u00e9ntase cando chega un cad\u00e1ver e queda \u00e1 espera de enterrar. A partir de ent\u00f3n, os problemas magnif\u00edcanse e deber\u00e1n, cura e veci\u00f1os, ir polo mesmo cami\u00f1o para resolver este e outros problemas."}
{"id": "385986", "revid": "23204", "url": "https://gl.wikipedia.org/wiki?curid=385986", "title": "Borealosuchus", "text": "Borealosuchus (que significa 'crocodilo boreal') \u00e9 un x\u00e9nero extinto de crocodilianos que viviu desde o Cret\u00e1ceo tard\u00edo ao Eoceno en Norteam\u00e9rica. Foi nomeado por Chris Brochu en 1997 para aplicalo a varias especies que foran asignadas inicialmente ao x\u00e9nero \"Leidyosuchus\". As especies asignadas a este x\u00e9nero son:\n\"Borealosuchus\" era un crocodilo de tama\u00f1o medio; \"B. acutidentatus\" chegaba a 2,8\u00a0m de lonxitude e un cranio de 36\u00a0cm.\nClasificaci\u00f3n.\nEspecies.\nActualmente reco\u00f1\u00e9cense seis especies de \"Borealosuchus\". Pola orde en que foron nomeados son: \"B. sternbergii\", \"B. acutidentatus\", \"B. wilsoni\", \"B. formidabilis\", \"B. griffithi\" e \"B. threeensis\". Catro destas especies (\"B. sternbergi\", \"B. acutidentatus\", \"B. wilsoni\" e \"B. formidabilis\") foron nomeadas orixinalmente como especies de \"Leidyosuchus\" e despois cambiadas de x\u00e9nero.\nFiloxenia.\nSegundo Brochu \"et al.\" (2012) a maior\u00eda das an\u00e1lises filoxen\u00e9ticas sit\u00faan \"Borealosuchus\" como un crocodiliano m\u00e1is estreitamente relacionado co clado Brevirostres que ao Gavialoidea; unhas poucas an\u00e1lises, ao contrario, sit\u00faano m\u00e1is pr\u00f3ximo aos gavialoides ou como un eusuquio basal que non pertenza a Crocodylia. Segundo unha an\u00e1lise realizada polo propio Brochu e coautores (2012), as tres hip\u00f3teses son igualmente parsimoniosas.\nO seguinte cladograma de Brochu \"et al.\" (2012) mostra as relaci\u00f3ns filoxen\u00e9ticas das especies \"Borealosuchus\":"}
{"id": "385996", "revid": "55340", "url": "https://gl.wikipedia.org/wiki?curid=385996", "title": "O contubernio", "text": ""}
{"id": "386003", "revid": "98629", "url": "https://gl.wikipedia.org/wiki?curid=386003", "title": "Grupo coroa", "text": " \nEn filoxen\u00e9tica, o grupo coroa dun conxunto de especies consiste nos representantes vivos do conxunto xunto cos seus antepasados ata o seu antepasado com\u00fan m\u00e1is recente e tam\u00e9n os descendentes do antepasado. Forma as\u00ed un clado, un grupo que consiste nunha especie e todos os seus descendentes.\nO concepto foi desenvolvido por Willi Hennig, o formulador da filoxenia sistem\u00e1tica, como un modo de clasificar os organismos vivos en relaci\u00f3n cos seus parentes extintos na s\u00faa obra \"Die Stammesgeschichte der Insekten\",\ne a terminolox\u00eda grupo \"coroa\" e \"tronco\" foi acu\u00f1ada por R. P. S. Jefferies en 1979. A\u00ednda que formulado na d\u00e9cada de 1970, o termo non se utilizou comunmente ata a s\u00faa reintroduci\u00f3n en 2000 por Graham Budd e S\u00f6ren Jensen.\nContidos dun grupo coroa.\nUnha especie non necesariamente ten que ter descendentes vivos para poder inclu\u00edla no grupo coroa. As ramas laterais extintas da \u00e1rbore evolutiva que son descendentes do antepasado com\u00fan m\u00e1is recente dos membros vivos forma tam\u00e9n parte do grupo coroa. Por exemplo, se consideramos as aves coroa (\u00e9 dicir, todas as aves existentes e as do resto da s\u00faa \u00e1rbore xeneal\u00f3xica cara a atr\u00e1s ata o antepasado com\u00fan m\u00e1is recente), as ramas laterais extintas como a do dodo ou o arao xigante son tam\u00e9n descendentes do antepasado com\u00fan m\u00e1is recente de todas as aves vivas, polo que quedan dentro do grupo coroa das aves. Un cladograma moi simplificado das aves pode ser este:\nNeste diagrama, o clado etiquetado como \"Neornithes\" \u00e9 o grupo coroa das aves: incl\u00fae o antepasado com\u00fan m\u00e1is recente de todas as aves e os seus descendentes, vivos ou non. O \"Archaeopteryx\" e outros grupos extintos, a\u00ednda que se consideran que son aves (\u00e9 dicir, membros do clado Aves), non est\u00e1n inclu\u00eddos no grupo coroa, xa que quedan f\u00f3ra do clado Neornithes, porque descenden dun antepasado m\u00e1is antigo.\nUnha definici\u00f3n alternativa non require que exista ning\u00fan membro vivo do grupo coroa, soamente que o grupo resultase dun \"evento de cladox\u00e9nese maior\". A primeira defnici\u00f3n \u00e9 na que se basea este artigo.\nA mi\u00fado, un grupo des\u00edgnase como \"coroa\", para separalo do grupo tal como se define comunmente. Tanto as aves coma os mam\u00edferos son definidos tradicionamente polas s\u00faas caracter\u00edsticas, e conte\u00f1en membros f\u00f3siles que viviron antes dos \u00faltimos antepasados com\u00fans dos grupos vivos ou, como no caso do mam\u00edfero \"Haldanodon\", non descenden dese antepasado a\u00ednda que viviron posteriormente a el. As Aves coroa e os Mam\u00edferos coroa difiren, por tanto, lixeiramente en contido con respecto \u00e1 definici\u00f3n com\u00fan de Aves e Mammalia. Isto causou algunha confusi\u00f3n na literatura.\nOutros grupos baixo o concepto de grupo coroa.\nA idea clad\u00edstica de utilizar estritamente a topolox\u00eda da \u00e1rbore filoxen\u00e9tica para definir os grupos, necesita outras definici\u00f3ns adicionais ademais da de grupo coroa para definir axeitadamente os grupos f\u00f3siles discutidos comunmente como pode ser o caso da variada fauna do Xisto de Burgess (Burgess Shale). As\u00ed, defin\u00edronse un conxunto de palabras e prefixos para describir os varios tipos de ramas da \u00e1rbore filoxen\u00e9tica en relaci\u00f3n cos organismos existentes.\nPangrupo.\nUn pangrupo ou grupo total \u00e9 o grupo coroa e todos os organismos m\u00e1is estreitamente relacionados con el que con calquera outros organismos existentes. Na analox\u00eda dunha \u00e1rbore, \u00e9 o grupo coroa xunto con todas as ramas cara a atr\u00e1s ata o punto de divisi\u00f3n (pero sen inclu\u00edlo) coa rama m\u00e1is pr\u00f3xima que ten membros vivos. As Pan-Aves conte\u00f1en ent\u00f3n as aves vivas e todos os organismos (f\u00f3siles) que est\u00e1n m\u00e1is estreitamente relacionados coas aves que cos crocodilianos (os seus parentes vivos m\u00e1is pr\u00f3ximos). A li\u00f1axe filoxen\u00e9tica que leva cara a atr\u00e1s desde Neornithes ao punto onde estes se separaron da li\u00f1axe dos crocodilos, xunto con todas as ramas laterais, constitut\u00fae as pan-aves. Ademais de aves primitivas que non son do grupo coroa como \"Archaeopteryx\", \"Hesperornis\" e \"Confuciusornis\", o pangrupo aves incluir\u00eda, en consecuencia, todos os dinosuros e pterosauros xunto cun conxunto de animais non crocodilianos como \"Marasuchus\".\nOs Pan-Mammalia constan de todos os mam\u00edferos e os seus antepasados f\u00f3siles cara a atr\u00e1s ata a separaci\u00f3n filoxen\u00e9tica desde os restantes amniotas (os Sauropsida). Pan-Mammalia \u00e9 as\u00ed un nome alternativo a Synapsida.\nGrupo troncal.\nUn grupo troncal (\"stem group\") \u00e9 un grupo parafil\u00e9tico composto por un pangrupo ou grupo total \"menos\" o propio grupo coroa (e, por tanto, exclu\u00edndo todos os membros vivos do pangrupo). Isto deixa os parentes primitivos do grupo coroa, detr\u00e1s na li\u00f1a filoxen\u00e9tica ata o \u00faltimo antepasado com\u00fan do grupo coroa (pero sen inclu\u00edlo) e os seus parentes vivos m\u00e1is pr\u00f3ximos. Ded\u00facese da definici\u00f3n que todos os membros dun grupo troncal est\u00e1n extinguidos. O \"grupo troncal\" \u00e9 un dos conceptos m\u00e1is utilizados e importantes ligados aos grupos coroa, xa que ofrece unha ruta puramene filoxen\u00e9tica para clasificar f\u00f3siles que doutro modo non encaixar\u00edan ben na sistem\u00e1tica baseada en organismos vivos.\nA\u00ednda que se atrib\u00fae a mi\u00fado a Jefferies (1979), Willmann (2003) a orixe do concepto de grupo troncal pode rastrearse ata o sistem\u00e1tico alem\u00e1n Othniel Abel (1914)\n, and it was discussed and diagrammed in English as early as 1933 by A. S. Romer.\nAlternativamente, o termo \"grupo troncal\" utilizase \u00e1s veces nun senso m\u00e1is estrito comprendendo s\u00f3 os membros do taxon tradicional que quedan f\u00f3ra do grupo coroa. Os sin\u00e1psidos do Permiano como \"Dimetrodon\" e \"Anteosaurus\" son mam\u00edferos troncais no senso amplo pero non no estrito.\nExemplos de grupos troncais (en senso amplo).\nAs aves troncais (Pan-Aves) quizais constit\u00faen o exemplo m\u00e1is citado de grupo troncal, xa que a filoxenia deste grupo se co\u00f1ece bastante ben. O seguinte cladograma, baseado en Benton (2005), ilustra o concepto:\nAqu\u00ed o grupo coroa \u00e9 Neornithes, que comprende todas as li\u00f1axes de aves modernas cara a atr\u00e1s ata o \u00faltimo antepasado com\u00fan. Os parentes vivos m\u00e1is pr\u00f3ximos das aves son os crocodilianos. Se seguimos a li\u00f1axe filoxen\u00e9tica que leva \u00e1s Neornithes pola esquerda, a propia li\u00f1a e todas as ramas laterais pertencen \u00e1s aves troncais ata que a li\u00f1axe se fusiona coa dos crocodilianos. Ademais das aves primitivas que non son do grupo coroa como \"Archaeopteryx\", \"Hesperornis\" e \"Confuciusornis\", as aves do grupo troncal incl\u00faen os dinosauros e os pterosauros. O \u00faltimo antepasado com\u00fan de aves e crocodilianos (os primeiros arcosauros do grupo coroa) non eran nin aves nin rocodilianos e non posu\u00edan ningunha das caracter\u00edsticas \u00fanicas de ambos. A medida que o grupo troncal das aves evolucionou, apareceron as caracter\u00edsticas distintivas das aves como as plumas e os \u00f3sos ocos. Finalmente, na base do grupo coroa, estaban presentes todas as caracter\u00edsticas com\u00fans das aves existentes.\nOs mam\u00edferos toncais son aqueles que est\u00e1n na li\u00f1axe que leva aos mam\u00edferos vivos, xunto coas ramas laterais, a partir da diverxencia da li\u00f1axe desde os Sauropsida ao \u00faltimo antepasado com\u00fan dos mam\u00edferos vivos. Este grupo incl\u00fae os sin\u00e1psidos e os mamiferiformes como os morganucodontes e os docodontes; estes \u00faltimos grupos foron tradicional e anatomicamente considerados mam\u00edferos a\u00ednda que quedan f\u00f3ra dos mam\u00edferos do grupo coroa.\nOs tetr\u00e1podos troncais son os animais que pertencen \u00e1 li\u00f1axe que leva aos tetr\u00e1podos desde a s\u00faa diverxencia cos peixes pulmonados, os nosos parentes m\u00e1is pr\u00f3ximos dentro dos peixes. Ademais dunha serie de peixes de aletas lobadas, tam\u00e9n incl\u00faen alg\u00fans dos primeiros labirintodontos. Non hai certeza sobre a posici\u00f3n exacta dos labirintodontos no grupo troncal ou no correspondente grupo coroa, xa que a filoxenia dos primeiros tetr\u00e1opodos non est\u00e1 ben comprendida. Este exemplo mostra que as definici\u00f3ns dos grupos coroa e troncal son de valor limitado cando non hai consenso na fioxenia.\nOs artr\u00f3podos troncais constit\u00faen un grupo que recibiu atenci\u00f3n ao estudar a fauna do Xisto de Burgess (Burgess Shale). Varios dos f\u00f3siles atopados al\u00ed inclu\u00eddos os enigm\u00e1ticos \"Opabinia\" e \"Anomalocaris\" ti\u00f1an algunhas, a\u00ednda que non todas, as caracter\u00edsticas asociadas cos artr\u00f3podos, e son considerados artr\u00f3podos troncais. A distribuci\u00f3n da fauna do Xisto de Burgess en varios grupos troncais permitiu finalmente a clasificaci\u00f3n filoxen\u00e9tica desta enigm\u00e1tica ensamblaxe e tam\u00e9n a identificaci\u00f3n dos onic\u00f3foros como os parentes vivos m\u00e1is pr\u00f3ximos dos artr\u00f3podos.\nOs priap\u00falidos troncais son outra fauna do C\u00e1mbrico temper\u00e1n ao C\u00e1mbrico medio, que aparece desde Chengjiang ao Xisto de Burgess. O x\u00e9nero \"Ottoia\" ten m\u00e1is ou menos a mesma constituci\u00f3n que a dos priap\u00falidos modernos, pero as an\u00e1lises filoxen\u00e9ticas indican que queda f\u00f3ra do grupo coroa, o que os converte en priap\u00falidos troncais.\nGrupo plesion.\no nome \"plesion\" ten unha longa historia en sistem\u00e1tica biol\u00f3xica, e grupo plesion adquiriu varios significados co paso dos anos. Un uso \u00e9 o de \"grupo pr\u00f3ximo\" (plesion significa \"preto de\" en grego), \u00e9 dicir, grupo irm\u00e1n dun determinado taxon, tanto se ese grupo \u00e9 un grupo coroa coma se non. O termo pode significar tam\u00e9n grupo, posiblemente parafil\u00e9tico, definido por trazos primitivos (\u00e9 dicir, con simplesiomorf\u00edas). Xeralmente utl\u00edzase co significado de rama lateral que se separa antes na \u00e1rbore filoxen\u00e9tica que o grupo en cuesti\u00f3n.\nSignificado paleontol\u00f3xico dos grupos troncal e coroa.\nSituar os f\u00f3sles na orde correcta nun grupo troncal permite saber a s\u00faa orde de aparici\u00f3n e a das novas caracter\u00edsticas adquiridas ecol\u00f3xicas e funcionais na evoluci\u00f3n do grupo en cuesti\u00f3n. Os grupos troncais ofrecen unha ruta para integrar datos paleontol\u00f3xicos \u00fanicos no estudo da evoluci\u00f3n dos organismos vivos. Ademais, indican que os f\u00f3siles que se considerou que estaban no seu propio grupo separado porque non presentaban todas as caracter\u00edsticas de diagnostico do clado vivo, poden, non obstante, ser relacionados con el ao situ\u00e1rense no mesmo grupo troncal. Ditos f\u00f3siles foron de especial importancia ao considerar as orixes dos tetr\u00e1podos, mam\u00edferos e todos os animais.\nA aplicaci\u00f3n do concepto de grupo troncal tam\u00e9n influ\u00edu na interpretaci\u00f3n dos organismos do Xisto de Burgess. Alg\u00fans autores coidan que as s\u00faas clasificaci\u00f3ns en grupos troncais de filos existentes, en vez de nos seus propios filos fai que a explosi\u00f3n c\u00e1mbrica se comprenda mellor sen ter que aducir mecanismos evolutivos non usuais; por\u00e9n, a aplicaci\u00f3n do concepto de grupo troncal non mellora en nada as dificultades que sup\u00f3n reconstru\u00edr a filoxen\u00e9tica para os te\u00f3ricos evolutivos que intentan comprender tanto os cambios macroevolutivos coma o car\u00e1cter abrupto da explosi\u00f3n c\u00e1mbrica. Un exceso de \u00e9nfase no concepto de grupo troncal ameaza con atrasar ou escurecer o correcto reco\u00f1ecemento de novos taxons maiores.\nGrupos troncais en sistem\u00e1tica.\nComo propuxoorixinalmente Karl-Ernst Lauterbach, aos grupos troncais deber\u00edan levar o prefixo \"stem\" (tronco), \u00e9 dicir, Stem-Aves, Stem-Arthropoda etc., pero os grupos coroa non levan prefixo. Pero istonon foi universalmene aceptado para rupos co\u00f1ecidos. Non obstante, varios paleont\u00f3logos optaron por aplicar esta nomenclatura."}
{"id": "386006", "revid": "89787", "url": "https://gl.wikipedia.org/wiki?curid=386006", "title": "Mekosuchus", "text": "Mekosuchus \u00e9 un x\u00e9nero de crocodilos de Australasia extinguidos pertencente \u00e1 subfamilia Mekosuchinae. Crese que se extinguiu por causa da chegada do ser humano \u00e1s illas Sur do Pac\u00edfico onde viv\u00edan. As especies deste x\u00e9nero eran de pequeno tama\u00f1o, de 2\u00a0m de lonxitude m\u00e1xima, e de vida terrestre, polo que era o \u00faltimo grupo supervivente de crocodilos completamente terrestres, deixando s\u00f3 como especies vivas de vida parecida ao crocodilo cubano e as especies ananas de \"Osteolaemus\" e \"Paleosuchus\".\nOutros f\u00f3siles de mekosuquinos relacionados son os \"Trilophosuchus\", do Miocerno de Australia (o mekosuquino m\u00e1is antigo co\u00f1ecido \u00e9 o x\u00e9nero do Eoceno \"Kambara\"), mentres que \"Quinkana\" sobreviviu ata a chegada dos humanos. \"Mekosuchus\" sobreviviu ata o Holoceno, e os seus subf\u00f3siles foron encontrados en Nova Caledonia e Vanuatu.\nEspecies.\nReco\u00f1\u00e9cense actualmente catro especies de \"Mekosuchus\". A primeira que se descubriu (e a m\u00e1is recente) \u00e9 a especie tipo \"M. inexpectatus\" do Holoceno de Nova Caledonia, que se extinguiu nalg\u00fan momento dos \u00faltimos 4\u00a0000 anos coa chegada do ser humano aos seus h\u00e1bitats. Os solos pobres de Nova Caledonia restrinxen a presenza de grandes presas que vivan no chan, polo que \"Mekosuchus\" ti\u00f1a uns dentes traseiros especializados en romper cunchas de moluscos.\nOutras especies de Holoceno co\u00f1ecidas son:"}
{"id": "386007", "revid": "1576", "url": "https://gl.wikipedia.org/wiki?curid=386007", "title": "Festival do Mundo Celta de Ortigueira", "text": ""}
{"id": "386015", "revid": "135387", "url": "https://gl.wikipedia.org/wiki?curid=386015", "title": "CG-4.1", "text": "A CG-4.1 ou Corredor do Morrazo \u00e9 unha v\u00eda de alta capacidade dependente da Xunta de Galicia. Vertebra a cara sur da pen\u00ednsula do Morrazo desde a AP-9 at\u00e9 a s\u00faa conexi\u00f3n coa PO-315 mediante unha prolongaci\u00f3n denominada VG-4.6. Desde 2016 est\u00e1n a se acometer obras de desdobramento para converter esta infraestrutura nunha autoestrada.\nHistoria e caracter\u00edsticas.\nO Corredor do Morrazo foi posto en servizo en decembro de 2005 e a s\u00faa apertura serviu para mellorar a comunicaci\u00f3n dos concellos da comarca que daban \u00e1 R\u00eda de Vigo, que at\u00e9 ent\u00f3n s\u00f3 dispu\u00f1an dunha saturada PO-551.\nAs obras comezadas en 2016 para o seu desdobramento te\u00f1en ocasionado o corte desta v\u00eda, obrigando aos veh\u00edculos a volver usar temporalmente a vella PO-551.\nAsemade, o feito de que se proxectara este corredor no lugar onde se encontra o castro de Montealegre, obrigou a unha correcci\u00f3n no proxecto de desdobramento, dado que a a largura da nova plataforma afectar\u00eda de xeito irrevers\u00edbel ao xacemento arqueol\u00f3xico. Estes traballos para salvar o castro provocar\u00e1n un novo peche, estimado en sete meses, desta v\u00eda de alta capacidade unha vez remate a temporada estival.\nUnha vez rematen as obras, a nova autoestrada pasar\u00e1 a ser denominada como AG-46. Desde 2007 tam\u00e9n se baralla a posibilidade de unir este corredor co que circunvala o centro urbano de Mar\u00edn."}
{"id": "386022", "revid": "1410", "url": "https://gl.wikipedia.org/wiki?curid=386022", "title": "Emirato", "text": "Un emirato (\u00e1rabe: \u0625\u0645\u0627\u0631\u0629 \"im\u0101ra\", plural: \u0625\u0645\u0627\u0631\u0627\u062a \"im\u0101r\u0101t\") \u00e9 un territorio pol\u00edtico baixo a administraci\u00f3n dun emir, sendo un tipo de monarqu\u00eda caracter\u00edstica de Oriente Medio e o Mundo \u00c1rabe. En \u00e1rabe, o termo pode ser xeneralizado a unha provincia ou pa\u00eds que \u00e9 administrado por un membro da clase dominante.\nDesde un punto de vista hist\u00f3rico, un emirato \u00e9 unha unidade pol\u00edtico-relixiosa menor que un califato, sendo a Pen\u00ednsula Ib\u00e9rica o primeiro territorio onde un emirato se converteu, autoproclam\u00e1ndose, nun califato.\nAlg\u00fans equivalentes do termo poden ser os principados no mundo occidental e os beilicatos do antigo Imperio Otom\u00e1n.\nLista de emiratos.\nEmiratos actuais.\nNa actualidade, existen varias unidades pol\u00edticas correspondentes a emiratos na pen\u00ednsula ar\u00e1biga. Destes, dous son estados independentes e sete forman unha confederaci\u00f3n de emiratos, os Emiratos \u00c1rabes Unidos."}
{"id": "386041", "revid": "23204", "url": "https://gl.wikipedia.org/wiki?curid=386041", "title": "Bruno Sperani", "text": "Vicenza Beatrice Speraz, co\u00f1ecida literariamente como Bruno Sperani, nada en Dalmacia en 1843 e finada o 4 de decembro de 1923, foi unha escritora italiana.\nEn galego est\u00e1 traducida a s\u00faa novela \"La fabbrica\" co t\u00edtulo de \"A obra\".\nTraxectoria.\nViviu en Mil\u00e1n dende 1876, cidade que tomou para algunha das s\u00faas obras como exemplo de mundo obreiro e socialista. Foi precisamente ese ano o da publicaci\u00f3n do seu primeiro relato, \"Cesare\". A s\u00faa primeira novela sair\u00e1 3 anos m\u00e1is tarde, en 1879."}
{"id": "386045", "revid": "5863", "url": "https://gl.wikipedia.org/wiki?curid=386045", "title": "Vicenza Beatrice Speraz", "text": ""}
{"id": "386046", "revid": "5863", "url": "https://gl.wikipedia.org/wiki?curid=386046", "title": "Beatrice Speraz", "text": ""}
{"id": "386049", "revid": "27155", "url": "https://gl.wikipedia.org/wiki?curid=386049", "title": "Grupo troncal", "text": ""}
{"id": "386056", "revid": "98629", "url": "https://gl.wikipedia.org/wiki?curid=386056", "title": "Oles Berdnyk", "text": "Olexandr (Oles) Berdnik, nado en Vavilov o 27 de novembro de 1926 e finado en Hrebeni o 18 de marzo de 2003, foi un activista social e escritor de ciencia ficci\u00f3n e fantas\u00eda ucra\u00edno, un dos membros fundadores do Grupo Ucra\u00edno de Helsinqui .\nTraxectoria.\nPrimeiros anos.\nNaceu nunha aldea do distrito de Snihurivka nunha familia campesi\u00f1a, ao rexistralo o encargado p\u00faxolle o ano errado, 1927, e iso evitou que o enviasen a Alema\u00f1a durante a ocupaci\u00f3n. Entre 1943 e 1945, durante a segunda guerra mundial loitou co ex\u00e9rcito sovi\u00e9tico e resultou ferido. Desmobilizado en 1946 continuou os seus estudos de secundaria 1946\u20131949e logo estudou dramaturxia na escola do Teatro Ivo Frank en K\u00ediv.\nEn 1949 durante a campa\u00f1a contra o cosmopolitismo nunha asemblea no teatro amosouse cr\u00edtico coa direcci\u00f3n do teatro e as autoridades detiv\u00e9rono acusado de traiz\u00f3n. Sentenciado a dez anos de c\u00e1rcere en 1950, cumpriu parte da s\u00faa pena en Komi e Casaquist\u00e1n. En 1953 intentou escapar e conden\u00e1rono a dez anos m\u00e1is. Sa\u00edu en 1955 por \"arrepentimento\". Volveu a Ucra\u00edna, e comezou a escribir, ingresou na Uni\u00f3n de Escritores de Ucra\u00edna en 1957 e converteuse nun escritor popular de ciencia ficci\u00f3n, publicando numerosas novelas, novelas curtas e libros de relatos ata 1972, tam\u00e9n foi coguionista do filme de ciencia ficci\u00f3n \"Mechte navstrechu\" (1957).\nDisidencia.\nEn abril de 1972 nun rexistro no apartamento de Mykola Rudenko, onde viv\u00eda Oles Berdnyk, o KGB incautou unha copia de \"\u0406\u043d\u0442\u0435\u0440\u043d\u0430\u0446\u0456\u043e\u043d\u0430\u043b\u0456\u0437\u043c \u0447\u0438 \u0440\u0443\u0441\u0438\u0444\u0456\u043a\u0430\u0446\u0456\u044f? \", obra do disidente Ivan Dziuba, e d\u00faas m\u00e1quinas de escribir. O 28 de abril Oles Berdnik principiou unha unha folga de fame, que durar\u00eda 16 d\u00edas, esixindo a volta do incautado. Logrou manter unha xuntanza co primeiro secretario do Comit\u00e9 Central do Partido Comunista de Ucra\u00edna P. Shelest, quen lle pediu desculpas, pero dixo que o partido non pod\u00eda interferir nas actividades do KGB. O 14 de maio de 1972 devolv\u00e9ronlle a m\u00e1quina de escribir, mais Berdnik non puido volver publicar. A partir de 1974 Oles Berdnik pediu permiso para deixar a URSS. En agosto de 1976 retir\u00e1ronse as s\u00faas obras das bibliotecas e librer\u00edas ao tempo que o expulsaban da Uni\u00f3n de Escritores.\nNo outono de 1976 Berdnik xunto con Mykola Rudenko, Oksana Mieszko Levko Lukyanenko creou o Grupo Ucra\u00edno de Helsinqui, para monitorizar o cumprimento polo goberno sovi\u00e9tico dos Acordos de Helsinqui sobre dereitos humanos. Entre finais de 1976 e a s\u00faa detenci\u00f3n o 6 de marzo de 1979 escribiu ou participou na sinatura de ducias de cartas e informes para evitar a detenci\u00f3n de activistas dos dereitos humanos. Tras a s\u00faa detenci\u00f3n por \"axitaci\u00f3n e propaganda antisovi\u00e9tica\" comezou unha folga de fame. O 21 de decembro de 1979 a xustiza condenouno a 6 anos de prisi\u00f3n nun campo de traballo e 3 anos de exilio.O 16 de maio de 1980 ingresou no campamento VS-389/36, localizado na rexi\u00f3n de Perm. O 14 de marzo de 1984 un decreto indultouno e o 17 de maio de 1984 no xornal \u00ab\u041b\u0456\u0442\u0435\u0440\u0430\u0442\u0443\u0440\u043d\u0430 \u0423\u043a\u0440\u0430\u0457\u043d\u0430\u00bb apareceu un artigo no que Berdnik indicaba estar arrependito, afirmaba que o grupo de Helsinqui fora unha creaci\u00f3n da CIA e denunciaba os seus antigos colaboradores.\nActividades sociais.\nEn 1987 Berdnik fundou a organizaci\u00f3n p\u00fablica Zorianii klyuch, para a preservaci\u00f3n dos valores espirituais dos pobos. Foi director dende o 16 de decembro de 1989 da asociaci\u00f3n humanista Rep\u00fablica Espiritual Ucra\u00edna."}
{"id": "386065", "revid": "1131", "url": "https://gl.wikipedia.org/wiki?curid=386065", "title": "VG-1.4", "text": "A VG-1.4 ou V\u00eda de Alta Capacidade Cee - Sardi\u00f1eiro, tam\u00e9n co\u00f1ecida como Variante de Sardi\u00f1eiro, \u00e9 unha infraestrutura de dominio p\u00fablico dependente da Xunta de Galicia. Conecta o concello de Fisterra coa AC-552 evitando o paso polos cascos urbanos de Cee e Corcubi\u00f3n.\nHistoria e caracter\u00edsticas.\nAs obras empezaron en decembro de 2008 e foi finalmente posta en servizo o 28 de novembro de 2011. A VG-1.4 forma parte -orixinariamente- dun corredor de alta capacidade pensado para unir, canda a AG-55 e a VG-1.5, as localidades de Carballo e Fisterra."}
{"id": "386072", "revid": "56817", "url": "https://gl.wikipedia.org/wiki?curid=386072", "title": "Illas ABC, Alasca", "text": "As illas ABC \u00e9 o nome coloquial para as illas de Alasca de Almirantado, Baranof, e Chichagof na parte norte do arquip\u00e9lago Alexander, todas son parte do Bosque nacional de Tongass. As illas son co\u00f1ecidas pola s\u00faa natureza silvestre, inclu\u00edndo unha densa poboaci\u00f3n de osos pardos.\nA maior parte da superficie das illas est\u00e1 protexida polo goberno federal. A cidade de Sitka ten o seu centro urbano na costa oeste da illa de Baranof. F\u00f3ra de Sitka, nas illas soamente hai unha industria e presenza humanas m\u00ednimas, a pesar do feito de que o Almirantado (7\u00aa), Baranof (10\u00aa) e Chichagof (5\u00aa) est\u00e1n entre as illas m\u00e1is grandes dos Estados Unidos."}
{"id": "386086", "revid": "1131", "url": "https://gl.wikipedia.org/wiki?curid=386086", "title": "A Valboa", "text": ""}
{"id": "386091", "revid": "89787", "url": "https://gl.wikipedia.org/wiki?curid=386091", "title": "Johann Weyer", "text": "Johann Weyer (tam\u00e9n co\u00f1ecido como Johannes Weier e Johann Wier; en espa\u00f1ol: Juan Wiero; en lat\u00edn: Ioannes Wierus ou Piscinarius), nado entre o 24 de febreiro de 1515 ou 24 de febreiro de 1516 en Grave, cidade do ducado de Brabante nos Pa\u00edses Baixos dos Habsburgo, e finado o 24 de febreiro de 1588, en Tecklenburg, Alema\u00f1a, foi un m\u00e9dico, ocultista e demon\u00f3logo holand\u00e9s.\nFoi disc\u00edpulo e seguidor de Heinrich Cornelio Agrippa, con quen estivo en 1527 en Antuerpen. Cando este foi obrigado a abandona-la cidade, entre 1531-1532,Weyer abandonouna tam\u00e9n dirix\u00edndose a Bonn. Posteriormente, estudou medicina en Par\u00eds e Orle\u00e1ns.\nFoi un dos primeiros en escribir e publicar contra a persecuci\u00f3n das bruxas. O seu traballo m\u00e1is influente foi \"De Praestigiis Daemonu et Incantationibus\" C.a. \"Venificiis\" (Sobre as ilusi\u00f3ns dos demos e de feitizos e velenos) editado en 1563. O seu traballo incl\u00fae \"Pseudomonarchia daemonum\" (O falso reino dos demos), un ap\u00e9ndice a \"De Praestigiis Daemonum\", editado en 1577.\nEscribiu en franc\u00e9s un libro editado en Par\u00eds en 1579, no que recoll\u00eda t\u00f3dalas opini\u00f3ns contrarias \u00e1 realidade dos actos atribu\u00eddos \u00e1s bruxas, e mesmo aos demos. Segundo Julio Caro Baroja, Weyer \"nega que o mesmo Demo po\u00f1a o seu poder ao servizo destas [as supostas bruxas] e que, por tanto, se verifiquen realmente os seus prop\u00f3sitos e que te\u00f1a lugar o pacto de mutuo acordo. O Demo o \u00fanico que fai \u00e9 enganalas, apoder\u00e1ndose do seu esp\u00edrito. Agora ben, compr\u00e9ndese que para isto escolla \u00e1 xente m\u00e1is propicia, ou sexa os d\u00e9biles, melanc\u00f3licos, ignorantes, maliciosos, etc. E como estes abundan m\u00e1is entre as mulleres que entre os homes, \u00e9 natural tam\u00e9n que entre elas haxa m\u00e1is captadas\"."}
{"id": "386094", "revid": "89787", "url": "https://gl.wikipedia.org/wiki?curid=386094", "title": "P versus NP", "text": "O problema P versus NP \u00e9 un dos principais problemas sen resolver na teor\u00eda da computaci\u00f3n. Informalmente, a cuesti\u00f3n \u00e9 se todo problema cunha soluci\u00f3n que pode ser verificada rapidamente por un computador, tam\u00e9n pode ser resolta rapidamente por un computador.\nAs primeiras noci\u00f3ns do problema foron discutidas na d\u00e9cada de 1950 en cartas de John Forbes Nash, Jr. \u00e1 National Security Agency, e de Kurt G\u00f6del a John von Neumann. O enunciado preciso foi introducido en 1971 por Stephen Cook no seu artigo \"The complexity of theorem proving procedures\", e est\u00e1 considerado como o problema aberto m\u00e1is importante neste eido. \u00c9 ademais un dos problemas do milenio, seleccionados polo Clay Mathematics Institute, que ofrece un premio dun mill\u00f3n de d\u00f3lares \u00e1 primeira soluci\u00f3n correcta.\nO termo informal \u201crapidamente\u201d ref\u00edrese \u00e1 existencia dun algoritmo que resolva a tarefa nun tempo polin\u00f3mico, \u00e9 dicir, nun tempo que var\u00eda de forma polin\u00f3mica en funci\u00f3n do tama\u00f1o da entrada do algoritmo (oposto, por exemplo, ao tempo exponencial). A clase xeral de cuesti\u00f3ns para as que un algoritmo ofrece unha resposta nun tempo polin\u00f3mico denom\u00ednase \"clase P\" ou simplemente \"P\". Para algunhas cuesti\u00f3ns, non se co\u00f1ece xeito de atopar a resposta rapidamente, mais se se proporciona informaci\u00f3n sobre cal \u00e9 esa resposta \u00e9 posible verificala rapidamente. Esta clase de problemas para os que a soluci\u00f3n pode \"verificarse\" en tempo polin\u00f3mico denom\u00ednase NP, que se refire a \"tempo polin\u00f3mico non determinista\".\nConsid\u00e9rese o problema da suma de subconxuntos, exemplo dun problema que \u00e9 f\u00e1cil de verificar pero cunha resposta dif\u00edcil de calcular. Dado un conxunto de enteiros, existe alg\u00fan subconxunto non baleiro que sume 0? A resposta \u201csi, porque o conxunto suma cero\u201d pode ser verificada rapidamente con tres sumas. Non se co\u00f1ece ning\u00fan algoritmo que atope este subconxunto en tempo polin\u00f3mico (si o hai en tempo exponencial, que consiste en 2\"n\"-n-1 intentos), pero o algoritmo existe se P\u00a0=\u00a0NP; xa que logo este problema est\u00e1 en NP (rapidamente verificable) mais non necesariamente en P (rapidamente resoluble).\nUnha resposta P\u00a0=\u00a0NP determinar\u00eda que os problemas que poden ser verificados en tempo polin\u00f3mico, poden tam\u00e9n ser resoltos en tempo polin\u00f3mico. Pola contra, P\u00a0\u2260\u00a0NP, implicar\u00eda que hai problemas en NP (como os problemas NP-completos) que son m\u00e1is complexos de calcular que de verificar: non poder\u00edan resolverse en tempo polin\u00f3mico, mais a resposta poder\u00eda verificarse en tempo polin\u00f3mico.\n\u00c1 parte de ser un importante problema en teor\u00eda da computaci\u00f3n, unha proba en calquera sentido ter\u00eda importantes implicaci\u00f3ns en matem\u00e1ticas, criptograf\u00eda, busca de algoritmos, intelixencia artificial, teor\u00eda de xogos, procesos multimedia, filosof\u00eda ou econom\u00eda.\nHistoria.\nA\u00ednda que o problema P versus NP foi definido formalmente en 1971, houbo cuesti\u00f3ns previas que inclu\u00edan o problema, a dificultade de probalo e as consecuencias potenciais. En 1955 o matem\u00e1tico John Nash escribiu unha carta \u00e1 NSA na que especulaba que descifrar un c\u00f3digo suficientemente complexo requirir\u00eda un tempo exponencial en funci\u00f3n da lonxitude da clave. Se se probase (e Nash era esc\u00e9ptico) implicar\u00eda o que hoxe se chamar\u00eda P\u00a0\u2260\u00a0NP, xa que unha clave proposta pode ser facilmente verificada en tempo polinomial. Outra menci\u00f3n ao problema subxacente aparece nunha carta de 1956 de Kurt G\u00f6del a John von Neumann. G\u00f6del preguntaba se un teorema (que agora se sabe que \u00e9 co-NP-completo) pod\u00eda ser resolto en tempo cuadr\u00e1tico ou tempo linear, e sinalaba unha das consecuencias m\u00e1is importantes nese caso, que ser\u00eda o descubrimento de que as demostraci\u00f3ns matem\u00e1ticas pod\u00edan ser automatizadas.\nContexto.\nA relaci\u00f3n entre as clases de complexidade P e NP est\u00fadase na teor\u00eda da complexidade computacional, parte da teor\u00eda da computaci\u00f3n que traballa cos recursos que se requiren durante o c\u00e1lculo para resolver un problema dado. Os recursos m\u00e1is com\u00fans son o tempo (cantos pasos se precisan para resolver un problema?) e o espazo (canta memoria se precisa para resolver un problema?).\nNesta an\u00e1lise, requ\u00edrese un modelo de computador para o que se vai analizar o tempo. Adoita considerarse que estes modelos son deterministas (dado o estado actual do computador e algunha entrada, s\u00f3 \u00e9 posible que o computador realice unha acci\u00f3n) e secuenciais (realiza acci\u00f3ns unha despois doutra).\nNesta teor\u00eda, a clase P consiste en todos aqueles \"problemas de decisi\u00f3n\" que poden resolverse nunha m\u00e1quina determinista secuencial nunha cantidade de tempo que \u00e9 polin\u00f3mica en funci\u00f3n do tama\u00f1o da entrada; a clase NP consiste en todos os problemas de decisi\u00f3n con soluci\u00f3ns positivas que poden ser verificadas en tempo polin\u00f3mico dada a informaci\u00f3n correcta, ou equivalentemente, con soluci\u00f3ns que poden ser atopadas en tempo polin\u00f3mico nunha m\u00e1quina non determinista. Claramente, P \u2286 NP. A maior pregunta aberta na ciencia computacional te\u00f3rica ref\u00edrese \u00e1 relaci\u00f3n entre estas d\u00faas clases:\nNunha enquisa realizada en 2002 entre 100 estudosos, 61 cr\u00edan que a resposta \u00e9 non, 9 que \u00e9 si e 22 estaban indecisos; 8 cr\u00edan que a cuesti\u00f3n pode ser independente dos axiomas aceptados na actualidade e polo tanto imposible de probar en calquera sentido.\nEn 2012, 10 anos despois, repetiuse a mesma enquisa preguntando a 151 investigadores: 126 (83%) cr\u00edan que a resposta \u00e9 non, 12 (9%) cr\u00edan que a resposta \u00e9 si, 5 (3%) cr\u00edan que a cuesti\u00f3n \u00e9 independente dos axiomas aceptados na actualidade e 8 (5%) dixeron que non sab\u00edan, non lles importaba ou non quer\u00edan que a resposta fose si ou que o problema fose resolto.\nSoluci\u00f3ns supostas.\nA pesar de que o problema P versus NP est\u00e1 xeralmente aceptado como sen resolver, moitos investigadores afeccionados ou profesionais reclaman ter soluci\u00f3ns. Gerhard J. Woeginger ten unha listaxe, que en 2016 conti\u00f1a 62 supostas probas de P = NP e 50 de P\u00a0\u2260\u00a0NP. En agosto de 2010 unha proba de P \u2260 NP, de Vinay Deolalikar, investigador en HP Labs, recibiu atenci\u00f3n en internet e na prensa, tras ser descrita como \"[parece] ser un intento relativamente serio\" de dos especialistas destacados. A demostraci\u00f3n foi revisada por estudosos, e Neil Immerman, experto na \u00e1rea, sinalou dous erros posiblemente fatais na demostraci\u00f3n.\nEn setembro de 2010, informouse que Deolalikar estaba a traballar nunha expansi\u00f3n detallada do seu intento de demostraci\u00f3n. Non obstante, as opini\u00f3ns expresadas por varios importantes cient\u00edficos computacionais te\u00f3ricos indican que a demostraci\u00f3n nin \u00e9 correcta nin \u00e9 un avance significativo para entender o problema. Esta valoraci\u00f3n deu lugar a un artigo en \"The New Yorker\" en maio de 2013 que consideraba o intento \"completamente desacreditado\"."}
{"id": "386095", "revid": "47401", "url": "https://gl.wikipedia.org/wiki?curid=386095", "title": "Clases de complexidade P e NP", "text": ""}
{"id": "386098", "revid": "5132", "url": "https://gl.wikipedia.org/wiki?curid=386098", "title": "Uni\u00f3n Financiera Oviedo", "text": ""}
{"id": "386099", "revid": "1131", "url": "https://gl.wikipedia.org/wiki?curid=386099", "title": "Gaelic Games Europe", "text": "O Gaelic Games Europe ou GGE \u00e9 o ente regulador do hurling, f\u00fatbol ga\u00e9lico, camogie e peil na Europa Continental. Est\u00e1 afiliada a Gaelic Athletic Association. Est\u00e1 dividida en 5 rexi\u00f3ns que son Benelux, Sur/Leste, Francia, Iberia e Nordica.\nTorneos.\nE a encargada de organizar e xestionar o campionato Pan Europeo, a Liga de Campi\u00f3ns, Campionato Benelux, Campionato Sur/Leste, Campionato Ib\u00e9rico e Campionato N\u00f3rdico."}
{"id": "386100", "revid": "98629", "url": "https://gl.wikipedia.org/wiki?curid=386100", "title": "Johan L\u00f6fberg", "text": "Johan Jerker L\u00f6fberg, nado o 8 de xullo de 1995 en S:t Nikolai, G\u00f6teborg, \u00e9 un xogador profesional internacional de baloncesto sueco. Actualmente xoga para o Denain Voltaire Basket da LNB Pro B francesa. Cunha altura de 1,99 metros xoga na posici\u00f3n de ala.\nTraxectoria.\nNado en Sankt Nikolai, Suecia, L\u00f6fberg militou nas categor\u00edas inferiores do KFUM G\u00f6teborg sueco e do Montepaschi Siena italiano. Tras acabar a s\u00faa etapa xuvenil, regresa ao seu pa\u00eds natal paraformar parte do Eco \u00d6rebro, onde disputou 30 partidos de liga sueca da temporada 2014-15 cunha media de 11,2 puntos, 1,9 rebotes, 1,5 asistencias e 0,7 robos de bal\u00f3n por partido, sendo as s\u00faas porcentaxes de lanzamento o 44,9% en tiros de campo (inclu\u00edndo un 38,7% en triplas) e o 77,2% en tiros libres.\nTras acabar a temporada regresa a Italia, asinando por tres temporadas co Dolomiti Energia Trento da Serie A por tres temporadas, sendo unha clara aposta de futuro do cadro transalpino. A s\u00faa participaci\u00f3n co conxunto da capital do Trentino na s\u00faa primeira campa\u00f1a foi pouco m\u00e1is que testemu\u00f1al, actuando en 5 partidos da Serie A e en 12 encontros da Eurocup. Neses 17 partidos xogados, L\u00f6fberg fixo unha medias de 4,3 minutos e 2,1 puntos por choque.\nNa seguinte temporada \u00e9 cedido ao Uni\u00f3n Financiera Oviedo da LEB na procura de minutos. No equipo asturiano xoga 33 partidos de liga regular, onde fai unha media de 12 puntos, 3,5 rebotes por partido e 1,2 asistencias por partido; 8 partidos de playoff, onde fai 8 puntos e 3,3 rebotes por encontro; m\u00e1is a final da Copa Princesa, onde contrib\u00fae \u00e1 vitoria do seu equipo con 18 puntos e unha asistencia. Tras acabar a temporada rescinde o seu contrato co Dolomiti Energia Trento para asinar co Club Baloncesto Breog\u00e1n.\nO 27 de xullo de 2021, anunciouse a s\u00faa fichaxe polo Club B\u00e1squet Coru\u00f1a da Liga LEB Ouro.\nInternacional.\nL\u00f6fberg \u00e9 internacional coa selecci\u00f3n absoluta sueca. Destaca a s\u00faa contribuaci\u00f3n no Europeo U20 B, onde fixo unhas medias de 15,4 puntos e 5,8 rebotes en 8 partidos, axudando ao seu equipo a acadar a segunda posici\u00f3n final e o consiguinte ascenso \u00e1 Divisi\u00f3n A."}
{"id": "386101", "revid": "58896", "url": "https://gl.wikipedia.org/wiki?curid=386101", "title": "GGE", "text": ""}
{"id": "386103", "revid": "22570", "url": "https://gl.wikipedia.org/wiki?curid=386103", "title": "Liga Galega de F\u00fatbol Ga\u00e9lico 2017/18", "text": "A Liga Galega de F\u00fatbol Ga\u00e9lico 2017/18 \u00e9 a quinta edici\u00f3n da Liga Galega de F\u00fatbol Ga\u00e9lico, organizada pola Real Federaci\u00f3n Galega de F\u00fatbol e a Asociaci\u00f3n Galega de F\u00fatbol Ga\u00e9lico. Na categor\u00eda masculina participan once equipos logo de que o Mecos e o Pontevedra tivesen que renunciar a competici\u00f3n a \u00faltima hora por falta de fichas. Na categor\u00eda feminina participan oito equipos logo das baixas de Mecas e Br\u00e1ithreachas.\nA liga masculina consta dunha primeira volta onde os once equipos se efrontan entre si e unha segunda onde se divide a liga en dous grupos A e B, os primeiros pelexan polo t\u00edtulo de liga e os segundos pola copa \"Shield\". A liga feminina disputase a d\u00faas voltas no formato tradicional."}
{"id": "386128", "revid": "22570", "url": "https://gl.wikipedia.org/wiki?curid=386128", "title": "D\u00e9cada de -1890", "text": ""}
{"id": "386157", "revid": "89787", "url": "https://gl.wikipedia.org/wiki?curid=386157", "title": "Proceso uncinado da costela", "text": "Os procesos uncinados das costelas son extensi\u00f3ns de \u00f3so que se proxectan en direcci\u00f3n caudal desde o segmento vertical de cada costela. Uncinado en lat\u00edn significa 'ganchudo'. Enc\u00f3ntranse en aves (excepto os Anhimidae), r\u00e9ptiles e nos primeiros anfibios (\"Ichthyostega\").\nEstes procesos poden servir como punto de uni\u00f3n dos m\u00fasculos escapulares, e axudan a reforzar o solapamento da caixa tor\u00e1cica coas costelas que est\u00e1n detr\u00e1s deles. Tam\u00e9n te\u00f1en un papel na respiraci\u00f3n ao incrementaren a efectividade dos m\u00fasculos implicados na inspiraci\u00f3n como os m\u00fasculos apendicocostais. Os procesos son curtos nas aves corredoras e longos nas especies mergulladoras e son de lonxitude intermedia en aves non especialistas. As aves da familia Anhimidae son as \u00fanicas que carecen destes procesos. The process has also been noted in some Enantiornithines. A\u00ednda que os procesos \u00f3seos uncinados son exclusivos das aves, existen tam\u00e9n procesos unicnados cartilaxinosos en crocodilos. Os procesos uncinados tam\u00e9n se encontraron en f\u00f3siles como \"Sphenodon\", \"Caudipteryx\", ovirrapt\u00f3ridos, \"Confuciusornis\" e \"Chaoyangia\", a\u00ednda que \"Archaeopteryx\" carec\u00eda deles."}
{"id": "386173", "revid": "89787", "url": "https://gl.wikipedia.org/wiki?curid=386173", "title": "Hylaeochampsa", "text": "Hylaeochampsa \u00e9 un x\u00e9nero extinto de crocodilomorfos eusuquios. S\u00f3 se co\u00f1ece por un cranio parcial atopado en rochas de idade barremiana do Cret\u00e1ceo inferior da Formaci\u00f3n Vectis (Grupo Wealden) da illa de Wight. Este cranio, denominado BMNH R 177, curto e ancho, cun padal de tipo eusuquio, inf\u00edrese que ti\u00f1a dentes grandes na parte posterior que estaban adaptados a esmagar e crebar. \"Hylaochampsa\" foi descrito por Richard Owen en 1874, e a especie tipo denominouse H. vectiana. Pode ser do mesmo x\u00e9nero que o f\u00f3sil lixeiramente m\u00e1is antigo \"Heterosuchus\", que se cre ti\u00f1a un similar grao evolutivo, pero non hai material solapado, xa que de \"Heterosuchus\" s\u00f3 se co\u00f1ecen unhas v\u00e9rtebras. Se os dous resultasen ser sin\u00f3nimos, \"Hylaeochampsa\" ter\u00eda prioridade porque \u00e9 o nome m\u00e1is antigo. \"Hylaeochampsa\" \u00e9 o x\u00e9nero tipo da familia Hylaeochampsidae, que tam\u00e9n incl\u00fae o x\u00e9nero \"Iharkutosuchus\" do Cret\u00e1ceo tard\u00edo de Hungr\u00eda. James Clark e Mark Norell situ\u00e1rono como un grupo irm\u00e1n de Crocodylia. \"Hylaeochampsa\" \u00e9 actualmente o eusuquio m\u00e1is antigo co\u00f1ecido."}
{"id": "386177", "revid": "27155", "url": "https://gl.wikipedia.org/wiki?curid=386177", "title": "Hylaeochampsa vectiana", "text": ""}
{"id": "386178", "revid": "23204", "url": "https://gl.wikipedia.org/wiki?curid=386178", "title": "Gl\u00e1ndula do sal", "text": "A gl\u00e1ndula do sal (ou de sal) ou gl\u00e1ndula excretora de sal \u00e9 un \u00f3rgano para excretar o exceso de sales que te\u00f1en alg\u00fans animais. Enc\u00f3ntrase en elasmobranquios (tibur\u00f3ns e raias), aves mari\u00f1as, e alg\u00fans r\u00e9ptiles. As gl\u00e1ndulas dos tibur\u00f3ns enc\u00f3ntranse no seu recto, as das aves e r\u00e9ptiles na cabeza na \u00e1rea dos ollos, fosas nasais ou boca. Estas gl\u00e1ndulas te\u00f1en forma lobada e conte\u00f1en moitos t\u00fabulos secretores que radian cara a f\u00f3ra desde a canle excretora do seu centro. Os t\u00fabulos secretores est\u00e1n tapizados por unha soa capa de c\u00e9lulas epiteliais. O di\u00e1metro e lonxitude destas gl\u00e1ndulas var\u00eda dependendo da inxesti\u00f3n de sal que faga a especie.\nAs gl\u00e1ndulas do sal mante\u00f1en o equilibrio salino e perm\u00edtenlles a alg\u00fans vertebrados beber auga de mar. O transporte activo ten lugar por medio dunha bomba de sodio-potasio, que se encontra na membrana basolateral das c\u00e9lulas da g\u00e1ndula, e o traslado o sal desde o sangue \u00e1 gl\u00e1ndula onde despois se excreta como unha soluci\u00f3n concentrada.\nEn aves.\nAs gl\u00e1ndulas do sal das aves te\u00f1en dous condutos principais, medial e lateral. Estas gl\u00e1ndulas excretan cloruro de sodio hipert\u00f3nico (con poucos i\u00f3ns doutro tipo) polo est\u00edmulo de osmorreceptores centrais e perif\u00e9ricos e receptores de volume. As gl\u00e1ndulas do sal act\u00edvanse cando se incrementa a osmolaridade do sangue, estimulando o procesamento da informaci\u00f3n hipotal\u00e1mica, enviando sinais a trav\u00e9s dun nervio parasimp\u00e1tico e activando a vasodilataci\u00f3n, a liberaci\u00f3n de hormonas (acetilcolina e p\u00e9ptido intestinal vasoactivo). A acetilcolina \u00fanese ao receptor na membrana basolateral das gl\u00e1ndulas. Este \u00e1 s\u00faa vez activa a liberaci\u00f3n de calcio nas c\u00e9lulas epiteliais, a apertura de canles de potasio na membrana basolateral, por onde o potasio fl\u00fae f\u00f3ra da c\u00e9lula, e canles de cloruro na membrana apical, por onde sae o cloruro da c\u00e9lula. Os i\u00f3ns son trasladados \u00e1s c\u00e9lulas epiteliais por un cotransportador de Na-K-Cl, tam\u00e9n situado na membrana basolateral. Os incrementos do nivel de sodio abren as canles de ATPase de Na+/K+, eliminan o exceso de sodio pola membrana basolateral \u00e1 vez que permiten que o potasio entre na c\u00e9lula. F\u00f3rmase un gradiente el\u00e9ctrico ao acumul\u00e1rense ions cloruro, que permite que o sodio pase a trav\u00e9s das uni\u00f3ns herm\u00e9ticas das c\u00e9lulas epiteliais das gl\u00e1ndulas do sal xunto con cantidades m\u00ednimas de auga. Ademais, as c\u00e9lulas ricas en mitocondrias est\u00e1n asociadas con cambios na concentraci\u00f3n de sal e colaboran co movemento de sales.\nEn r\u00e9ptiles.\nA necesidade de excreci\u00f3n de sales en r\u00e9ptiles (como as iguanas mari\u00f1as e tartarugas mari\u00f1as) e aves (como as pardelas e albatros) reflicte que te\u00f1en uns riles moito menos eficientes que os dos mam\u00edferos, xa que os riles dos mam\u00edferos mari\u00f1os poden tratar a auga do mar. A diferenza da pel dos anfibios, a dos r\u00e9ptiles e aves \u00e9 impermeable ao sal, impedindo a s\u00faa liberaci\u00f3n.\nA evoluci\u00f3n das gl\u00e1ndulas de sal nos primeiros r\u00e9ptiles e aves permitiulles comer plantas acu\u00e1ticas e animais con altas concentraci\u00f3ns de sal. Este desenvolvemento evolutivo non explica as gl\u00e1ndulas dos elasmobranquios, seguramente orixinadas por converxencia evolutiva.\nAlgunhas teor\u00edas suxiren que os condutos lacrimais dos mam\u00edferos e as gl\u00e1ndulas sudor\u00edparas poden ser relacionados evoltivamente coas gl\u00e1ndulas do sal."}
{"id": "386179", "revid": "27155", "url": "https://gl.wikipedia.org/wiki?curid=386179", "title": "Gl\u00e1ndula de sal", "text": ""}
{"id": "386180", "revid": "27155", "url": "https://gl.wikipedia.org/wiki?curid=386180", "title": "Gl\u00e1ndula excretora de sal", "text": ""}
{"id": "386183", "revid": "25871", "url": "https://gl.wikipedia.org/wiki?curid=386183", "title": "Alfa-queratina", "text": "A alfa-queratina (\u03b1-queratina), \u00e9 un tipo de prote\u00edna queratina que se encontra nos mam\u00edferos. Esta prote\u00edna \u00e9 o principal compo\u00f1ente do pelo, cornos, u\u00f1as e a capa epid\u00e9rmica da pel. A \u03b1-queratina \u00e9 unha prote\u00edna estrutural fibrosa, xa que os seus amino\u00e1cidos forman unha estrutura secundaria repetida. A estrutura secundaria da \u03b1-queratina \u00e9 moi similar \u00e1 das prote\u00ednas t\u00edpicas en h\u00e9lice \u03b1 e forma unha h\u00e9lice superenrolada. Debido \u00e1 s\u00faa estrutura apertadamente enrolada, pode funcionar como un dos materiais biol\u00f3xicos m\u00e1is fortes e ten varios usos nos mam\u00edferos, desde a de formar gadoupas predadoras a pelos para abrigarse. A \u03b1-queratina sintet\u00edzase polos procedementos normais, pero cando a c\u00e9lula madura est\u00e1 chea de \u03b1-queratina, e morre, creando unha forte unidade non vascularizada de tecido queratinizado.\nEstrutura.\nA \u03b1-queratina \u00e9 unha cadea polipept\u00eddica, rica en alanina, leucina, arxinina e ciste\u00edna, que forma unha h\u00e9lice \u03b1 dextroxira. D\u00faas destas cadeas polipept\u00eddicas enr\u00f3lanse entre si formando unha estrutura helicoidal levoxira chamada h\u00e9lice suerenrolada. As cadeas do d\u00edmero, de aproximadamente 45\u00a0nm de longo, est\u00e1n unidas por medio de pontes disulfuro entre as moitas ciste\u00ednas que se encontran na prote\u00edna. Os d\u00edmeros despois al\u00ed\u00f1anse, e os seus extremos C-terminal enl\u00e1zanse cos extremos N-terminal doutros d\u00edmeros, e d\u00faas destas novas cadeas \u00fanense en sentido lonxitudinal, sempre por medio de pontes disulfuro, para formar un protofilamento. Dous protofilamentos agr\u00e9ganse para formar unha protofibrila, e catro protofibrilas polimer\u00edzanse para formar os filamentos intermedios, que son a subunidde b\u00e1sica das \u03b1-queratinas. Estes filamentos intermedios poden condensar nunha formaci\u00f3n en h\u00e9lice superenrolada duns 7\u00a0nm de di\u00e1metro, e pode ser de tipo I, \u00e1cida, ou de tipo II, b\u00e1sica. Os filamentos intermedios est\u00e1n finalmente incrustados nunha matriz de queratina que ou ben ten un alto contido de residuos de ciste\u00edna ou ben de glicina, tirosina e fenilalanina. Os diferentes tipos, ali\u00f1amentos e matrices destes filamentos intermedios explican a gran variedade de estruturas de \u03b1-queratina, con distintas propiedades, que se encontra en mam\u00edferos.\nBioqu\u00edmica.\nS\u00edntese.\nA s\u00edntese de \u03b1-queratina empeza preto dos puntos de adhesi\u00f3ns focais na membrana da c\u00e9lula. Al\u00ed, os precursores dos filamentos de queratina pasan por un proceso co\u00f1ecido como nucleaci\u00f3n, no que os precursores dos d\u00edmeros e filamentos se alongan, fusionan e agrupan. A medida que ocorre esta s\u00edntese, os precursores dos filamentos de queratina son transportados polas fibras de actina da c\u00e9lula cara ao n\u00facleo celular. Al\u00ed, os filamentos intermedios de alfa-queratina x\u00fantanse e forman redes de estrutura diferentes segundo o uso que van ter as c\u00e9lulas queratina a medida que simultameamente se degrada o seu n\u00facleo. Por\u00e9n, se \u00e9 preciso, en vez de continuaren crecendo, os complexos de queratina desens\u00e1mblanse orixinando precursores de queratina non filamentosos que poden difundir polo citoplasma da c\u00e9lula. Estes filamentos de queratina poder\u00e1n usarse na futura s\u00edntese de queratina, ou reorganizar a estrutura final ou crear un complexo de queratina diferente. Cando a c\u00e9lula se encheu coa queratina correcta e estruturada debidamente, experimenta unha estabiliaci\u00f3n da queratina e a c\u00e9lula morre, o que \u00e9 unha forma de morte celular programada. Isto ten como resltado unha c\u00e9lula queratiniada non vascular completamente madura. Estas c\u00e9lulas con alfa-queratina completamente maduras ou c\u00e9lulas cornificadas son os principais compo\u00f1entes do pelo, a capa externa das u\u00f1as e cornos e a capa epid\u00e9rmica da pel.\nPropiedades.\nA propiedade de maior importancia biol\u00f3xica da alfa-queratina \u00e9 a s\u00faa estabilidade estrutural. Cando est\u00e1n sometidas a un estr\u00e9s mec\u00e1nico, as estruturas da \u03b1-queratina poden reter a s\u00faa forma e as\u00ed poden protexer o que as rodea. Baixo unha tensi\u00f3n alta, a alfa-queratina pode incluso cambiar a beta-queratina, unha formaci\u00f3n de queratina a\u00ednda m\u00e1is forte que ten unha estrutra secundaria de folla beta. Os tecidos de alfa-queratina tam\u00e9n mostran signos de viscoelasticidade, permit\u00edndolles estirarse e absorber impactos ata un certo grao, pero poden tam\u00e9n acabar fractur\u00e1ndose. A forza da alfa-queratina tam\u00e9n se ve afectada polo contido de auga na matriz dos filamentos intermedios; un maior contido de auga dimin\u00fae a forza e a rixidez das c\u00e9lulas queratinizadas debido aos seus efectos sobre as pontes de hidr\u00f3xeno na rede da prote\u00edna.\nTipos.\nTipo I e tipo II.\nAs prote\u00ednas alfa-queratinas poden ser de dous tipos: tipo I ou tipo II. Hai 54 xenes de queratina nos humanos, 28 dos cales codifican o tipo I, e 26 o tipo II. As prote\u00ednas de tipo I son \u00e1cidas, o que significa que conte\u00f1en m\u00e1is amino\u00e1cidos \u00e1cidos, como o \u00e1cido asp\u00e1rtico, mentres que as do tipo II son b\u00e1sicas, o que significa que conte\u00f1en m\u00e1is amino\u00e1cios b\u00e1sicos, como a lisina. Esta diferenciaci\u00f3n \u00e9 especialmente importante nas alfa-queratinas porque na s\u00edntese do seu d\u00edmero subunidade, a h\u00e9lice superenrolada, unha das prote\u00ednas enroladas que o forman debe ser de tipo I, mentres que a outra debe ser de tipo II. Incluso dentro dos tipos I e II, hai queratinas \u00e1cidas e b\u00e1sicas que son especialmente complementarias entre si en cada organismo. Por exemplo, na pel humana, a K5, \u00e9 un tipo de alfa-queratina de tipo II, que se emparella principalmente coa K14, que \u00e9 de tipo I, para formar o complexo de alfa-queratina das c\u00e9lulas da epiderme da pel.\nDura e branda.\nAs alfa-queratinas duras, como as que forman as u\u00f1as, te\u00f1en un maior contido en ciste\u00edna na s\u00faa estrutura primaria. Isto causa un incrementeo de pontes disulfuro que poden estabilizar a estrutura da queratina, permit\u00edndollo resistir unha forza elevada antes de fracturarse. Por outra parte, as alfa-queratinas brandas, como as que se encontran na pel, conte\u00f1en unha cantidade comparativaemtne pequena de pontes disulfuro, o que fai a s\u00faa estrutura m\u00e1is flexible."}
{"id": "386185", "revid": "89787", "url": "https://gl.wikipedia.org/wiki?curid=386185", "title": "Kindness", "text": "Kindness \u00e9 o proxecto musical do artista, produtor e dj ingl\u00e9s Adam Bainbridge, neto de Amina Desai. Comeza a s\u00faa formaci\u00f3n en Berl\u00edn no 2003 de xeito autodidacta usando como ferramenta o software musical Ableton. Ap\u00f3s o seu paso polo Instituto de estudos avanzados de Filadelfia como artista residente foi aclamado como \"un honesto investigador dedicado ao campo musical\".\nO seu sinxelo \"That's Alright\" ergueuse sobre a base e investigaci\u00f3n dun sample da banda Trouble Funk's Still Smokin' (de 1985) referente do pouco documentado movemento da escena local de Washington, D.C., eminentemente de directo, o go-go.\nDirectos e colaboraci\u00f3ns.\nKindness participou nos carteis dos festivais South by Southwest , Latitude Festival, Printemps De Bourges ou no Primavera Sound do Porto 2012 no Hard Club , antigo Mercado Ferreira Borges, entre outros.\nCoa s\u00faa banda foi invitado ao directo de KEXP en Seattle, Washington, no seu labor de investigaci\u00f3n musical contempor\u00e1nea dirixe un programa hom\u00f3nimo dentro da radio da multinacional Red Bull e como dj colabora no programa de radio neoiorquino de Tim Sweeney."}
{"id": "386187", "revid": "85894", "url": "https://gl.wikipedia.org/wiki?curid=386187", "title": "Penaxubeira, A Cervela, O Incio", "text": "Penaxubeira \u00e9 un lugar da parroquia da Cervela no concello do Incio, na comarca de Sarria. Segundo o INE a s\u00faa poboaci\u00f3n no ano 2017 era de 23 persoas (13 mulleres e 10 homes), unha m\u00e1is que en 2016, en 2018 as mesmas 23 (14 mulleres e 9 homes).\nEn Penaxubeira naceu en 1955 o escritor Jos\u00e9 Ramom Rodrigues Fernandes m\u00e1is co\u00f1ecido polo pseud\u00f3nimo Moncho de Fidalgo"}
{"id": "386188", "revid": "85894", "url": "https://gl.wikipedia.org/wiki?curid=386188", "title": "A Cervela, A Cervela, O Incio", "text": "A Cervela \u00e9 un lugar da parroquia da Cervela no concello do Incio, na comarca de Sarria. Segundo o INE a s\u00faa poboaci\u00f3n no ano 2017 era de 18 persoas (8 mulleres e 10 homes) e en 2018 27 (7 mulleres e 9 homes).\nA\u00ednda que o nome do lugar coincide co da parroquia, a igrexa est\u00e1 situada no lugar da Airexe.\nToponimia.\nO top\u00f3nimo Cervela ten que ver cun nome de muller teriom\u00f3rfico (forma de animal salvaxe), , diminutivo de ."}
{"id": "386189", "revid": "85894", "url": "https://gl.wikipedia.org/wiki?curid=386189", "title": "Noil\u00e1n, A Cervela, O Incio", "text": "Noil\u00e1n \u00e9 un lugar da parroquia da Cervela no concello do Incio, na comarca de Sarria. Segundo o INE a s\u00faa poboaci\u00f3n no ano 2016 era de 10 persoas (7 mulleres e 3 homes), o mesmo en 2017 e 2018"}
{"id": "386190", "revid": "85894", "url": "https://gl.wikipedia.org/wiki?curid=386190", "title": "Castragude, A Cervela, O Incio", "text": "Castragude \u00e9 un lugar da parroquia da Cervela no concello do Incio, na comarca de Sarria. Segundo o INE en 2017 e 2018estaba deshabitado e en 2015 s\u00f3 ti\u00f1a un habitante. \u00c9 unha \u00fanica casa m\u00e1is arriba de Penaxubeira."}
{"id": "386191", "revid": "85894", "url": "https://gl.wikipedia.org/wiki?curid=386191", "title": "A Pedragosa, A Cervela, O Incio", "text": "A Pedragosa \u00e9 un lugar da parroquia da Cervela no concello do Incio, na comarca de Sarria. Segundo o INE a s\u00faa poboaci\u00f3n en 2018 era de 4 habitantes (2 mulleres e 2 homes)),no ano 2017 era de 6 persoas (3 mulleres e 3 homes), unha menos que en 2016.\nToponimia.\nO top\u00f3nimo est\u00e1 formado por \"pedra\" e o sufixo de abundancia -\"osa\" (en lat\u00edn ): lugar onde hai moitas pedras ."}
{"id": "386192", "revid": "22570", "url": "https://gl.wikipedia.org/wiki?curid=386192", "title": "Vuk Karad\u017ei\u0107", "text": "Vuk Stefanovi\u0107 Karad\u017ei\u0107, nado en Tr\u0161i\u0107 o 7 de novembro de 1787 e finado en Viena o 7 de febreiro de 1864, foi un fil\u00f3logo e ling\u00fcista serbio, un dos principais reformadores da lingua serbia, estudoso do folclore serbio e tam\u00e9n traduciu o Novo Testamento \u00e1 forma reformada do serbio.\nTraxectoria.\nPrimeiros anos.\nNaceu Vuk Karad\u017ei\u0107 de Stefan e Jegda nunha aldea, preto da localidade de Loznica, ent\u00f3n parte do Imperio Otom\u00e1n. A s\u00faa familia ti\u00f1a a s\u00faa orixe en Drobnjaci. \nKarad\u017ei\u0107 era familiar de Jevta Savi\u0107 \u010cotri\u0107, a \u00fanica persoa letrada na contorna, quen lle ensinou a ler e escribir. Logo continuou a s\u00faa formaci\u00f3n no mosteiro de Trono\u0161un en Loznica. Con 19 anos estivo en Petrinja uns cantos meses aprendendo lat\u00edn e alem\u00e1n, marchou logo a Belgrado para intentar seguir os seus estudos, sen logralo e decepcionado foi a Jadar e al\u00ed traballou como escribente para Jakov Nenadovi\u0107. Ao se fundar a Grande Escola de Belgrado en 1808, Karad\u017ei\u0107 converteuse nun dos seus primeiros estudantes.\nAs\u00ed e todo, enfermou e tivo que deixar os estudos para seguir tratamento en Novi Sad e Pest. Karad\u017ei\u0107 regresou a Serbia en 1810, e inh\u00e1bil para o servizo militar, serviu como o secretario dos comandantes \u0106ur\u010dija e Hajduk-Veljko. Contar\u00eda m\u00e1is tarde as s\u00faas experiencias m\u00e1is tarde en dous libros. Tras a derrota dos rebeldes serbios en 1813 estableceuse en Viena e m\u00e1is tarde co\u00f1eceu a Jernej Kopitar, un ling\u00fcista experimentado cun grande interese na eslav\u00edstica secular; coa s\u00faa axuda e gu\u00eda comezou a recoller pezas tradicionais, ademais a s\u00faa influencia axudou a Karad\u017ei\u0107 na s\u00faa loita pola reforma do serbio, ao axudalo na redacci\u00f3n da primeira gram\u00e1tica do serbio popular que publicou en 1814.\nEn 1814 e 1815, Karad\u017ei\u0107 editou dous volumes de narodne pesme (canci\u00f3ns populares serbias) que conformar\u00edan en total nove volumes, que acadaron a atenci\u00f3n dos c\u00edrculos literarios europeos, Goethe caracterizou algunhas delas como \"excelentes e dignas de comparaci\u00f3n co Cantar dos Cantares de Salom\u00f3n.\"\nEn 1824, enviou un exemplar da s\u00faa colecci\u00f3n de canci\u00f3ns a a Jacob Grimm, quen en particularmente apreciou \"\u0417\u0438\u0434\u0430\u045a\u0435 \u0421\u043a\u0430\u0434\u0440\u0430\" que Karad\u017ei\u0107 recolleu de Rashko o Vello. Grimm traduciuna ao alem\u00e1n . Tam\u00e9n en Francia lograron o \u00e9xito: Charles Nodier, Prosper M\u00e9rim\u00e9e, Lamartine, Gerard de Nerval e Claude Fauriel traduciron un bo n\u00famero delas, e mereceron a atenci\u00f3n do ruso Alexander Pushkin, do poeta nacional fin\u00e9s Johan Ludwig Runeberg, do checo Samuel Roznay, do polaco Kazimierz Brodzinski e dos brit\u00e1nicos Walter Scott, Owen Meredith, e John Bowring, entre outros.\nKarad\u017ei\u0107 continuou recollendo canci\u00f3ns ao longo da d\u00e9cada de 1830. Chegou a Montenegro no outono 1834, foi \u00e1 ba\u00eda de Kotor no inverno, volvendo na primavera seguinte e al\u00ed co\u00f1eceu a Vuk Vr\u010devi\u0107, que se converteu nun colaborador fiel, que recoll\u00eda contos e canci\u00f3ns para llas enviar. Outro colaborador salientable foi o sacerdote Vuk Popovi\u0107. M\u00e1is tarde tivo outro colaboradores, entre eles Mil\u00e1n \u0110. Mili\u0107evi\u0107.\nObra.\nReformas ling\u00fc\u00edsticas.\nPor consello de Kopitar comezou a escribir a gram\u00e1tica da lingua popular, non obstante carecer da preparaci\u00f3n axeitada, tomou como modelo \"Rukovodstvo k slavenstej grammatice: vo upotreblenik slaveno-serbskih narodnyh uciliscthe\" escrita por Avram Mrazovic e publicada en 1794. Vuk titulou a s\u00faa \"Pismenica serbskoga jezika po Govoru prostoga naroda napisana\" e editouna en Viena en 1814, malia as s\u00faas carencias foi a primeira gram\u00e1tica do serbio popular. Co\u00f1ecedor das carencias da s\u00faa obra \u00e1 vez que publicou o seu dicionario de serbio en 1818 editou unha segunda edici\u00f3n ampliada da s\u00faa gram\u00e1tica recollendo os consellos de Kopitar e outros eruditos. Na segunda edici\u00f3n do seu dicionario, que data de 1852, incorporou material de Montenegro, Dubrovnik, Dalmacia e Croacia.\nNos tempos de Karad\u017ei\u0107 a lingua literaria en uso entre os serbios representaba unha mestura ca\u00f3tica, a antiga literatura serbia floreceu na interpretaci\u00f3n serbia do eslavo eclesi\u00e1stico mais no s\u00e9culo XVIII houbo unha forte influencia de libros eclesi\u00e1sticos procedentes de Rusia e que usaban, xa que logo, a versi\u00f3n rusa do eslavo eclesi\u00e1stico penetrando elementos desa versi\u00f3n e do propio ruso na lingua literaria da igrexa serbia, o que deu lugar \u00e1 formaci\u00f3n dunha nova lingua literaria, o eslav\u00f3nico-serbio, que inclu\u00eda tam\u00e9n moitos elementos do serbio popular, a partir da segunda metade do XVIII e que nos tempos de Vuk era a norma oficial na igrexa, escolas e predominante na literatura. Karad\u017ei\u0107 contou coa oposici\u00f3n da xerarqu\u00eda da Igrexa ortodoxa serbia e dunha parte dos autores da \u00e9poca, como Milovan Vidakovi\u0107 ou Jovan Had\u017ei\u0107.\nKarad\u017ei\u0107 reformou a lingua literaria serbia e estandarizou o alfabeto cir\u00edlico serbio seguindo principios estritamente fon\u00e9ticos baseados no modelo de Johann Christoph Adelung e do alfabeto checo de Jan Hus. As reformas de Karad\u017ei\u0107 modernizaron e distanciaron a lingua literaria do eslavo eclesi\u00e1stico ruso e serbio, acheg\u00e1ndoa \u00e1 lingua falada polo pobo, especificamente do dialecto da Hercegovina oriental que el falaba. Karad\u017ei\u0107 foi canda \u0110uro Dani\u010di\u0107 o principal signatario do Acordo Literario de Viena que pretend\u00eda sentar unhas bases com\u00fans para o serbio e o croata. Karad\u017ei\u0107 tam\u00e9n traduciu o Novo Testamento, versi\u00f3n que publicou en 1847 e que axudou a consolidar a nova norma literaria. Tras a s\u00faa morte o esforzo vukoviano de estandarizar a lingua durar\u00eda o que quedaba de s\u00e9culo. En 1868 Voivodina adoptouno como a norma oficial do serbio. A independencia en 1878 e o florecemento da cultura nacional baseada en Belgrado e Novi Sad far\u00eda que ao final se impuxese o acento ekaviano, nativo desas d\u00faas capitais e maioritario entre os falantes..\nLiteratura.\nAl\u00e9n das s\u00faas reformas ling\u00fc\u00edsticas, Karad\u017ei\u0107 tam\u00e9n contribu\u00edu \u00e1 literatura popular, compilando canci\u00f3ns, contos e proverbios dos campesi\u00f1os, consider\u00e1ndoos como unha parte integral da cultura serbia. A el d\u00e9bese o primeiro dicionario de serbio vernacular."}
{"id": "386193", "revid": "55340", "url": "https://gl.wikipedia.org/wiki?curid=386193", "title": "Vuk Stefanovi\u0107 Karad\u017ei\u0107", "text": ""}
{"id": "386194", "revid": "5863", "url": "https://gl.wikipedia.org/wiki?curid=386194", "title": "AC-551", "text": "A AC-551 \u00e9 unha estrada da rede primaria b\u00e1sica dependente da Xunta de Galicia. Une a A-6 e a AG-55 (sa\u00edda 7) coa AC-552, a AC-415 e o pol\u00edgono industrial de Sab\u00f3n mediante 1,26 quil\u00f3metros de percorrido que se desenvolven na s\u00faa totalidade no concello de Arteixo.\nHistoria e caracter\u00edsticas.\nA AC-551 constit\u00fae unha prolongaci\u00f3n natural da A-6 no seu \u00faltimo punto quilom\u00e9trico cara o pol\u00edgono industrial de Sab\u00f3n e os barrios m\u00e1is urbanizados de Arteixo; e como tal foi constru\u00edda e posta en servizo polo Ministerio de Obras P\u00fablicas, Transportes e Medio Ambiente do Goberno de Espa\u00f1a canda a propia A-6 en febreiro de 1996.\nEn xu\u00f1o de 2003 foi aprobada a s\u00faa transferencia ao goberno galego, adoptando a denominaci\u00f3n (at\u00e9 daquela carente de denominaci\u00f3n algunha) de AC-551 e pasando a formar parte da rede primaria b\u00e1sica.\nA AC-551 consta dun \u00fanico carril por sentido da circulaci\u00f3n sen posibilidade de realizar adiantamentos e debido ao seu car\u00e1cter estrat\u00e9xico, entre dous n\u00f3s importantes da rede viaria galega, desde hai tempo varias administraci\u00f3ns, p\u00fablicas e privadas, reclaman o seu desdobramento para aumentar a s\u00faa capacidade e mellorar deste xeito os fluxos de tr\u00e1fico.\nEn decembro de 2014 p\u00faxose en servizo unha rotonda elevada para mellorar a circulaci\u00f3n no seu cruzamento coa AC-552, a AC-415 e os accesos ao pol\u00edgono de Sab\u00f3n, o que supuxo tam\u00e9n un desdobramento duns poucos metros da AC-551 nas proximidades de dita conexi\u00f3n."}
{"id": "386195", "revid": "85894", "url": "https://gl.wikipedia.org/wiki?curid=386195", "title": "Abeledo, A Cervela, O Incio", "text": "Abeledo \u00e9 un lugar da parroquia da Cervela, no concello lugu\u00e9s do Incio, na comarca de Sarria. Segundo o INE en 2018 ti\u00f1a un habitante (home), un menos que en 2016.\nO lugar ten unha soa casa e est\u00e1 situado m\u00e1is al\u00f3 de Seixas.\nToponimia.\nO top\u00f3nimo est\u00e1 relacionado cun fit\u00f3nimo, a \u00e1rbore que produce as abel\u00e1s, en lat\u00edn."}
{"id": "386196", "revid": "85894", "url": "https://gl.wikipedia.org/wiki?curid=386196", "title": "Airexe, A Cervela, O Incio", "text": "Airexe \u00e9 un lugar da parroquia da Cervela, no concello lugu\u00e9s do Incio, na comarca de Sarria. Segundo o INE en 2018 ti\u00f1a 8 habitantes (4 homes e 4 mulleres), un menos que en 2016.\nNa Airexe est\u00e1 o campo da festa, a igrexa parroquial e o vello cemiterio.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "386197", "revid": "27155", "url": "https://gl.wikipedia.org/wiki?curid=386197", "title": "Estrato basal", "text": "O estrato basal (\"stratum basale\"), \u00e1s veces denominado estrato xerminativo \u00e9 a m\u00e1is profunda das cinco capas que constit\u00faen a epiderme, a cuberta externa da pel dos mam\u00edferos.\nO estrato basal \u00e9 unha capa continua de c\u00e9lulas. Adoita describirse como unha capa dunha soa c\u00e9lula de grosor, pero en realidade pode ter d\u00faas ou tres c\u00e9lulas de grosor na pel sen pelos e na epiderme hiperproliferativa (unha doenza da pel).\nO estrato basal est\u00e1 formado principalmente por c\u00e9lulas nai dos queratinocito, que poden considerarse as c\u00e9lulas nai da epierme. Div\u00eddense para formar os queratinocitos do estrato espi\u00f1oso (\"stratum spinosum\"), que migran cara \u00e1 superficie. Outros tipos de c\u00e9lulas que se encontran no estrato baal son melanocitos (c\u00e9lulas produtoras de pigmento), c\u00e9lulas de Langerhans (c\u00e9lulas inmunitarias) e c\u00e9lulas de Merkel (receptores t\u00e1ctiles)."}
{"id": "386198", "revid": "27155", "url": "https://gl.wikipedia.org/wiki?curid=386198", "title": "Estrato xerminativo", "text": ""}
{"id": "386199", "revid": "85894", "url": "https://gl.wikipedia.org/wiki?curid=386199", "title": "Seixas, A Cervela, O Incio", "text": "Seixas \u00e9 un lugar da parroquia da Cervela, no concello lugu\u00e9s do Incio, na comarca de Sarria. Segundo o INE en 2017 e 2018 ti\u00f1a 3 habitantes (1 home e 2 mulleres), un menos que en 2016.\nToponimia.\nO top\u00f3nimo fai referencia a un lugar onde haber\u00eda moitas , plural de (lat\u00edn), \"seixo ou croio branco\"."}
{"id": "386200", "revid": "85894", "url": "https://gl.wikipedia.org/wiki?curid=386200", "title": "A Penela, A Cervela, O Incio", "text": "A Penela \u00e9 un lugar da parroquia da Cervela, no concello lugu\u00e9s do Incio, na comarca de Sarria. Segundo o IGE, en 2016 ti\u00f1a 3 habitantes (1 home e 2 mulleres). En 2017 eran os mesmos 3 habitantes nas d\u00faas casas do lugar. En 2018 s\u00f3 2 (1 home e 1 muller).\nToponimia.\nO top\u00f3nimo \u00e9 un diminutivo de \"pena\" (lat\u00edn medieval derivado de ) co sufixo do lat\u00edn vulgar -\"ella,\" unha \"peneda pequena\"."}
{"id": "386201", "revid": "89787", "url": "https://gl.wikipedia.org/wiki?curid=386201", "title": "Beta-queratina", "text": "A beta-queratina (\u03b2-queratina) \u00e9 unha prote\u00edna da familia da queratina con estrutura de tipo folla \u03b2. Comparada co outro tipo de queratina, a alfa-queratina (\u03b1-queratina), a \u03b2-queratina \u00e9 a m\u00e1is dura das d\u00faas. Estruturalmente a \u03b1-queratina ten unha estrutura \u03b1-helicoidal en h\u00e9lice superenrolada, e as s\u00faas cadeas as\u00f3cianse formando filamentos intermedios helicoidais e asociaci\u00f3ns superiores, mentres que a \u03b2-queratina ten unha estrutura en folla \u03b2 enroscada. As follas \u03b2 permiten os enlaces de hidr\u00f3xeno sen impedimentos est\u00e9ricos entre os grupos amino e carboxilo do enlace pept\u00eddico en cadeas proteicas adxacentes, facilitando o seu estreito ali\u00f1amento e unha uni\u00f3n forte.\nA diferenza da \u03b1-queratina, que se encontra en mam\u00edferos, a \u03b2-queratina enc\u00f3ntrase en r\u00e9ptiles e aves.\nA \u03b2-queratina depos\u00edtase no estrato c\u00f3rneo da pel dos r\u00e9ptiles, d\u00e1ndolle moita rixidez (maior que a da pel dos mam\u00edferos con \u03b1-queratina) e fac\u00e9ndoa impermeable \u00e1 auga, o que impide a deshidrataci\u00f3n do animal.\nNas aves, as escamas, peteiros, gadoupas e plumas conte\u00f1en tam\u00e9n unha \u03b2-queratina pertencente \u00e1 familia aviaria. Os estudos filoxen\u00e9ticos das ecuencias da \u03b2-queratina mostran que as \u03b2-queratinas das plumas evolucionaron a partir das \u03b2-queratinas das escamas. As \u03b2-queratinas das escamas forman o grupo basal de queratinas nas aves. Eventos de duplicaci\u00f3n e diverxencia x\u00e9nica levaron \u00e1 aparici\u00f3n das \u03b2-queratinas das gadoupas, e unha ulterior recombinaci\u00f3n orixinou novos xenes de \u03b2-queratinas aviarias das plumas ou similares ao tipo das plumas. As probas destes eventos de duplicaci\u00f3n proceden da correlaci\u00f3n da estrutura do clado da \u03b2-queratina das plumas cos seus loci xen\u00f3micos.\nOs cambios nas \u03b2-queratinas puideron influenciar o desenvolvemento do voo. Un estudo recente feito usando m\u00e9todos de dataci\u00f3n molecular para ligar a evoluci\u00f3n dos xenes das \u03b2-queratinas aviarias en xeral coa das plumas en particular revelou que a familia das \u03b2-queratinas aviarias empezou a diverxer da familia das crocodilianas hai uns 216 mill\u00f3ns de anos. Pero a familia das \u03b2-queratinas das plumas non empezou a diverxer ata hai 125 mill\u00f3ns de anos, unha data consistente coa radiaci\u00f3n adaptativa das aves durante o Cret\u00e1ceo. As \u03b2-queratinas encontradas nas plumas modernas incrementaron a s\u00faa elasticidade, o que seguramente contribu\u00edu ao seu papel no voo. As\u00ed, os anntepasados emplumados das aves, como \"Anchiornis\" e \"Archaeopteryx\", cuxas capacidades de voo foron cuestionadas, ter\u00edan \u03b2-queratinas aviarias, pero non as do tipo das plumas.\nO pequeno dinosauro alvarezs\u00e1urido \"Shuvuuia deserti\" mostrou probas de que ri\u00f1a unha pel cuberta de plumas. As an\u00e1lises de Schweitzer \"et al.\" (1999) mostraron que estas estruturas de tipo pluma estaban formadas por \u03b2-queratina."}
{"id": "386202", "revid": "85894", "url": "https://gl.wikipedia.org/wiki?curid=386202", "title": "A Poza, A Cervela, O Incio", "text": "A Poza \u00e9 un lugar da parroquia da Cervela, no concello lugu\u00e9s do Incio, na comarca de Sarria. Segundo o IGE, en 2016 ti\u00f1a 3 habitantes (2 homes e 1 muller). En 2017 e 2018 eran os mesmos 3 segundo o INE.\nS\u00f3 hai unha casa e est\u00e1 na entrada a Penaxubeira.\nToponimia.\nA orixe do top\u00f3nimo est\u00e1 no lat\u00edn , pozo \"."}
{"id": "386203", "revid": "89787", "url": "https://gl.wikipedia.org/wiki?curid=386203", "title": "VG-1.5", "text": "A VG-1.5 ou Corredor da Costa da Morte \u00e9 unha v\u00eda de alta capacidade en proxecto dependente da Xunta de Galicia. O obxectivo \u00e9 conectar mediante unha v\u00eda de alta capacidade os concellos m\u00e1is occidentais da Costa da Morte coa AG-55.\nHistoria e caracter\u00edsticas.\nO xermolo deste proxecto parte do Plan Galicia, coa idea de unir mediante unha v\u00eda de alta capacidade os concellos da Costa da Morte e soneir\u00e1ns coa AG-55, que daquela remataba en Carballo.\nPor\u00e9n, a lonxitude deste corredor nunca ficou claramente definida, pois estivo a expensas dos cambios de parecer da consellar\u00eda respons\u00e1bel en canto \u00e1 cantidade de quil\u00f3metros a prolongar da AG-55: "}
{"id": "386205", "revid": "27155", "url": "https://gl.wikipedia.org/wiki?curid=386205", "title": "L\u00e1mina dental", "text": "A l\u00e1mina dental \u00e9 unha banda de tecido epitelial que se observa nas preparaci\u00f3ns histol\u00f3xicas dun dente en desenvolvemento. A l\u00e1mina dental \u00e9 a primeira evidencia do desenvolvemento dun dente e nos humanos empeza na sexta semana no \u00fatero ou tres semanas despois da rotura da membrana bucofar\u00ednxea. F\u00f3rmase cando as c\u00e9lulas do ectoderma oral proliferan m\u00e1is r\u00e1pido do que as c\u00e9lulas noutras \u00e1reas. A l\u00e1mina dental descr\u00edbese mellor como un crecemento do ectoderma oral, e dist\u00ednguese frecuentemente da l\u00e1mina vestibular, que se desenvolve ao mesmo tempo. Este tecido divisorio est\u00e1 rodeado (e talvez estimulado) polo crecemento ectomesenquimal. Cando est\u00e1 presente, a l\u00e1mina dental conecta o xerme do dente en desenvolvemento co epitelio da cavidade oral. Finalmente, a l\u00e1mna dental desint\u00e9grase en pequenos agrupamentos de epitelio e \u00e9 reabsorbida. En situaci\u00f3ns nas que estes agrupamentos non son reabsorbidos, (estes restos da l\u00e1mina dental t\u00e9\u00f1ense denominado gl\u00e1ndulas de Serres) f\u00f3rmanse quistes de erupci\u00f3n sobre o dente en desenvolvemento e atrasan a erupci\u00f3n do dente na cavidade oral. Estas invaxinaci\u00f3ns de tecidos ectod\u00e9rmicos son as proxenitoras dos posteriores ameloblastos e o esmalte, mentres que o ectomes\u00e9nquima \u00e9 responsable da formaci\u00f3n da papila dental e os posteriores odontoblastos."}
{"id": "386206", "revid": "89787", "url": "https://gl.wikipedia.org/wiki?curid=386206", "title": "Especificidade biol\u00f3xica", "text": "En biolox\u00eda, a especificidade biol\u00f3xica \u00e9 a tendencia dunha caracter\u00edstica biol\u00f3xica como un comportamento ou unha variaci\u00f3n bioqu\u00edmica ou outra, a aparecer nunha determinada especie.\nO bioqu\u00edmico Linus Pauling afirmou queA especificidade biol\u00f3xica \u00e9 o conxunto de caracter\u00edsticas dos organismos vivos ou constitu\u00edntes dos organismos vivos que os fan ser especiais ou facer algo especial. Cada especie de animal ou planta \u00e9 especial. Difire dalg\u00fan modo de todas as outras especies. \u2026\u2026a especificidade biol\u00f3xica \u00e9 o principal problema para comprender a vida.\nSubtemas.\nAs caracter\u00edsticas biol\u00f3xicas poden ser descritas como interespec\u00edficas, intraespec\u00edficas e conespec\u00edficas.\nA interespecificidade (literalmente \"entre especies\"), ou ser interespec\u00edfico, describe aspectos entre individuos de especies distintas. Estas poden inclu\u00edr:\nA intraespecificidade (literalmente \"dentro da especie\") ou ser intraespec\u00edfico, describe os comportamentos, variaci\u00f3ns bioqu\u00edmicas e outros aspectos dentro dos individuos dunha mesma especie. Estes poden ser:\nDous ou m\u00e1is individuos dunha poboaci\u00f3n ou taxon son conespec\u00edficos se pertencen \u00e1 mesma especie. Onde conviven diferentes especies que se poden hibridar e os seus gametos compiten, os gametos conespec\u00edficos te\u00f1en precedencia sobre os heteroespec\u00edficos, o que se denomina precedencia esperm\u00e1tica conespec\u00edfica ou precedencia do pole conespec\u00edfica en plantas.\nO ant\u00f3nimo de conespecificidade \u00e9 a heteroespecificidade: dous individuos son heteroespec\u00edficos se se considera que pertencen a diferentes especies biol\u00f3xicas.\nConceptos relacionados.\nSon conx\u00e9neres os organismos do mesmo x\u00e9nero.\n\"(Isto non se debe confundir con conx\u00e9nico, termo que se aplica en xen\u00e9tica a dous organismos que s\u00f3 difiren nun locus e un segmento ligado dun cromosoma.)\""}
{"id": "386207", "revid": "98629", "url": "https://gl.wikipedia.org/wiki?curid=386207", "title": "Bernard Werber", "text": "Bernard Werber, nado o 18 de setembro de 1961 en Tolosa, \u00e9 un escritor franc\u00e9s, sobre todo co\u00f1ecido pola s\u00faa trilox\u00eda \"Les Fourmis\".\nTraxectoria.\nEstudou criminolox\u00eda en Tolosa e xornalismo en Par\u00eds, colaborou en varios xornais, como \"L'\u00c9v\u00e9nement\", \"Le Point\", \"VSD\" e como xornalista especializado en ciencia de 1983 a 1990 en \"Le Nouvel Observateur\".\nPublicou a s\u00faa primeira novela, \"Les Fourmis\" en marzo de 1991. As s\u00faas obras traduc\u00edronse o trinta e cinco linguas, con 30 mill\u00f3ns de exemplares vendidos en todo o mundo, Bernard Werber \u00e9, xunto a Marc Levy un dos autores franceses contempor\u00e1neos m\u00e1is lidos internacionalmente, e con especial popularidade en Corea do Sur.\nEn 2007 dirixiu a s\u00faa primeira longametraxe \"Nos amis les Terriens\", producida por Claude Lelouch.\nObra.\nNa s\u00faa obra mestura diferentes x\u00e9neros, en particular a saga de aventuras, a ciencia ficci\u00f3n e o conto filos\u00f3fico. O autor \u00e1s veces denominou ao seu estilo \"filosof\u00eda-ficci\u00f3n\".\nNa maior\u00eda das s\u00faas novelas, Bernard Werber usa a mesma forma de construci\u00f3n, alternando artigos informativos de enciclopedia, e dous ou tres f\u00edos narrativos. Os artigos precisan ou ampl\u00edan as intrigas. Ademais todas as s\u00faas obras, sexan novelas ou relatos, entrecr\u00fazanse. As\u00ed un mesmo personaxe pode aparecer tanto na trilox\u00eda de \"Les\" \"Fourmis\" como en \"L'Empire des anges\", mais igualmente os temas son recorrentes, como a \u00e1rbore das posibilidades de Isidore Katzenberg, ou mesmo a novela \"Nous les dieux\" que cont\u00e9n elementos do conto \"L\u2019\u00c9cole des jeunes dieux\".\nNon obstante a s\u00faa popularidade, non adoita contar co benepl\u00e1cito da cr\u00edtica literaria."}
{"id": "386208", "revid": "27155", "url": "https://gl.wikipedia.org/wiki?curid=386208", "title": "Conespec\u00edfico", "text": ""}
{"id": "386209", "revid": "27155", "url": "https://gl.wikipedia.org/wiki?curid=386209", "title": "Conespecificidade", "text": ""}
{"id": "386210", "revid": "27155", "url": "https://gl.wikipedia.org/wiki?curid=386210", "title": "Heteroespec\u00edfico", "text": ""}
{"id": "386211", "revid": "27155", "url": "https://gl.wikipedia.org/wiki?curid=386211", "title": "Heteroespecificidade", "text": ""}
{"id": "386212", "revid": "27155", "url": "https://gl.wikipedia.org/wiki?curid=386212", "title": "Conx\u00e9nere", "text": ""}
{"id": "386213", "revid": "27155", "url": "https://gl.wikipedia.org/wiki?curid=386213", "title": "Interespec\u00edfico", "text": ""}
{"id": "386214", "revid": "27155", "url": "https://gl.wikipedia.org/wiki?curid=386214", "title": "Interespecificidade", "text": ""}
{"id": "386215", "revid": "27155", "url": "https://gl.wikipedia.org/wiki?curid=386215", "title": "Intraespec\u00edfico", "text": ""}
{"id": "386216", "revid": "27155", "url": "https://gl.wikipedia.org/wiki?curid=386216", "title": "Intraespecificidade", "text": ""}
{"id": "386217", "revid": "7594", "url": "https://gl.wikipedia.org/wiki?curid=386217", "title": "Estatuto Real de 1834", "text": "O Estatuto Real foi promulgado en Espa\u00f1a o 10 de abril de 1834 pola rexente Mar\u00eda Cristina de Borb\u00f3n a xeito de carta outorgada, como a que rexeu en Francia durante o reinado de Lu\u00eds XVIII, pola que se creaban unhas novas Cortes a medio cami\u00f1o entre as Cortes estamentais e as modernas, xa que estaban integradas por un Estamento de Pr\u00f3ceres (ou C\u00e1mara Alta, a imitaci\u00f3n da C\u00e1mara dos Lores brit\u00e1nica), cuxos membros non eran elixidos sen\u00f3n que eran designados pola Coroa entre a nobreza e os posuidores dunha gran fortuna; e un Estamento de Procuradores (ou C\u00e1mara Baixa, a imitaci\u00f3n tam\u00e9n da C\u00e1mara dos Com\u00fans brit\u00e1nica), cuxos membros eran elixidos mediante un sufraxio moi restrinxido que inclu\u00eda a pouco m\u00e1is de 16.000 persoas, sobre unha poboaci\u00f3n de 12 mill\u00f3ns de habitantes.\nContexto hist\u00f3rico.\n\u00c1 morte de Fernando VII en setembro de 1833, a s\u00faa esposa, Mar\u00eda Cristina de Borb\u00f3n-D\u00faas Sicilias accedeu ao trono en calidade de Rexente ante a minor\u00eda de idade da futura ra\u00ed\u00f1a Isabel II. Atopouse enfrontada ao irm\u00e1n do rei falecido, Carlos Mar\u00eda Isidro de Borb\u00f3n, que non reco\u00f1eceu a derrogaci\u00f3n da Lei s\u00e1lica, que imped\u00eda \u00e1s mulleres acceder ao trono de Espa\u00f1a pola Pragm\u00e1tica Sanci\u00f3n de 1789 de Carlos IV e ratificada e promulgada polo propio Fernando VII en marzo de 1830 e que levar\u00eda ao enfrontamento b\u00e9lico entre os pretendentes \u00e1 Coroa, co\u00f1ecido como a Primeira guerra carlista.\nMar\u00eda Cristina de Borb\u00f3n confirmou no seu posto \u00e1 fronte do gabinete ao absolutista \"reformista\" Cea Berm\u00fadez para que continuase coa pol\u00edtica de despotismo ilustrado e as\u00ed evitar os cambios pol\u00edticos en profundidade que acabasen cos poderes absolutos do rei e coa \"orde tradicional\".\nCon todo, pronto se fixo evidente que con meras reformas administrativas non se poder\u00eda facer fronte \u00e1 ameaza do carlismo (e a dos liberais retornados de exilio), a causa, entre outras raz\u00f3ns, do d\u00e9ficit crecente da Facenda e o consecuente aumento da d\u00e9beda p\u00fablica. As\u00ed, Mar\u00eda Cristina, o 15 de xaneiro de 1834, substitu\u00edu a Cea Berm\u00fadez polo liberal \"moderado\" Francisco Mart\u00ednez de la Rosa, quen mantivo ao absolutista \"reformista\" Javier de Burgos \u00e1 fronte do Ministerio de Fomento.\nO proxecto do goberno de Mart\u00ednez de la Rosa, apoiado por Javier de Burgos, foi iniciar unha controlada transici\u00f3n pol\u00edtica que, en palabras do tam\u00e9n moderado Marqu\u00e9s de Miraflores, consist\u00eda en \u00ab\"seguir o cami\u00f1o das reformas empezadas, pero sen tratar o m\u00e1is m\u00ednimo de variaci\u00f3n das formas de goberno\"\u00bb. Desa forma pretend\u00edase resolver a contradici\u00f3n existente no bando \"cristino\", que unha monarqu\u00eda absoluta buscase o apoio dos liberais que pretend\u00edan transformala nunha monarqu\u00eda constitucional. A peza mestra desa estratexia reformista foi a promulgaci\u00f3n do \"Estatuto Real\" en abril de 1834, que pretend\u00eda contentar tanto a moderados como a progresistas..\nOrixe da norma.\nO artigo primeiro, que trae raz\u00f3n da norma coa que pretende sustanciarse o Estatuto, non fai menci\u00f3n \u00e1 Constituci\u00f3n de 1812 sen\u00f3n \u00e1 \"Nova Recompilaci\u00f3n\", evitando as\u00ed pronunciarse sobre a validez daquela, e efect\u00faa unha convocatoria das Cortes que se constituir\u00e1n por Pr\u00f3ceres da Naci\u00f3n e Procuradores do Reino. Este \u00e9 o primeiro dos equilibrios cos que se pretende contentar tanto aos partidarios do absolutismo como aos liberais.\nCaracter\u00edsticas.\nConsiste en 50 artigos agrupados en 5 t\u00edtulos, nos que non hai referencia a unha declaraci\u00f3n de dereitos, nin \u00e1 soberan\u00eda nacional nin \u00e1 divisi\u00f3n de poderes.\n\u00d3rganos institucionais.\nAs Cortes.\nAs Cortes establ\u00e9cense por un sistema bicameral formadas polos Estamentos de Pr\u00f3ceres, como c\u00e1mara alta, formado por Grandes de Espa\u00f1a e electos do Rei, de car\u00e1cter vitalicio, e o de Procuradores (c\u00e1mara baixa), elixidos por un n\u00famero reducido de posuidores de rendas altas.\nO Estatuto non contemplaba o sistema electoral e remit\u00edase a leis posteriores de diverso signo: a primeira (de 1834) estableceu o sufraxio indirecto e censitario e a segunda (de 1836) regula un sistema de elecci\u00f3n directa e sufraxio censitario e capacitario.\nAs Cortes estaban a medio cami\u00f1o entres unha asemblea consultiva e unha lexislativa. Non ti\u00f1an capacidade normativa, pois o Regulamento de \u00e1mbalas d\u00faas C\u00e1maras deb\u00eda ser aprobado pola Ra\u00ed\u00f1a Gobernadora previo ditame do Consello do Reino e do Consello de Ministros. Ademais, prev\u00edanse constantes interferencias do Rei no funcionamento das Cortes, o que imped\u00eda o principio de autonom\u00eda parlamentaria.\nO Rei.\nAo Rei conced\u00edaselle un conxunto desorbitado de facultades:\n1) Monopolio da iniciativa lexislativa.\n2) Convocaba, suspend\u00eda ou disolv\u00eda as Cortes.\n3) Sancionaba leis con posibilidade \u00faltima de exercer o dereito de veto.\n4) Nomeaba Pr\u00f3ceres de modo ilimitado.\n5) Elix\u00eda Presidente e Vicepresidente do Estamento.\n6) Nomeaba e cesaba ao Presidente do Consello de Ministros e aos membros do gabinete.\nO goberno.\nConfig\u00farase o poder executivo delegado polo monarca no Presidente do Consello de Ministros, o Goberno e os Ministros. Aparece un incipiente proto-sistema de parlamentarismo ao necesitar a dobre confianza, do Rei e as Cortes, para gobernar e a aparici\u00f3n da chamada cuesti\u00f3n de confianza.\nA conveniencia da norma.\nO Estatuto Real \u00e9 considerado por alg\u00fans como unha norma necesaria nun per\u00edodo de convulsi\u00f3n e transici\u00f3n onde se precisaba un acordo entre as distintas facci\u00f3ns pol\u00edticas presentes en Espa\u00f1a, sobre todo \"apost\u00f3licos\" e liberais. Pero esas mesmas tensi\u00f3ns convert\u00e9rono nun texto de breve aplicaci\u00f3n por mor da chegada da Constituci\u00f3n de 1837 cando, no Palacio da Granxa de San Ildefonso, se produciu a sublevaci\u00f3n dos Sarxentos o 13 de agosto de 1836 e a norma foi derrogada e se restaurou a Constituci\u00f3n de 1812."}
{"id": "386219", "revid": "98629", "url": "https://gl.wikipedia.org/wiki?curid=386219", "title": "Articulaci\u00f3n atlanto-occipital", "text": "A articulaci\u00f3n atlanto-occipital \u00e9 a articulaci\u00f3n entre o \u00f3so occipital do cranio e a primeira v\u00e9rtebra cervical ou atlas, que consiste en d\u00faas articulaci\u00f3ns condiloides. Os c\u00f3ndilos occipitais artic\u00falanse coas caras articulares superiores do atlas. Esta articulaci\u00f3n \u00e9 unha articulaci\u00f3n sinovial.\nLigamentos.\nOs ligamentos que conectan os \u00f3sos son:\nMovementos.\nOs movementos permitidos nesta articulaci\u00f3n son:\nNon existe rotaci\u00f3n entre o occipital e o atlas sen\u00f3n un pequeno deslizamento dos c\u00f3ndilos occipitais sobre as caras articulares do atlas.\nA flexi\u00f3n prod\u00facese principalmente pola acci\u00f3n dos m\u00fasculos longo da cabeza e rectos da cabeza anteriores; a extensi\u00f3n pola do recto da cabeza posterior maior e menor, o oblicuo da cabeza superor, o semiespi\u00f1oso da cabeza, esplenio da cabeza, esternocleidomastoideo, e as fibras superiores do trapecio.\nOs rectos laterais son responsables do movemento lateral, axudados polo trapecio, esplenio da cabeza, semiespi\u00f1oso da cabeza e esternocleidomastoideo do mesmo lado, que act\u00faan todos conxuntamente.\nNotas.\nGray's Anatomy (1918) 20\u00aa edici\u00f3n. Texto en dominio p\u00fablico incorporado ao artigo."}
{"id": "386250", "revid": "1888", "url": "https://gl.wikipedia.org/wiki?curid=386250", "title": "Yolanda D\u00edaz Gallego", "text": ""}
{"id": "386253", "revid": "27155", "url": "https://gl.wikipedia.org/wiki?curid=386253", "title": "Alv\u00e9olo dental", "text": ""}
{"id": "386256", "revid": "23204", "url": "https://gl.wikipedia.org/wiki?curid=386256", "title": "It (libro)", "text": ""}
{"id": "386257", "revid": "56817", "url": "https://gl.wikipedia.org/wiki?curid=386257", "title": "Moega", "text": "A moega ou moella, tam\u00e9n chamada ventr\u00edculo, \u00e9 un \u00f3rgano que se encontra no tracto dixestivo dalg\u00fans animais, como os arcosauros (dinosauros inclu\u00edndo as aves, pterosauros e crocodilianos), mi\u00f1ocas, alg\u00fans gaster\u00f3podos, alg\u00fans peixes e alg\u00fans crust\u00e1ceos e insectos. Tr\u00e1tase dun est\u00f3mago especializado formado por grosas paredes musculares que se usa para triturar a comida, con frecuencia coa axuda de part\u00edculas duras como pedras ou grava. En certos insectos e moluscos, as moegas te\u00f1en placas ou dentes quitinosos.\nEstrutura.\nEn aves.\nAs aves tragan a comida sen mastigar, xa que non te\u00f1en dentes, e almac\u00e9nana no seu papo ou boche se \u00e9 necesario. Despois a comida pasa ao seu est\u00f3mago glandular e dixestivo, tam\u00e9n chamado proventr\u00edculo, que \u00e1s veces tam\u00e9n se denomina est\u00f3mago verdadeiro. Esta \u00e9 a parte secretora do est\u00f3mago. Despois a comida pasa \u00e1 moega ou moella (tam\u00e9n chamada est\u00f3mago muscular ou ventr\u00edculo). A moega pode triturar a comida grazas \u00e1s s\u00faas paredes musculares e \u00e1s pedras situadas al\u00ed que oi animal tragou, e despois o alimento se transporta de volta ao est\u00f3mago verdadeiro, e de novo desde este \u00e1 moega. As moegas das aves est\u00e1n tapizadas dunha capa basta resistente feita dun complexo de carbohidrato-prote\u00edna chamado koilina, para protexer os m\u00fasculos da moega.\nEn comparaci\u00f3n, mentres que nas aves o est\u00f3mago verdadeiro est\u00e1 antes no tracto dixestivo antes da moega, nos salt\u00f3ns a moega est\u00e1 antes do est\u00f3mago, mentres que nas mi\u00f1ocas s\u00f3 hai moega e non est\u00f3mago.\nGastr\u00f3litos nas moegas.\nAlg\u00fans animais que carecen de dentes tragan pedras ou grava para axudar a fragmentar a comida dura, como por exemplo sementes, o que axuda \u00e1 s\u00faa posterior dixesti\u00f3n. Todas as aves te\u00f1en moegas, pero non todas tragan pedras ou grava. Estas pedras denom\u00ednanse gastr\u00f3litos e xeralmente est\u00e1n arredondados e lisas pola acci\u00f3n de pulimento realizada na moega. Cando est\u00e1n demasiado lisos para facer a s\u00faa funci\u00f3n, son regurxitados e substitu\u00eddos por outros.\nAnimais con moegas.\nPeixes.\nOs muxos mari\u00f1os (Mugilidae) e os alosinos (peixes d auga doce de lagos e r\u00edos) te\u00f1en moegas. O \"Salmo stomachius\", unha especie de troita que se encontra no Lough Melvin, un lago do norte de Irlanda, te\u00f1en moega que se usa para axudar a dixerir os caracois acu\u00e1ticos que comen.\nR\u00e9ptiles.\nOs alig\u00e1tores e os crocodilos tam\u00e9n te\u00f1en moegas.\nAves.\nTodas as aves te\u00f1en moegas.\nCrust\u00e1ceos.\nAlg\u00fans crust\u00e1ceos te\u00f1en unha especie de moega a\u00ednda que a esta xeralmente se lle chama mu\u00ed\u00f1o g\u00e1strico.\nDinosauros non aviarios.\nCrese que moitos dinosauros ti\u00f1an moegas debido ao descubrimento de gastr\u00f3litos en asociaci\u00f3n cos seus f\u00f3siles; entre eles est\u00e1n os seguintes:\nA crenza de que \"Claosaurus\" ti\u00f1a tam\u00e9n moega foi desacreditada, xa que os restos f\u00f3siles estaban baseados en restos doutra especie e as pedras eran simplemente cantos de r\u00edo.\nPterosauros.\nPolo menos alg\u00fans pterosauros parece que ti\u00f1an moegas. Os casos m\u00e1is notables son o \"Pterodaustro\" (deducido polos gastr\u00f3litos atopados) e \"Rhamphorhynchus\" (preservaci\u00f3n directa)."}
{"id": "386258", "revid": "27155", "url": "https://gl.wikipedia.org/wiki?curid=386258", "title": "Moella", "text": ""}
{"id": "386259", "revid": "98629", "url": "https://gl.wikipedia.org/wiki?curid=386259", "title": "Guelta", "text": "Unha guelta, pronunciado ['gelta], (ou noutros idiomas locais qalta, galta, agelmim ou agelmam), \u00e9 un termo \u00e1rabe (\u0642\u0644\u062a\u0629) do norte de \u00c1frica que significa depresi\u00f3n no terreo entre rochas que cont\u00e9n auga, que pode ser desde unha poza a un lago. \u00c9 unha bolsa de auga que se forma nas canles de drenaxe ou uadis do S\u00e1hara, en cuncas sen sa\u00edda ou en cisternas nas rochas. O seu tama\u00f1o e duraci\u00f3n depender\u00e1 da s\u00faa localizaci\u00f3n e condici\u00f3ns, polo que poden ser temporais, estacionais ou permanentes. Poden acabar sec\u00e1ndose ou durar todo o ano incluso na estaci\u00f3n seca se son alimentadas por algunha fonte como augas subterr\u00e1neas . Cando os r\u00edos non permanentes (uadis) secan poden quedar bolsas de auga nalg\u00fans lugares do seu curso, orixin\u00e1ndose gueltas. No S\u00e1hara occidental as gueltas corresp\u00f3ndense con oasis. Moitas est\u00e1n en zonas monta\u00f1osas protexidas da forte exposici\u00f3n ao sol.\nAlg\u00fans exemplos son a Guelta d'Archei no Chad e Timia en N\u00edxer."}
{"id": "386260", "revid": "13293", "url": "https://gl.wikipedia.org/wiki?curid=386260", "title": "Castelo da Ru\u00f1a", "text": ""}
{"id": "386261", "revid": "98629", "url": "https://gl.wikipedia.org/wiki?curid=386261", "title": "Pseudemys nelsoni", "text": "Pseudemys nelsoni \u00e9 unha especie de tartaruga da familia \"Emydidae\" que \u00e9 end\u00e9mica de Florida e Xeorxia, nos Estados Unidos de Am\u00e9rica.\nEtimolox\u00eda.\nO nome espec\u00edfico \"nelsoni\" d\u00e9uselle na honra do bi\u00f3logo norteamericano George Nelson (nado en 1873).\nBiolox\u00eda.\n\u00c9 unha especie principalmente herb\u00edvora, e pode encontrarse en case todos o stiios de h\u00e1bitats acu\u00e1ticos. Abunda en regatos de mananciais, e ocasionalmente pode encontrarse en augas salobres. Esta especie \u00e9 activa todo o ano e pasa unha gran parte do d\u00eda tomando o sol sobre troncos. Pon de 12 a 30 ovos nos seus ni\u00f1os e nalgunhas ocasi\u00f3ns deixa os seus ovos en ni\u00f1os de alig\u00e1tor. \u00c9 un \nparente pr\u00f3ximo de \"Pseudemys floridana\" e \u00e1s veces toman o sol xuntas.\nDescrici\u00f3n.\nA especie pode distinguirse doutras tartarugas similares polo seu distintivo plastron avermellado e d\u00faas c\u00faspides no seu bico superior (parecen dentes). Como a maior\u00eda das \"Pseudemys\", esta especie \u00e9 unha tartaruga de r\u00edos relativamene grandes. A lonxitude da coiraza nos individuos maduros vai de 20,3 a 37,5 cm. As femias te\u00f1en unha lonxitude media da coiraza de 30,5 cm e un peso de 4 kg, e son bastante m\u00e1is grandes que os machos, que son duns 25 cm e 1,8 kg.\nExportaci\u00f3n.\n\u00c9 unha especie que se exporta comunmente como alimento e como mascota, e parte dos individuos exportados son capturados na natureza e outra parte criados en catividade comercialmente.\nA maior\u00eda das estat\u00edsticas de exportaci\u00f3n nos Estados Unidos (como as do World Chelonian Trust de 2002-2005) simplemente designan as tartarugas exportadas polo seu x\u00e9nero, \"Pseudemys\", sen identificar a especie."}
{"id": "386262", "revid": "1131", "url": "https://gl.wikipedia.org/wiki?curid=386262", "title": "VG-4.1", "text": "A VG-4.1 ou Corredor do Saln\u00e9s \u00e9 unha v\u00eda de alta capacidade dependente da Xunta de Galicia. Orixinariamente formaba parte dun corredor m\u00e1is longo, co\u00f1ecido como V\u00eda R\u00e1pida do Saln\u00e9s, que foi desdobrada e convertida na autov\u00eda AG-41. Une a propia AG-41 na altura do concello de Sanxenxo coa praia da Lanzada, onde conecta coa PO-308 de acceso ao Grove.\nEn 2008 a ent\u00f3n conselleira de Pol\u00edtica Territorial, OO. PP. e Transporte, Mar\u00eda Xos\u00e9 Caride, deixaba a porta aberta \u00e1 posibilidade de prolongar o desdobramento at\u00e9 o concello do Grove . En 2020 a\u00ednda non se produciu tal desdobramento."}
{"id": "386263", "revid": "6147941", "url": "https://gl.wikipedia.org/wiki?curid=386263", "title": "VG-4.2", "text": "A VG-4.2 (anteriormente denominada G-104.1) ou V\u00eda R\u00e1pida de Cambados \u00e9 unha v\u00eda de alta capacidade dependente da Xunta de Galicia. Constit\u00fae un ramal de acceso \u00e1 vila de Cambados desde a AG-41, constru\u00edda inicialmente tam\u00e9n como v\u00eda r\u00e1pida. Grazas a conexi\u00f3n coa VG-4.3 serve tam\u00e9n como circunvalaci\u00f3n da propia vila de Cambados."}
{"id": "386265", "revid": "72012", "url": "https://gl.wikipedia.org/wiki?curid=386265", "title": "Antonina Alexandrova Kymytval", "text": "Antonina Alexandrovna Kymytval, nada en Muhomornoe o 22 de abril de 1938 e finada o 29 de outubro de 2015 en Abinsk, foi unha poeta chukchi.\nTraxectoria.\nNaceu nunha aldea do distrito de Anadyr no seo dunha familia de pastores tradicionais. Perdeu a seus pais moi nova e educouse nun internado, con dez anos comezou a a escribir poes\u00eda. En 1958-59 estou na escola pedag\u00f3xica de Anadyr. Despois de licenciarse, traballou en Ust-Belsky. Publicou os seus primeiros poemas na revista \"\u0414\u0430\u043b\u044c\u043d\u0438\u0439 \u0412\u043e\u0441\u0442\u043e\u043a\", no almanaque \"\u041d\u0430 \u0421\u0435\u0432\u0435\u0440\u0435 \u0414\u0430\u043b\u044c\u043d\u0435\u043c\", e en xornais da rexi\u00f3n. En xu\u00f1o de 1957 foi a Moscova para participar no VI Festival Mundial da Xuventude e os Estudantes. Dende 1960 foi viceeditora do xornal \"\u0421\u043e\u0432\u0435\u0442\u0441\u043a\u0430\u044f \u0427\u0443\u043a\u043e\u0442\u043a\u0430\" e nese ano publicou en Magadan , o primeiro libro de poemas \"\u041b\u0438\u043d\u043b\u0438\u043d\u2019\u0438\u043d \u0433\u0440\u044d\u043f\"que se traduciu dous anos despois ao ruso. A segunda colecci\u00f3n de poemas, \"\u0413\u044b\u043d\u044b\u043a\u044b\" publicouse en 1967, traducida ao ruso en 1969 por Vladimir Sergeev. En 1966-1967 estudou no Instituto de Literatura Maxim Gorki en Moscova.\nEn 1968 publicou o seu primeiro libro de poemas para nenos, ao que seguiron varios m\u00e1is. Tam\u00e9n escribiu pezas para o teatro de monicreques de Magadan. Unha das s\u00faas obras m\u00e1is c\u00e9lebres \u00e9 o poemario \"\u041f\u0430\u043b\u0451\u043c\u0442\u044d\u043b\u043c\u0430 \u0442\u0438\u043f\u044a\u044d\u0439\u043d\u2019\u044d\u043d\" (1972) ao que seguiu \"\u0413\u044b\u043c\u043d\u0438\u043d \u044b\u2019\u043b\u0433\u044b\u0442\u044b\u043d\u2019\u044b\u043d\" (1982). Nos seus \u00faltimos anos colaborou na traduci\u00f3n do Novo Testamento ao chuckchi e continuou a publicar poemas sobre todo en publicaci\u00f3ns peri\u00f3dicas."}
{"id": "386267", "revid": "6147940", "url": "https://gl.wikipedia.org/wiki?curid=386267", "title": "VG-4.3", "text": "A VG-4.3 ou V\u00eda de Alta Capacidade Cambados-Vilagarc\u00eda \u00e9 unha v\u00eda para autom\u00f3biles dependente da Xunta de Galicia. Une as localidades de Cambados e Vilagarc\u00eda e canda a VG-4.2 constit\u00fae unha circunvalaci\u00f3n da primeira. Entrou en servizo en setembro de 2003."}
{"id": "386269", "revid": "55340", "url": "https://gl.wikipedia.org/wiki?curid=386269", "title": "Antonina Alexandrova Kymytvaal", "text": ""}
{"id": "386280", "revid": "89787", "url": "https://gl.wikipedia.org/wiki?curid=386280", "title": "Kike P\u00e9rez Mu\u00f1oz", "text": "Enrique \"Kike\" P\u00e9rez Mu\u00f1oz, nado o 14 de febreiro de 1997 en G\u00e1lvez, Toledo, \u00e9 un futbolista profesional espa\u00f1ol da canteira do Rayo Vallecano, que xoga como centrocampista no Real Valladolid B da Segunda Divisi\u00f3n B cedido polo Club Deportivo Lugo.\nTraxectoria.\nNado en G\u00e1lvez, Toledo (Castela-A Mancha), Kike P\u00e9rez formouse nas categor\u00edas inferiores do Rayo Vallecano desde o ano 2013. Tras xogar at\u00e9 a categor\u00eda xuvenil, no ano 205 \u00e9 ascendido ao filial do club, onde xoga d\u00faas temporadas a Terceira Divisi\u00f3n. A pesar de ter contrato at\u00e9 2018, o 9 de agosto de 2017 o Club Deportivo Lugo anuncia a s\u00faa fichaxe, asinando por tres temporadas. No seu primeiro ano no club albivermello \u00e9 cedido ao CCD Cerceda da Segunda Divisi\u00f3n B. A nivel internacional, no ano 2015 foi convocado coa ."}
{"id": "386281", "revid": "12452", "url": "https://gl.wikipedia.org/wiki?curid=386281", "title": "Pol\u00edgono A Grela - Bens", "text": ""}
{"id": "386282", "revid": "89787", "url": "https://gl.wikipedia.org/wiki?curid=386282", "title": "VG-4.4", "text": "A VG-4.4 ou Variante de Mar\u00edn \u00e9 unha v\u00eda para autom\u00f3biles dependente da Xunta de Galicia. Une as autoestradas urbanas estatais PO-11 e PO-12 coa estrada PO-551 \u00e1 altura da parroquia de Ard\u00e1n, dando as\u00ed acceso por v\u00eda de alta capacidade \u00e1 vila de Bueu e servindo, asemade, de circunvalaci\u00f3n do centro urbano de Mar\u00edn.\nO primeiro tramo foi posto en servizo en setembro de 2006, o segundo e definitivo non estivo en funcionamento at\u00e9 xullo de 2012."}
{"id": "386283", "revid": "62432", "url": "https://gl.wikipedia.org/wiki?curid=386283", "title": "CG-4.8", "text": ""}
{"id": "386284", "revid": "119610", "url": "https://gl.wikipedia.org/wiki?curid=386284", "title": "Bicarbonato am\u00f3nico", "text": "O bicarbonato am\u00f3nico \u00e9 un composto inorg\u00e1nico coa f\u00f3rmula (NH4)HCO3, simplificada como NH5CO3. Quimicamente \u00e9 un sal bicarbon\u00e1tico do i\u00f3n amonio. \u00c9 un s\u00f3lido incoloro que se descomp\u00f3n facilmente a di\u00f3xido de carbono, auga e amon\u00edaco.\nProduci\u00f3n.\nO bicarbonato am\u00f3nico prod\u00facese por combinaci\u00f3n do di\u00f3xido de carbono e amon\u00edaco:\nComo o bicarbonato am\u00f3nico \u00e9 termicamente inestable, a soluci\u00f3n e reacci\u00f3n debe manterse fr\u00eda, o que permite a precipitaci\u00f3n do produto como un s\u00f3lido branco. En 1997 produc\u00edronse unhas 100\u00a0000 toneladas desta maneira.\nO amon\u00edaco en forma de gas pasado por unha soluci\u00f3n acuosa forte do sesquicarbonato (unha mestura 2:1:1 de (NH4)HCO3, (NH4)2CO3 e H2O) conv\u00e9rtese no carbonato am\u00f3nico normal ((NH4)2CO3), que se pode obter en condici\u00f3n cristalina a partir dunha soluci\u00f3n preparada a uns 30\u00a0\u00b0C. Este composto ao expo\u00f1elo ao aire libera amon\u00edaco e reverte a bicarbonato am\u00f3nico.\nSal de corno de cervo.\nAs composici\u00f3ns que conte\u00f1en carbonato am\u00f3nico co\u00f1\u00e9cense desde hai moito tempo. Antes eran producidas comercialmente nalg\u00fans pa\u00edses co nome de sal vol\u00e1til ou sal de corno de cervo (\"hartshorn\"). Obt\u00ed\u00f1ase pola destilaci\u00f3n seca de materia org\u00e1nica nitroxenada como pelos, corno ou coiro. Ademais de bicarbonato am\u00f3nico, este material conti\u00f1a carbamato am\u00f3nico (NH4CO2NH2) e carbonato am\u00f3nico ((NH4)2CO3). \u00c1s veces ch\u00e1mase sesquicarbonato de amonio. Pos\u00fae un forte cheiro amoniacal, e ao dixerilo con alcohol, o carbamato dis\u00f3lvese deixando un residuo de bicarbonato de amonio.\nUnha descomposici\u00f3n similar ten lugar cando o sesquicarbonato se exp\u00f3n ao aire.\nUsos.\nO bicarbonato am\u00f3nico \u00fasase na industria alimentaria como axente levedante qu\u00edmico (gasificante) para produtos enfornados (n\u00famero E: E503), como galletas e galletas salgadas, e na China en boli\u00f1os ao vapor e galletas chinesas de am\u00e9ndoa. Era de uso dom\u00e9stico com\u00fan antes de que se impuxese o bicarbonato s\u00f3dico. Na China denom\u00ednase \"l\u00e9vedo oloroso\" de uso culinario comestible. Moitos libros de receitas (especialmente en pa\u00edses escandinavos) poden referirse a\u00ednda a el co antigo nome de corno de cervo ou sal de corno (por exemplo, en fin\u00e9s, \"hirvensarvisuola\"; en noruegu\u00e9s, \"hjortetakksalt\"; en dan\u00e9s, \"hjortetakssalt\"; en sueco, \"hjorthornssalt\", e en alem\u00e1n, \"Hirschhornsalz\"). A\u00ednda que se nota un certo cheiro a amon\u00edaco durante a cocci\u00f3n, este dis\u00edpase rapidamente sen deixar despois ning\u00fan cheiro ou sabor. Util\u00edzase por exemplo nas galletas \"dr\u00f6mmar\" suecas, nas galletas danesas de Nadal (Hjortetakssalt) e nos Lebkuchen alem\u00e1ns. En moitos casos pode substitu\u00edrse por bicarbonato s\u00f3dico ou \u00fasase unha combinaci\u00f3n de ambos, dependendo da composici\u00f3n da receita e as necesidades de levedado. Comparado co bicarbonato s\u00f3dico ou o pot\u00e1sico, o sal de corno ten a vantaxe de producir m\u00e1is gas a igual cantidade de axente, e de non deixar ning\u00fan gusto salgado ou xabonoso no produto final, xa que se descomp\u00f3n totalmente e auga e produtos gasosos que se perden durante a cocci\u00f3n. Por\u00e9n, non se pode utilizar para produtos de forno masivos e h\u00famidos, como o pan normal ou biscoitos, xa que parte do amon\u00edaco queda atrapado dentro da masa e pode causar un sabor desagradable.\nUtil\u00edzase frecuentemente na China como fertilizante de nitr\u00f3xeno barato, pero agora est\u00e1 sendo pouco a pouco substitu\u00eddo por urea pola s\u00faa maior calidade e estailidade. Este composto util\u00edzase como un compo\u00f1ente na produci\u00f3n de compostos para a extinci\u00f3n de lumes (escumante), produtos farmac\u00e9uticos, tinguiduras, pigmentos e fertilizante b\u00e1sico fonte de amon\u00edaco. O bicarbonato am\u00f3nico \u00e9 a\u00ednda amplamente utilizado na industria do pl\u00e1stico e o caucho, e na fabricaci\u00f3n de cer\u00e1micas, en curtidos con cromo de peles, e na s\u00edntese de catalizadores.\nTam\u00e9n se usa para tamponar soluci\u00f3ns a un pH lixeiramente alcalino durante a purificci\u00f3n qu\u00edmica, como na Cromatograf\u00eda l\u00edquida de alta resoluci\u00f3n. Como se descomp\u00f3n completamente en produtos vol\u00e1tiles permite recuperar rapidamente o composto de interese por secado por conxelaci\u00f3n.\nReacci\u00f3ns.\nDis\u00f3lvese en auga para dar unha soluci\u00f3n medianamente alcalina. \u00c9 insoluble en acetona e alcohois.\nO bicarbonato am\u00f3nico descomponse a uns 36\u00a0\u00b0C en amon\u00edaco, di\u00f3xido de carbono e auga nun proceso endot\u00e9rmico e as\u00ed causa unha diminuci\u00f3n da temperatura da auga:\nCando se trata con \u00e1cidos, tam\u00e9n se produce di\u00f3xido de carbono:\nA reacci\u00f3n con bases produce amon\u00edaco.\nReacci\u00f3na con sulfatos de metais alcalinot\u00e9rreos para precipitar os seus carbonatos:\nTam\u00e9n reacciona con haluros de metais alcalinos, dando o bicarbonato do metal alcalino e haluro de amonio:\nSeguridade.\nO bicarbonato am\u00f3nico \u00e9 un irritante da pel, ollos e sistema respiratorio. Os efectos sobre a sa\u00fade a curto prazo poden producirse inmediatemente ou pouco despois da exposici\u00f3n a este produto. Respirar vapores de bicarbonato am\u00f3nico pode irritar as fosas nasais, garganta e pulm\u00f3ns causando tose, respiraci\u00f3n sibilante e falta de aire. A exposici\u00f3n repetida pode causar bronquite, que se presenta con tose e falta de aire ao respirar. Os efectos sobre a sa\u00fade poden ocorrer alg\u00fan tempo despois da exposici\u00f3n e poden durar meses ou anos.\nNon se estableceron l\u00edmites de exposici\u00f3n para o bicarbonato am\u00f3nico, pero isto non significa que a substancia sexa inocua. Recom\u00e9ndanse precauci\u00f3ns ao traballar con este produto que deber\u00edan seguirse en todo momento.\nSempre que sexa posible, as operaci\u00f3ns deber\u00edan ser en lugar pechado e recom\u00e9ntase a ventilaci\u00f3n cunha tubaxe de escape no sitio da liberaci\u00f3n do composto. Se non se usan estes dispositivos, son necesarios respiradores. Recom\u00e9ndase usar roupa protectora, e cambiar a roupa e lavala ben inmediatamente despois da exposici\u00f3n."}
{"id": "386285", "revid": "127649", "url": "https://gl.wikipedia.org/wiki?curid=386285", "title": "VG-4.5", "text": "A VG-4.5 ou V\u00eda de Alta Capacidade de Acceso a Cangas \u00e9 unha v\u00eda para autom\u00f3biles dependente da Xunta de Galicia. Forma parte do Corredor do Morrazo, constitu\u00eddo polo CG-4.1 e a VG-4.6."}
{"id": "386286", "revid": "4527454", "url": "https://gl.wikipedia.org/wiki?curid=386286", "title": "Per Wahl\u00f6\u00f6", "text": "Per Fredrik Wahl\u00f6\u00f6, nado 5 de agosto e 1926 en T\u00f6l\u00f6 e finado o 22 de xu\u00f1o de 1975 en Malm\u00f6, foi un escritor e xornalista sueco.\nTraxectoria.\nFillo do tam\u00e9n xornalista e escritor Waldemar Wahl\u00f6\u00f6 e mais de Karin Svensson. Comezou a s\u00faa actividade como xornalista en Malm\u00f3 en 1947 en \"Sydsvenskan\", e a partir de 1949 en \"Kv\u00e4llsposten\", onde estivo ata 1953 e cubriu sobre todo informaci\u00f3n sobre crimes. Logo escribiu cr\u00edtica de filmes e teatro para o \"Norrk\u00f6ping Tidningar\". Estableceuse en Estocolmo e traballou en \"Veckorevyn\" e m\u00e1is tarde en \"Folket i Blid\" que se acabar\u00eda convertendo en \"FIB actuellt\" e onde permanecer\u00eda ata 1964, deix\u00e1ndoo como protesta \u00e1 s\u00faa conversi\u00f3n nunha revista de porno brando para homes. Foi membro do consello de redacci\u00f3n da revista da nova esquerda \"Tidsignal\" (1965-1970).\nDe ideolox\u00eda comunista, as s\u00faas primeiras novelas estaban moi influ\u00eddas pola s\u00faas ideas e ti\u00f1an unha historia dramaticamente efectiva, sobre o poder e a xustiza, como \"Lastbile \"de 1962, que retrata a ditadura de Franco en Espa\u00f1a. A partir de mediados da d\u00e9cada de 1960 escribiu, canda a s\u00faa parella Maj Sj\u00f6wall, unha serie de novelas policiais protagonizadas polo inspector Martin Beck, que se levaron \u00e1 pantalla, e que deu orixe ao \u00e9xito da novela policial sueca na que a tradicional ficci\u00f3n criminal leva o foco cara a temas sociais."}
{"id": "386287", "revid": "89787", "url": "https://gl.wikipedia.org/wiki?curid=386287", "title": "VG-4.6", "text": "A VG-4.6 ou Corredor do Morrazo (Alto da Portela - Mendu\u00ed\u00f1a) \u00e9 unha v\u00eda para autom\u00f3biles dependente da Xunta de Galicia. Une o tronco principal do Corredor do Morrazo coa PO-315, que d\u00e1 acceso \u00e1s parroquias m\u00e1is occidentais de Bueu e Cangas, evitando deste xeito o paso polos centro urbanos das vilas.\nO comezo da VG-4.6 marca o remate da futura AG-46, constru\u00edda mediante o desdobramento da CG-4.1."}
{"id": "386288", "revid": "89787", "url": "https://gl.wikipedia.org/wiki?curid=386288", "title": "VG-4.7", "text": "A VG-4.7 ou Variante de Vilagarc\u00eda \u00e9 unha v\u00eda para autom\u00f3biles dependente da Xunta de Galicia que funciona como parte, canda a N-640, da circunvalaci\u00f3n de Vilagarc\u00eda. O primeiro tramo, de 5 quil\u00f3metros, abriu en maio de 2009 e os 2,5 restantes abrir\u00edan no mes de xullo dese mesmo ano."}
{"id": "386289", "revid": "89787", "url": "https://gl.wikipedia.org/wiki?curid=386289", "title": "AG-46", "text": "A AG-46 ou Autov\u00eda do Morrazo \u00e9 unha v\u00eda de alta capacidade, en construci\u00f3n desde 2015, dependente da Xunta de Galicia. A obra \u00e9 consecuencia do desdobramento do CG-4.1 por mor da s\u00faa elevada sinistralidade e tr\u00e1fico, especialmente en temporada estival. Os dous primeiros tramos entraron en servizo en 2018, mentres que o terceiro tramos f\u00edxoo no 2019."}
{"id": "386290", "revid": "98629", "url": "https://gl.wikipedia.org/wiki?curid=386290", "title": "Illa Unalaska", "text": "A illa Unalaska \u00e9 unha illa no grupo das Illas Fox nas Illas Aleutianas no estado de Alasca. A illa ten unha superficie de 2.720\u00a0km\u00b2. Mide 127\u00b48 de longo e 55\u00b49\u00a0km de largo. A cidade de Unalaska, cobre parte da illa e de toda a veci\u00f1a illa Amaknak onde se localiza o porto de Dutch Harbor. A poboaci\u00f3n da illa exclu\u00edndo Amaknak a partir do censo dos Estados Unidos (censo 2000) era 1.759 residentes.\nUnalaska \u00e9 a segunda illa m\u00e1is grande no grupo das Illas Fox e as Illas Aleutianas. O litoral de Unalaska \u00e9 notablemente diferente en aparencia que outras illas Aleutianas importantes, con innumerables entradas e pen\u00ednsulas. A costa irregular r\u00f3mpese por tres profundas e longas ba\u00edas, Beaver Inlet, Unalaska Bay, e Makushin Bay, as\u00ed como por numerosas ba\u00edas e calas m\u00e1is pequenas. O terreo de Unalaska \u00e9 accidentado e est\u00e1 cuberto de monta\u00f1as, e durante a maior parte do ano as elevaci\u00f3ns m\u00e1is altas est\u00e1n cubertas de neve.\n\"Unalaska\" \u00e9 o nome de aleutiano para a illa. Existen varias teor\u00edas sobre a s\u00faa orixe; O m\u00e1is probable \u00e9 que o nome prov\u00e9n dunha corrupci\u00f3n da palabra rusa \"Ounalashka\" da palabra aleutiana para 'cerca do continente, \"nawan Alaskax\".\nHistoria.\nA illa foi descuberta por Vitus Bering en 1741. Un asentamento ruso xurdiu en 1759, pero catro anos despois foi destru\u00eddo polos aleutianos, xunto con catro buques mercantes. O masacre cobrou a vida de 162 colonos rusos. Os superviventes lograron manterse por si mesmos ata 1764, cando foron rescatados polos rusos. Este evento desencadeou represalias sanguentas contra os nativos que custaron a vida duns 5.000 aleutianos.\nA expedici\u00f3n de 1788 de Esteban Jos\u00e9 Mart\u00ednez e Gonzalo L\u00f3pez de Haro exploraron a costa de Alasca ata a illa de Unalaska, marcando o oeste m\u00e1is afastado que os espa\u00f1ois xamais exploraron na rexi\u00f3n.\nTam\u00e9n en 1788, o explorador ingl\u00e9s James Cook visitou a illa, e o deletreou Oonalashka no seu diario.\nEn Moscova, o 31 de maio de 1988, o Presidente Ronald Reagan, mencionou o encontro dos estadounidenses e os rusos nesta illa no s\u00e9culo XIX como un exemplo da temper\u00e1 amizade entre os Estados Unidos e Rusia.\nO 8 de decembro de 2004, o buque de carga malaio \"Selendang Ayu\" embarrancou na illa de Unalaska, provocando un gran derramamento de petr\u00f3leo."}
{"id": "386291", "revid": "85894", "url": "https://gl.wikipedia.org/wiki?curid=386291", "title": "Cartelos, Cartelos, Carballedo", "text": "Cartelos \u00e9 un lugar da parroquia de Cartelos, no concello lugu\u00e9s de Carballedo, na comarca de Chantada. Segundo o INE en 2017 e 2018 o lugar ti\u00f1a 1 habitante (home), en 2020 estaba deshabitado.\nEn Cartelos est\u00e1n a igrexa parroquial, a reitoral e o cemiterio.\nToponimia.\nA orixe do top\u00f3nimo pode aludir a descendentes do nome persoal no lat\u00edn vulgar *, diminutivo de . O Padre Sarmiento coidaba que \"Cartel /Cartelos\" eran s\u00edncope de \"Caritelos\" ou \"caracteres\"."}
{"id": "386292", "revid": "85894", "url": "https://gl.wikipedia.org/wiki?curid=386292", "title": "A Casa do Barrio, Cartelos, Carballedo", "text": "A Casa do Barrio \u00e9 un lugar da parroquia de Cartelos, no concello lugu\u00e9s de Carballedo, na comarca de Chantada. Segundo o INE en 2020 estaba deshabitado.\nToponimia.\nO top\u00f3nimo de Barrio v\u00e9n do lat\u00edn tard\u00edo , \u00e1 s\u00faa vez do \u00e1rabe (exterior)..\nPatrimonio.\nNeste lugar at\u00f3pase unha das \u00e1rbores senlleiras de Galicia, o Carballo de Cartelos.\nA \u00fanica casa do lugar \u00e9 o Pazo de Cartelos, que en 2016 estaba en reconstruci\u00f3n. O pazo \u00e9 propiedade da Fundaci\u00f3n Jos\u00e9 Luis Taboada."}
{"id": "386293", "revid": "1131", "url": "https://gl.wikipedia.org/wiki?curid=386293", "title": "Uni\u00f3n Cultural San Bernab\u00e9", "text": "A Uni\u00f3n Cultural San Bernab\u00e9 foi unha agrupaci\u00f3n de coro e teatro fundada polo mestre Argimiro Rico Trabada na aldea de San Bernabel (Mart\u00edn, Baleira) durante a Segunda Rep\u00fablica.\nEstaba formada por m\u00e1is de vinte persoas, e o propio Argimiro Rico era o director. Na actuaci\u00f3n da Festa da \u00c1rbore en San Bernabel o d\u00eda 10 de maio de 1934, o coro interpretou a varias voces \"Os Pinos\", un himno \u00e1 \u00e1rbore e o himno das Xuventudes Galegas . Logo varios nenos da agrupaci\u00f3n cultural recitaron as poes\u00edas de Rosal\u00eda de Castro \"Terra a Nosa\", \"Adeus r\u00edos, adeus fontes\" e \"Airi\u00f1os\". En canto \u00e1s actuaci\u00f3ns teatrais representaron \"A Morri\u00f1a\" de Ant\u00f3n Presa Viso , \"Bodas de Ouro\" e \"Coroa de Flores\". Outra das s\u00faas actuaci\u00f3ns foi na Fonsagrada o 8 de novembro de 1934 co obxectivo de recadar fondos para unha Biblioteca Popular en San Bernabel . Entre as obras que representaron estaban \"Noite de Ruada\" de Leandro Carr\u00e9 ou \"Bodas d\u00b4Ouro\" de G. Salinas. En canto \u00e1 parte musical interpretaron entre outras pezas \"Alborada Gallega\", \"Lonxe da Terri\u00f1a\", \"Dous Amorores\" e \"Os Pinos\". En canto \u00e1 actuaci\u00f3n do d\u00eda da inauguraci\u00f3n da citada biblioteca, o 20 de outubro de 1935 estaba prevista a interpretaci\u00f3n entre outras obras de \"Alal\u00e1 da Mari\u00f1a\", \"Alal\u00e1 de Triacastela\", \"Alal\u00e1 de Betanzos\", varios himnos e mui\u00f1eiras."}
{"id": "386295", "revid": "1131", "url": "https://gl.wikipedia.org/wiki?curid=386295", "title": "Sindicato de Baleira", "text": "O Sindicato de Baleira foi unha organizaci\u00f3n agraria que existiu no concello de Baleira durante a Segunda Rep\u00fablica."}
{"id": "386296", "revid": "1131", "url": "https://gl.wikipedia.org/wiki?curid=386296", "title": "Uni\u00f3n Cultural de Santalla de Piqu\u00edn", "text": "A Uni\u00f3n Cultural de Santalla de Piqu\u00edn foi unha agrupaci\u00f3n cultural creada na parroquia de Santalla no concello de Ribeira de Piqu\u00edn durante a Segunda Rep\u00fablica. Colaboraban con outras asociaci\u00f3ns culturais da rodeada como a Uni\u00f3n Cultural San Bernab\u00e9. O 20 de outubro de 1935 asistiron \u00e1 inauguraci\u00f3n da biblioteca escolar na aldea de San Bernabel."}
{"id": "386301", "revid": "5312", "url": "https://gl.wikipedia.org/wiki?curid=386301", "title": "Polixinia en animais", "text": "A polixinia (do grego antigo \u03c0\u03bf\u03bb\u03c5\u03b3\u03c5\u03bd\u03af\u03b1, de \u03c0\u03bf\u03bb\u03cd-, \"poly-\" 'moitos', e \u03b3\u03c5\u03bd\u03ae, \"gyne\" 'muller' ou 'esposa') \u00e9 un sistema de apareamento no cal un macho vive e apar\u00e9ase con moitas femias, pero cada femia s\u00f3 se aparea cun \u00fanico macho. Os sistemas nos que varias femias se aparean con varios machos def\u00ednense como promiscuos ou polixin\u00e1ndricos. O apareamento en leks consid\u00e9rase frecuentemente como unha forma de polixinia porque un macho se aparea con moitas femias, pero os sistemas de apareamento baseados en leks difer\u00e9ncianse en que o macho non ten vinculaci\u00f3n coas femias coas que se aparea, e as femias que se aparean carecen de vinculaci\u00f3n unhas con outras.\nA polixinia \u00e9 t\u00edpica de grupos cun s\u00f3 macho e m\u00faltiples femias e poden encontrarse en moitas especies como: os humanos, o gorila, o elefante mari\u00f1o, os paxaros folosa grande e \"Troglodytes aedoni\", o \"Papio hamadryas\", o fais\u00e1n com\u00fan, o cervo com\u00fan, o tigre de Bengala, as abellas \"Xylocopa varipuncta\" e \"Anthidium manicatum\" e o alce. A mi\u00fado en sistemas pol\u00edxinos, as femias realizar\u00e1n a maior\u00eda dos coidados parentais.\nSistemas de apareamento.\nCando dous animais se aparean, ambos comparten un interese no \u00e9xito da s\u00faa descendencia, a\u00ednda que a mi\u00fado desde diferentes puntos de vista. A non ser que o macho e a femia sexan perfectamente mon\u00f3gamos, o que significa que se aparean para toda a vida e non toman outras parellas, incluso despois da morte da parella orixinal, a cantidade de coidados parentais que prodigan var\u00eda. En realidade, \u00e9 moito m\u00e1is com\u00fan que ocorran os apareamentos pol\u00edxinos. As estruturas pol\u00edxinas (exclu\u00edndo os leks) est\u00edmase que ocorren nun 90% dos mam\u00edferos.\nAs aves pol\u00edxinas son infrecuentes se as comparamos cos mam\u00edferos, xa que a monogamia \u00e9 o m\u00e1is com\u00fan nelas. Evolutivamente, a polixinia en aves puido ter evolucionado porque moitas femias non necesitan o apoio do macho para coidar \u00e1 s\u00faa descendencia. Como as femias non necesitan axuda extra para sacar adiante os seus ni\u00f1os, os machos poden permitirse investir en m\u00faltiples femias. Non obstante, o coidado parental do macho enc\u00f3ntrase a mi\u00fado en moitas especies de aves territoriais pol\u00edxinas, o que orixina unha competici\u00f3n das femias para a axuda do macho. O m\u00e1is frecuente \u00e9 que os machos busquen unha segunda femia para fecundala, unha vez que a primeira femia puxo os seus ovos. As especies fortemente pol\u00edxinas ou mon\u00f3gamas presentan un comportamento de agresi\u00f3n de femia a femia. Hai moitos factores que afectan a agresi\u00f3n das femias inclu\u00edndo a densidade de predadores, calidade do h\u00e1bitat, espazado dos ni\u00f1os e tama\u00f1o do territorio. A mi\u00fado as femias loitan polos recursos que pode proporcionar o macho, como alimentos ou protecci\u00f3n do ni\u00f1o. As desvantaxes das femias por aparearse cun macho xa emparellado poden compensarse cos amplos recursos proporcionados polo machos, e como resultado prod\u00facese unha elecci\u00f3n polas femias.\nModelo dos sistemas de apareamento de Emlen e Oring.\nEn 1977, Emlen e Oring creou un modelo de sistemas de apareamento que mostra como a distribuci\u00f3n de recursos afecta os padr\u00f3ns de vida da femia e, en consecuencia, os sistemas de apareamento. Nun sistema de apareamento, o sexo limitante (xeralmente o feminino) \u00e9 o que o sexo limitante (normalmente o masculino) intenta monopolizar. A combinaci\u00f3n de distribuci\u00f3n de recursos, os coidados parentais, e a sincron\u00eda da reproduci\u00f3n das femias determina cales ser\u00e1n as estratexias de apareamento que empregar\u00e1 o sexo limitado. A polixinia ocorrer\u00e1 cando os recursos est\u00e1n localizados e as femias forman agrupaci\u00f3ns, facendo m\u00e1is f\u00e1cil para os machos controlalas. Os diversos tipos de polixinia orix\u00ednanse a causa do acceso diferencial aos recursos que te\u00f1en os individuos.\nTipos de polixinia.\nCando as femias se moven continuamente e non est\u00e1n estables espacialmente, os machos perseguen unha estratexia de defensa da parella. Cando as femias est\u00e1n agrupadas, prod\u00facense caro tipos de polixinia.\n (Adaptado da Dra. Susan Alberts, Universidade Duke)\nCando as femias est\u00e1n estables espacialmente en e arredor dun recurso, os machos perseguen unha estratexia de defensa dos recursos e ocorre a polixinia cando as femias se agrupan e a descendencia require pouco ou ning\u00fan coidado parental (por exemplo, nas marmotas \"Marmota flaviventris\", e no paxaro indicador \"Indicator xanthonotus\").\nCustos e beneficios para os machos.\nCustos.\nEn sistemas pol\u00edxinos hai menos diversidade xen\u00e9tica debido a que un macho enxendra toda a descendencia. A\u00ednda que ser o \u00fanico pai de toda a descendencia \u00e9 moi beneficioso para a fitness do macho, isto incrementa a probabilidade de endogamia e a transmisi\u00f3n de trastornos xen\u00e9ticos. Ademais, \u00e9 dif\u00edcil para os machos monopolizar moitas femias \u00e1 vez, o que leva a que se produzan copulaci\u00f3ns con outros individuos distintos da parella nas cales unha femia pode aparearse con outros machos contal que non a vexa o macho co que est\u00e1 emparellada. Estes machos emparellados reprodutores te\u00f1en tam\u00e9n unha curta permanencia no seu \"cargo\", e \u00e9 com\u00fan que os machos do grupo que non te\u00f1en har\u00e9n ataquen o macho emparellado para conseguir acceso reprodutor \u00e1s s\u00faas femias.\nBeneficios.\nA maior vantaxe para os machos nun sistema de apareamento pol\u00edxino \u00e9 o incremento de fitness e o \u00e9xito reprodutivo do macho simplemente porque ser\u00e1 pai de toda a descendencia. Ser o \u00fanico macho dun har\u00e9n \u00e9 altamente vantaxoso para o macho porque el ten unha probabilidade moito maior de que sobreviva a s\u00faa proxenie, o que significa que est\u00e1 transmitindo os seus xenes a m\u00e1is individuos.\nCustos e beneficios para as femias.\nCustos.\nDebido a que un macho enxendra toda a descendencia, hai menos diversidade xen\u00e9tica na comunidade, o cal \u00e9 desvantaxoso para as femias. Adicionalmente, as femias \u00e1s veces enc\u00f3ntranse con casos de infanticidio, realizados cando un macho reprodutor \u00e9 destronado por outro que se converte en novo macho reprodutor dominante e seguidamente mata todas as cr\u00edas que nese momento existan, xa que non \u00e9 o pai delas. Como ent\u00f3n as femias xa non te\u00f1en fillos que criar, entrar\u00e1n rapidamente nun novo estro (per\u00edodo de celo), o que permitir\u00e1 que o novo macho reprodutor se aparee coas femias antes.\nBeneficios.\nA diferenza do que ocorre nos machos, as copulaci\u00f3ns f\u00f3ra da parella habitual son vantaxosas para as femias porque lle dan \u00e1s femias m\u00e1is probabilidades de aparearse e incrementar a diversidade xen\u00e9tica da comunidade. As copulaci\u00f3ns f\u00f3ra da parella exemplifican o conflito sexual, unha situaci\u00f3n na cal un comportamento \u00e9 vantaxoso para un sexo, pero desvantaxoso para o outro.\nModelo do limiar de polixinia.\nUnha explicaci\u00f3n de por que os sistemas pol\u00edxinos persisten d\u00e1a o modelo de limiar de polixinia. Este modelo demostra a ligaz\u00f3n entre o \u00e9xito das femias reprodutoras e a calidade do territorio ou a calidade da situaci\u00f3n reprodutora. O modelo do limiar de polixinia tam\u00e9n mostra os efectos do \u00e9xito reprodutor das femias cando m\u00faltiples femias no mesmo territorio se aparean cun s\u00f3 macho. Nesta situaci\u00f3n, as femias te\u00f1en a opci\u00f3n de aparearse cun macho non emparellado nun territorio de ruin calidade ou cun macho xa emparellado nun territorio de alta calidade. A segunda femia reprodutora recibir\u00e1 menos recursos do macho que a primeira. Por\u00e9n, se o limiar b\u00edgamo \u00e9 maior que o limiar de recursos orixinais da segunda femia, a femia entrar\u00e1 nun sistema de apareamento polixino, xa que ela a\u00ednda se beneficiar\u00eda de adqirir m\u00e1is recursos. O modelo de limiar de polixinia pode ser aplicado a m\u00e1is de d\u00faas femias, con tal que haxa recursos dabondo para sustentalas.\nO paxaro folosa grande.\nA folosa grande (\"Acrocephalus arundinaceus\") \u00e9 unha das poucas especies de aves que \u00e9 pol\u00edxina e ten un har\u00e9n. Os machos proporcionan recursos ao seu har\u00e9n, como protecci\u00f3n do ni\u00f1o e variados niveis de coidado parental. As femias do har\u00e9n poden reproducirse ao mesmo tempo, indicando que o tama\u00f1o do har\u00e9n e o n\u00famero de descendentes do macho est\u00e1n relacionados. O factor m\u00e1is importante cando se determina a fitness do macho \u00e9 a orde na cal chegan ao territorio. Os machos que chegan antes incrementan a probabilidade de conseguiren bos lugares de nidaci\u00f3n, mellorando as s\u00faas probabilidades de atraer m\u00e1is femias. Ademais, ter un maior repertorio de canci\u00f3ns est\u00e1 correlacionado cun incremento no tama\u00f1o do har\u00e9n e un incremento da fitness do macho porque as femias prefiren aparearse con machos que te\u00f1en un repertorio de canci\u00f3ns m\u00e1is extenso. Tam\u00e9n \u00e9 posible que os amplos repertorios de canci\u00f3ns sexan un sinal suplementario para un bo apareamento, en conxunci\u00f3n co tama\u00f1o e calidade do territorio do macho. Estes paxaros desenvolven un repertorio con moitas canci\u00f3ns coa idade, e \u00e9 m\u00e1is probable que os machos m\u00e1is vellos dominen territorios mellores, o que \u00e9 unha plausible raz\u00f3n para explicar por que as femias prefiren machos m\u00e1is vellos. A\u00ednda que foi moi debatido, a elecci\u00f3n das femias na folosa grande pode explicarse pola teor\u00eda dos bos xenes. A falsa paternidade e diminuci\u00f3n da supervivencia das cr\u00edas son dous factores que poder\u00edan contribu\u00edr a rebaixar a fitness dos machos.\nSignificado evolutivo.\nDesde o punto de vista evolutivo, a caracter\u00edstica m\u00e1is predominante que m\u00e1is a mi\u00fado se encontra en sistemas de apareamento pol\u00edxino \u00e9 o extremo dimorfismo sexual. O dimorfismo sexual, ou a diferenza en tama\u00f1o ou aparencia entre machos e femias, d\u00e1lle aos machos vantaxe nas loitas entre eles para demostrar dominancia e ga\u00f1arse os har\u00e9ns. O dimorfismo sexual pode presentarse en forma de distintos tama\u00f1os corporais e tama\u00f1os dos caninos. A polixinia \u00e9 beneficiosa en particular para os machos porque te\u00f1en un maior incremento de fitness e \u00e9xito reprodutivo. Este aumento reduce a diversidade xen\u00e9tica da comunidade, o que a mi\u00fado leva a un incremento da endogamia. Por\u00e9n, a polixinia non \u00e9 un sistema de apareamento particularmente beneficioso para as femias porque a s\u00faa elecci\u00f3n de parella est\u00e1 limitada a un macho. As copulaci\u00f3ns f\u00f3ra da parella son unha estratexia usada polas femias para evitar o conflito sexual causado pola polixinia, permit\u00edndolles acceso a unha mellor elecci\u00f3n de parella.\nProbas da elecci\u00f3n polas femias.\nA elecci\u00f3n de parella, o acto na cal a femia elixe a s\u00faa parella base\u00e1ndose no atractivo das s\u00faas cualidades, \u00e9 moi com\u00fan en sistemas pol\u00edxinos. Nestes casos, as femias elixir\u00e1n machos bseandose nas s\u00faas caracter\u00edsticas sexuais secundarias, as cales poden indicar o acceso a mellores e m\u00e1is recursos. Por exemplo, as femias de folosa grande (\"Acrocephalus arundinaceus\") te\u00f1en preferencia por emparellarse con machos con maiores repertorios de canci\u00f3ns porque isto indica que son m\u00e1is vellos e poden ter mellores territorios de nidaci\u00f3n. A femia do l\u00e9mur sifaka de Coquerel (\"Propithecus coquereli\") apar\u00e9anse cos ga\u00f1adores das batallas polo har\u00e9n porque o macho vencedor demostrou que \u00e9 m\u00e1is forte que o outro, ofrecendo potencialmente m\u00e1is protecci\u00f3n ante os predadores. As femias do paxaro \"Agelaius phoeniceus\" son agresivas contra outras femias intrusas no seu har\u00e9n, usualmente m\u00e1is intensamente durante a estaci\u00f3n reprodutora. Este comportamento demostra que as femias est\u00e1n protexendo o seu macho reprodutor da intrusi\u00f3n doutras femias, o que suxire que est\u00e1n impedindo o acceso das outras femias a unha parella desexable. Por\u00e9n, unha das probas m\u00e1is obvias da elecci\u00f3n das femias nos sistemas de apareamento pol\u00edxino son as copulaci\u00f3ns f\u00f3ra da parella. Estas demostran que a femia est\u00e1 seleccionando un macho distinto do macho reprodutor, en vez de ou ademais de continuar apare\u00e1ndose co macho reprodutor dominante."}
{"id": "386302", "revid": "89787", "url": "https://gl.wikipedia.org/wiki?curid=386302", "title": "Pablo Rub\u00e9n Eyr\u00e9", "text": "Pablo Rub\u00e9n Jorge Eyr\u00e9, nado en Vilanova (A Laxe, Chantada) o 1 de abril de 1958, \u00e9 un escritor en lingua galega.\nTraxectoria.\nTen colaborado nos xornais \"El Progreso\", \"La Voz de Galicia\", \"La Regi\u00f3n\" e en \"Artes e Letras\", suplemento cultural do \"Faro de Vigo\", co pseud\u00f3nimo de Xohana de Arxilleiros. Tam\u00e9n foi colaborador de \"Dorna\", revista de expresi\u00f3n po\u00e9tica galega da USC. Un dos seus poemas m\u00e1is emblem\u00e1ticos figura posto en pedra pola Deputaci\u00f3n Provincial de Lugo no alto da Serra do Faro, a petici\u00f3n p\u00fablica de Ux\u00edo Novoneyra.\nDende moi novo desenvolveu diversas actividades pol\u00edticas e culturais en defensa dos intereses de Galiza. Durante uns anos presidiu a asociaci\u00f3n cultural Lumieira, fundou o colectivo cultural Agrela e a Irmandade Cultural Pa\u00eds do Faro. \u00c1 s\u00faa vez tivo un papel destacado na fundaci\u00f3n da revista de informaci\u00f3n e debate \"Al\u00e9n-Parte\". Foi tam\u00e9n presidente do C\u00edrculo Recreativo e Cultural de Chantada. Actualmente \u00e9 membro do Consello de Redacci\u00f3n da revista \"Alicerces\"."}
{"id": "386304", "revid": "5863", "url": "https://gl.wikipedia.org/wiki?curid=386304", "title": "Natsume S\u014dseki", "text": ", nado en Toquio o 9 de febreiro de 1867 como e finado na mesma localidade o 9 de decembro de 1916, foi un novelista xapon\u00e9s, co\u00f1ecido especialmente polas s\u00faas novelas \"Kokoro\", \"Botchan\" e \"Wagahai wa neko de aru\". Est\u00e1 considerado unha das grandes figuras da literatura xaponesa moderna.\nPrimeiros anos.\nOs seus pais eran xa maiores cando naceu, a nai ti\u00f1a 40 anos e o pai 53 e non se fixeron cargo do neno. Adoptouno unha parella sen fillos, Shiobara Masanosuke e a s\u00faa muller en 1868 que o criaron ata a idade de nove anos, cando a parella se divorciou. Volveu despois cos seus pais naturais, a nai morreu cando el ti\u00f1a catorce anos.\nEstudou secundaria en Toquio e adquiriu o gusto pola literatura chinesa. Comezou arquitectura na Universidade Imperial de Toquio en 1884. En 1887 co\u00f1eceu a Masaoka Shiki, quen lle aprendeu a compor haiku, asinando as s\u00faas primeiras composici\u00f3ns co pseud\u00f3nmo S\u014dseki, modismo chin\u00e9s que significa \"teimudo\". En 1890 entrou no departamento de literatura inglesa, e ao ano seguinte traduciu ao ingl\u00e9s a obra cl\u00e1sica \"H\u014dj\u014dki.\" Graduouse en 1893 e deu claes en Toquio ata 1895 ao pasar a ensinar nunha escola secundaria en Shikoku, lugar onde situar\u00eda a acci\u00f3n da s\u00faa novela \"Botchan\"; nesa \u00e9poca publicou varios dos seus haiku en diversos peri\u00f3dicos. En 1896 pasou ao instituto de Kumamoto.\nNo Reino Unido, 1901\u20131903.\nEn 1900 o goberno xapon\u00e9s enviouno q estudar en Gran Breta\u00f1a como o \"primeiro erudito de literatura inglesa\". Visitou Cambridge mais ao non lle chegar a bolsa de estudos. tivo que se matricular no University College de Londres e ampliou o seu co\u00f1ecemento sobre a literatura inglesa. Volveu ao Xap\u00f3n en xaneiro en 1903 e en abril entrou na Primeira Universidade Nacional en Toquio, convert\u00e9ndose despois en profesor de literatura inglesa na Universidade Imperial de Toquio, onde ensinou teor\u00eda da literatura e cr\u00edtica literaria.\nActividade literaria.\nA partir de 1903 empezou a publicar haiku, \"renku\", \"haitaishi\" e esbozos literarios en revistas literarias, como en \"Hototogisu\", editado polo seu antigo mentor Masaoka Shiki, e m\u00e1is tarde por Takahama Kyoshi, Con todo, o que lle deu fama foi o \u00e9xito da s\u00faa novela sat\u00edrica \"Wagahai wa Neko de Aru\" en 1905 que aclamou tanto o p\u00fablico como a cr\u00edtica.\nContinuou este \u00e9xito con historias curtas, como \"Rondon t\u014d\" en 1905 e as novelas \"Botchan\" e \"Kusamakura\" en 1906, que consolidaron a s\u00faa reputaci\u00f3n, facendo posible a s\u00faa marcha da universidade para escribir en \"Asahi Shimbun\" en 1907 e dedicarse de cheo \u00e1 literatura. Moito do seu traballo trata da relaci\u00f3n entre a cultura xaponesa e a occidental. Especialmente as s\u00faas primeiras obras te\u00f1en moitas influencias da \u00e9poca de estudante en Londres; as\u00ed a novela \"Kairo-k\u014d\" foi a primeiro e \u00fanica peza importante de prosa en tratar a lenda art\u00farica en xapon\u00e9s.\nTemas importantes en S\u014dseki son os relacionados con persoas ordinarias na s\u00faa loita contra as dificultades econ\u00f3micas, o conflito entre o deber e o desexo (un tema tradicional na literatura xaponesa), a lealdade e a mentalidade de grupo contra a liberdade e a individualidade, o illamento persoal e o distanciamento, a r\u00e1pida industrializaci\u00f3n do Xap\u00f3n e as s\u00faas consecuencias sociais, e unha vista pesimista de natureza humana. S\u014dseki tivo un grande interese nos escritores do grupo literario \"Shirakaba\". Nos seus \u00faltimos anos, autores como Akutagawa Ry\u016bnosuke e Kume Masao convert\u00e9ronse en seguidores do seu estilo literario."}
{"id": "386305", "revid": "55340", "url": "https://gl.wikipedia.org/wiki?curid=386305", "title": "Natsume Soseki", "text": ""}
{"id": "386307", "revid": "98629", "url": "https://gl.wikipedia.org/wiki?curid=386307", "title": "Illa de Saaremaa", "text": "Saaremaa ( dan\u00e9s: \u00d8sel; ingl\u00e9s: Osel; fin\u00e9s: Saarenmaa; sueco &amp; alem\u00e1n: \u00d6sel) \u00e9 a illa m\u00e1is grande de Estonia, con 2.673\u00a0km\u00b2. \u00c9 a illa principal do condado de Saare, est\u00e1 situada no mar B\u00e1ltico, ao sur da illa Hiiumaa, e pertence ao Arquip\u00e9lago Moonsund. A capital da illa \u00e9 Kuressaare, que ten preto de 15.000 habitantes, a illa ti\u00f1a 30.966 habitantes en 2013.\nEtimolox\u00eda.\nCh\u00e1mase \"Saaremaa\" en estoniano, e en fin\u00e9s \"Saarenmaa\"\u00a0\u2014 literalmente \"Rexi\u00f3n da illa\". Nas vellas sagas escandinavas, Saaremaa ch\u00e1mase \"Eysysla\" e nas sagas islandesas \"Eys\u00fdsla\", que significa exactamente igual que o nome da illa en estoniano: \"a rexi\u00f3n (Terra) da illa \". Este \u00e9 a orixe do nome da illa en dan\u00e9s \"\u00d8sel\", alem\u00e1n e sueco, \u00d6sel, gutnish \"Oysl\", e en Lat\u00edn, \"Osilia\". O nome \"Eysysla\" aparece \u00e1s veces xunto con \"Adalsysla\", \"a terra grande\", quizais \"Suuremaa\" ou \"Suur Maa\" en estoniano, que se refire \u00e1 parte continental de Estonia. En let\u00f3n, a illa ch\u00e1mase \"S\u0101msala\", que significa \"a illa dos Saami\".\nXeograf\u00eda.\nA illa pecha polo norte o golfo de Riga, que se comunica co mar B\u00e1ltico principalmente a trav\u00e9s do estreito de Irbe, situado entre a pen\u00ednsula de Curlandia en Letonia e a pen\u00ednsula de S\u00f5rve ao sur de Saaremaa. O punto m\u00e1is alto da illa est\u00e1 a 54 metros sobre o nivel do mar.\nUnha caracter\u00edstica interesante da illa \u00e9 o cr\u00e1ter de Kaali. A illa ten ademais zonas boscosas. Un dos s\u00edmbolos da illa \u00e9 o xenebreiro.\nHistoria.\nOs resultados de escavaci\u00f3ns arqueol\u00f3xicas probaron que a illa de Saaremaa habitouse desde hai polo menos cinco mil anos. As antigas sagas escandinavas, informan de numerosas escaramuzas entre os osilianos e os viquingos. Saaremaa era a rexi\u00f3n m\u00e1is rica da antiga Estoniana e o refuxio de numerosos piratas estonianos (a quen se chamaba \u00e1s veces os viquingo estonianos). A Cr\u00f3nica de Enrique de Livonia describe unha frota de dezaseis barcos e cincocentos osilianos que devastan o Sur de Suecia (que ent\u00f3n ara danesa).\nEn 1227, Saaremaa foi conquistada polos Cabaleiros livonios no transcurso das cruzadas b\u00e1lticas a\u00ednda que a illa converteuse nun dos principais focos da resistencia estona. Cando o ex\u00e9rcito lituano derrotou aos cabaleiros na batalla de Saule en 1236, os insulares se rebelaron. O conflito regulouse por un tratado asinado polos osilianos e os xefes da Orde.\nNeste acord\u00e1base que unha parte de Saaremaa ser\u00eda controlada directamente pola Orde, mentres que a outra parte ser\u00eda controlada polo obispado de \u00d6sel-Wiek, que ser\u00eda parcialmente independente. O 15 de abril de 1560, o obispado e Saaremaa vend\u00e9ronse a Dinamarca baixo cuxa dominaci\u00f3n permanecer\u00eda ata 1645.\nEn 1645, Dinamarca cedeu Saaremaa a Suecia mediante o Tratado de Br\u00f6msebro. En 1721, Saaremaa as\u00ed como o resto da Estoniana sueca cedeuse ao Imperio ruso no Tratado de Nystad.\nNo s\u00e9culo XX, Saaremaa estivo ocupada d\u00faas veces polos alem\u00e1ns. Na primeira guerra mundial, as illas estonianas foron conquistadas en outubro de 1917, (Operaci\u00f3n Albi\u00f3n) e ocupadas ata o fin das hostilidades. Estonia ndependizouse logo da Revoluci\u00f3n de Outubro e o colapso do Imperio ruso. Como resultado do Pacto Ribbentrop-Molotov, o novo estado incorporouse \u00e1 Uni\u00f3n Sovi\u00e9tica en xu\u00f1o de 1940 como a Rep\u00fablica Socialista Sovi\u00e9tica Estonia. A maior parte da poboaci\u00f3n alem\u00e1 da illa foi evacuada a Alema\u00f1a despois do Pacto. A illa foi ocupada pola Alema\u00f1a nazi en 1941 (Operaci\u00f3n Beowulf). As tropas alem\u00e1s permaneceron al\u00ed ata ser expulsadas polo Ex\u00e9rcito Vermello na Operaci\u00f3n Moonzund Landing en outubro e novembro de 1944. En 1946, Saaremaa declarouse zona restrinxida, pechada a estranxeiros e \u00e1 maior\u00eda dos estonianos continentais. Mant\u00edvose como \u00e1rea restrinxida ata 1989.\nA independencia de Estonia recuperouse o 20 de agosto de 1991, coa disoluci\u00f3n da Uni\u00f3n Sovi\u00e9tica."}
{"id": "386308", "revid": "98629", "url": "https://gl.wikipedia.org/wiki?curid=386308", "title": "Orencio Arosa", "text": "Orencio Arosa \u00c1lvarez, nado en 1873 na provincia de Pontevedra e finado o 2 de xaneiro de 1939, foi un militar, reloxeiro, concelleiro, administrador e redactor de publicaci\u00f3ns, que chegou a ser nomeado alcalde de Vigo en outubro de 1923.\nTraxectoria.\nCapit\u00e1n de infanter\u00eda, casado coa ourens\u00e1 Josefa Merino Fern\u00e1ndez, foi o encargado de organizar a subscrici\u00f3n popular que obter\u00eda os fondos necesarios para pagar o monumento aos heroes da Reconquista de Vigo, que, despois de moitas vicisitudes, ser\u00eda inaugurado na Praza de Espa\u00f1a en 1947 e, m\u00e1is tarde, trasladado \u00e1 Praza da Independencia.\nFoi propietario da reloxer\u00eda \"Arosa\", da r\u00faa do Pr\u00edncipe de Vigo, administrador de \"La Concordia\" e \"La Tranca\" e redactor de \"Noticiero de Vigo\".\nSendo concelleiro e alcalde en funci\u00f3ns suspendeu a publicaci\u00f3n do semanario \"La R\u00e1faga\". Foi designado alcalde na ditadura de Primo de Rivera, nomeamento moi criticado polo republicano Mart\u00edn Echegaray."}
{"id": "386309", "revid": "4817", "url": "https://gl.wikipedia.org/wiki?curid=386309", "title": "Sloshsat", "text": "Sloshsat, tam\u00e9n denominado Sloshsat-FLEVO (\"Sloshsat Facility for Liquid Experimentation and Verification in Orbit\") foi un sat\u00e9lite artificial da Laboratorio Aeroespacial Neerland\u00e9s (NLR) e da Axencia Espacial Europea lanzado o 12 de febreiro de 2005 mediante un foguete Ariane 5 ECA desde o Centro Espacial de Kourou, na G\u00fciana Francesa. Flevo \u00e9 ademais o nome da \u00faltima provincia neerlandesa ga\u00f1ada ao mar.\nCaracter\u00edsticas.\nA misi\u00f3n de Sloshsat consistiu en estudar o comportamento dos l\u00edquidos en microgravedade. Para iso levaba a bordo 33,5 litros de auga desionizada e instrumentos e sensores para detectar os seus movementos en 270 posici\u00f3ns posibles, as\u00ed como presi\u00f3ns e temperaturas. O tanque que conti\u00f1a a auga ti\u00f1a forma de cilindro circular cos extremos hemisf\u00e9ricos e sen estrutura interna e un volume total de 87 litros.\nSloshsat foi dese\u00f1ado para viaxar a bordo dun transbordador espacial, pero despois do desastre do transbordador Columbia non houbo oportunidades para ser lanzado a bordo dun. O sat\u00e9lite foi modificado para poder ser lanzado a bordo para poder ser lanzado a bordo un Ariane 5 ECA.\nOs obxectivos da misi\u00f3n eran:"}
{"id": "386310", "revid": "4817", "url": "https://gl.wikipedia.org/wiki?curid=386310", "title": "Sloshsat-FLEVO", "text": ""}
{"id": "386311", "revid": "72012", "url": "https://gl.wikipedia.org/wiki?curid=386311", "title": "Ariane 5 ECA", "text": ""}
{"id": "386314", "revid": "89787", "url": "https://gl.wikipedia.org/wiki?curid=386314", "title": "AC-526", "text": "A AC-526 ou Acceso ao Porto de Lorb\u00e9 da V\u00eda \u00c1rtabra \u00e9 unha estrada da rede primaria b\u00e1sica dependente da Xunta de Galicia. Considerado como o \"treito III\" da V\u00eda \u00c1rtabra, foi aberto ao tr\u00e1fico o 3 de abril de 2017, logo de que as obras fosen adxudicadas en 2009.\nEste vieiro ten 1,1 quil\u00f3metros. Consta dunha secci\u00f3n de dous carr\u00eds de 3,5 metros de largo e beirav\u00edas de 1,5 m. A obra foi executada grazas a un convenio asinado en 2008 por Portos de Galicia e as Consellar\u00edas de Mar e Infraestruturas e tivo un investimento de 1,689,881.11 euros ."}
{"id": "386315", "revid": "85894", "url": "https://gl.wikipedia.org/wiki?curid=386315", "title": "Lobelle de Abaixo, Lobelle, Carballedo", "text": "Lobelle de Abaixo \u00e9 un lugar da parroquia de Lobelle no concello lucense de Carballedo na Comarca de Chantada. Ti\u00f1a 4 habitantes en 2016 e 2017 segundo datos do Instituto Nacional de Estad\u00edstica, dos cales 2 eran homes e 2 mulleres. En 2018 4 (2 mulleres e 2 homes). En 2020 7, 3 mulleres e 2 homes.\nEn Lobelle de Abaixo est\u00e1 a igrexa parroquial e o cemiterio.\nToponimia.\nLobelle leva o nome do seu posuidor en xenitivo, quizais en lat\u00edn , diminutivo de , derivado de (\"lobo\") como antrop\u00f3nimo mentres que o de Abaixo v\u00e9nlle por estar m\u00e1is baixo ca Lobelle de Arriba. Popularmente moita xente di \"Novelle\", como se tivese que ver con \"novo\"."}
{"id": "386316", "revid": "89787", "url": "https://gl.wikipedia.org/wiki?curid=386316", "title": "AC-527", "text": "A AC-527 ou Variante de Oleiros da V\u00eda \u00c1rtabra \u00e9 unha estrada da rede primaria b\u00e1sica dependente da Xunta de Galicia.\nAs obras para a s\u00faa construci\u00f3n empezaron no outono de 2009. En 2011 decidiuse que este ramal ser\u00eda de v\u00eda convencional para lle dar maior permeabilidade \u00e1 capital municipal, dot\u00e1ndoo de rotondas e pasos peonais, por\u00e9n si se levou finalmente a cabo a instalaci\u00f3n dun valado como corresponde a unha v\u00eda de alta capacidade.\nO 30 de xu\u00f1o de 2012, inaugurouse un primeiro tramo de 700 metros, o resto entrar\u00eda en servizo canda a AG-13, en setembro de 2013."}
{"id": "386317", "revid": "85894", "url": "https://gl.wikipedia.org/wiki?curid=386317", "title": "Lobelle de Arriba, Lobelle, Carballedo", "text": "Lobelle de Arriba \u00e9 un lugar da parroquia de Lobelle no concello lucense de Carballedo na Comarca de Chantada. Segundo o Instituto Nacional de Estad\u00edstica en 2018 ti\u00f1a 17 habitantes (oito homes e nove mulleres). En 2020 16, 8 mulleres e 8 homes.\nToponimia.\nLobelle leva o nome do seu pusuidor en xenitivo, quizais en lat\u00edn , diminutivo de , derivado de (\"lobo\") como antrop\u00f3nimo, mentres que o de Arriba v\u00e9nlle por estar m\u00e1is alto ca Lobelle de Abaixo. Popularmente moita xente di \"Novelle\", como se tivese que ver con \"novo\".\nAlg\u00fans dos microtop\u00f3nimos da zona son O Apastadeiro, A Cerrada, Os Corti\u00f1os, A Costa, O Coteiro, A Devesa, Os Freos, As Lamas, O Mu\u00ed\u00f1o Vello, O Pacento, A Pena, A Petada, A Pireira, O Portelo do Carro, O Prado da Pepa, O Rigueiro de Nav\u00e1s, O R\u00edo, O Salcedo e Vales.\nPatrimonio.\nCastro de Lobelle: Asentamento castrexo situado no lugar de Lobelle de Arriba. Polo lado N-NO est\u00e1 situado a 1\u00a0km aproximadamente do castro de Quint\u00e1 do Monte"}
{"id": "386318", "revid": "85894", "url": "https://gl.wikipedia.org/wiki?curid=386318", "title": "Quintela, Lobelle, Carballedo", "text": "Quintela \u00e9 un lugar da parroquia de Lobelle no concello lucense de Carballedo na Comarca de Chantada. En 2018 ti\u00f1a 19 habitantes, un menos ca no ano 2016, segundo datos do Instituto Nacional de Estad\u00edstica, dos cales 7 eran homes e 12 mulleres. En 2020 6, 2 mulleres e 4 homes.\nToponimia.\nO nome do lugar v\u00e9n do lat\u00edn , diminutivo de , \"praza pequena ou mercado\", derivada de , \"parte dos froitos que se pagaban de renda ao dono\"."}
{"id": "386319", "revid": "85894", "url": "https://gl.wikipedia.org/wiki?curid=386319", "title": "O Pi\u00f1eiro, Lobelle, Carballedo", "text": "O Pi\u00f1eiro \u00e9 un lugar da parroquia de Lobelle no concello lucense de Carballedo na Comarca de Chantada. Ti\u00f1a 2 habitantes no ano 2016 segundo datos do Instituto Nacional de Estad\u00edstica, dos cales 1 era home e 1 muller e en 2017 xa estaba deshabitado. Mais en 2018 volv\u00edan ser 2 (1 muller e 1 home). En 2020 3, 1 muller e 2 homes.\nToponimia.\nA orixe do nome do lugar \u00e9 o fit\u00f3nimo , \"pi\u00f1eiro\", a \u00e1rbore do mesmo nome que d\u00e1 as pi\u00f1as, lat\u00edn ."}
{"id": "386320", "revid": "5863", "url": "https://gl.wikipedia.org/wiki?curid=386320", "title": "Orencio Arosa \u00c1lvarez", "text": ""}
{"id": "386323", "revid": "1576", "url": "https://gl.wikipedia.org/wiki?curid=386323", "title": "V\u00eda \u00e1rtabra", "text": ""}
{"id": "386331", "revid": "1131", "url": "https://gl.wikipedia.org/wiki?curid=386331", "title": "Jes\u00fas Huarte Maritorena", "text": "Jes\u00fas Huarte Maritorena, nado en Al\u00e1iz (Navarra) en 1909, foi un xornalista espa\u00f1ol.\nTraxectoria.\nLicenciado en Filosof\u00eda e Letras. Foi correspondente de \"El Mundo\" na Arxentina, redactor de \"Arriba Espa\u00f1a\" e redactor xefe do peri\u00f3dico falanxista \"Proa\" de Le\u00f3n at\u00e9 o 1 de xullo de 1940. Dirixiu \"La Voz de Galicia\" entre o 14 de xaneiro de 1941 e o 17 de abril de 1945, cando foi trasladado a Arxentina como enviado especial de prensa."}
{"id": "386332", "revid": "25871", "url": "https://gl.wikipedia.org/wiki?curid=386332", "title": "Arquip\u00e9lago de Terra de Fogo", "text": "Tierra de Fuego (Terra do Fogo), \u00e9 o arquip\u00e9lago da punta m\u00e1is meridional de Am\u00e9rica do Sur no Estreito de Magall\u00e1ns. O arquip\u00e9lago consiste na illa principal, Illa Grande da Terra do Fogo, cunha superficie de 48.100\u00a0km\u00b2, e un grupo de moitas illas, inclu\u00edndo Cabo de Fornos e Illas Diego Ram\u00edrez. Terra do Lume div\u00eddese entre Chile e a Arxentina, coa segunda controlando a metade oriental da illa principal e a primeira a metade occidental m\u00e1is as illas ao sur da Canle Beagle. A extensi\u00f3n m\u00e1is meridional do arquip\u00e9lago est\u00e1 ao redor da latitude 55 S.\nO asentamento humano m\u00e1is antigo co\u00f1ecido en Terra do Fogo data de ao redor de 8.000 adC. Os europeos exploraron por primeira vez as illas durante a expedici\u00f3n de Fern\u00e3o de Magalh\u00e3es (1520); \"Terra do fogo\" e nomes similares prove\u00f1en das observaci\u00f3ns das moitas lumeiradas que os nativos constru\u00edan. O asentamento por parte dos descendentes europeos e o gran desprazamento das poboaci\u00f3ns nativas non comezou ata a segunda metade do s\u00e9culo XIX, no boom do auxe da ovella patag\u00f3nica e da febre do ouro na Terra do Fogo. Hoxe en d\u00eda, a extracci\u00f3n de petr\u00f3leo domina a actividade econ\u00f3mica no norte de Terra do Fogo, mentres que o turismo, as manufacturas e a lox\u00edstica da Ant\u00e1rtida son importantes no sur.\nHistoria.\nPrehistoria e exploraci\u00f3n europea.\nO primeiro asentamento humano produciuse ao redor de 8.000 adC. O pobo y\u00e1mana foi un dos primeiros seres humanos co\u00f1ecidos que se instalaron en Terra do fogo. Atop\u00e1ronse sitios arqueol\u00f3xicos con caracter\u00edsticas da s\u00faa cultura en lugares como a illa de Navarino.\nO nome Terra do fogo deriva do explorador portugu\u00e9s Fern\u00e3o de Magalh\u00e3es. Navegando para a Coroa espa\u00f1ola, en 1520 foi o primeiro europeo en visitar estas terras. Cr\u00eda ver os numerosos lumes (\"fuego\" en castel\u00e1n) dos y\u00e1mana, que eran visibles desde o mar, e que os \"indios\" esperaban nos bosques para emboscar \u00e1 s\u00faa armada.\nEn 1525 Francisco de Hoces foi o primeiro en especular que Terra do Fogo era unha ou m\u00e1is illas en lugar de parte do que ent\u00f3n se chamaba Terra Australis. Francis Drake en 1578 e unha expedici\u00f3n holandesa da Compa\u00f1\u00eda Holandesa das Indias Orientais en 1616 aprenderon m\u00e1is sobre a s\u00faa xeograf\u00eda. A \u00faltima expedici\u00f3n chamouno Cabo de Fornos.\nNa s\u00faa primeira viaxe co HMS \"Beagle\" en 1830, Robert FitzRoy recolleu catro foguinos nativos, inclu\u00edndo a \"Jemmy Button\" (\"Orundellico\") e levounos a Inglaterra. Os tres superviventes foron levados a Londres para atoparse co Rei e a Ra\u00ed\u00f1a e foron, por un tempo, celebridades. Regresaron a Terra do Fogo no 'Beagle' con FitzRoy e Charles Darwin, quen escribiu extensas notas sobre a s\u00faa visita \u00e1s illas.\nColonizaci\u00f3n europea e extinci\u00f3n dos nativos americanos (1860-1910).\nDurante a segunda metade do s\u00e9culo XIX, o arquip\u00e9lago comezou a estar baixo influencia chilena e arxentina. Ambos pa\u00edses trataron de reclamar todo o arquip\u00e9lago con base nos t\u00edtulos coloniais espa\u00f1ois \"de jure\". Establec\u00e9ronse misi\u00f3ns cat\u00f3licas en R\u00edo Grande e Illa Dawson.\nAs misi\u00f3ns anglicanas foron establecidas por colonos brit\u00e1nicos na Illa Keppel e nas Illas Malvinas en 1855 e en 1870 en Ushuaia na illa principal, que continuou funcionando durante o s\u00e9culo XIX. Thomas Bridges (1842-1898) aprendeu a linguaxe e compilou unha gram\u00e1tica e un dicionario de y\u00e1mana de 30.000 palabras mentres traballaba en Ushuaia. No s\u00e9culo XX considerouse como unha importante obra etnol\u00f3xica.\nUnha expedici\u00f3n chilena dirixida por Ram\u00f3n Serrano Montaner en 1879 reportou grandes cantidades de ouro nos arroios e canles dos r\u00edos de Terra do fogo. Isto levou \u00e1 inmigraci\u00f3n masiva \u00e1 illa principal entre 1883 e 1909. Numerosos arxentinos, chilenos e croatas establec\u00e9ronse na illa principal, o que provocou un aumento dos conflitos co pobo Selk'nam nativo.\nJulius Popper, un explorador roman\u00e9s foi un dos empresarios m\u00e1is exitosos na rexi\u00f3n. Obtivo a concesi\u00f3n dos dereitos do goberno arxentino para explotar calquera dep\u00f3sito de ouro que atopou en Terra do Fogo, Popper foi identificado como unha figura central no xenocidio Selk'nam.\nA ra\u00edz do contacto cos europeos, as poboaci\u00f3ns nativas selk'nam e y\u00e1mana reduc\u00edronse en gran medida polo conflito desigual e a persecuci\u00f3n por parte dos colonos, por enfermidades infecciosas, \u00e1s cales os ind\u00edxenas non ti\u00f1an inmunidade, e polo traslado en masa \u00e1 misi\u00f3n salesiana da Illa Dawson. Malia os esforzos dos misioneiros, moitos nativos morreron. Hoxe en d\u00eda, s\u00f3 sobreviven uns poucos Selknams. Alg\u00fans dos poucos y\u00e1mana restantes asent\u00e1ronse en Vila Ukika en Navarino. Outros dispers\u00e1ronse por Chile e a Arxentina.\nLogo da firma do Tratado Fronteirizo de 1881 entre Chile e a Arxentina, Terra do Fogo dividiuse entre a Arxentina e Chile. Anteriormente, fora reivindicada na s\u00faa totalidade por ambos pa\u00edses.\nA febre do ouro de finais do s\u00e9culo XIX levaron \u00e1 fundaci\u00f3n de numerosos pequenos asentamentos de inmigrantes como os asentamentos arxentinos de Ushuaia e R\u00edo Grande e os asentamentos chilenos de Porvenir e Puerto Toro.\nHistoria recente 1940-presente.\nEn 1945, unha divisi\u00f3n da CORFO (Corporaci\u00f3n de Fomento de la Producci\u00f3n), dedicada \u00e1 exploraci\u00f3n de hidrocarburos, realizou un descubrimento revolucionario de petr\u00f3leo no norte de Terra do fogo. A extracci\u00f3n comezou en 1949, e en 1950 o estado creou a Empresa Nacional do Petr\u00f3leo para tratar a extracci\u00f3n de petr\u00f3leo e a prospecci\u00f3n. Ata 1960, a maior parte do petr\u00f3leo extra\u00eddo en Chile provi\u00f1a de Terra do fogo.\nDurante a d\u00e9cada de 1940 Chile e a Arxentina formularon as s\u00faas reclamaci\u00f3ns ant\u00e1rticas. Os gobernos d\u00e9ronse conta do papel clave da proximidade xeogr\u00e1fica da Terra do fogo no apoio das s\u00faas demandas, as\u00ed como no abastecemento das s\u00faas estaci\u00f3ns de investigaci\u00f3n na Ant\u00e1rtida. Na d\u00e9cada de 1950, o ex\u00e9rcito chileno fundou Puerto Williams para contrarrestar o monopolio de Ushuaia como o \u00fanico asentamento na Canle Beagle, unha zona na que Arxentina disputou as fronteiras de 1881.\nNas d\u00e9cadas de 1960 e 1970, as reclamaci\u00f3ns de soberan\u00eda da Arxentina sobre as Illas Picton, Lennox e Nueva en Terra do Fogo conduciron aos dous pa\u00edses en decembro de 1978 ao bordo da guerra. En resposta \u00e1 ameaza dunha invasi\u00f3n Arxentina, despreg\u00e1ronse campos de minas e constru\u00edronse bunkers no lado chileno nalgunhas \u00e1reas de Terra do Fogo. A ameaza de guerra fixo que o r\u00e9xime chileno de Pinochet recibise apoio lox\u00edstico e informaci\u00f3n dos brit\u00e1nicos durante a Guerra das Malvinas de 1982. O radar chileno forneceu aos brit\u00e1nicos informaci\u00f3n sobre os movementos do ex\u00e9rcito arxentino en Terra do Fogo, desde onde a Forza A\u00e9rea Arxentina lanzou incursi\u00f3ns contra brancos nas Malvinas.\nEn 1986 o Congreso arxentino decidiu que a parte arxentina de Terra do Fogo deb\u00eda ser unha nova provincia; A lei non foi promulgada ata o 26 de abril de 1990."}
{"id": "386333", "revid": "98629", "url": "https://gl.wikipedia.org/wiki?curid=386333", "title": "Sacos a\u00e9reos", "text": "Os sacos a\u00e9reos son espazos dentro dun organismo que conte\u00f1en permanentemente aire. Nos animais modernos, as aves son as que pos\u00faen maior cantidade de sacos a\u00e9reos (de 9 a 11), que melloran o fluxo de aire durante a s\u00faa respiraci\u00f3n e fan o seu corpo m\u00e1is livi\u00e1n, pero os seus parentes os dinosauros extintos mostraban xa un grande incremento na pneumatizaci\u00f3n dos seus \u00f3sos (presenza de aire). Os ter\u00f3podos, como \"Aerosteon\", ti\u00f1an moitos sacos a\u00e9reos no seu corpo e non simplemente nos \u00f3sos, e poden ser identificados como as formas m\u00e1is primitivas que ti\u00f1an v\u00edas a\u00e9reas como as das modernas aves. Os saur\u00f3podos ti\u00f1an unha gran cantidade de bolsas a\u00e9reas nos seus \u00f3sos (especialmente nas v\u00e9rtebras), a\u00ednda que un ter\u00f3podo, \"Deinocheirus\", ti\u00f1a unha cantidade comparable.\nNa respiraci\u00f3n das aves.\nAs aves te\u00f1en nove sacos a\u00e9reos non vascularizados, situados entre os \u00f3rganos e conectados aos pulm\u00f3ns e aos \u00f3sos (os seus \u00f3sos te\u00f1en aire no sitio da medula). Estes sacos div\u00eddense nun grupo anterior, formado polos sacos interclavicular, os cervicais e os tor\u00e1cicos anteriores, e un grupo posterior, fomado polos tor\u00e1cicos posteriores e abdominais. Todos son pares menos o interclavicular, que s\u00f3 hai un. Os sacos anteriores, os pulm\u00f3ns e os posteriores est\u00e1n conectados. Os sacos a\u00e9reos e as s\u00faas conexi\u00f3ns permiten unha eficaz ventilaci\u00f3n cun fluxo de aire case continuo que pasa polos pulm\u00f3ns, o que proporciona o ox\u00edxeno necesario para o elevado metabolismo das aves, e facilita a extracci\u00f3n de ox\u00edxeno incluso se est\u00e1 en baixas concentraci\u00f3ns. O intercambio de gases real\u00edzase nos pulm\u00f3ns, onde hai un sistema de parabronquios e capilares a\u00e9reos (non te\u00f1en alv\u00e9olos coma os dos mam\u00edferos) rodeados de capilares sangu\u00edneos. A traquea da ave div\u00eddese en dous bronquios principais (mesobronquios), que se dirixen aos sacos a\u00e9reos posteriores (non aos pulm\u00f3ns) e div\u00eddense sucesivamene en bronquios cada vez menores con moitas conexi\u00f3ns entre eles ata acabar nos mencionados parabronquios dos pulm\u00f3ns.\nCando a ave respira o aire pasa polos sacos a\u00e9reos e os pulm\u00f3ns realiz\u00e1ndose dous ciclos completos de inhalaci\u00f3n e exhalaci\u00f3n, que se poden resumir as\u00ed:\nFunci\u00f3n nos dinosauros.\nDesde aproximadamente 1870 en adiante os cient\u00edficos concordan en xeral en que os esqueletos poscraniais de moitos dinosauros conti\u00f1an moitas cavidades cheas de aire (\u00f3sos pneum\u00e1ticos), especialmente nas v\u00e9rtebras. A pneumatizaci\u00f3n do cranio (como nos seos paranasais) enc\u00f3ntrase tanto en sin\u00e1psidos coma en arcosauros, pero a pneumatizaci\u00f3n poscranial enc\u00f3ntrase s\u00f3 en aves, dinosuros saurisquios non aviarios e pterosauros.\nDurante longo tempo estas cavidades foron consideradas simplemente como adaptaci\u00f3ns para aforrar peso, pero Bakker propuxo que estaban conectados a sacos a\u00e9reos como os das aves, os cales fan que o sistema respiratorio das aves sexa o m\u00e1is eficiente de todos os animais.\nJohn Ruben \"et al.\" (1997, 1999, 2003, 2004) discreparon disto e suxeriron que os dinosauros ti\u00f1an un sistema respiratorio \"mareal\" (de entrada e sa\u00edda) impulsado por un mecanismo de pist\u00f3n hep\u00e1tico coma o dos crocodilianos, no cal os m\u00fasculos unidos principalmente ao pube tiran do f\u00edgado cara a atr\u00e1s, o que fai que os pulm\u00f3ns se expandan e inhalen (inspiraci\u00f3n); cando estes m\u00fasculos e relaxan, os pulm\u00f3ns volven ao seu tama\u00f1o e forma previas, e o animal exhala (expiraci\u00f3n). Tam\u00e9n presentaron isto como unha raz\u00f3n para dubidar de que as aves descendesen dos dinosauros (do cal non se dubida na opini\u00f3n cient\u00edfica xeral).\nOs cr\u00edticos afirmaron que, sen sacos a\u00e9reos como os das aves, pequenas melloras nuns poucos aspectos nos sistemas respiratorio e circulatorio dun r\u00e9ptil moderno permitir\u00edanlles aos r\u00e9ptiles obter do 50 ao 70% do fluxo de ox\u00edxeno dun mam\u00edfero de similar tama\u00f1o, e que a falta de sacos a\u00e9reos non impedir\u00eda o desenvolvemento da endotermia. Public\u00e1ronse moi poucas refutaci\u00f3ns en revistas cient\u00edficas da afirmaci\u00f3n de Ruben \"et al.\" de que os dinosauos non ti\u00f1an sacos a\u00e9roes do estilo dos das aves; pero unha delas indica que o f\u00f3sil \"Sinosauropteryx\" no cal eles basearan gran parte da s\u00faa argumentaci\u00f3n estaba moi esmagado e, por tanto, era imposible dicir se o f\u00edgado ti\u00f1a a forma axeitada para actuar como parte dun mecanismo de pist\u00f3n hep\u00e9tico. Algunhas publicaci\u00f3ns recentes simplemente fan notar sen maior comentario que Ruben \"et al.\" argumentaron contra a presenza de sacos a\u00e9reos nos dinosauros.\nProbas da presenza de sacos a\u00e9reos en dinosauros.\nOs investigadores presentaron probas e argumentaci\u00f3ns en favor da presenza de sacos a\u00e9reos en saur\u00f3podos, \"prosaur\u00f3podos\", celurosauros, ceratosauros e nos ter\u00f3podos \"Aerosteon\" e \"Coelophysis\".\nNos saur\u00f3podos avanzados (\"neosaur\u00f3podos\") as v\u00e9rtebras da rexi\u00f3n lumbar e das cadeiras mostran signos da presenza de sacos a\u00e9reos. Nos saur\u00f3podos iniciais s\u00f3 as v\u00e9rtebras cervicais (do pescozo) mostraban esta caracter\u00edstica. Se a secuencia de desenvolvemento observada en embri\u00f3ns de aves pode servir de gu\u00eda, os sacos a\u00e9reos ter\u00edan evolucionado en realidade antes das canles nos \u00f3sos do esqueleto que os albergan en formas posteriores.\nTam\u00e9n se encontraron probas de sacos a\u00e9reos en ter\u00f3podos. Os estudos realizados indican que os celurosauros f\u00f3siles, ceratosauros, e os ter\u00f3podos \"Coelophysis\" e \"Aerosteon\" mostran evidencias de sacos a\u00e9reos. \"Coelophysis\", do Tri\u00e1sico tard\u00edo, \u00e9 un dos primeiros dinosauros cuxos f\u00f3siles mostran probas de ter canles para sacos a\u00e9reos. \"Aerosteon\", un alosauro do Cret\u00e1ceo tard\u00edo, ti\u00f1a os sacos a\u00e9reos m\u00e1is parecidos aos das aves atopados ata agora.\nOs primeiros sauropodomorfos, inclu\u00edndo o grupo tradicionalmente chamado \"prosaur\u00f3podos\", puido ter tam\u00e9n sacos a\u00e9reos. A\u00ednda que se atoparon posibles indentaci\u00f3ns pneum\u00e1ticas en \"Plateosaurus\" e \"Thecodontosaurus\", estas indentaci\u00f3ns son moi pequenas. Un estudo de 2007 conclu\u00edu que os prosaur\u00f3podos probablemente ti\u00f1an sacos abdominais e cervicais, base\u00e1ndose nas probas que hai deles en taxons irm\u00e1ns (ter\u00f3podos e saur\u00f3podos). O estudo conclu\u00edu que era imposible determinar se os prosaur\u00f3podos ti\u00f1an un pulm\u00f3n cun fluxo de aire similar ao das aves, pero eses sacos a\u00e9reos estaban case sempre presentes. Outra indicaci\u00f3n da presenza de sacos a\u00e9reos e o seu uso na vetilaci\u00f3n pulmonar procede da reconstruci\u00f3n do volume de intercambio de aire (o volume de aire intercambiado en cada respiraci\u00f3n) de \"Plateosaurus\", que cando se expresa como a proporci\u00f3n de volume de aire por peso corporal en 29\u00a0ml/kg \u00e9 similar aos valores observados nos gansos e outras aves, e moito maior que os valores t\u00edpicos en mam\u00edferos.\nAta agora non se atopou ningunha evidencia de sacos a\u00e9reos en dinosauros ornitisquios. Pero isto non implica que os ornitisquios non puidesen ter taxas metab\u00f3licas comparables \u00e1s dos mam\u00edferos, xa que os mam\u00edferos tampouco te\u00f1en sacos a\u00e9reos.\nDesenvolvemento.\nPropux\u00e9ronse tres explicaci\u00f3ns para o desenvolvemento de sacos a\u00e9reos en dinosauros:\nOs c\u00e1lculos dos volumes de varias partes do sistema respiratorio do saur\u00f3podo \"Apatosaurus\" apoian as evidencias que que os saur\u00f3podos ti\u00f1an sacos a\u00e9reos similares aos das aves:\nBase\u00e1ndose nisto, \"Apatosaurus\" non poder\u00eda ter un sistema respiratorio reptiliano, xa que o volume mareal ter\u00eda sido menor que o seu volume de espazo morto, polo que o aire estancado non poder\u00eda ser explulsado, sen\u00f3n que acabar\u00eda pasando aos pulm\u00f3ns. Igualmente, un sistema como o dos mam\u00edferos s\u00f3 proporcionar\u00eda aos pulm\u00f3ns uns 225\u00a0\u2212\u00a0184\u00a0=\u00a041\u00a0litros de aire fresco oxixenado en cada respiraci\u00f3n. \"Apatosaurus\" debeu, por tanto, ter ou un sistema desco\u00f1ecido no mundo moderno ou un similar ao das aves, con moitos sacos a\u00e9reos e un fluxo a trav\u00e9s dos pulm\u00f3ns. Ademais, un sistema aviario necesitar\u00eda s\u00f3 un volume pulmonar duns 600\u00a0litros mentres que un de mam\u00edfero requirir\u00eda uns 2\u00a0950\u00a0litros, o que exceder\u00eda os 1\u00a0700\u00a0litros estimados de espazo dispo\u00f1ible no peito dun \"Apatosaurus\"\u2032 de 30 toneladas.\nOs sistemas respiratorios dos dinosauros con sacos a\u00e9reos de tipo aviario puideron ter a capacidade de soster maiores niveis de actividade que a dos mam\u00edferos de similar tama\u00f1o. Ademais de fornecer do ox\u00edxeno necesario de forma moi eficaz, o r\u00e1pido fluxo de aire ter\u00eda sido un mecanismo de arrefriamento moi efectivo, que \u00e9 esencial para animais que son activos pero demasiado grandes como para eliminar todo o exceso de calor pola s\u00faa pel.\nO paleont\u00f3logo Peter Ward argumentou que a evoluci\u00f3n do sistema de sacos a\u00e9reos, que apareceu primeiro nos dinosauros m\u00e1is iniciais, puido ser unha resposta \u00e1 atmosfera moi baixa en ox\u00edxeno (11%) dos pisos Carniano e Noriano do per\u00edodo Tri\u00e1sico."}
{"id": "386334", "revid": "27155", "url": "https://gl.wikipedia.org/wiki?curid=386334", "title": "Saco a\u00e9reo", "text": ""}
{"id": "386335", "revid": "1888", "url": "https://gl.wikipedia.org/wiki?curid=386335", "title": "Jos\u00e9 Escobar Magdalena", "text": "Jos\u00e9 Escobar Magdalena, nado en Abrairas (Baleira) a finais do s\u00e9culo XIX e finado no mesmo concello en 1960, foi un m\u00e9dico e pol\u00edtico galego.\nTraxectoria.\nFillo do m\u00e9dico e alcalde de Baleira Salvador Escolar Carral. Licenciouse en Medicina en 1909. Foi m\u00e9dico municipal en Baleira. Conced\u00e9ronlle a Cruz de 1\u00aa clase de Beneficencia polos servizos prestados durante a gripe de 1918.\nNa \u00e9poca da II Rep\u00fablica, militou no Partido Republicano Gallego. Foi un dos representantes do concello de Baleira, xunto a Jes\u00fas Rico Castro, na asemblea para a aprobaci\u00f3n do Estatuto Galego realizada na Coru\u00f1a no mes de xu\u00f1o de 1931. Despois militou en Izquierda Republicana.\nCo golpe de Estado do 18 de xullo de 1936 foi expedientado, sancionado e internado no c\u00e1rcere de Lugo dende outubro do 1937 ata agosto de 1938. Na resoluci\u00f3n do expediente impux\u00e9ronlle a separaci\u00f3n definitiva do servizo m\u00e9dico.\nVida persoal.\nCasou con Elisa Cuenza Luna en 1912 e foi pai de Elvira, Salvador, Mar\u00eda de la Paz, Pura, In\u00e9s, Elisa e Julia Escobar Cuenza."}
{"id": "386336", "revid": "85894", "url": "https://gl.wikipedia.org/wiki?curid=386336", "title": "Eloy P\u00e1ramo", "text": "Eloy P\u00e1ramo D\u00edaz, nado no s\u00e9culo XIX e finado o 21 de xaneiro de 1918, foi alcalde de Baleira a finais do s\u00e9culo XIX.\nTraxectoria.\nLogo de ser varios anos alcalde de Baleira, en 1906 foi nomeado oficial do negociado de ferrocarr\u00eds do Ministerio de Fomento.\nColaborou na revista \"Acci\u00f3n Gallega\", voceira do movemento Acci\u00f3n Gallega, de car\u00e1cter agrario e anticaciquil, da que foi xerente. En setembro de 1910 participou na Fonsagrada nun mitin, entre outros, xunto a Manuel Portela Valladares e Alfredo Vicenti.\nFoi un dos impulsores da \"Casa de Galicia\" en Madrid. Na xunta directiva era bibliotecario ."}
{"id": "386337", "revid": "1131", "url": "https://gl.wikipedia.org/wiki?curid=386337", "title": "Sindicato Agr\u00edcola da Fonsagrada", "text": "O Sindicato Agr\u00edcola da Fonsagrada foi unha organizaci\u00f3n agraria creada na vila da Fonsagrada.\nO 9 de setembro de 1910 \u00e1s catro da tarde celebrouse un mitin nesa vila para confirmar a s\u00faa fundaci\u00f3n, e resultou elixido primeiro presidente Serxio Pe\u00f1amar\u00eda. Segundo os xornais houbo 4000 persoas na reuni\u00f3n. Entre os oradores hab\u00eda representantes do movemento Acci\u00f3n Gallega."}
{"id": "386339", "revid": "23204", "url": "https://gl.wikipedia.org/wiki?curid=386339", "title": "Griegos", "text": "Griegos \u00e9 unha localidade e municipio de Espa\u00f1a, na provincia de Teruel, Comunidade Aut\u00f3noma de Arag\u00f3n, da comarca Sierra de Albarrac\u00edn. Ten unha \u00e1rea de 31,47 km\u00b2 cunha poboaci\u00f3n de 160 habitantes (INE 2016) e unha densidade de 5,08 hab/km\u00b2.\nXeograf\u00eda.\nSituado aos p\u00e9s da Muela de San Juan, Griegos \u00e9 un pequeno pobo da Serra de Albarrac\u00edn, situado nos Montes Universais. Situado nunha paraxe natural, de singular beleza, ofrece ao visitante unha gran variedade de posibilidades. As s\u00faas xentes, os seus costumes, a s\u00faa gastronom\u00eda... a\u00ednda conservan a rusticidade de outrora.\n\u00c9 o segundo pobo con maior altitude de Espa\u00f1a atop\u00e1ndose, dependendo das fontes, a unha altitude de 1.601, 1.602 ou de 1.604 msnm, anexo \u00e1 Muela de San Juan. En 2008, foi denominado como \"o pobo m\u00e1is fr\u00edo de toda Espa\u00f1a\".\nHistoria.\nOs restos de poboamento m\u00e1is antigos son da transici\u00f3n entre a I Idade de Bronce e a \u00e9poca ib\u00e9rica. Destacan 3 xacementos: El Cuarto, El Cabecico de los Moros y El Castillejo. En 1930, Mart\u00edn Almagro descubriu unha necr\u00f3pole celtib\u00e9rica na escavaci\u00f3n de El Castillejo na que apareceron 14 tumbas datadas arredor do 300 a.C.\nO 21 de xu\u00f1o de 1257, por privilexio do rei Xaime I dado en Teruel, este lugar pasa a formar parte de Sesma de Villar del Cobo na Comuidade de Santa Mar\u00eda de Albarrac\u00edn, que depend\u00edan directamente do rei. Este r\u00e9xime administrativo perdurou pois foi a \u00fanica comunidade que continuou existindo trala aplicaci\u00f3n do Decreto de Disoluci\u00f3n das mesmas, en 1837. Hoxe ten a s\u00faa sede en Tramacastilla.\nClima.\nO clima de Griegos \u00e9 mediterr\u00e1neo continentalizado. A altitude \u00e9 o factor principal que provoca que en Griegos se dean temperaturas tan baixas, cunha temperatura media anual de tan s\u00f3 7,5\u00a0\u00b0C. Pos\u00fae invernos extremadamente fr\u00edos e longos, e ver\u00e1ns frescos e curtos, pod\u00e9ndose unicamente superar os 30 graos entre xu\u00f1o e agosto. No inverno as temperaturas poden baixar dos -15 graos. En pleno ver\u00e1n os term\u00f3metros poden mesmo chegar a rexistrar temperaturas por baixo dos 0 graos nalgunhas ocasi\u00f3ns.\nRespecto das precipitaci\u00f3ns, caracter\u00edzase por ser unha zona relativamente h\u00famida, sendo o inverno a estaci\u00f3n m\u00e1is chuviosa e destacando unha seca estival nos meses de xullo e agosto. As precipitaci\u00f3ns destacadas son as provinientes das frontes Atl\u00e1nticas, que a\u00ednda que levan un longo traxecto percorrido e perderon gran capacidade, deixan precipitaci\u00f3ns elevadas. As precipitaci\u00f3ns apenas son debidas a centros que act\u00faan no Mediterr\u00e1neo, xa que son as Serras de G\u00fadar e Javalambre as que interferen no avance das choivas.\nFlora e fauna.\nA paraxe natural \u00e9 a riqueza principal de Griegos, rodeado de frondosos bosques, extensos campos de cereais, devesas de pasto do gando, modelaxe c\u00e1rstica, innumerables fontes de auga fresca e cristalina,\nA fauna \u00e9 abundante e emerxente, destac\u00e1ndose a abundancia de bolboretas e as especies cinex\u00e9ticas; Griegos at\u00f3pase na Reserva Nacional de Caza dos Montes Universais.\nO fr\u00edo limita en gran medida a riqueza flor\u00edstica na zona. Unha riqueza importante en Griegos e na serran\u00eda son os fungos e cogomelos, abundantes no outono, que todos se afanan por colleitar.\nPatrimonio.\nDo patrimonio hist\u00f3rico do pobo destacan tres construci\u00f3ns na poboaci\u00f3n, a igrexa de San Pedro, a ermida de San Roque e o Pair\u00f3n de San Antonio Abad.\nEntre os restos celtiberos situados en Griegos at\u00f3panse a necr\u00f3pole de \"O Cuarto\", o torre\u00f3n \"O Castillejo\" e o h\u00e1bitat de \"A Chea de Terra\".\nPr\u00f3ximos \u00e1 poboaci\u00f3n cons\u00e9rvanse centos de metros de trincheiras da guerra civil espa\u00f1ola, as\u00ed como majadas e parideiras antigas onde se gorec\u00eda noutros tempos o gando, e tam\u00e9n construci\u00f3ns para a produci\u00f3n do cal, as chamadas \"caleras\", etc.\nAdemais do patrimonio hist\u00f3rico, o turismo \u00e9 atra\u00eddo pola inauguraci\u00f3n dunhas pistas de esqu\u00ed de fondo, xunto cos carreiros de PR e GR que hai pola zona, ademais da oferta hostaleira: hostal, casas de alugueiro, casas de turismo rural, apartamentos, etc.. En cuesti\u00f3n de turismo, Gregos benef\u00edciase da descentralizaci\u00f3n do turismo da serra \u2014moi estancado na poboaci\u00f3n de Albarrac\u00edn\u2014 e ofrece alternativas atractivas ao visitante: sendeirismo, esqu\u00ed de fondo, raquetas de neve, mountain bike ou simplemente descanso de fin de semana da tensi\u00f3n urbana.\nServizos.\nGriegos a pesar de ser un municipio pequeno ten varios negocios e diferentes servizos. Giregos conta cunha panadar\u00eda, que ademais se fai cargo da repartici\u00f3n de pan nas localidades pr\u00f3ximas; tam\u00e9n conta cun Hostal, unha casa rural \"\"Casa Aldea\", as\u00ed como un bar-restaurante \"La Muela de San Juan\" e ademais existe un Museo etnogr\u00e1fico sobre insectos chamada a \"Casa das Bolboretas\"\".\nAdemais conta cos servizos p\u00fablicos de consultorio m\u00e9dico e colexio p\u00fablico. A pesar das dificultades que existen nos n\u00facleos rurais para manter as escolas p\u00fablicas, Griegos conseguiu mantela a\u00ednda que sexa con apenas 6 alumnos. Nos \u00faltimos cursos est\u00e1 a aumentar o n\u00famero de escolares grazas a iniciativas municipais."}
{"id": "386340", "revid": "89787", "url": "https://gl.wikipedia.org/wiki?curid=386340", "title": "Pybba de Mercia", "text": "Pybba, nado c. 570? e finado en 606 ou 615, (tam\u00e9n Pibba, Wibba, Wybba) foi un primitivo rei\u00a0Mercia. Foi fillo de Creoda e pai de Penda e Eowa. Os nomes Pybba e Penda son de orixe britana, m\u00e1is que xerm\u00e1nica.\nTraxectoria.\nAs s\u00faas datas aparecen \u00e1s veces en xenealox\u00edas como nacemento en 570, o principio do seu reinado en 593, e morte en 606 ou 615, pero sen evidencia aparente; a \"Cr\u00f3nica anglosaxoa\"\u00a0menci\u00f3nao tan s\u00f3 como pai de Penda, sen maior detalle.\nSegundo a\u00a0\"Historia Brittonum\", Pybba ter\u00eda 12 fillos. Cearl, un rei de Mercia, \u00e9 mencionado por Beda, e puido ser sucesor de Pybba, pero a s\u00faa filiaci\u00f3n con Pybba, se a houbese, \u00e9 desco\u00f1ecida. O fillo de\u00a0Pybba, Penda finalmente converter\u00edase en rei; a \"Cr\u00f3nica\"\u00a0data este feito en 626, malia que Beda suxire que non ser\u00eda at\u00e9 despois da batalla de Hatfield Chase\u00a0en 633.\nAdemais de Penda e Eowa, Pybba tivo aparentemente outro fillo chamado Coenwalh. Cada rei, desde Penda at\u00e9 Ceolwulf, deposto en 823, proclam\u00e1base descendente de Pybba, a trav\u00e9s de Penda, Eowa ou Coenwalh (quizais exclu\u00edndo a Beornrad, que gobernou brevemente e cuxa procedencia \u00e9 desco\u00f1ecida).\nTam\u00e9n se di que Pybba tivo unha filla. A\u00ednda que non se menciona o seu nome, foi posibelmente a primeira esposa de Cenwalh, rei de Wessex (648-674)."}
{"id": "386352", "revid": "89787", "url": "https://gl.wikipedia.org/wiki?curid=386352", "title": "A. A. Milne", "text": "Alan Alexander Milne, nado en Londres o 18 de xaneiro de 1882 e finado en Hartfield o 31 de xaneiro de 1956 foi un escritor ingl\u00e9s, co\u00f1ecido en especial polos seus libros sobre Winnie-the-Pooh.\nTraxectoria.\nNaceu no barrio de Kilburn en Londres, o seu pai era John Vine Milne, natural de Xamaica e a s\u00faa nai Sarah Marie Milne. Educouse na pequena escola que dirix\u00eda o seu pai, e tivo como un dos seus profesores a H.G. Wells, que ensinou al\u00ed no curso 1889\u201390. Grazas a unha bolsa de matem\u00e1ticas estudo foi ao Trinity College de Cambridge, gradu\u00e1ndose en 1903. Nesa \u00e9poca escribiu para \"Granta\", unha revista estudantil, colaboraba co seu irm\u00e1n Kenneth e os seus artigos aparec\u00edan coas iniciais AKM, o seu traballo recibiu atenci\u00f3n da revista de humor \"Punch\", e Milne converteuse en colaborador e m\u00e1is adiante en axudante de editor. Milne tam\u00e9n xogaba nun equipo de cr\u00edcket afeccionado Allahakbarries ao lado de autores como J. M. Barrie e Arthur Conan Doyle.\nDurante a primeira guerra mundial serviu como oficial no Royal Warwickshire Regiment, destin\u00e1rono no 4.\u00ba batall\u00f3n o 17 de febreiro de 1915 como tenente segundo ata que o feriron o 7 de xullo de 1916 na batalla do Somme e volveu a Inglaterra. Tras recuperarse entrou na intelixencia militar escribindo artigos de propaganda para o MI 7b entre 1916 e 1918. Licenciouse o 14 de febreiro de 1919 e estableceuse en Chelsea, mantendo o rango de tenente.\nDurante a segunda guerra mundial foi capit\u00e1n da Home Guard en Hartfield &amp; Forest Row. Tras unha apoplex\u00eda retirouse inv\u00e1lido en 1952 a unha granxa.\nActividade literaria.\nAta 1925 publicou 18 obras de teatro e tres novelas, inclu\u00edndo o misterio criminal \"The Red House Mystery\" (1922). En 1924 deu ao prelo unha colecci\u00f3n de poemas para nenos \"When We Were Vey Young\", ilustrado polo debuxante principal de \"Punch\" E. H. Shepard. Unha colecci\u00f3n de historias curtas infant\u00eds \"Gallery of Children\" publicouse en 1925.\nMilne foi guionista para a nacente industria f\u00edlmica brit\u00e1nica, escribiu catro historias que filmou Minerva Films en 1920: \"The Bump\", protagonizada por Aubrey Smith; \"Twice Two\"; \"Five Pound Reward\" e \"Bookworms.\" Pero a fama veulle polos seus dous libros \"Pooh\", sobre un neno chamado Christopher Robin, baseado no seu propio fillo Christopher Robin Milne, e varios personaxes inspirados nos seus animais de peluche, en especial un osi\u00f1o denominado Winnie-the-Pooh.\nEn 1930, Milne adaptou a novela \"O vento nos salgueiros\" de Kenneth Grahame para o teatro, \"Toad of Toad Hall\" e unha introduci\u00f3n especial escrita por Milne inclu\u00eduse nalgunhas edici\u00f3ns da novela de Grahame."}
{"id": "386353", "revid": "55340", "url": "https://gl.wikipedia.org/wiki?curid=386353", "title": "A.A. Milne", "text": ""}
{"id": "386354", "revid": "27155", "url": "https://gl.wikipedia.org/wiki?curid=386354", "title": "\u00d3rgano vomeronasal", "text": "O \u00f3rgano vomeronasal (OVN) ou \u00f3rgano de Jacobson \u00e9 un \u00f3rgano sensorial olfactorio auxiliar que se encontra en moitos animais. Enc\u00f3ntrase preto do v\u00f3mer e dos \u00f3sos nasais. Foi descuberto por Frederik Ruysch en 1732 e despois por Ludwig Jacobson en 1813. Este \u00e9 o \u00f3rgano sensorial implicado na resposta de flehmen en mam\u00edferos.\nO OVN \u00e9 o primeiro estadio do sistema olfactivo accesorio e cont\u00e9n neuronas sensoriais que detectan est\u00edmulos qu\u00edmicos. Os ax\u00f3ns destas neuronas prox\u00e9ctanse ao bulbo olfactivo accesorio, que env\u00eda impulsos \u00e1 am\u00edgdala cerebral e o n\u00facleo do leito da estr\u00eda terminal, que \u00e1 s\u00faa vez env\u00edan proxecci\u00f3ns ao hipot\u00e1lamo.\nO \u00f3rgano vomeronasal util\u00edzase principalmente para detectar feromonas, mensaxeiros qu\u00edmicos que portan informaci\u00f3n polo aire entre individuos da mesma especie. Como ocorre con outros sistemas olfactivos, as mensaxes qu\u00edmicas det\u00e9ctanse ao un\u00edrense a receptores acoplados \u00e1 prote\u00edna G. As neuronas do OVN expresan receptores de tres familias, chamados V1R, V2R, e FPR. Os receptores son diferentes entre si e pertencentes a grandes familias de receptores do sistema olfactivo principal. Os est\u00edmulos alcanzan o OVN en fase l\u00edquida (disoltos) por medio dun mecanismo de bombeo; os sinais principais para o OVN son, por tanto, non vol\u00e1tiles e requiren contacto f\u00edsico directo.\nA s\u00faa presenza en moitos animais foi amplamente estudada e demostrouse en moitos estudos a importancia do sistema vomeronasal para a funci\u00f3n de reproduci\u00f3n e comportamento social (por medio da s\u00faa influencia sobre o hipot\u00e1lamo anterior). A s\u00faa presenza e funcionalidade en humanos foi controvertida, a\u00ednda que a maior\u00eda dos estudos est\u00e1n de acordo con que o \u00f3rgano sofre regresi\u00f3n durante o desenvolvemento fetal. Moitos xenes esenciais para o funcionamento do OVN en animais (como o TRPC2) non son funcionais en humanos. A\u00ednda que a comunicaci\u00f3n qu\u00edmica parece ocorrer entre humanos, isto non implica necesariamente de que o \u00f3rgano vomeronasal humano sexa funcional.\nEstrutura.\nO OVN enc\u00f3ntrase na base da cavidade nasal. Consta de d\u00faas partes, separadas polo septo nasal, e ambas as partes te\u00f1en un lume con forma de C alongada, ou crecente. Est\u00e1 inclu\u00edda dentro dunha c\u00e1psula cartilaxinosa ou \u00f3sea que se abre na base da cavidade nasal. As neuronas receptoras vomeronasais pos\u00faen ax\u00f3ns que van desde o OVN ao bulbo olfactorio accesorio (BOA), tam\u00e9n chamado bulbo vomeronasal. Estes receptores sensoriais est\u00e1n localizados na superficie c\u00f3ncava medial do lume con forma de crecente. A superficie convexa lateral do lume est\u00e1 cuberta de c\u00e9lulas ciliadas non sensoriais, onde se encontran as c\u00e9lulas basais. Na parte dorsal e ventral do lume est\u00e1n as gl\u00e1ndulas vomeronasais, que producen un flu\u00eddo que enche o lume vomeronasal. Preto do lume pasan vasos sangu\u00edneos que se dilatan e constrinxen, formando unha bomba vascular que env\u00edan est\u00edmulos ao lume. Un fino conduto, que se abre no piso da cavidade nasal dentro dos orificios nasais, \u00e9 a \u00fanica v\u00eda de acceso para os est\u00edmulos qu\u00edmicos.\nDurante o desenvolvemento embrionario, as neuronas sensoriais vomeronasais f\u00f3rmanse a partir da placoda nasal (olfactoria), na beira anterior da placa neural (nervio terminal ou nervio cranial cero).\nFunci\u00f3n.\nEn mam\u00edferos, as neuronas sensitivas dun \u00f3rgano vomeronasal detectan sinais qu\u00edmicos non vol\u00e1tiles, que requiren o contacto f\u00edsico directo coa fonte de olor. Notablemente, alg\u00fans cheiros act\u00faan como sinais de comunicaci\u00f3n qu\u00edmica (feromonas) doutros individuos da mesma especie. A diferenza do bulbo olfactorio principal que env\u00eda sinais neuronais ao c\u00f3rtex olfactorio, o OVN env\u00eda sinais neuronais ao bulbo olfactorio accesorio e despois \u00e1 am\u00edgdala e n\u00facleo do leito da estr\u00eda terminal e finalmente ao hipot\u00e1lamo. Como o hipot\u00e1lamo \u00e9 un centro neuroend\u00f3crino maior (afectando a aspectos da fisiolox\u00eda reprodutora e comportamento as\u00ed como outras funci\u00f3ns como a temperatura corporal), isto pode explicar como os olores influencian o comportamento agresivo e de apareamento. Por exemplo, en moitos vertebrados, os sinais nerviosos do cerebro pasan a informaci\u00f3n sensorial ao hipot\u00e1lamo sobre os cambios estacionais e a dispo\u00f1ibilidade para o apareamento. \u00c1 s\u00faa vez, o hipot\u00e1lamo regula a liberaci\u00f3n de hormonas reprodutoras necesarias para reproducirse. Debe terse en conta tam\u00e9n que algunhas feromonas son detectadas polo sistema olfactivo principal.\nEpitelio sensorial e receptores.\nO OVN ten unha forma de crecente tubular e est\u00e1 dividido en dous polo septo nasal. A \u00e1rea c\u00f3ncava medial do lume est\u00e1 tapizada por un epitelio pseudoestratificado que ten tres tipos principais de c\u00e9lulas: as c\u00e9lulas receptoras, as c\u00e9lulas de soporte e as c\u00e9lulas basais. As c\u00e9lulas de soporte est\u00e1n localizadas superficialmente sobre a membrana mentres que as c\u00e9lulas basais se encontran na membrana basal preto do epitelio non sensorial. As neuronas receptoras pos\u00faen microvilosidades apicais, nas cales est\u00e1n localizados os receptores sensoriais, que son receptores acoplados \u00e1 prote\u00edna G que se adoitan denominar receptores de feromonas, xa que os receptores vomeronasais foron ligados coa detecci\u00f3n de feromonas.\nIdentific\u00e1ronse tres tipos de receptores acoplados \u00e1 prote\u00edna G no OVN, e cada un nunha rexi\u00f3n distinta: os V1Rs, V2Rs e FPRs. En total son sete receptores transmembrana que non est\u00e1n estreitamente relacionados con receptores de olores expresados no neuroepitelio olfactorio principal.\nAs neuronas sensoriais do \u00f3rgano vomeronasal act\u00faan nunha v\u00eda de sinalizaci\u00f3n diferente \u00e1 utilizada polas neuronas sensoriais do sistema olfactivo. A activaci\u00f3n dos receptores estimula a fosfolipase C, que \u00e1 s\u00faa vez causa a apertura da canle i\u00f3nica TRPC2. Coa estimulaci\u00f3n activada por feromonas, a produci\u00f3n de IP3 increm\u00e9ntase en membranas do OVN en moitos animais, mentres que a adenil ciclase e a adenosina monofosfato c\u00edclica (AMPc), as principais mol\u00e9culas transdutoras de sinais do sistema olfactivo principal, permanecen inalteradas. Esta tendencia observouse en moitos animais, como o h\u00e1mster, o porco, a rata e a serpe \"Thammophis\" coa introduci\u00f3n de secreci\u00f3n vaxinais ou seminais no medio ambiente.\nSuxeriuse que os V1Rs e V2Rs son activados por distintos ligandos ou feromonas. As evidencias de que as prote\u00ednas Gi e Go son activadas por estimulaci\u00f3n por medio de distintas feromonas apoian esta idea.\nMoitas neuronas vomeronasais son activadas por substancias qu\u00edmicas da urina. Alg\u00fans dos compostos activos son esteroides sulfatados. Detectar os tipos e cantidades de diferentes esteroides sulfatados proporciona informaci\u00f3n sobre o estado fisiol\u00f3xico do doante da urina, e pode servir as\u00ed como sinal de honestidade.\nEstudos recentes probaron a presenza dunha nova familia de prote\u00ednas similares ao receptor de formil p\u00e9ptidos nas membranas do OVN dos ratos, o que indica unha relaci\u00f3n filoxen\u00e9tica estreita de mecanismos de sinalizaci\u00f3n usados na olfacci\u00f3n e a quimiotaxe.\nAnimais.\nO sistema vomerosnasal funcional enc\u00f3ntrase en moitos animais, inclu\u00edndo todas as serpes e lagartos, e en moitos mam\u00edferos, como os ratos, ratas, elefantes, vac\u00fans, cans, gatos, cabras e porcos.\nNalg\u00fans outros mam\u00edferos o \u00f3rgano enteiro contr\u00e1ese ou bombea para arrastrar os olores.\nAlg\u00fans mam\u00edferos, specialmente f\u00e9lidos e ungulados (o que incl\u00fae, entre outros, cabalos, vacas e porcos), urealizan un movemento facial distintivo chamado resposta de flehmen para dirixiren os compostos inhalados a este \u00f3rgano. \"Flehmen\" \u00e9 unha palabra alem\u00e1 que significa 'mostrar os dentes superiores'. O animal levanta a cabeza unha vez que percibiu o cheiro, engurra o foci\u00f1o e eleva os beizos, e deixa de respirar momentaneamente. O comportamento de flehmen est\u00e1 asociado cunha \u201cespecializaci\u00f3n anat\u00f3mica\u201d, e os animais que presentan o comportamento de flehmen te\u00f1en condutos e papila incisiva, os cales conectan a cavidade oral co OVN, que se encontra detr\u00e1s dos dentes. Por\u00e9n, os cabalos son a excepci\u00f3n: mostran a resposta de flehmen pero non te\u00f1en unha comunicaci\u00f3n por un conduto incisivo entre as cavidades nasal e oral porque non respiran pola boca, sen\u00f3n que o seu OVN conecta coas v\u00edas nasais por medio do conduto nasopalatino.\nEstudos de comportamento.\nKudjakova et al. realizaron estudos sobre o comportamento exploratorio de ratas de razas h\u00edbridas extirp\u00e1ndolles o seu OVN. Os estudos mostraron que o comportamento exploratorio das ratas cos OVN extirpados era significativamente diferente do normal. Estes resultados suxiren que a extirpaci\u00f3n do OVN privaba as ratas experimentais de importante informaci\u00f3n social. Isto trad\u00facese nunha reduci\u00f3n da actividade exploratoria no animal experimental e un baixo n\u00famero de reacci\u00f3ns espec\u00edficas de especie.\nOutro estudo dirixido por Beauchamp et al. investigou o papel do OVN no comportamento social dos machos de coello de Indias. \u00c1 metade dos coellos de Indias extirp\u00f3uselles o seu sistema OVN, mentres que os outros foron sometidos a falsas operaci\u00f3ns nas que non se lles extirpou o \u00f3rgano. Os resultados suxiren que o OVN nos machos de coello de Indias dom\u00e9stico \u00e9 necesario para a resposta normal ante os cheiros sexuais. Por\u00e9n, \u201cen ausencia doutros sistemas sensoriais poden manter un comportamento sexual normal en certas condici\u00f3ns das probas de laboratorio.\u201d\nOs estudos sobre especies cun \u00f3rgano vomeronasal (VNO) demostraron a s\u00faa importancia na detecci\u00f3n dunha resposta \u00e1s feromonas. Os estudos demostraron que o OVN responde principalmente a sinais feromonais socialmente relevantes. A extirpaci\u00f3n do OVN altera e en moitos casos causa a perda do comportamento sexual en machos de rata. Ademais, a lesi\u00f3n do OVN orixina un incremento da latencia \u00e1 primeira penetraci\u00f3n e exaculaci\u00f3n. As lesi\u00f3ns tam\u00e9n causan unha diminuci\u00f3n no n\u00famero de exaculaci\u00f3ns e a s\u00faa eficiencia. As ratas sen experiencia sexual que te\u00f1en lesi\u00f3ns no OVN te\u00f1en m\u00e1is alteraci\u00f3ns no comportamento sexual que os grupos de control. Estes datos contrastan con estudos similares realizados en h\u00e1msteres, que encontraron que a eliminaci\u00f3n do OVN en machos sexualmene experimentados ti\u00f1a pouco ou ning\u00fan efecto sobre o comportamento.\nNas ratas, o OVN \u00e9 sexualmente dim\u00f3rfico, xa que \u00e9 m\u00e1is grande en machos que en femias. Por\u00e9n, non hai diferenza discernible en tama\u00f1o entre os machos control e as femias androxenizadas ou femias control e machos castrados, con tal de que a androxenizaci\u00f3n e a castraci\u00f3n sexan prepubescentes. Estes datos suxiren que a testosterona \u00e9 responsable do desenvolvemento do OVN.\nEstes estudos de comportamento mostran a importancia do sistema vomeronasal nas redes sociais dos animais e nas actividades diarias. Moitos estudos mostraron a importancia do sistema vomeronasal para a reproduci\u00f3n e as redes sociais. Os sisemas neuromoduladores poden actuar sobre o sistema vomeronasal para mediar nos comportamentos sexuais sinalados polo bulbo olfactivo accesorio.\nHumanos.\nRealiz\u00e1ronse moitos estudos para determinar se realmente hai un OVN nos humanos adultos. O asunto foi moi debatido e a\u00ednda non est\u00e1 totalmente resolto, pero a maior\u00eda dos expertos considera que non hai un OVN funcional en humanos. Trotier et al. estimaron que arredor do 92% dos seus suxeitos que non sufrira unha cirurxia septal ti\u00f1an polo menos un OVN intacto. Kjaer e Fisher Hansen, por outra parte, afirmaron que a estrutura do OVN desaparec\u00eda durante o desenvolvemento fetal, como tam\u00e9n ocorre nalg\u00fans primates. Por\u00e9n, Smith e Bhatnagar (2000) afirmaron que a Kjaer e Fisher Hansen simplemente se lles pasou desapercibida a estrutura nos fetos vellos. Won (2000) encontrou evidencias dun OVN en 13 de 22 cad\u00e1veres estudados (59,1%) e en 22 dos seus 78 pacientes vivos (28,2%). Nun estudo publicado en 2016 Stoyanov et al. encontraron que o \u00f3rgano estaba presente no 26,83% da poboaci\u00f3n b\u00falgara, usando unha an\u00e1lise retrospectiva de case un milleiro de pacientes ambulatorios de endoscopias nasais.\nDados estes descubrimentos, alg\u00fans cient\u00edficos argumentaron que nos humanos adultos hai un \u00f3rgano vomeronasal. Por\u00e9n, a maior\u00eda dos investigadores trataron de identificar a abertura do \u00f3rgano vomeronasal en humanos, en lugar de identificar a propia estrutura epitelial tubular. Deste xeito, argmentouse que ditos estudos, que empregaban m\u00e9todos observacionais macrosc\u00f3picos, pas\u00e1balles desapercibido ou incluso identificaban mal o \u00f3rgano vomeronasal.[21]\nEntre os estudos que utilizaron m\u00e9todos microanat\u00f3micos, non hai evidencias de que os seres humanos te\u00f1an neuronas sensitivas activas como as dos sistemas vomeronasais que funcionan doutros animais.[21] Ademais, non hai evidencias ata agora que suxiran que hai nervios e conexi\u00f3ns de ax\u00f3ns entre calquera c\u00e9lula sensorial existente que poida haber no OVN e o cerebro. Igualmente, non hai probas dun bulbo olfactorio accesorio nos humanos adultos, e os xenes clave implicados no funcionamento do OVN noutros mam\u00edferos est\u00e1n convertidos en pseudoxenes en seres humanos. Por tanto, mentres que a presenza dunha estrutura en humanos adultos \u00e9 unha cuesti\u00f3n moi debatida, unha revisi\u00f3n da literatura cient\u00edfica feita por Tristram Wyatt chegou \u00e1 conclusi\u00f3n de que, \"a maior\u00eda neste campo... son esc\u00e9pticos sobre a probabilidade dun OVN funcional en seres humanos adultos coas probas actuais.\" \nOutros vertebrados.\nAdemais do sistema olfactivo principal, a cobra \"Thamnophis\" ten tam\u00e9n un sistema vomeronasal. O \u00f3rgano vomeronasal xoga un importante papel nalg\u00fans vertebrados coa s\u00faa sensibilidade cara aos compostos qu\u00edmicos que est\u00e1n relacionados co apareamento ou a detecci\u00f3n de presas. Por exemplo, as cobras usan o \u00f3rgano para detectar a presenza de presas ou predadores recollendo os sinais qu\u00edmicos que hai no ambiente sacando repetidamente a s\u00faa lingua b\u00edfida. Ademais, este animal tam\u00e9n usa o \u00f3rgano vomeronasal na s\u00faa comunicaci\u00f3n con feromonas. Deber\u00eda facerse unha distinci\u00f3ns entre os olores e os \"vomolores\". Os olores son compostos qu\u00edmicos que son detectados polas c\u00e9lulas sensoriais do epitelio nasal polo proceso da olfacci\u00f3n. Os vomolores son compostos qu\u00edmicos que se detectan nas c\u00e9lulas sensoriais do \u00f3rgano vomeronasal por medio do proceso da vomerolfacci\u00f3n. Ao entraren no lume do \u00f3rgano, as mol\u00e9culas qu\u00edmicas entrar\u00e1n en contacto coas c\u00e9lulas sensoriais que est\u00e1n no epitelio neurosensorial do \u00f3rgano vomeronasal. Novas investigaci\u00f3ns demostraron que o \u00f3rgano vomeronasal \u00e9 necesario para que a cobra \"Thamnophis\" responda a olores das presas que viaxan polo aire, pero non responden a olores no aire de animais que non son as s\u00faas presas."}
{"id": "386355", "revid": "27155", "url": "https://gl.wikipedia.org/wiki?curid=386355", "title": "\u00d3rgano de Jakobson", "text": ""}
{"id": "386357", "revid": "98629", "url": "https://gl.wikipedia.org/wiki?curid=386357", "title": "Illa Karaginsky", "text": "Illa Karaginsky ou Illa Karaginskiy () \u00e9 unha illa no Golfo Karaginsky do Mar de Bering. O estreito de 40\u00a0km entre a pen\u00ednsula de Kamchatka e esta illa ch\u00e1mase o estreito de Litke. Karaginsky Island \u00e9 un sitio Ramsar.\nMalia que a illa est\u00e1 deshabitada, os karagin koryaks viviron tradicionalmente na illa de Karaginskiy. Pastores migratorios a\u00ednda viven en refuxios temporais na illa.\nA illa ten 101\u00a0km. de longo e ata 27 lm de largo, cunha superficie de 2.404\u00a0km\u00b2. O pico m\u00e1is alto da illa ten 912 m. A illa Karaginsky est\u00e1 cuberta con vexetaci\u00f3n de tundra e bosques de cedros. No ver\u00e1n hai moitas flores.\nActualmente esta illa \u00e9 popular entre os turistas que queren gozar da vida silvestre.\nAdministraci\u00f3n.\nAdministrativamente, a Illa Karaginskiy pertence ao Krai Kamchatka da Federaci\u00f3n Rusa."}
{"id": "386358", "revid": "89787", "url": "https://gl.wikipedia.org/wiki?curid=386358", "title": "Lago hipersalino", "text": "Un lago hipersalino \u00e9 un corpo de auga pechado que cont\u00e9n concentraci\u00f3ns altas de cloruro s\u00f3dico ou outros sales, con niveis salinos que sobrepasasn os da auga de mar (3,5%, \u00e9 dicir, 35\u00a0g/L). Nestes ambientes de alta salinidade poden prosperar microbios e crust\u00e1ceos especializados pero son augas host\u00eds para a maior\u00eda das formas de vida. Algunhas desas especies entran en estado dormente cando se desecan, e algunhas especies crese que sobreviviron durante 250 mill\u00f3ns de anos. A auga dos lagos hipersalinos ten unha gran flotabilidade debido ao alto contido de sal.\nExemplos.\nO corpo de auga m\u00e1is salgada do mundo \u00e9 a lagoa Don Juan, situada nos Vales secos de McMurdo da Ant\u00e1rtida. O seu volume \u00e9 duns 3\u00a0000 m3, pero est\u00e1 cambiando constantemente. A lagoa de Don Juan ten un nivel de salinidade dun 44%, (\u00e9 dicir, \u00e9 12 veces m\u00e1is salgada que a auga de mar). A s\u00faa alta salinidade impide que se conxele incluso con temperaturas polares de -50\u00a0\u00b0C. Hai grandes lagos hipersalinos neses vales ant\u00e1rticos, como o lago Vanda cunha salinidade do 35% (\u00e9 dicir, 10 veces maior que a do oc\u00e9ano). Est\u00e1n cubertos de xeo en inverno.\nF\u00f3ra da Ant\u00e1rtida o lago m\u00e1is salino \u00e9 o lago Assal de Xibut\u00ed, que ten unha salinidade do 34,8% (unhas 10 veces a do oc\u00e9ano). Probablemente os lagos hipersalinos m\u00e1is co\u00f1ecidos son o mar Morto (34,2% de salinidade en 2010) e o Gran Lago Salgado (do 5 ao 27% de salinidade variable). O mar Morto que separa Israel de Cisxordania, \u00e9 o lago hipersalino situado m\u00e1is por debaixo do nivel do mar e a lagoa Araruama \u00e9 o lago hipersalino m\u00e1is grande do mundo. O Gran Lago Salgado, situado en Utah, a\u00ednda que ten o triplo da superficie do mar Morto, ten pouca profundidade e experimenta fortes flutuaci\u00f3ns do seu nivel, maiores que as do mar Morto. Nos seus niveis menores rexistrados, aprox\u00edmase a 7,7 veces a salinidade do mar, pero cando o seu nivel \u00e9 alto, a s\u00faa salinidade baixa a s\u00f3 un pouco m\u00e1is que a salinidade mari\u00f1a.\nOs lagos hipersalinos enc\u00f3ntranse en todos os continentes, especialmente en rexi\u00f3ns \u00e1ridas e semi\u00e1ridas."}
{"id": "386363", "revid": "839", "url": "https://gl.wikipedia.org/wiki?curid=386363", "title": "Galina Butyreva", "text": "Galina Butyreva (en ), nada en Ertom o 12 de setembro de 1944 \u00e9 unha pol\u00edtica, xornalista e escritora komi.\nTraxectoria.\nNaceu nunha aldea da Rep\u00fablica Socialista Sovi\u00e9tica dos Komis e estudou maxisterio no Instituto Pedag\u00f3xico dos Komi (1966). Logo de graduarse deu clases ata 1968 e posteriormente traballou como redactora de televisi\u00f3n (1968-1986) ata a s\u00faa entrada na pol\u00edtica como viceministra de Cultura da RSS dos Komis (1986-1991), directora do Centro Cultural Fino-\u00dagrico da Rep\u00fablica dos Komis (1992-1993), presidenta do Comit\u00e9 Estatal da Rep\u00fablica dos Komis para as Nacionalidades (1993-1994), ministra das Nacionalidades da Rep\u00fablica dos Komis (1994-1995), vicepresidenta para Asuntos Sociais da R. dos Komis(1995-1999). Dende 1997 \u00e9 editora xefe da revista \"Art\". En 1996 recibiu a medalla de San Daniel pola s\u00faa promoci\u00f3n da restauraci\u00f3n da fe ortodoxa e da diocese dos Komis.\nActividade literaria.\nEscribiu colecci\u00f3ns de poes\u00eda en komi e ruso, nos seus poemas utiliza o verso libre, reflectindo os seus sentimentos sobre a vida, a terra komi, a paz."}
{"id": "386365", "revid": "98629", "url": "https://gl.wikipedia.org/wiki?curid=386365", "title": "Os productores", "text": "Os productores (en ) \u00e9 un filme estadounidense dirixido por Mel Brooks que se estreou en 1968. Protagonizada por Zero Mostel e Gene Wilder, foi o filme con maior recadaci\u00f3n de 1968 e est\u00e1 considerada como unha das m\u00e1is grandes comedias estadounidenses de todos os tempos segundo a publicaci\u00f3n AFI's 100 years... 100 laughs do American Film Institute. Ga\u00f1ou o \u00f3scar ao mellor gui\u00f3n orixinal na 41\u00aa edici\u00f3n dos Oscar. Foi estreado na Televisi\u00f3n de Galicia o 29 de agosto de 1992.\nO filme foi o primeiro dirixido por Brooks, que xa ti\u00f1a un serie de televisi\u00f3n de \u00e9xito nese momento, \"Get Smart\", cocreada con Buck Henry. O t\u00edtulo previsto orixinariamente para o filme era \"Springtime for Hitler\" (\"Primavera para Hitler\"), t\u00edtulo da obra musical que producen no filme.\nArgumento.\nO filme narra a historia dun produtor corrupto de Broadway (Mostel), que coa axuda dun contable t\u00edmido e compulsivo (Wilder) planea facerse rico producindo o maior fracaso da historia de Broadway. A obra caracter\u00edzase por un humor irreverente apoiado en acentos esaxerados, estereotipos homosexuais e personaxes nazis."}
{"id": "386366", "revid": "23204", "url": "https://gl.wikipedia.org/wiki?curid=386366", "title": "Illa Princess Royal", "text": "A Illa Princess Royal (Princesa Real) \u00e9 a illa m\u00e1is grande da costa norte da Columbia Brit\u00e1nica, Canad\u00e1. Local\u00edzase entre as enseadas illadas e as illas ao leste do estreito de Hecate na costa da Columbia Brit\u00e1nica. Ten 2.251\u00a0km\u00b2, \u00e9 a cuarta illa m\u00e1is grande da Columbia Brit\u00e1nica. A illa foi bautizada en 1788 polo capit\u00e1n Charles Duncan, pola s\u00faa corveta, \"Princess Royal\".\nAcceso e asentamentos.\nA illa est\u00e1 situada nunha zona extremadamente remota da Columbia Brit\u00e1nicaa 520\u00a0km. ao norte de Vancouver e 200\u00a0km. ao sur de Prince Rupert. S\u00f3 \u00e9 accesible en barco ou en avi\u00f3n. O pasaxe interior a ruta de navegaci\u00f3n de transbordadores, corre a lo largo do seu flanco oriental, por unha serie de canles que separan a illa do continente. A illa est\u00e1 deshabitada, pero adoitaba ser o fogar da comunidade Surf Inlet, unha cidade mineira de ouro na enseada do mesmo nome (a\u00ednda que tam\u00e9n co\u00f1ecida como Port Belmont ou Belmont) e Butedale, unha cidade mineira, con f\u00e1brica de conservas, pesca e explotaci\u00f3n forestal na costa leste da illa. As comunidades m\u00e1is pr\u00f3ximas hoxe son Klemtu, na Illa Swindle e Hartley Bay, na costa continental ao leste da Illa Gil.\nReservas indias.\nAs Reserva ind\u00edxenas en ou adxacentes \u00e1 illa Princess Royal son:\nHistoria.\nDoce dos 17 tripulantes do U.S. Air Force 44-92075 foron achados vivos aqu\u00ed en 1950, durante o primeiro incidente nuclear da guerra fr\u00eda. \nXeograf\u00eda.\nA extremidade norte da illa \u00e9 Point Trivett, a s\u00faa extremidade noroeste \u00e9 Point Kingcome.\nO r\u00edo Canoona percorre a parte central da illa, flu\u00edndo cara ao leste ata o mar desde o lago Canoona.\nEcolox\u00eda e ambiente.\nA vida silvestre na illa Princess Royal incl\u00fae o oso de kermode, osos negros, osos grizzly, cervos, lobos e raposos, e poboaci\u00f3ns anidadoras de aguias de ouro, aguias calvas, e o murrelet de m\u00e1rmore en perigo de extinci\u00f3n. A vida mari\u00f1a ao redor da illa incl\u00fae abundante salm\u00f3n, elefantes mari\u00f1os, candorcas e marsopas. Princess Royal \u00e9 un compo\u00f1ente b\u00e1sico dunha campa\u00f1a rexional de preservacionismo que abarca a costa norte e central, que foi bautizada como o Gran Bosque do Oso por grupos ambientais."}
{"id": "386367", "revid": "98629", "url": "https://gl.wikipedia.org/wiki?curid=386367", "title": "Gottlob Frege", "text": "Friedrich Ludwig Gottlob Frege nado en Wismar o 8 de novembro de 1848 e finado en Bad Kleinen o 26 de xullo de 1925 foi un matem\u00e1tico, l\u00f3xico e fil\u00f3sofo alem\u00e1n, pai da l\u00f3xica matem\u00e1tica e da filosof\u00eda anal\u00edtica.\nTraxectoria.\nNado en Wismar (actual Alema\u00f1a) en 1848. Comezou os seus estudos na universidade de Jena en 1869 traslad\u00e1ndose a Gotinga para completar os seus estudos de f\u00edsica, qu\u00edmica, filosof\u00eda e matem\u00e1ticas, licenci\u00e1ndose nesta \u00faltima contra 1873. Ao regresar a Jena dedicouse \u00e1 docencia de matem\u00e1ticas, at\u00e9 a s\u00faa morte acontecida no ano de 1925 na localidade de Bad Kleinen.\nPensamento.\nEn 1879, Frege publicou a s\u00faa revolucionaria obra titulada \"Begriffsschrift\" (\"Conceptograf\u00eda\"), na que sentou as bases da l\u00f3xica matem\u00e1tica moderna, iniciando unha nova era nesta disciplina que permanecera practicamente inalterada desde Arist\u00f3teles. Mediante a introduci\u00f3n dunha nova sintaxe, coa inclusi\u00f3n dos chamados cuantificadores (\u00abpara todo\u00bb ou \u00abpara polo menos un\u00bb), permitiu formalizar unha enorme cantidade de novos argumentos. Tam\u00e9n foi o primeiro en distinguir a caracterizaci\u00f3n formal das leis l\u00f3xicas do seu contido sem\u00e1ntico.\nUnha vez fixados os principios axiom\u00e1ticos da l\u00f3xica, acometeu a tarefa de edificar a aritm\u00e9tica sobre a base daquela. Un problema nas revolucionarias obras de Frege \u00e9 a cantidade de espazo impreso que require a s\u00faa notaci\u00f3n; non foi realmente at\u00e9 a publicaci\u00f3n de \"Principia mathematica\" de Alfred North Whitehead e Bertrand Russell cando o poder da l\u00f3xica formal, cunha notaci\u00f3n menos extensa (pero que require moitos signos de agrupaci\u00f3n) foi apreciable.\nLoxicismo.\nFrege foi un defensor do loxicismo, a tese de que as matem\u00e1ticas son reducibles \u00e1 l\u00f3xica, no sentido de que as verdades da matem\u00e1tica son deducibles das verdades da l\u00f3xica. Con todo, a s\u00faa defensa do loxicismo era de alcance limitado, aplic\u00e1ndoa s\u00f3 \u00e1 aritm\u00e9tica e \u00e1 teor\u00eda de conxuntos, posto que Frege permaneceu en gran medida kantiano respecto da xeometr\u00eda. A s\u00faa obra titulada \"Grundgesetze der Arithmetik\" (\"Leis b\u00e1sicas da aritm\u00e9tica\") foi un intento de levar a cabo o proxecto loxicista. En 1902, coas probas corrixidas do segundo volume xa na imprenta, recibiu unha carta de Bertrand Russell na que lle advert\u00eda sobre unha grave inconsistencia no seu sistema l\u00f3xico, co\u00f1ecida m\u00e1is adiante como o paradoxo de Russell.\nFrege introduciu \u00e1s carreiras unha modificaci\u00f3n nun dos seus axiomas, do que deixou constancia nun ap\u00e9ndice da obra. Este golpe \u00e1 estrutura da s\u00faa obra practicamente puxo fin \u00e1 s\u00faa actividade acad\u00e9mica. Ante a case total indiferenza dos seus contempor\u00e1neos, tras a morte da s\u00faa esposa reclu\u00eduse na s\u00faa nova residencia de Bad Kleinen e permaneceu no anonimato ata que Bertrand Russell o deu a co\u00f1ecer, xa que chegando aos mesmos resultados que Frege de maneira independente estaba na capacidade de entendelo e foi o primeiro pensador de importancia en apreciar o gran valor da s\u00faa obra. A pesar de que o descubrimento do paradoxo de Russell arruinou o proxecto loxicista de Frege, este continuou a traballar e chegou a publicar unha serie de importantes artigos, entre os cales destaca \"Der Gedanke: Eine logische Untersuchung\" (\"O pensamento: unha investigaci\u00f3n l\u00f3xica\"), onde basicamente se examina o contido das proposici\u00f3ns, aquela parte obxectiva que \u00e9 transmisible a todo falante nun enunciado declarativo. Na d\u00e9cada de 1960 o fil\u00f3sofo de Oxford Michael Dummett publicou unha serie de importantes libros sobre a filosof\u00eda de Frege que reviviron o interese pola s\u00faa obra e reincorpor\u00e1rono ao debate filos\u00f3fico.\nFilosof\u00eda da linguaxe.\nA teor\u00eda do significado de Frege enfr\u00f3ntase \u00e1 tradici\u00f3n psicoloxista que asigna contidos mentais \u00e1s palabras como os seus significados. Frege enfr\u00f3ntase a esta tradici\u00f3n no seu artigo \"\u00dcber Sinn und Bedeutung\" (\"Sobre o sentido e a referencia\"), e inaugura unha importante tradici\u00f3n na filosof\u00eda da linguaxe.\nA tese segundo a cal as palabras son signos de ideas exp\u00faxoa por John Locke no seu \"An Essay Concerning Human Understanding\" (\"Ensaio sobre o entendemento humano\"). Locke, partindo da finalidade comunicativa da linguaxe, define as palabras como \"signos de concepci\u00f3ns internas\". Estas \"concepci\u00f3ns internas\", ideas, son entidades que est\u00e1n contidas na nosa mente; o ser humano mediante palabras comunica tales ideas. As ideas ve\u00f1en da nosa experiencia sensible. Para Locke non existe unha relaci\u00f3n directa entre a linguaxe e o mundo, sen\u00f3n que a linguaxe \u00e9 unha ferramenta coa que comunicamos as nosas ideas.\nPola s\u00faa banda, en \"\u00dcber Sinn und Bedeutung\", Frege comeza pregunt\u00e1ndose polos enunciados de identidade, dos cales distingue dous tipos: \ne razoa deste xeito: os enunciados do tipo (1) son triviais, pero non ocorre igual cos enunciados do tipo (2). A relaci\u00f3n de identidade que aparece nestes enunciados non pode ser entre signos de obxectos nin entre obxectos. Se a identidade \u00e9 entre obxectos a informaci\u00f3n que nos proporciona (1) non \u00e9 diferente da que nos proporciona (2). Se a relaci\u00f3n se d\u00e1 entre nomes de obxectos, ent\u00f3n non estamos a dicir nada extraling\u00fc\u00edstico. As\u00ed pois Frege soluciona esta cuesti\u00f3n distinguindo nas expresi\u00f3ns a referencia e o sentido. A referencia \u00e9 o obxecto mesmo que designamos cun signo e o sentido expresa o modo de darse o obxecto. \u00c9 dicir, con (2) expresamos dous modos diferentes de referirnos a un mesmo obxecto.\nMentres que segundo a tese de que as palabras son signos de ideas as palabras significan ideas subxectivas que se atopan contidas na mente dos falantes, a teor\u00eda do significado presentada por Frege en \"\u00dcber Sinn und Bedeutung\" dinos que os signos significan os modos de darse os obxectos aos que nos referimos coas nosas palabras. O sentido \u00e9 unha aproximaci\u00f3n ao obxecto mesmo. Por exemplo, se profiro unha expresi\u00f3n como \"Venus \u00e9 H\u00e9spero\", est\u00e1 a dicirse que o obxecto ao que se refire \"Venus\" \u00e9 o mesmo obxecto ao que se refire \"H\u00e9spero\". Ambas as expresi\u00f3ns son nomes para o mesmo obxecto. Agora ben, Venus \u00e9 un nome internacionalmente co\u00f1ecido, co que alg\u00fans falantes asociar\u00e1n unhas propiedades, mentres que ao nome \"H\u00e9spero\" asignaranlle propiedades diferentes. Deste xeito algu\u00e9n poder\u00eda chegar a pensar que \u00e9 falso.\nComo segundo a tese de Locke as nosas palabras son signos de ideas que de feito est\u00e1n na nosa mente, Frege rompe con este psicologismo defendendo no seu lugar un realismo, m\u00e1is obxectivo e preciso \u00e1 hora de determinar os significados das nosas expresi\u00f3ns. Para Frege as nosas palabras ref\u00edrense a obxectos e ademais expresan modos de darse tales obxectos, \u00e9 dicir, que te\u00f1en sentido. Agora ben, \u00e9 o sentido dunha expresi\u00f3n unha representaci\u00f3n subxectiva do falante? Non, pois di Frege: \"Da referencia e do sentido do signo hai que distinguir a representaci\u00f3n a el asociada\". Deste xeito, a referencia dun signo \u00e9 un obxecto, se o obxecto \u00e9 sensible, a representaci\u00f3n que te\u00f1o non \u00e9 m\u00e1is que unha \"imaxe interna\" constru\u00edda a partir do recordo das sensaci\u00f3ns que tal obxecto me produciu, e nisto difer\u00e9nciase a representaci\u00f3n subxectiva da referencia.\nPero, e o sentido? Tampouco. O sentido dun signo \"pode ser propiedade com\u00fan de moitos\" mentres que \"a representaci\u00f3n \u00e9 subxectiva\". O sentido dunha expresi\u00f3n ent\u00e9ndese na medida en que se ten un certo co\u00f1ecemento do referente.\nAt\u00e9 agora falouse da referencia coma se todas as nosas expresi\u00f3ns se referisen a un obxecto. Con todo para Frege isto non \u00e9 as\u00ed. Hai expresi\u00f3ns que parece que apuntan cara a un obxecto, o que fai que concibamos o seu sentido sen que tal referencia exista. \u00c9 o caso de expresi\u00f3ns como o \"maior n\u00famero natural\" ou \"o pol\u00edtico m\u00e1is in\u00fatil\", pois para cada n\u00famero natural sempre existe outro maior, e para cada pol\u00edtico in\u00fatil sempre existe outro que o \u00e9 m\u00e1is. A pesar de todo, os significados desta clase de expresi\u00f3ns tampouco son ideas privadas da mente dos falantes.\nFrege rexeita de plano a tese de que as palabras son signos de ideas. Locke exp\u00f3n que as ideas son entidades que est\u00e1n contidas na mente dos falantes. A estas ideas s\u00f3 ten acceso o mesmo falante, e as palabras us\u00e1molas como signos destas ideas para comunicalas. Frege rompe con este psicoloxismo, segundo o cal os significados e os conceptos son entidades privadas, para abrirse a un novo paradigma de corte plat\u00f3nico: o realismo do significado, desde onde defende que as nosas palabras se refiren a obxectos do mundo, te\u00f1en referencia e tam\u00e9n sentido. O sentido v\u00e9n dado polo co\u00f1ecemento que se ten da referencia, sen que de aqu\u00ed se siga que \u00e9 algo subxectivo; con respecto a isto di Frege que \"a humanidade ten un tesouro com\u00fan de pensamentos, que transmite dunha xeraci\u00f3n a outra\", \u00e9 dicir, os sentidos, os significados das palabras pertencen a comunidades de falantes e non \u00e1s mentes dos individuos; o que \u00e9 exclusivo dos falantes son as s\u00faas representaci\u00f3ns subxectivas, das que as palabras non son signos.\nInfluencia.\nO traballo de Frege nos fundamentos da matem\u00e1tica influ\u00edu directamente en \"Principia Mathematica\" de Bertrand Russell e Alfred North Whitehead.\nLudwig Wittgenstein e Edmund Husserl tam\u00e9n foron outros fil\u00f3sofos profundamente influ\u00eddos por Frege.\nFrege foi tam\u00e9n unha figura importante para a filosof\u00eda da linguaxe. A distinci\u00f3n entre sentido e referencia e entre concepto e obxecto d\u00e9bense a el.\nEn 1930, os teoremas de incompletude de G\u00f6del socavaron parte do proxecto loxicista de Frege. Os teoremas mostran que para calquera sistema formal que te\u00f1a o poder suficiente para expresar a aritm\u00e9tica, haber\u00e1 proposici\u00f3ns verdadeiras no sistema que non poden ser demostradas, nin as s\u00faas negaci\u00f3ns refutadas.\nGilles Deleuze articula a s\u00faa \"Logique du sens\" (\"L\u00f3xica do sentido\") con base na proliferaci\u00f3n infinita de entidades verbais ou paradoxo de Frege, segundo o cal \"dada unha proposici\u00f3n sempre pode tomarse o seu sentido como o designado doutra proposici\u00f3n\"."}
{"id": "386371", "revid": "22570", "url": "https://gl.wikipedia.org/wiki?curid=386371", "title": "Fiestra anteorbital", "text": "Unha fiestra anteorbital ou vent\u00e1 anteorbital \u00e9 unha abertura no cranio que se encontra diante da \u00f3rbita ocular. Esta caracter\u00edstica do cranio est\u00e1 fundamentalmente asociada cos arcosauros, e apareceu primeiro durante o Tri\u00e1sico. Entre os arcosauros existentes, as aves a\u00ednda pos\u00faen fiestras anteorbitais, mentres que os crocodilianos as perderon. A s\u00faa perda nos crocodilianos crese que est\u00e1 relacionada coas necesidades estruturais dos seus cranios para ter m\u00e1is forza de trabada e para os comportamentos alimenticios que eles empregan. Nalgunhas especies de arcosauros, a abertura pechouse pero a s\u00faa localizaci\u00f3n a\u00ednda est\u00e1 marcada pola existencia dunha depresi\u00f3n ou fosa, na superficie do cranio chamada fosa anteorbital.\nA fiestra anteorbital alberga un seo paranasal que confl\u00fae coa c\u00e1psula nasal adxacente. A\u00ednda que os crocodilianos pecharon as s\u00faas fiestras anteorbitais, a\u00ednda conservan un seo anteorbital.\nNos dinosauros ter\u00f3podos, a fiestra anteorbital \u00e9 unha abertura no cranio. Sistematicamente, a presenza de fiestra anteorbital consid\u00e9rase unha sinapomorf\u00eda que re\u00fane os ter\u00f3podos tetanuros formando un clado. Ao contrario, a maior\u00eda dos dinosauros ornitisquios reducen e incluso pechan as s\u00faas fiestras anteorbitais, como ocorre nos hadrosauros e nos dinosauros do x\u00e9nero \"Protoceratops\". Este peche distingue \"Protoceratops\" doutros dinosauros ceratopsios."}
{"id": "386373", "revid": "27155", "url": "https://gl.wikipedia.org/wiki?curid=386373", "title": "Vent\u00e1 anteorbital", "text": ""}
{"id": "386375", "revid": "89787", "url": "https://gl.wikipedia.org/wiki?curid=386375", "title": "Avemetatarsalia", "text": "Avemetatarsalia (avemetatarsalios) \u00e9 o nome dun clado establecido polo paleont\u00f3logo brit\u00e1nico Michael Benton en 1999 para referirse a todo o grupo coroa dos arcosauros que est\u00e1n m\u00e1is pr\u00f3ximos \u00e1s aves que aos crocodilos. Incl\u00fae un subgrupo definido de forma similar, os Ornithodira. Un nome alternativo \u00e9 Pan-Aves, que cont\u00e9n todos os animais, vivos ou extintos, que est\u00e1n m\u00e1is relacionados coas aves que cos crocodilos. Outro termo similar que se definiu en 1986 cunha composici\u00f3n semellante foi o de Ornitosuchia.\nOs membros deste grupo son os Dinosauromorpha, Pterosauromorpha, o x\u00e9nero \"Scleromochlus\" e Aphanosauria. Os dinosauromorfos conte\u00f1en as formas m\u00e1is basais, inclu\u00edndo \"Lagerpeton\" e \"Marasuchus\", e tam\u00e9n formas m\u00e1is derivadas, como os dinosauros; as aves, segundo a maior\u00eda dos cient\u00edficos modernos, pertencen a estes \u00faltimos como membros dos ter\u00f3podos. Os pterosauromorfos conte\u00f1en Pterosauria, os cales polo que se sabe foron os primeiros vertebrados con capacidade de voo verdadeiro. Os afanosauros son un grupo reco\u00f1ecido recentemente de arcosauros da li\u00f1a aviaria carn\u00edvoros cuadr\u00fapedes exclusivos do Tri\u00e1sico.\nOrixe.\nOs arcosauros da li\u00f1a aviaria aparecen no rexistro f\u00f3sil no piso Anisiano do Tri\u00e1sico medio hai uns 245 mill\u00f3ns de anos, representados polo dinosauriforme \"Asilisaurus\". Por\u00e9n, no Tri\u00e1sico temper\u00e1n as pegadas fosilizadas (icnitas) atopadas en 2010 nas monta\u00f1as \u015awi\u0119tokrzyskie (Santa Cruz) polacas poden pertencer a un dinosauriomorfo m\u00e1is primitivo. Se esta interpretaci\u00f3n \u00e9 correcta, ent\u00f3n a orixe dos avemetatarsalios ser\u00eda atrasada ata o piso Olenekiano, hai uns 249 mill\u00f3ns de anos. As pegadas polacas m\u00e1is antigas deste tipo clasif\u00edcanse no icn\u00f3xeno \"Prorotodactylus\" e foron realizadas por un pequeno animal cuadr\u00fapede desco\u00f1ecido, mais as pegadas fosilizadas chamadas \"Sphingopus\", atopadas nos estratos do Anisiano temper\u00e1n, mostran que os dinosauromorfos b\u00edpedes moderadamente grandes apareceron hai uns 246 mill\u00f3ns de anos. Os rastros mostran que a li\u00f1axe dos dinosauros apareceu pouco despois da extinci\u00f3n do Permiano-Tri\u00e1sico. A s\u00faa idade suxire que o ascenso dos dinosauros foi lento e prolongouse a gran parte do Tri\u00e1sico. Os trazos primitivos atopados nos \"Teleocrater\" cuadr\u00fapedes, mostran que o seu \u00faltimo antepasado com\u00fan ti\u00f1a moitas caracter\u00edsticas de crocodilo, e que as caracter\u00edsticas t\u00edpicas do grupo evolucionaron m\u00e1is tarde.\nClasificaci\u00f3n.\nEn 1986, Jacques Gauthier definiu o nome Ornithosuchia (que fora acu\u00f1ado previamente por Huene) para denominar un clado baseado nunha rama inclu\u00edndo todos os arcosauros m\u00e1is estreitamente relacionados coas aves que cos crocodilos. No mesmo ano, Gauthier acu\u00f1ou e definiu tam\u00e9n un clado lixeiramente m\u00e1is restritivo baseado nun nodo, o Ornithodira, que conti\u00f1a o \u00faltimo antepasado com\u00fan dos dinosauros e os pterosauros e todos os seus descendentes. Paul Sereno en 1991 deulle unha definici\u00f3n diferente a Ornithodira, na cal se engadiu explicitamente \"Scleromochlus\". Converteuse as\u00ed nun grupo potencialmente m\u00e1is grande que o Ornithodira de Gauthier. En 1999 Michael Benton conclu\u00edu que \"Scleromochlus\" quedaba f\u00f3ra da concepci\u00f3n orixinal de Gauthier de Ornithodira, polo que nomeou un novo clado baseado na rama para este prop\u00f3sito: Avemetatarsalia, nomeado a partir dos \u00faltimos membros superviventes do clado, as Aves, e pola articulaci\u00f3n do nocello metatarsal que era un car\u00e1cter t\u00edpico do grupo. Avemetatarsalia foi definido como todos os Avesuchia m\u00e1is pr\u00f3ximos aos Dinosauria que aos Crocodylia. En 2005, Sereno expresou a opini\u00f3n de que Ornithodira non era un concepto \u00fatil, mentres que Avemetatarsalia si.\nEn 2001, ao mesmo clado d\u00e9uselle o nome de Pan-Aves (que significaba 'todas as aves'), acu\u00f1ado por Jacques Gauthier. Definiuno como o clado maior e m\u00e1is inclusivo de arcosauros que conti\u00f1a Aves (ancoradas en \"Vultur gryphus\") pero non Crocodylia (ancorados en\"Crocodylus niloticus\"). Gauthier inclu\u00edu neste grupo Aves, todos os outros Dinosauria, todos os Pterosauria, e unha variedade de arcosauros do Tri\u00e1sico, como \"Lagosuchus\" e \"Scleromochlus\".\nNunha revisi\u00f3n de 2005 da clasificaci\u00f3n dos arcosauros, Phil Senter intentou resolver este conxunto confuso de terminoloxias aplicando unha estrita prioridae de nomes base\u00e1ndose en cando e como foran definidos por primeira vez. Senter sinalou que Ornithosuchia, o nome que m\u00e1is cedo se utilizara para o grupo total de arcosauros m\u00e1is pr\u00f3ximo \u00e1s aves que aos crocodilos, deber\u00eda ser o nome v\u00e1lido para o grupo, e ti\u00f1a precedencia sobre os nomes posteriores con id\u00e9ntica definici\u00f3n, como Avemetatarsalia e Pan-Aves. A\u00ednda que isto foi seguido por alg\u00fans investigadores, outros continuaron usando Avemetatarsalia ou Ornithodira, ou seguiron a idea de Senter pero con reticencia. Mike Taylor (2007) por exemplo indicou que, a\u00ednda que Senter estaba no correcto ao afirmar que Ornithosuchia ti\u00f1a prioridade, este \u00e9 un nome \"non desexable\" porque probablemente excl\u00fae a familia ep\u00f3nima Ornithosuchidae, e cuestionou a utilidade de usar o criterio de prioridade antes que se implante o PhyloCode para regulalo. De feito, o nome Ornithosuchia pode ser \"ilegal\" baixo as normas do PhyloCode porque non incl\u00fae o seu taxon ep\u00f3nimo como parte da s\u00faa definici\u00f3n.\nCladograma segundo Nesbitt \"et al.\" (2017):"}
{"id": "386376", "revid": "27155", "url": "https://gl.wikipedia.org/wiki?curid=386376", "title": "Pan-Aves", "text": ""}
{"id": "386377", "revid": "27155", "url": "https://gl.wikipedia.org/wiki?curid=386377", "title": "Ornithodira", "text": ""}
{"id": "386378", "revid": "27155", "url": "https://gl.wikipedia.org/wiki?curid=386378", "title": "Ornithosuchia", "text": ""}
{"id": "386381", "revid": "23204", "url": "https://gl.wikipedia.org/wiki?curid=386381", "title": "Cuautitl\u00e1n, Estado de M\u00e9xico", "text": "Cuautitl\u00e1n \u00e9 un concello do centro do Estado de M\u00e9xico, en M\u00e9xico. Limita ao norte con Teoloyucan e Zumpango, ao sur con Tultitl\u00e1n, ao leste con Tultepec, Nextlalpan, Melchor Ocampo e ao oeste con Tepotzotl\u00e1n e Cuautitl\u00e1n Izcalli. Abrangue unha superficie de 42,50\u00a0km\u00b2 e a s\u00faa poboaci\u00f3n era de 140\u00a0059 habitantes no ano 2010. A cabeceira municipal \u00e9 Cuautitl\u00e1n de Romero Rubio."}
{"id": "386383", "revid": "23204", "url": "https://gl.wikipedia.org/wiki?curid=386383", "title": "Cuautitl\u00e1n", "text": "O top\u00f3nimo n\u00e1huatl Cuautitl\u00e1n (antes escrito Cuauhtitl\u00e1n) significa \"Entre as \u00e1rbores\". Pode referirse a:"}
{"id": "386384", "revid": "5110", "url": "https://gl.wikipedia.org/wiki?curid=386384", "title": "N-532", "text": "A N-532 ou Estrada Nacional 532 Ver\u00edn - Portugal \u00e9 unha v\u00eda terrestre con titularidade do Ministerio de Fomento de Espa\u00f1a que comunica Ver\u00edn coa fronteira portuguesa. Ten o seu quil\u00f3metro cero na vila de Ver\u00edn, no cruzamento coa N-525. Tr\u00e1tase dunha estrada convencional cun \u00fanico carril en cada sentido da circulaci\u00f3n. Foi creada en 1988 tomando o trazado da antiga C-532 e forma parte da ruta europea E-801.\nDesde 2010 deb\u00eda deixar de ser o acceso principal a Portugal coa entrada en servizo da A-75, que conecta a A-52 coa Raia en Feces de Abaixo, habendo unha autoestrada portuguesa que lle d\u00e1 continuidade baixo a denominaci\u00f3n A24, do mesmo xeito que a propia N-532 coa N-103-5. Por\u00e9n, o incremento no n\u00famero de peaxes nas v\u00edas de alta capacidade de Portugal, que inclu\u00edu a A24, provocou que moitos condutores seguisen a empregar a vella estrada e, por defecto, continuar pola hom\u00f3loga en Galiza."}
{"id": "386385", "revid": "15490", "url": "https://gl.wikipedia.org/wiki?curid=386385", "title": "Hasta Regia", "text": ""}
{"id": "386386", "revid": "23204", "url": "https://gl.wikipedia.org/wiki?curid=386386", "title": "Creoda de Mercia", "text": "Creoda (Cryda ou Crida), nado e finado no s\u00e9culo VI puido ser o primeiro rei do reino anglosax\u00f3n de Mercia, gobernando cara ao fin do s\u00e9culo VI.\nTraxectoria.\nMalia aparecer mencionado nunha xenealox\u00eda na \"Cr\u00f3nica anglosaxoa\", a Creoda non se lle concede o t\u00edtulo de rei. A s\u00faa existencia \u00e9 discutida por alg\u00fans eruditos. Barbara Yorke escribiu: \"A\u00ednda \u00e9 pos\u00edbel que algunha clase de lista de reis puidese ser a fonte da informaci\u00f3n (a\u00ednda que as listas de Worcester empezan con Penda), estas entradas poder\u00edan ser nada m\u00e1is que intelixentes exercicios de suposici\u00f3n baseados nos nomes derivados de Beda e da xenealox\u00eda de \u00c6thelred, mentres que as datas parecen estaren influ\u00eddas por unha entrada na Cr\u00f3nica anglosaxoa para a morte dun Creoda de Wesex..As fontes sobreviventes perm\u00edtennos dicir con seguridade pouco m\u00e1is que o reino de Mercia xa exist\u00eda a finais do s\u00e9culo VI\".\nA opini\u00f3n de Yorke foi compartida polo Profesor de Historia Medieval Nicholas Brooks, que escribiu: \"A pesar da tentativa de defensa do Profesor Davies sobre a historicidade deste material, non pode afirmarse con certeza que o que hai tras esas entradas dispersas nas obras de Henrique de Huntingdon, Roger de Wendover e Mateu de Par\u00eds sexa algo m\u00e1is importante que meras conxecturas enxe\u00f1osas dun monxe ingl\u00e9s, quizais dunha \u00e9poca tan posterior como de comezos do s\u00e9culo XII, partindo dos nomes dispo\u00f1\u00edbeis en Beda, a xenealox\u00eda real Mercia e a Cr\u00f3nica anglosaxoa. Con esta interpretaci\u00f3n non ser\u00eda sorprendente que eles encaixasen m\u00e1is ou menos os fragmentos de informaci\u00f3n que temos na historia temper\u00e1 de Mercia; pois o compilador destas entradas pode ter acceso \u00e1s mesmas fontes que est\u00e1n dispo\u00f1\u00edbeis para n\u00f3s\".\nA suxesti\u00f3n que Creoda era un rei de Mercia pode atoparse na\u00a0\"Historia Anglorum\", escrita por Henrique de Huntingdon na primeira metade do s\u00e9culo XII.\u00a0A presunta morte de\u00a0Creoda foi reportada por Henrique de Huntingdon como sucedida en 593, pero parece estar baseada nunha confusi\u00f3n, porque nese ano se especifica a morte dun home chamado Crida, pero o contexto suxire que o falecido era de Wessex e non de Mercia."}
{"id": "386388", "revid": "89787", "url": "https://gl.wikipedia.org/wiki?curid=386388", "title": "Cearl de Mercia", "text": "Cearl (ou Ceorl) foi un primitivo rei de\u00a0Mercia que gobernou a comezos do s\u00e9culo VII, at\u00e9 aproximadamente 626.\nTraxectoria.\n\u00c9 o primeiro de Mercia mencionado por Beda na s\u00faa \"Historia ecclesiastica gentis Anglorum.\" Beda era un monxe northumbrio hostil a Mercia, e o historiador Robin Fleming\u00a0especula que, como \"ceorl\" significa \"r\u00fastico\" en anglosax\u00f3n, o seu nome pode ser un chiste .\nA ascendencia de Cearl \u00e9 desco\u00f1ecida. Non aparece na xenealox\u00eda real de Mercia; Henrique de Huntingdon no s\u00e9culo XII sit\u00faa o seu goberno xusto despois do de Pybba, dicindo que non era o seu fillo, sen\u00f3n un parente.\nBeda (2.14) menci\u00f3nao s\u00f3 de pasada, como o sogro de Edwin de Deira.\nSegundo Beda, Edwin casou con Cwenburh (Quenberga), filla de \"Cearl, rei dos Mercianos\" mentres estaba no exilio, e con el tivo dous fillos, Osfrith e Eadfrith.\nOs historiadores sinalaron este matrimonio como proba da independencia de Cearl respecto do ent\u00f3n rei de Northumbria Aethelfrith, xa que por aquel ent\u00f3n, Edwin era o seu rival e Cearl non casar\u00eda a s\u00faa filla cun inimigo do seu se\u00f1or.\u00a0A\u00a0\"Historia Brittonum\" acredita a\u00a0Penda como o primeiro monarca en separar Mercia de Northumbria, pero se Cearl foi capaz de facer este matrimonio, \u00e9 prob\u00e1bel que non estivese suxeito ao poder de Northumbria, desenvolv\u00e9ndose esta dependencia en datas posteriores. O historiador D. P. Kirby\u00a0especula que quizais Cearl contou coa protecci\u00f3n do poderoso rei de Anglia Oriental,\u00a0Raedwald, e que o posterior exilio de Edwin entre os Anglos Orientais puido ser polo crecente poder de Aethelfrith.\nSuxeriuse que a li\u00f1axe de Cearl sufriu un desastre entre a Batalla de Chester ao redor de 616 e a emerxencia do seu sucesor, Penda, fillo de Pybba. De feito, \u00e9 pos\u00edbel que Cearl estivese implicado naquel conflito, que puido p\u00f3r fin ao seu dominio en Mercia.\nDesco\u00f1\u00e9cese se Cearl reinou ata que Penda se converteu en rei. Penda estaba no poder en 633 (e posibelmente en 626, se a \"Cr\u00f3nica anglosaxoa\" \u00e9 correcta). Tam\u00e9n \u00e9 desco\u00f1ecida a relaci\u00f3n entre\u00a0Cearl e Penda, se \u00e9 que a houbo. Que Cearl casase \u00e1 s\u00faa filla con Edwin ben poder\u00eda significar que el e Penda eran rivais, xa que Penda se enfrontou e derrotou posteriormente a Edwin en Hatfield Chase, co apoio de Cadwallon de Gwynedd.\nOutra proba de rivalidade din\u00e1stica entre Cearl e Penda en Penda ser\u00eda a execuci\u00f3n posterior (segundo Beda) de Eadfrith, fillo de Edwin e neto de Cearl. A pesar de que desco\u00f1ecemos os motivos de\u00a0Penda, o asasinato de Eadfrith \u00e9 a mi\u00fado visto como o resultado de presi\u00f3n de Oswald, para o que Eadfrith representaba unha ameaza; tam\u00e9n \u00e9 pos\u00edbel que Penda considerase que a li\u00f1axe de Eadfrith o fixese inadecuado para usalo como monicreque contra Oswald, xa que poder\u00eda ameazar a s\u00faa propia posici\u00f3n pola s\u00faa descendencia de Cearl."}
{"id": "386390", "revid": "89787", "url": "https://gl.wikipedia.org/wiki?curid=386390", "title": "Ceolwulf I de Mercia", "text": "Ceolwulf\u00a0foi un rei de Mercia, Anglia Oriental e Kent, entre 821 e 823. Era\u00a0irm\u00e1n de C\u0153nwulf, o seu predecesor, e foi deposto por Beornwulf.\nTraxectoria.\nGuillerme de Malmesbury declarou que, despois de Coenwulf: \"o reino dos mercianos en declive, e se podo utilizar a expresi\u00f3n, case inerte, non produciu nada digno de conmemoraci\u00f3n hist\u00f3rica\". De feito, Mercia tivo un momento de gloria do que Guillerme non foi consciente. Indicando o ano 822, os \u2018Annales Cambriae' rexistran: \"A fortaleza de Degannwy (en Gwynedd) foi destru\u00edda polos sax\u00f3ns e eles tomaron o reino de Powys\u00a0baixo o seu mando\".\nUn diploma posterior describe unha situaci\u00f3n turbulenta durante o reinado de Ceolwulf: \"Despois da morte de Coenwulf, rei dos mercianos, produc\u00edronse moitos desacordos e innumer\u00e1beis disputas entre persoas principais de toda clase \u2013 reis, bispos, e ministros das igrexas de Deus- acerca de todo tipo de asuntos seculares\". En 823, nalg\u00fan momento despois do 26 de maio, en cuxa data concedeu terreos ao arcebispo Wulfred\u00a0a cambio dun barco de ouro e prata, Ceolwulf foi derrocado e substitu\u00eddo por\u00a0Beornwulf, cuxa ascendencia nos \u00e9 desco\u00f1ecida.\nCeolwulf gobernara Kent directamente \u2013 nos seus dous diplomas aparece mencionado como \u2018rei dos mercianos e dos homes de Kent'. Beornwulf colocar\u00eda un parente seu, Baldred, no trono de Kent."}
{"id": "386392", "revid": "89787", "url": "https://gl.wikipedia.org/wiki?curid=386392", "title": "Beornwulf de Mercia", "text": "Beornwulf, finado en 826, foi rei de Mercia, reino situado nas midlands inglesas, entre 823 e 826. O seu curto reinado viu o fin da supremac\u00eda de Mercia sobre o resto dos reinos da Heptarqu\u00eda inglesa.\nTraxectoria.\nUn home chamado Beornwulf aparece mencionado como testemu\u00f1a nun diploma do rei Coenwulf de Mercia en 812 e noutro de Ceolwulf en 823, pero a s\u00faa posici\u00f3n nestes diplomas suxire que non era dun rango especialmente elevado. Beornwulf derrocou a Ceolwulf I en 823.\nEn 825, Beornwulf marchou contra Wessex. Ambos os ex\u00e9rcitos atop\u00e1ronse en Ellandun (actual Wroughton preto de Swindon en Wiltshire). A batalla conclu\u00edu cunha desastrosa derrota merciana, e \u00e9 vista polos historiadores como o fin da supremac\u00eda de Mercia en Inglaterra. En 826, o fillo de Ecgberht de Wessex, Aethelwulf invadiu Kent e expulsou do trono ao seu rei Baldred, aliado de Mercia.\nAnte estes acontecementos, a hexemon\u00eda de Mercia sobre o sur de Inglaterra debilitouse rapidamente. Essex e Sussex declar\u00e1ronse leais a Ecgberht; e os Anglos Orientais solicitaron a Ecgberht a s\u00faa protecci\u00f3n fronte a Mercia ese mesmo ano. Beornwulf resultou morto nunha batalla contra estes anglos cando tentaba sufocar a rebeli\u00f3n.\nBeornwulf reconstru\u00edu a abad\u00eda de San Pedro (posteriormente Catedral de Gloucester) e presidiu dous s\u00ednodos en Clofesho (un lugar desco\u00f1ecido nas inmediaci\u00f3ns de Londres) xunto ao arcebispo Wulfred de Canterbury, en 824 e 825. Un diploma de Kent, datado en marzo de 826, no terceiro ano de reinado de Beornwulf, ind\u00edcanos que Beornwulf a\u00ednda ti\u00f1a autoridade na zona en marzo de 826 \u2013 S1267. S\u00f3 se co\u00f1ecen 25 exemplares de moedas cu\u00f1adas durante o seu reinado."}
{"id": "386394", "revid": "23204", "url": "https://gl.wikipedia.org/wiki?curid=386394", "title": "Sergio D\u00edaz", "text": "Sergio Ismael D\u00edaz Vel\u00e1zquez, m\u00e1is co\u00f1ecido como Sergio D\u00edaz, nado o 5 de marzo de 1998 en Itaugu\u00e1 (Central), \u00e9 un futbolista profesional internacional paraguaio da canteira do Cerro Porte\u00f1o que actualmente xoga como dianteiro no Corinthians cedido polo Real Madrid.\nTraxectoria.\nClub.\nNado en Itaugu\u00e1, cidade do Departamento Central de Paraguai, Sergio D\u00edaz comezou a s\u00faa carreira futbol\u00edstica na escola de f\u00fatbol do Club Tacuary, a\u00ednda que tan s\u00f3 permeneceu no club do barrio Jara da Asunci\u00f3n un ano. Con dez anos chega \u00e1 canteira do Cerro Porte\u00f1o, onde en idade sub-15 consegue meter uns trinta goles, os cales lle valen para ser ascendido ao filial. Al\u00ed, tras adestrar co primeiro equipo, \u00e9 comparado con Sergio \"Kun\" Ag\u00fcero. O seu debut co primeiro equipo na Primeira Divisi\u00f3n de Paraguai producir\u00edase 27 de xu\u00f1o de 2014, data na que contaba 16 anos e 3 meses, no \u00faltimo encontro do Torneo de Apertura. Nese partido, que supuxo a vitoria por 2\u22121 do seu equipo ante o Club General D\u00edaz, entra no minuto 84. O seu primeiro gol chegar\u00eda no Torneo Clausura, o 28 de setembro do mesmo ano, na d\u00e9cima xornada ante Club Nacional, sendo o \u00fanico tanto do encontro. Pouco despois, o 8 de outubro, consegue anotar dous goles na vitoria do seu equipo por 2\u22120 ante o Club Atl\u00e9tico 3 de Febrero. O 6 de novembro debuta na Copa Suramericana ante o Boca Juniors, sa\u00edndo ao terreo de xogo no minuto 62. As s\u00faas boas actuaci\u00f3ns, inclu\u00eddas as do Campionato Suramericano sub-20 coa levantan o interse polo xogador do Liverpool FC e do Manchester United. En canto \u00e1 liga loca, finaliza Torneo Clausura de 2014 como subcampi\u00f3n co Cerro Porte\u00f1o e aportando oito goles.\nAo ano seguinte, no Torneo Apertura 2015, disputa o Super Cl\u00e1sico do f\u00fatbol paraguaio entre o Cerro Porte\u00f1o e o Club Olimpia. Sergio D\u00edaz \u00e9 quen de anotar o gol que abre o marcador aos 14 minutos, convert\u00e9ndose as\u00ed no xogador m\u00e1is novo en anotrar nos cl\u00e1sicos con 17 anos, 1 mes e 28 d\u00edas. Finalmente, o encuentro finaliz\u00f3 1 a 1. Nese torneo apertura, D\u00edaz acaba anotando 5 goles e coro\u00e1ndose campi\u00f3n. Tras acabar a temporada e cumprir 18 anos, asina o seu primeiro contrato como profesional co Cerro Porte\u00f1o at\u00e9 2021. A nivel internacional, debuta ese mesmo ano na Copa Libertadores ante o Sport Club Corinthians, onde contrib\u00fae con brillo \u00e1 vitoria do seu equipo por 3\u22122, conseguindo un gol e unha asistencia. Tras superar a fase previa do torneo, o Cerro Porte\u00f1o consegue a s\u00faa clasificaci\u00f3n aos oitavos de final do certame continental. O 28 de abril, recibiron ao Boca Juniors no Defensores del Chaco no partido de ida da fase eliminatoria. D\u00edaz entrou ao partido no minuto 71, efront\u00e1ndose a xogadores como Carlos T\u00e9vez e Nicol\u00e1s Lodeiro, mais acabaron por perder por 2 a 1. O partido de volta xogouse o 5 de maio na Bombonera, velvendo a sa\u00edr D\u00edaz na segunda metade. Con todo, o seu equipo foi eliminado tras caer por 3 a 1.\nO 1 de xullo de 2016, da finalmente o salto a Europa asinando polo Real Madrid a cambio de 5 mill\u00f3ns de euros m\u00e1is vari\u00e1beis. Co club madrile\u00f1o fai a pretemporada co primeiro equipo no Canad\u00e1, sendo convocado para xogar un amig\u00e1bel ante o Paris Saint-Germain, sen chegar a debutar, e xogando contra o Chelsea FC na International Champions Cup, sa\u00edndo en substituci\u00f3n de \u00c1lvaro Morata no minuto 66. Disputou ent\u00f3n o seu primeiro partido co Real Madrid con 18 anos e 147 d\u00edas, utilizando a camisola co n\u00famero n\u00famero 38, e convert\u00e9ndose no segundo xogador paraguaio en xogar para os \"merengues\" despois de Javier Acu\u00f1a. Ao comezar a temporada \u00e9 asignado ao filial, o Real Madrid Castilla, onde xoga 36 partidos e anota 5 goles na Segunda Divisi\u00f3n B. Ademais, xoga na Copa de Europa xuvenil da UEFA, onde se converte nun dos xogadores m\u00e1is destacados do equipo con 4 goles en 8 partidos. Tras acabar a temporada, o 10 de agosto de 2017 an\u00fanciase a s\u00faa cesi\u00f3n ao Club Deportivo Lugo da Segunda Divisi\u00f3n.\nInternacional.\nSergio D\u00edaz \u00e9 interancional coa nas categor\u00edas sub-15, sub-17, sub-20, sub-23 e absoluta. Debutou coa s\u00faa selecci\u00f3n en competici\u00f3n oficial no Campionato Suramericano sub-20 do Uruguai 2015 ante na primeira xornada do torneo, sendo o autor do segundo tanto do seu equipo na vitoria por 4\u22122, sendo o xogador m\u00e1is novo da historia en conseguir un gol na competici\u00f3n con 16 anos e 10 meses. Finalmente xoga 7 partidos do torneo onde anota 2 goles. Un mes despois de participar no Suramericano Sub-20, foi escollido como parte da selecci\u00f3n sub-17 para xogar el Suramericano da categor\u00eda no seu pa\u00eds. O 4 de marzo xogou o primeiro partido contra , anotando o primeiro gol do torneo no minuto 24 de partido e conseguindo ga\u00f1ar finalmente por 3 a 2. Despois do ver\u00e1n, grazas \u00e1s s\u00faa aactuaci\u00f3ns, foi convocado para xogar o Mundial Sub-17. No mundial debuta o 20 de outubro, onde xogou como contra no primeiro partido do grupo e ga\u00f1ando 4 a 1. Con todo, tras xogar contra , campioa de Europa da categor\u00eda, e , quedaron eliminados do torneo. Tras ser un habitual nas categor\u00edas inferiores da selecci\u00f3n paraguaia, D\u00edaz debuta coa selecci\u00f3n absoluta o 2 de xu\u00f1o de 2017 nun amig\u00e1bel ante ."}
{"id": "386395", "revid": "65337", "url": "https://gl.wikipedia.org/wiki?curid=386395", "title": "Ceolwulf II de Mercia", "text": "Ceolwulf II, finado c. 879, foi o \u00faltimo rei de Mercia independente.\nTraxectoria.\nSucedeu a\u00a0Burgred de Mercia,\u00a0deposto polos viquingos en 874. O seu reinado d\u00e1tase xeralmente entre 874 e 879 baseado nunha lista real merciana que lle outorga un reinado de cinco anos. A\u00ednda as\u00ed, D. P. Kirby argumenta que probabelmente reinou durante os primeiros anos da d\u00e9cada de 880. En\u00a0883, fora substitu\u00eddo por \u00c6thelred, que ser\u00eda Se\u00f1or de Mercia baixo Alfredo o Grande, rei de Wessex.\nAntecedentes din\u00e1sticos.\nBase\u00e1ndose en argumentos\u00a0antropon\u00edmicos, crese que Ceolwulf pertenceu \u00e1 dinast\u00eda C de reis de Mercia, unha familia que se dic\u00eda descender de Pybba de Mercia. A dinast\u00eda\u00a0\"C\", empezando por\u00a0Coenwulf, pode estar relacionada cos gobernantes de Hwicce no suroeste de Mercia.\nA ascendencia inmediata de Ceolwulf \u00e9 desco\u00f1ecida, pero crese que puido ser un descendente de Ceolwulf\u00a0a trav\u00e9s da s\u00faa filla \u00c6lffl\u00e6d. \u00c6lffl\u00e6d casou en primeiras nupcias con\u00a0Wigmund, fillo de Wiglaf, e logo con Beorhtfrith, fillo de\u00a0Beorhtwulf.\u00a0Est\u00e1 claro que Ceolwulf descend\u00eda de reis anteriores. Os seus diplomas foron testemu\u00f1ados por numerosos nobres e eclesi\u00e1sticos que testemu\u00f1aran tam\u00e9n diplomas de\u00a0Burgred, o que indica o seu reco\u00f1ecemento por parte dos mercianos.\nMercia, Wessex e os viquingos.\nA \"Cr\u00f3nica anglosaxoa\" ofrece o relato seguinte de Ceolwulf:Este ano foi o ex\u00e9rcito [i.e. o Gran Ex\u00e9rcito Pag\u00e1n] do Reino de Lindsey a Repton, e al\u00ed asentou os seus cuarteis de inverno, expulsando ao rei [i.e. de Mercia], Burgred, m\u00e1is al\u00f3 do mar, cando reinara aproximadamente vinte e dous invernos, e someteron toda aquela terra. Ent\u00f3n foi a Roma, e al\u00ed permaneceu at\u00e9 o final da s\u00faa vida. E o seu corpo xace na igrexa de Santa Mar\u00eda, na escola da naci\u00f3n inglesa. E o mesmo ano deron a Ceolwulf, un desco\u00f1ecido bar\u00f3n do rei, o reino de Mercia para que o tivese; e xurou e entregou ref\u00e9ns para que o reino estar\u00eda listo para eles calquera d\u00eda que necesitasen; e el e todos os que permanecesen con el, ao servizo do ex\u00e9rcito.A \"Cr\u00f3nica\"\u00a0foi compilada por orde de Alfredo o Grande, cu\u00f1ado de Burgred. Este relato consid\u00e9rase que est\u00e1 nesgado e ten motivaci\u00f3ns pol\u00edticas, escrito para reforzar as pretensi\u00f3ns de Alfredo e Eduardo o Vello\u00a0ao se\u00f1or\u00edo de\u00a0Mercia, evidenciado por un achado de moedas preto de Watlington en 2015, supostamente enterrado por viquingos en fuga, que mostran a Ceolwulf como rei igual a Alfredo.\nCrese que o reino de Ceolwulf quedou reducido \u00e1s zonas setentrionais e occidentais de Mercia.\nGales.\nEn 878, o rei\u00a0Rhodri Mawr de Gwynedd\u00a0morreu loitando contra os ingleses. Como Alfredo se atopaba loitando contra os viquingos, e Mercia reclamara tradicionalmente a s\u00faa hexemon\u00eda sobre Gales, o l\u00edder ingl\u00e9s foi probabelmente Ceolwulf. En 881 os fillos de Rhodri derrotaron aos mercianos na Batalla do Conwy, unha vitoria descrita nos anais galeses como \"vinganza de Deus por Rhodri\". O l\u00edder merciano foi Edryd Long-Hair, con case total seguridade o sucesor de Ceolwulf, \u00c6thelred.\nMoeda e Londres.\nAtop\u00e1ronse tres tipos de penique emitidos en nome de Ceolwulf. A maior\u00eda foron cu\u00f1ados en Londres, e do tipo designado como \"Cros-and-Lozenge\", usado tam\u00e9n por Alfredo de Wessex.\u00a0As moedas de\u00a0Ceolwulf parecen estar relacionadas coas de Alfredo, e suxeriuse que ambos os reis estivesen a cooperar contra os viquingos.\nSimon Keynes e o numism\u00e1tico Mark Blackburn inicialmente suxeriron que en aproximadamente 875, Alfred era o \u00fanico gobernante reco\u00f1ecido en Londres, mentres que a implicaci\u00f3n de Ceolwulf se produciu a finais do seu reinado, 879. A\u00ednda as\u00ed, en 1998, sa\u00edu \u00e1 luz outro penique cu\u00f1ado segundo\u00a0\"Cros-and-Lozenge\"\u00a0en nome de Ceolwulf, aparentemente contempor\u00e1neo das m\u00e1is antigas cu\u00f1axes de Alfredo."}
{"id": "386398", "revid": "27155", "url": "https://gl.wikipedia.org/wiki?curid=386398", "title": "Ornitodiros", "text": ""}
{"id": "386399", "revid": "27155", "url": "https://gl.wikipedia.org/wiki?curid=386399", "title": "Ornitosuquios", "text": ""}
{"id": "386401", "revid": "98629", "url": "https://gl.wikipedia.org/wiki?curid=386401", "title": "Guille Rubio", "text": "Guillermo \"Guille\" Rubio Vergara (tam\u00e9n Guillem), nado o 14 de outubro de 1982 en Barcelona, Catalu\u00f1a, \u00e9 un ex-xogador profesional espa\u00f1ol de baloncesto. Actualmente xoga para o Covir\u00e1n Granada da Liga LEB Ouro, no que xoga na posici\u00f3n de ala-pivote ou pivote cunha altura de 2,02 metros."}
{"id": "386402", "revid": "5132", "url": "https://gl.wikipedia.org/wiki?curid=386402", "title": "Guillem Rubio", "text": ""}
{"id": "386405", "revid": "89787", "url": "https://gl.wikipedia.org/wiki?curid=386405", "title": "A.C. Doukas", "text": "O A.C. Doukas (en grego: \u0391\u03b8\u03bb\u03b7\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u0395\u03ba\u03c0\u03b1\u03b9\u03b4\u03b5\u03c5\u03c4\u03b7\u03c1\u03af\u03c9\u03bd \u0394\u03bf\u03cd\u03ba\u03b1 / \u0391.\u03a3.\u0395.\u0394.), \u00e9 un equipo profesional de baloncesto grego da cidade de Atenas, que compite na A2 Ethniki, segunda m\u00e1xima categor\u00eda helena. Disputa os seus partidos como local no Dais Gymnasium, con capacidade para 1.200 espectadores."}
{"id": "386406", "revid": "5132", "url": "https://gl.wikipedia.org/wiki?curid=386406", "title": "Doukas B.C.", "text": ""}
{"id": "386407", "revid": "27155", "url": "https://gl.wikipedia.org/wiki?curid=386407", "title": "Avemetatarsalios", "text": ""}
{"id": "386409", "revid": "15490", "url": "https://gl.wikipedia.org/wiki?curid=386409", "title": "\u00dcmer \u0130p\u00e7i", "text": "\u00dcmer Ip\u00e7i, nado en Ba\u011f\u00e7asaray en 1897 e finado en Tomsk o 11 de xaneiro de 1955, foi un actor, director de teatro e escritor t\u00e1rtaro de Crimea.\nTraxectoria.\nFillo dun pequeno comerciante recibu a s\u00faa educaci\u00f3n primaria na escola local, a partir de 1914 continuou os seus estudos na madrasa \"Galiya\" de Ufa. En 1917 volveu a Crimea e exerceu durante varios anos como profesor.\nTraballou despois como actor, director de teatro, e desde 1928 foi director do Teatro Estatal dos T\u00e1rtaros de Crimea . Ao tempo colaborou co xornal \"Enli Dunya\". Acusado en 1937 de \"nacionalismo\" pasou 12 anos na cadea. En 1949, ano no que remataba a s\u00faa condena, envi\u00e1rono ao hospital; psiqui\u00e1trico da cidade de Tomsk, onde morreu uns anos despois.\nActividade literaria.\nComezou a escribir poes\u00eda, o seu primeiro poema foi \"Madrasa\" en 1915. Pero sobre todo foi co\u00f1ecido como dramaturgo, o creador da dramaturxia dos t\u00e1rtaros de Crimea , as s\u00faas obras teatrais \"Fai\u015fe\" (1923), \"Alim\" (1925) \"Nenkecan han\u0131m\" (1926) cubriu acontecementos hist\u00f3ricos da vida do pobo t\u00e1rtaro de Crimea. Na prensa da d\u00e9cada de 1930 hai referencias a que escribiu cando menos tres novelas pero os manuscritos desapareceron tras a represi\u00f3n contra os t\u00e1rtaros de Crimea . "}
{"id": "386412", "revid": "22570", "url": "https://gl.wikipedia.org/wiki?curid=386412", "title": "Maastrichtiano", "text": "O Maastrichtiano \u00e9, na escala de tempo xeol\u00f3xica da Comision Internacional de Estratigraf\u00eda (ICS), a \u00faltima idade (e o piso m\u00e1is alto) do Cret\u00e1ceo tard\u00edo (\u00e9poca) ou Cret\u00e1ceo superior (serie), do per\u00edodo xeol\u00f3xico ou sistema do Cret\u00e1ceo, correspondente \u00e1 era ou eratema do Mesozoico. Abrangue o intervalo desde hai 72,1 a 66 mill\u00f3ns de anos. O Maastrichtiano foi precedido polo Campaniano e sucedido polo Daniano (xa parte do Paleoxeno, concretamente do Paleoceno).\nAo final do Cret\u00e1ceo houbo unha extinci\u00f3n en masa co\u00f1ecida como extinci\u00f3n do Cret\u00e1ceo-Paleoxeno, (antes co\u00f1ecida como do Cret\u00e1ceo-Terciario). Nesta extinci\u00f3n desapareceron moitos grupos como os dinosauros non aviarios, plesiosauros e mosasauros, e outros moitos grupos menos co\u00f1ecidos. A causa da extinci\u00f3n vinc\u00falase xeralmente ao impacto contra a Terra dun asteroide duns 10\u00a0km de di\u00e1metro, que tivo lugar ao final do Cret\u00e1ceo.\nDefinici\u00f3ns estratigr\u00e1ficas.\nDefinici\u00f3n.\nO Maastrichtiano foi introducido na literatura cient\u00edfica polo xe\u00f3logo belga Andr\u00e9 Hubert Dumont en 1849, despois de estudar estratos do grupo Chalk preto da cidade holandesa de Maastricht. Estes estratos son agora clasificados como Formaci\u00f3n Maastricht (os nomes da formaci\u00f3n e do piso derivan do nome da cidade. A Formaci\u00f3n Maastricht \u00e9 co\u00f1ecida por certos f\u00f3siles desta idade, principalmente polo r\u00e9ptil mari\u00f1o xigante \"Mosasaurus\", que \u00e1 s\u00faa vez deriva o seu nome do r\u00edo Mosa/Meuse/Maas (\"mosa\" \u00e9 o nome latino do r\u00edo).\nA base do piso Maastrichtiano est\u00e1 situada na primeira aparici\u00f3n da especie de ammonitas \"Pachydiscus neubergicus\". Despois, viuse que na localidade tipo orixinal preto de Maastricht, o rexistro estratigr\u00e1fico era incompleto. Sinalouse un perfil de referencia para a base nunha secci\u00f3n ao longo do r\u00edo Ardour chamada \"Grande Carri\u00e8re\", preto da vila de Tercis-les-Bains no sueste de Francia. O extremo superior do piso Maastrichtiano \u00e9 definido como a anomal\u00eda do iridio no l\u00edmite Cret\u00e1ceo\u2013Paleoxeno (l\u00edmite K\u2013Pg), que tam\u00e9n est\u00e1 caracterizado pola extinci\u00f3n de moitos grupos de organismos, como certos foramin\u00edferos e nanoplancto calcario, todos os ammononitas e belemnitas, e, en terra, os dinosauros e outros grupos.\nSubdivisi\u00f3ns.\nO Maastrichtiano \u00e9 comunmente subdividido en dous subpisos (superior e inferior) e tres biozonas de ammonitas. As biozonas son (de m\u00e1is nova a m\u00e1is antiga):\nO Maastrichtiano \u00e9 m\u00e1is ou menos contempor\u00e1neo da idade dos mam\u00edferos terrestres norteamericanos do Lanciano.\nPaleontolox\u00eda.\nAves.\nExist\u00edan varias li\u00f1axes de aves modernas, a\u00ednda que moitas eran li\u00f1axes que difer\u00edan profundamente dos seus parentes de hoxe en d\u00eda e non son os seus antepasados, pero extingu\u00edronse no Cenozoico. Por exemplo, \"Vegavis iaai\" indica que polo menos hab\u00eda caro li\u00f1axes de Anseriformes: Anhimidae, Anatidae, Anseranatidae e Presbyornithidae (e posiblemente Dromornithidae), e que hab\u00eda polo menos unha li\u00f1axe de Galliformes tam\u00e9n, e aparentemente os Gastornithiformes tam\u00e9n se diferfenciaran. Tam\u00e9n \u00e9 moi probable que houbese polo menos unha, e probablemente varias, li\u00f1axes de Charadriiformes, e que os ping\u00fc\u00edns estivesen a punto de separarse dos seus parentes m\u00e1is pr\u00f3ximos se \u00e9 que non o fixeran xa, e que se as Metaves son un grupo v\u00e1lido, presumiblemente xa se ter\u00edan separado. Ademais, as paleognatas eran, por suposto, moi distintas das neognatas.\nPterosauros.\nTradicionalmente, as faunas de pterosauros do Maastrichtiano consider\u00e1banse dominadas polos azhd\u00e1rquidos, e outros grupos de pterosauros ter\u00edanse extinguido anteriormente. Por\u00e9n, descubrimentos m\u00e1is recentes suxiren unha diversidade de pterosauros bastante maior: polo menos hab\u00eda dous nictosauros, uns poucos pteranod\u00f3ntidos e \"Navajodactylus\", que provisionalmente se asignou aos Azhdarchidae, e carece de todas as sinapomorf\u00edas do grupo. Isto serve para subli\u00f1ar unha maior diversidade dos pterosauros terminais do Cret\u00e1ceo da que previamente se pensaba."}
{"id": "386414", "revid": "1131", "url": "https://gl.wikipedia.org/wiki?curid=386414", "title": "Zemlya Vilcheka", "text": "Zemlya Vilcheka (, ), \u00e9 unha grande illa localizada que forma parte da Terra de Francisco Xos\u00e9, Rusia.\nHistoria.\nEsta grande illa ch\u00e1mase as\u00ed polo conde austro-h\u00fangaro Johann Nepomuk Wilczek.. O conde Hans Wilczek era o patrocinador m\u00e1is importante da Expedici\u00f3n Austro-H\u00fangara do Polo Norte \u00e1 Terra de Francisco Xos\u00e9.\nCabo Geller foi o lugar de invernada para dous dos membros da Expedici\u00f3n Welle de 1899 esperando o regreso do seu equipo do polo.\nEsta illa non debe ser confundida coa pequena Illa Wilczek, \"\u041e\u0441\u0442\u0440\u043e\u0432 \u0412\u0438\u043b\u044c\u0447\u0435\u043a\u0430\", situada ao suroeste da illa Salm, tam\u00e9n no grupo de Francisco Xos\u00e9 e nomeada pola mesma persoa.\nXeograf\u00eda.\nWilczek \u00e9 a segunda illa m\u00e1is grande do arquip\u00e9lago Francisco Xos\u00e9. \u00c9 case completamente glaciar excepto por d\u00faas \u00e1reas estreitas ao longo das s\u00faas ribeiras occidentais. O punto m\u00e1is alto da illa ten 606 m..\nO Cabo Ganza (\"Mys Ganza\") \u00e9 o cabo m\u00e1is occidental de Wilczek. A canle ao oeste, entre Wilczek e Gallya, \u00e9 co\u00f1ecido como \"Avstriyskyy Proliv\" (\u0410\u0432\u0441\u0442\u0440\u0438\u0439\u0441\u043a\u0438\u0439 \u043f\u0440\u043e\u043b\u0438\u0432).\nGlaciares e c\u00fapulas de xeo.\nA Kupol Arktirazvedki (\u041a\u0443\u043f\u043e\u043b \u0410\u0440\u043a\u0442\u0438\u0440\u0430\u0437\u0432\u0435\u0434\u043a\u0438), c\u00fapula de xeo cobre a parte nord\u00e9s da illa. No lado occidental da c\u00fapula de xeo Arktirazvedki hai dous glaciares, o Glaciar Stremitelny \"(Lednik Stremitel\u2019nyy)\" \"Glaciar corredor\", ao oeste do cal fl\u00fae o Glaciar Molochny \"(Lednik Molochnyy)\" \"Glaciar l\u00e1cteo\", ambos rematan na costa norte.\nM\u00e1is ao sur a c\u00fapula de xeo de \"Kupol Tindalya\" (\u041a\u0443\u043f\u043e\u043b \u0422\u0438\u043d\u0434\u0430\u043b\u044f), chamado as\u00ed polo glaci\u00f3logo irland\u00e9s John Tyndall, cobre a \u00e1rea central do leste da illa. Ao sueste dela fl\u00fae o Glaciar Znamenity (\"Lednik Znamenityy\"), que remata na costa sur, ao leste da c\u00fapula de xeo o \"Kupol Oblachnyy\" (\u041a\u0443\u043f\u043e\u043b \u041e\u0431\u043b\u0430\u0447\u043d\u044b\u0439) est\u00e1 situado no extremo sur da illa.\nIllas menores adxacentes.\nA costa da illa est\u00e1 bordeada por varias illas e illotes ribeiregos, sendo os principais:"}
{"id": "386415", "revid": "89787", "url": "https://gl.wikipedia.org/wiki?curid=386415", "title": "Incubaci\u00f3n dos ovos", "text": "A incubaci\u00f3n, ou de xeito m\u00e1is informal chocado dos ovos, \u00e9 o proceso utilizado polos animais que po\u00f1en ovos (ov\u00edparos) para chocalos, xeralmente sentando sobre eles. Tam\u00e9n se chama incubaci\u00f3n o desenvolvemento do embri\u00f3n dentro do ovo. A incubaci\u00f3n pode ter lugar pola temperatura ambiental ou pola temperatura do corpo dos proxenitores (\u00e1s veces a nai, outras veces nai e pai); isto \u00faltimo \u00e9 caracter\u00edstico esencialmente das aves, e este comportamento en moitas razas de aves de curral foi potenciado e seleccionado por cruzamento selectivo para incrementar a produci\u00f3n. En moitas especies de r\u00e9ptiles a temperatura de incubaci\u00f3n determina o sexo das cr\u00edas. Nas aves, ao contrario, o x\u00e9nero das cr\u00edas est\u00e1 determinado xeneticamente. En moitas especies c\u00f3mpre unha temperatura determinada constante para que te\u00f1a \u00e9xito a incubaci\u00f3n.\nIncubaci\u00f3n das aves.\nEntre as aves hai unha gran variedade de h\u00e1bitos de incubaci\u00f3n. Como as aves son especies de sangue quente, a s\u00faa calor corporal para chocar os ovos ten unha temperatura constante, a\u00ednda que varios grupos, como os meg\u00e1podos, utilizan a calor xerada pola descomposici\u00f3n do material vexetal dos seus ni\u00f1os, que son unha especie de morea xigante de compost. Ademais o \"Dromas ardeola\" utiliza parcialmente a calor do sol para a incubaci\u00f3n. As \"Pterocles namaqua\" dos desertos do sur de \u00c1frica, necesitan manter os seus ovos frescos durante o per\u00edodo do d\u00eda de m\u00e1is intensa calor, polo que se po\u00f1en de p\u00e9 ante o ni\u00f1o para darlles sombra. A humidade \u00e9 tam\u00e9n cr\u00edtica, porque se o aire \u00e9 moi seco o ovo perder\u00e1 moita auga, o que far\u00e1 dif\u00edcil ou imposible que o ovo chegue a eclosionar. A medida que avanza a incubaci\u00f3n, os ovos normalmente se fan m\u00e1is lixeiros, e o espazo con aire do seu interior normalmente se fai maior, debido \u00e1 evaporaci\u00f3n que tivo lugar no ovo. Nos sitios moi fr\u00edos os ovos p\u00f3dense conxelar, polo que os ping\u00fc\u00edns os mante\u00f1en nun repregamento da barriga entre as s\u00faas patas, e os patos \u00e9ider forran o piso do seu ni\u00f1o con penuxe e non os deixan moito tempo sen estar sentados sobre eles.\nNas especies que incuban, o traballo rep\u00e1rtese de forma diferente entre os sexos. Posiblemente o padr\u00f3n m\u00e1is com\u00fan \u00e9 que a femia realice a maior parte da incubaci\u00f3n, como, por exemplo, no canario dom\u00e9stico e no paxaro \"Copsychus fulicatus\", ou que realice a maior parte da incubaci\u00f3n, como nos falc\u00f3ns. Nalgunhas especies como a gr\u00faa \"Grus americana\", o macho e a femia fan quendas para chocar os ovos. Noutras, como os casuarios, s\u00f3 incuba o macho. O macho da p\u00edllara \"Charadrius montanus\" \u00e9 o que incuba a primeira posta da femia, pero se esta fai unha segunda posta, \u00e9 ela a que a incuba. No hoatz\u00edn, alg\u00fans individuos novos, xeralmene machos, axudan aos seus pais a incubar as seguintes postas.\nO per\u00edodo de incubaci\u00f3n \u00e9 o tempo desde que empeza unha incubaci\u00f3n ininterrompida ata a emerxencia das cr\u00edas, e var\u00eda de 11 d\u00edas (nalg\u00fans pequenos Passeriformes como os cucos \"Coccyzus\") ata 85 d\u00edas (no albatros e o kiwi). Nestes \u00faltimos, a incubaci\u00f3n \u00e9 interrompida; o maior per\u00edodo ininterrompido \u00e9 de 64 a 67 d\u00edas no ping\u00fc\u00edn emperador. En xeral as aves m\u00e1is pequenas tenden a eclosionar antes, pero hai excepci\u00f3ns, e as aves que ani\u00f1an en cavidades adoitan ter per\u00edodos de incubaci\u00f3n m\u00e1is longos. Pode ser un proceso moi esixente enerxeticamente; por exemplo, os albatros adultos perden uns 83\u00a0g do seu peso corporal ao d\u00eda. Os ovos do meg\u00e1podo tardan en eclosionar de 49 a 90 d\u00edas dependendo da temperatura ambiental e a da morea onde pon os ovos. Incluso noutras aves a temperatura ambiente pode levar \u00e1 variaci\u00f3n no per\u00edodo de incubaci\u00f3n. Normalmente, por suposto, os ovos das aves son incubados f\u00f3ra do corpo, pero rexistrouse un raro caso (an\u00f3malo) no que un ovo se incubou enteiramente dentro do corpo dunha gali\u00f1a, e o piti\u00f1o sa\u00edu da nai sen cuncha, producindo lesi\u00f3ns internas na nai que levaron \u00e1 morte desta.\nO desenvolvemento do embri\u00f3n permanece suspendido ata que comeza a incubaci\u00f3n. Os ovos acabados de po\u00f1er de aves de curral dom\u00e9sticas, da avestruz e doutras especies poden ser almacenados unhas d\u00faas semanas cando se mante\u00f1en por debaixo de 5\u00a0\u00b0C. Observ\u00e1ronse per\u00edodos m\u00e1is prolongados de suspensi\u00f3n nalgunhas aves mari\u00f1as. Algunhas especies empezan a incubaci\u00f3n co primeiro ovo, facendo que as cr\u00edas eclosionen en distintos momentos; outras empezan a incubar unha vez que po\u00f1en o segundo ovo, polo que o terceiro polo ser\u00e1 m\u00e1is pequeno e m\u00e1is vulnerable ante a escaseza de comida ou a loita cos irm\u00e1ns. Algunhas empezan a incubar despois de posto o terceiro ovo, polo que as cr\u00edas eclosionan simultaneamente.\nPer\u00edodos de incubaci\u00f3n dalgunhas aves:\nIncubaci\u00f3n dos mam\u00edferos.\nOs \u00fanicos mam\u00edferos ov\u00edparos son os ornitorrincos e os equidnas de Australasia. O mellor exemplo \u00e9 o ornitorrinco, cuxos ovos inician o seu desenvolvemento no \u00fatero durante uns 28 d\u00edas, despois po\u00f1en o ovo e inc\u00fabano no exterior durante 10 d\u00edas m\u00e1is (en contraste cun ovo de gali\u00f1a, que s\u00f3 pasa 1 d\u00eda no tracto xenital seguido doutros 21 d\u00edas de incubaci\u00f3n externa). Despois de po\u00f1er os ovos, a femia enr\u00f3scase aredor deles. O per\u00edodo de incubaci\u00f3n div\u00eddese en tres fases. Na primeira fase, o embri\u00f3n non ten \u00f3rganos funcionais e depende do saco vitelino para sustentarse. A xema abs\u00f3rbese a medida que se desenvolve a cr\u00eda. Durante a segunda fase, desenv\u00f3lvense os dedos. Na \u00faltima fase, aparece o dente do ovo.\nIncubaci\u00f3n dos r\u00e9ptiles.\nEntre os r\u00e9ptiles os m\u00e9todos de incubaci\u00f3n var\u00edan moito. A maior\u00eda dependen para a incubaci\u00f3n da temperatura ambiental ou do seu ni\u00f1o, pero uns poucos quentan os ovos co seu corpo.\nVarias especies de tartarugas mari\u00f1as enterran os ovos na area das praias, que lles d\u00e1 protecci\u00f3n e unha temperatura constante para o ni\u00f1o.\nAlgunhas serpes poden po\u00f1er ovos en buratos comunais, onde un gran n\u00famero de adultos mante\u00f1en os ovos quentes. Algunhas pit\u00f3ns sit\u00faanse sobre os ovos para darlles calor, gastando moita enerx\u00eda en manter quente o seu corpo. A cobra real (\"Ophiophagus hannah\") incuba en ni\u00f1os con forma de morea de follas parecidos aos dalg\u00fans crocodilianos.\nOs crocodilianos po\u00f1en os ovos en ni\u00f1os con forma de moreas de vexetaci\u00f3n en descomposici\u00f3n e terra ou p\u00f3\u00f1enos en buratos que escavan no chan.\nIncubaci\u00f3n noutros vertebrados.\nOs peixes xeralmente non incuban os ovos, pero algunhas especies os coidan e oxixenan continuamente. Algunhas especies gardan os ovos na boca (sen comelos) ata que se desenvolven e eclosionan. O cabali\u00f1o de mar macho incuba os ovos nunha bolsa especial onde a femia lle pon os ovos.\nOs anfibios xeralmente soltan os ovos na auga sen incubalos, pero algunhas especies si o fan. A femia da p\u00edntega \"Ensatina eschscholtzii\" enr\u00f3scase sobre a s\u00faa posta de ovos e d\u00e1lle masaxes aos ovos coa s\u00faa gorxa pulsante. Algunhas ras acu\u00e1ticas como o sapo de Suriname (\"Pipa pipa\") te\u00f1en bolsas na pel do seu dorso nas cales se insiren os ovos. Outras ras tropicais da familia Hemiphractidae tam\u00e9n te\u00f1en bolsas para o desenvolvemento dos ovos, nalgunhas especies desenv\u00f3lvense directamente ata ras xuven\u00eds e noutras ata a fase de c\u00e1gados, que son depositados en pequenos corpos de auga para continuaren al\u00ed o seu desenvolvemento. O macho da ra de Darwin leva os ovos arredor da s\u00faa boca ata a metamorfose, e unha ra australiana (\"Rheobatrachus silus\") xa extinta que incubaba no est\u00f3mago tragaba os ovos, que se desenvolven no seu est\u00f3mago. O sapo parteiro com\u00fan macho leva os ovos que puxo a femia entre as s\u00faas patas durante un mes e despois s\u00f3ltaos na auga para que saian as larvas.\nIncubaci\u00f3n nos invertebrados.\nAlg\u00fans invertebrados incuban os ovos fertilizados cando os rete\u00f1en no seu interior, xeralmente no corpo da femia. Isto ocorre nalg\u00fans cnidarios (anemones de mar e corais), uns poucos moluscos como os quit\u00f3ns, alg\u00fans gaster\u00f3podos, alg\u00fans cefal\u00f3podos, alg\u00fans bivalvos, moitos artr\u00f3podos, alg\u00fans endoproctos, alg\u00fans braqui\u00f3podos, alg\u00fans briozoos, e algunhas estrelas de mar."}
{"id": "386416", "revid": "23204", "url": "https://gl.wikipedia.org/wiki?curid=386416", "title": "Coacalco de Berrioz\u00e1bal", "text": "Coacalco de Berrioz\u00e1bal \u00e9 un concello do norte do Estado de M\u00e9xico, en M\u00e9xico. Limita coas municipalidades mexicanas de Tultitl\u00e1n, Ecatepec de Morelos e a Cidade de M\u00e9xico. A s\u00faa \u00e1rea \u00e9 de 35,10\u00a0km\u00b2, e a s\u00faa poboaci\u00f3n era de 278\u00a0064 habitantes no ano 2010.\nTop\u00f3nimo.\nCoacalco identif\u00edcase co nome na lingua n\u00e1huatl de Coacalco (cfr. nahuatl Coatl, (serpe), calli (casa), e o sufixo de lugar -co) e que significa 'lugar da casa da serpe'.\nPol\u00edtica e goberno.\nA cabeceira municipal \u00e9 a poboaci\u00f3n de San Francisco Coacalco, lugar onde goberna a autoridade m\u00e1is importante da municipalidade."}
{"id": "386417", "revid": "89787", "url": "https://gl.wikipedia.org/wiki?curid=386417", "title": "Mukaghali Makatayev", "text": "Mukaghali Makatayev, nado en Karasaz o 9 de febreiro de 1931 e finado en Almati o 27 de marzo de 1976, foi un poeta escritor e tradutor casaco.\nTraxectoria.\nNaceu nunha aldea da provincia de Almati, estudou filolox\u00eda da Universidade Estatal de Casaquist\u00e1n e entre 1952 e 1969 traballou nun instituto como profesor de lingua rusa (1954-57) locutor na radio casaca (1957), dirixiu o xornal \"\u0421\u043e\u0432\u0435\u0442\u0442\u0456\u043a \u0448\u0435\u043a\u0430\u0440\u0430\" (1960-62) e foi colaborador literario de diversas revistas, como \"\u041c\u04d9\u0434\u0435\u043d\u0438\u0435\u0442 \u0436\u04d9\u043d\u0435 \u0422\u04b1\u0440\u043c\u044b\u0441\" ou \"\u0416\u04b1\u043b\u0434\u044b\u0437\". En 1970 entrou na Uni\u00f3n de Escritores de Casaquist\u00e1n. En 1973\u20141974 estudou no Instituto das Artes e Letras de Moscova.\nPublicou as s\u00faas primeiras obras po\u00e9ticas en 1948, e a fama veulle co seu poema \"\u0410\u043f\u043f\u0430\u0441\u0441\u0438\u043e\u043d\u0430\u0442\u0430\" (1962). \"\u041b\u0435\u043d\u0438\u043d\" (1964) e \"\u041c\u0430\u0432\u0440\" (1970) son poes\u00edas dedicadas devotamente \u00e1s figuras de Lenin e Marx. Entre as s\u00faas colecci\u00f3ns de poes\u00eda salientan \"\u0410\u0440\u043c\u044b\u0441\u044b\u04a3\u0434\u0430\u0440 \u0434\u043e\u0441\u0442\u0430\u0440\" (1966), \"\u049a\u0430\u0440\u043b\u044b\u0493\u0430\u0448\u044b\u043c \u043a\u0435\u043b\u0434\u0456\u04a3 \u0431\u0435?\" (1968), \"\u0414\u0430\u0440\u0438\u0493\u0430 \u0436\u04af\u0440\u0435\u043a\" (1972), \"\u0410\u049b\u049b\u0443\u043b\u0430\u0440 \u04b1\u0439\u044b\u049b\u0442\u0430\u0493\u0430\u043d\u0434\u0430\" (1974), \"\u0428\u0443\u0430\u0493\u044b\u043c \u043c\u0435\u043d\u0456\u04a3\" (1975), \"\u04e8\u043c\u0456\u0440-\u0434\u0430\u0441\u0442\u0430\u043d\" (1976), \"\u04e8\u043c\u0456\u0440-\u04e9\u0437\u0435\u043d\" (1978), \"\u0416\u044b\u0440\u043b\u0430\u0439\u0434\u044b \u0436\u04af\u0440\u0435\u043a\" (1982), \"\u0428\u043e\u043b\u043f\u0430\u043d\" (1984) . A s\u00faa prosa recolleuse no volume \"\u049a\u043e\u0441 \u049b\u0430\u0440\u043b\u044b\u0493\u0430\u0448\" (1988). Poeta popular, moitos dos seus poemas convert\u00e9ronse en canci\u00f3ns.\nMakatayev traduciu ao casaco sonetos de William Shakespeare (1970), poemas de Walt Whitman (1969), e \"A Divina Comedia\" de Dante (1971)."}
{"id": "386419", "revid": "98629", "url": "https://gl.wikipedia.org/wiki?curid=386419", "title": "Aethelflaed", "text": "Aethelflaed de Wessex (\u00c6thelfl\u00e6d), nada en 869 e finada o 12 de xu\u00f1o de 918, foi a filla m\u00e1is vella de Alfredo o Grande e da s\u00faa esposa Aethelswitha. Casou con Aethelred II de Mercia, a cuxa morte, gobernou o reino. A Cr\u00f3nica anglosaxoa denom\u00ednaa \"Se\u00f1ora dos mercios\".\nMercia e os viquingos.\nOs viquingos daneses invadiron a maior\u00eda dos reinos ingleses durante o s\u00e9culo IX. Alfredo o Grande e os seus descendentes reconquistaron os territorios para Wessex a finais do s\u00e9culo e comezos do s\u00e9culo X.\nComo reco\u00f1ecemento \u00e1 axuda de Mercia, Alfredo preferiu desposar \u00e1 s\u00faa filla Aethelflaed con Aethelred II, no canto de exercer un dominio directo cunha conquista. Co matrimonio, Aethelred II recibiu o t\u00edtulo de \"ealdorman\" ou conde de Mercia, ademais dunha certa autonom\u00eda.\nDado que o oeste de Mercia nunca estivo baixo control dos daneses, trat\u00e1base dunha medida prudente que deu os seus froitos.\nGoberno de Mercia.\n\u00c1 morte do seu marido, Aethelflaed gobernou desde 911 at\u00e9 918, ano en que morreu, constru\u00edndo fortificaci\u00f3ns e emprendendo expedici\u00f3ns militares. Foi enterrada na igrexa de san Pedro (agora, convento de san Oswald), de Gloucester, cidade que reconstru\u00edra a partir das ru\u00ednas romanas.\nA herdeira foi a s\u00faa filla Aelfwynn, pero debido \u00e1 correlaci\u00f3n de forzas, viuse obrigada a someterse ao seu irm\u00e1n, o rei Eduardo o Vello de Wessex, cuxos sucesores completaron a uni\u00f3n de Mercia a Wessex, o que resultou ser o principio da Inglaterra unificada."}
{"id": "386421", "revid": "624", "url": "https://gl.wikipedia.org/wiki?curid=386421", "title": "Aethelfl\u00e6d", "text": ""}
{"id": "386425", "revid": "624", "url": "https://gl.wikipedia.org/wiki?curid=386425", "title": "Aethelred II de Mercia", "text": "Aethelred (ou \u00c6thelred) foi \"ealdorman\" de Mercia entre c. 881 e 911, so a soberan\u00eda de Eduardo o Vello, con cuxa irm\u00e1 \u00c6thelfl\u00e6d casa, a cal o suceder\u00e1 \u00e1 s\u00faa morte.\nTraxectoria.\nDe orixe desco\u00f1ecida, sucede a Ceolwulf II, pero ign\u00f3rase a data exacta; aparece mencionado por vez primeira en 881. En 1976, as escavaci\u00f3ns levadas a cabo polos servizos de arqueolox\u00eda do museo no priorato de Saint-Oswald, en Gloucester, proporcionaron datos preciosos sobre o mosteiro sax\u00f3n que fundaran \u00c6thelred II e a s\u00faa muller \u00c6thelfl\u00e6d nos anos 890.\n\u00c6thelred morreu en 911. Foi enterrado en Gloucester, no priorato de Saint-Oswald que fundara anos antes coa s\u00faa esposa."}
{"id": "386426", "revid": "624", "url": "https://gl.wikipedia.org/wiki?curid=386426", "title": "\u00c6thelfl\u00e6d", "text": ""}
{"id": "386428", "revid": "54334", "url": "https://gl.wikipedia.org/wiki?curid=386428", "title": "Extinci\u00f3n do Tri\u00e1sico-Xur\u00e1sico", "text": "A extinci\u00f3n do Tri\u00e1sico-Xur\u00e1sico, extinci\u00f3n masiva do Tri\u00e1sico-Xur\u00e1sico ou evento de extinci\u00f3n do Tri\u00e1sico-Xur\u00e1sico foi un dos maiores episodios de extinci\u00f3n masiva do Fanerozoico que ocorreu na fronteira entre o Tri\u00e1sico e o Xur\u00e1sico, hai 201,3 mill\u00f3ns de anos (Ma), que afectou profundamente \u00e1 vida nos mares e na terra. No mar, unha clase enteira, a dos conodontos, e o 34% dos x\u00e9neros mari\u00f1os despareceron. En terra, extingu\u00edronse todos os arcosauros que nos eran crocodilomorfos (\u00e9 dicir, Sphenosuchia e Crocodyliformes) nin Avemetatarsalia (\u00e9 dicir, pterosauros e dinosauros), xunto con alg\u00fans dos restantes ter\u00e1psidos e moitos dos grandes anfibios.\nEfectos.\nPolo menos a metade das especies que se sabe que viv\u00edan na Terra naquel tempo desapareceron durante esta extinci\u00f3n en masa. Isto deixou vacantes moitos nichos ecol\u00f3xicos terrestres, permitindo que os dinosauros asumisen unha posici\u00f3n dominante durante o Xur\u00e1sico. Este evento ocorreu nun espazo de tempo relativamente curto, de menos de 10\u00a0000 anos, e tivo lugar xusto antes de que a Panxea empezase a dividirse e separarse. Na \u00e1rea de T\u00fcbingen (Alema\u00f1a) enc\u00f3ntrase un leito de \u00f3sos do Tri\u00e1sico-Xur\u00e1sico, que \u00e9 caracter\u00edstico deste l\u00edmite.\nA an\u00e1lise estat\u00edstica das perdas de vida no mar nesa \u00e9poca suxiren que a dimiuci\u00f3n en diversidade foi causada m\u00e1is por un descenso na especiaci\u00f3n que por un incremento nas extinci\u00f3ns.\nTeor\u00edas actuais.\nT\u00e9\u00f1ense suxerido varias explicaci\u00f3ns para este episodio de extinci\u00f3n, pero todas te\u00f1en problemas sen resolver:"}
{"id": "386429", "revid": "27155", "url": "https://gl.wikipedia.org/wiki?curid=386429", "title": "Extinci\u00f3n masiva do Tri\u00e1sico-Xur\u00e1sico", "text": ""}
{"id": "386430", "revid": "27155", "url": "https://gl.wikipedia.org/wiki?curid=386430", "title": "Evento de extinci\u00f3n do Tri\u00e1sico-Xur\u00e1sico", "text": ""}
{"id": "386431", "revid": "27155", "url": "https://gl.wikipedia.org/wiki?curid=386431", "title": "Extinci\u00f3n en masa do Tri\u00e1sico-Xur\u00e1sico", "text": ""}
{"id": "386432", "revid": "27155", "url": "https://gl.wikipedia.org/wiki?curid=386432", "title": "Evento de extinci\u00f3n do Tri\u00e1sico\u2013Xur\u00e1sico", "text": ""}
{"id": "386433", "revid": "27155", "url": "https://gl.wikipedia.org/wiki?curid=386433", "title": "Episodio de extinci\u00f3n do Tri\u00e1sico-Xur\u00e1sico", "text": ""}
{"id": "386434", "revid": "89787", "url": "https://gl.wikipedia.org/wiki?curid=386434", "title": "Premio Abel", "text": "O Premio Abel () \u00e9 un premio noruegu\u00e9s concedido anualmente polo goberno noruegu\u00e9s a un ou m\u00e1is matem\u00e1ticos destacados.\nO premio recibe o nome do matem\u00e1tico noruegu\u00e9s Niels Henrik Abel (1802\u20131829) e segue o modelo dos premios Nobel; foi establecido en 2001 e complementa o seu premio irm\u00e1n en humanidades, o premio Holberg. Ten un galard\u00f3n monetario de 7'5 mill\u00f3ns de coroas norueguesas (NOK) (arredor de 770 000 euros, cambio de 2017).\nA cerimonia de entrega ten lugar no adro da facultade de dereito da universidade de Oslo, onde se entregou o premio Nobel da Paz entre 1947 e 1989. O comit\u00e9 do premio tam\u00e9n estableceu un simposio Abel, administrado pola Sociedade Matem\u00e1tica Norueguesa.\nHistoria.\nO premio foi proposto para ser parte da celebraci\u00f3n en 1902 do centenario do nacemento de Abel. Pouco antes da s\u00faa morte en 1899, o matem\u00e1tico noruegu\u00e9s Sophus Lie propuxo establecer un premio Abel cando descubriu que os plans de Alfred Nobel para uns premios anuais non inclu\u00edan un premio en matem\u00e1ticas. O rei \u00d3scar II estaba disposto a financiar un premio matem\u00e1tico en 1902 e os matem\u00e1ticos Ludwig Sylow e Carl St\u00f8rmer dese\u00f1aron uns estatutos e unha regras para iso. Por\u00e9n, a influencia de Lie declinou coa s\u00faa morte e a disoluci\u00f3n da uni\u00f3n entre Noruega e Suecia en 1905 acabou co intento de creaci\u00f3n do premio Abel.\nTras o incremento do interese no concepto do premio en 2001, formouse un grupo de traballo para desenvolver a proposta, que se presentou en maio ao primeiro ministro. En agosto de 2001 o goberno noruegu\u00e9s anunciou que a concesi\u00f3n do premio comezar\u00eda en 2002, segundo centenario do nacemento de Abel. Atle Selberg recibiu un premio honor\u00edfico en 2002, pero o primeiro premio real foi entregado en 2003.\nEn 2010 comezouse unha serie de libros de presentaci\u00f3n dos premiados e os seus descubrimentos. Os dous primeiros volumes cobren os anos 2003\u20132007 e 2008\u20132012 respectivamente.\nCriterios de selecci\u00f3n.\nA Academia Norueguesa das Ciencias e das Letras anuncia o ga\u00f1ador en marzo segundo a recomendaci\u00f3n do comit\u00e9 Abel, que consiste en cinco destacados matem\u00e1ticos, en 2016 liderados por John Rognes. A Uni\u00f3n Matem\u00e1tica Internacional e a Sociedade Matem\u00e1tica Europea nomean os membros do comit\u00e9. \nCalquera pode enviar unha candidatura, mais non se permiten autocandidaturas. Os candidatos deben estar vivos, mais se o premiado falece tras ser declarado ga\u00f1ador o premio conc\u00e9dese a t\u00edtulo p\u00f3stumo.\nFinanciamento.\nOrixinalmente, o financiamento proced\u00eda da fundaci\u00f3n Abel mais hoxe o premio fin\u00e1nciase a partir do orzamento nacional noruegu\u00e9s. En 2001, o goberno noruegu\u00e9s entregou 200 mill\u00f3ns de coroas norueguesas para o financiamento do premio (case 22 mill\u00f3ns de euros) que est\u00e1 controlado por unha xunta na que est\u00e1n presentes membros elixidos pola Academia Norueguesa de Ciencias e Letras."}
{"id": "386436", "revid": "47401", "url": "https://gl.wikipedia.org/wiki?curid=386436", "title": "Ecuaci\u00f3ns en derivadas parciais", "text": ""}
{"id": "386437", "revid": "27155", "url": "https://gl.wikipedia.org/wiki?curid=386437", "title": "Ter\u00e1psido", "text": ""}
{"id": "386438", "revid": "54334", "url": "https://gl.wikipedia.org/wiki?curid=386438", "title": "Arsenio Blond\u00edn", "text": "Federico \u00c1lvarez Blanco, co\u00f1ecido como Arsenio Blond\u00edn, nado en Cerdeira (San Xo\u00e1n de R\u00edo), foi un fun\u00e1mbulo galego.\nTraxectoria.\nEquilibrista sobre o arame. Foi moi co\u00f1ecido por cruzar o r\u00edo Sena en Par\u00eds sobre o arame. Fixo moitas actuaci\u00f3ns en cidades de Galicia a principios do s\u00e9culo XX."}
{"id": "386439", "revid": "1888", "url": "https://gl.wikipedia.org/wiki?curid=386439", "title": "Federico \u00c1lvarez Blanco", "text": ""}
{"id": "386440", "revid": "98629", "url": "https://gl.wikipedia.org/wiki?curid=386440", "title": "Illa Nelson (Alasca)", "text": "A illa Nelson (Qaluyaaq en lingua iupik de Alasca central) \u00e9 unha illa na \u00e1rea censal de Bethel, ao suroeste de Alasca. Ten 68\u00a0km de longo e 32\u201356\u00a0km de longo. Cunha superficie de 2.183\u00a0km\u00b2, \u00e9 a 15\u00aa illa m\u00e1is grande dos Estados Unidos. Separada da parte continental de Alasca ao seu norte polo r\u00edo Ningaluk, ao seu leste polo r\u00edo Kolavinarak e da illa de Nunivak ao seu suroeste polo estreito de Etolin.\nA illa Nelson ten tres aldeas, todas situadas na costa do mar de Bering na parte do suroeste da illa: Tununak no oeste, Toksook Bay, incl\u00fae un tipo de barrio dormitorio suburbano chamado Umkumiut, nos l\u00edmites da cidade de Toksook bay. Ao sueste de Tununak, por \u00faltimo at\u00f3pase Nightmute no leste m\u00e1is lonxe preto do bordo da illa.\nUnha pista para motoneves conecta o Tununak e Nightmute no inverno. Estas tres comunidades comprenden toda a poboaci\u00f3n da illa, 1.065 habitantes no censo de 2000. A comunidade m\u00e1is grande \u00e9 Toksook Bay. O resto da illa, m\u00e1is do 77 por cento da s\u00faa superficie, est\u00e1 despoboada.\nA vila de Newtok, no continente a trav\u00e9s do r\u00edo de Ningaluk ao norte da illa, est\u00e1 no proceso de pasar \u00e1 illa Nelson, debido \u00e1 erosi\u00f3n da capa fre\u00e1tica na zona onde Newtok est\u00e1 actualmente situado.\nOs nativos son do pobo yup'ik que mante\u00f1en unha dieta predominantemente tradicional, pescando e cazando boi almiscreiro e carib\u00fas.\nA illa Nelson foi chamada as\u00ed por Edward William Nelson, un naturalista do Instituto Smithsoniano que estudou a illa e a xente al\u00ed en 1878."}
{"id": "386441", "revid": "98629", "url": "https://gl.wikipedia.org/wiki?curid=386441", "title": "Lewis e Harris", "text": "Lewis e Harris \u00e9 unha illa escocesa nas H\u00e9bridas Exteriores. \u00c9 a illa m\u00e1is grande de Escocia e a terceira m\u00e1is grande nas Illas Brit\u00e1nicas, logo de Gran Breta\u00f1a e Irlanda.\nXeograf\u00eda.\nA parte norte da illa ch\u00e1mase Lewis, a sur \u00e9 Harris e ambos se refiren con frecuencia coma se fosen illas separadas. A fronteira entre Lewis e Harris \u00e9 onde a illa se estreita entre Loch Resort (', fronte a Scarp) no oeste e Loch Seaforth (') no leste (ao norte do istmo m\u00e1is obvio en Tarbert).\nA illa non ten un nome dunha soa palabra en ingl\u00e9s ou en ga\u00e9lico escoc\u00e9s e co\u00f1\u00e9ceselle como 'Lewis and Harris', 'Lewis with Harris', 'Harris with Lewis' etc. Raramente util\u00edzase o nome colectivo de \"the Long Island\" (), a\u00ednda que ese ep\u00edteto apl\u00edcase \u00e1s veces \u00e1 totalidade das H\u00e9bridas Exteriores, inclu\u00edndo Uists e Barra.\nA maior parte de Harris \u00e9 moi monta\u00f1osa, con m\u00e1is de trinta picos por encima dos 300 m. de alto. O pico m\u00e1is alto Clisham, \u00e9 un Corbett. It Ten unha superficie de 2.178\u00a0km\u00b2, un pouco menos do 1% da superficie de Gran Breta\u00f1a. Est\u00e1 a 39 quil\u00f3metros do punto m\u00e1is pr\u00f3ximo do continente, do cal est\u00e1 separado polo Minch.\nLewis \u00e9 comparativamente plano, excepto no sueste, onde \"Ben More\" alcanza os 571 m. e no suroeste, onde alcanza os 575 m. que \u00e9 o punto m\u00e1is alto.\nAta 1975, Lewis pertenc\u00eda ao condado de Ross and Cromarty e Harris a Inverness-shire. O grupo enteiro da illa \u00e9 agora administrado por , o concello occidental das illas.\nIllas pr\u00f3ximas m\u00e1is pequenas.\nOutras illas habitadas pr\u00f3ximas no grupo de Lewis e Harris son (Gran Bernera) e (Scalpay). (Taransay) e (Scarp), agora deshabitadas, son illas preto da costa de Harris.\nPoboaci\u00f3n.\nLewis e Harris \u00e9 a m\u00e1is poboada das illas de Escocia, hab\u00eda un pouco m\u00e1is de 20.500 residentes en 2011, un aumento de 5.6% do total do censo de 2001. Stornoway \u00e9 a cidade principal da illa, ten unha poboaci\u00f3n de 10.000 habitantes, e a parroquia civil de Stornoway, inclu\u00edndo a cidade e varias aldeas pr\u00f3ximas, ten unha poboaci\u00f3n de ao redor de 12.000.\nEnlaces de transporte.\nStornoway (') ten enlaces de trnsbordador a Ullapool e servizos a\u00e9reos a Benbecula, Inverness, Aberdeen, Glasgow e Edinburgh. ' (Tarbert) \u00e9 a terminal do transbordador en Harris coas conexi\u00f3ns a Illa de Skye e North Uist. Con todo, o transbordador principal a North Uist utiliza a terminal en Leverburgh (An t-\u00d2b).\nHistoria.\nA illa \u00e9 a patria ancestral das terras altas escocesas Highland (Clan MacLeod), con eses individuos en Harris que se refire como do clan (clan (clan)) MacLeod de Harris ou MacLeod de MacLeod, E eses en Lewis que se refire como do clan MacLeod de Lewis. \nLewis \u00e9 tam\u00e9n o fogar ancestral de Clan Morrison (Clan Morrison).\nOs pedazos de xadrez de Lewis son unha colecci\u00f3n famosa das pezas de xadrez do s\u00e9culo XII, talladas do marfil da morsa e sobre todo na forma de figuras humanas, que foron descubertas en Uig, Uig en 1831.\nEconom\u00eda.\nDe acordo co goberno escoc\u00e9s, \"o turismo \u00e9 de lonxe a actividade econ\u00f3mica m\u00e1is importante\" das H\u00e9bridas Exteriores, \"xerando 65 mill\u00f3ns de \u00a3 en valor econ\u00f3mico para as illas, mantendo arredor de 1000 postos de traballo\" O informe engade que \"as illas reciben 219.000 visitantes por ano\". O turismo representa o 10-15% da actividade econ\u00f3mica nas H\u00e9bridas Exteriores en 2017, de acordo coa Oficina de Turismo.\nOutra actividade de moita importancia \u00e9 a produci\u00f3n de tecidos tradicionais, o tweed de Harris, que d\u00e1 traballo a 400 veci\u00f1os da illa. Existe tam\u00e9n unha destilar\u00eda de whisky."}
{"id": "386444", "revid": "89787", "url": "https://gl.wikipedia.org/wiki?curid=386444", "title": "Phacochoerus", "text": "Phacochoerus \u00e9 un x\u00e9nero de mam\u00edferos artiod\u00e1ctilos da familia Suidae propio de \u00c1frica, xeralmente chamados xabar\u00eds verrugosos ou fac\u00f3queros, cuxas especies se caracterizan por ter cabeza grande, corpo en forma de barril e caracter\u00edsticas verrugas na face, o que lles deu o apelativo do seu nome com\u00fan de \"verrugoso\" que te\u00f1en en diversos idiomas.\nTaxonom\u00eda.\n\u00c9 o \u00fanico x\u00e9nero da subfamilia Phacochoerinae. Reco\u00f1\u00e9cense d\u00faas especies:\nEstas d\u00faas especies antes eran consideradas unha soa co nome \"Phacochoerus aethiopicus\", pero hoxe este nome res\u00e9rvase para a especie que hoxe ten unha distribuci\u00f3n m\u00e1is oriental e reducida (s\u00f3 en parte do corno de \u00c1frica), mentres que a especie m\u00e1is esendida (de leste a oeste da \u00c1frica subsahariana) \u00e9 \"Phacochoerus africanus\".\nDistribuci\u00f3n xeogr\u00e1fica.\nAs especies \"Phacochoerus africanus\" e \"Phacochoerus aethiopicus\" habitan en \u00c1frica, ao sur do S\u00e1hara. Prefiren as sabanas \u00e1ridas e h\u00famidas, evitando as zonas m\u00e1is des\u00e9rticas, bosques e monta\u00f1as. Ao contrario que os demais s\u00faidos, os \"Phacochoerus\" toleran ben a aridez e as temperaturas elevadas. \"P. aethiopicus\" habita no norte de Kenya, Etiop\u00eda e Somalia (a subespecie que viv\u00eda en Sur\u00e1frica est\u00e1 extinguida). \"P. africanus\" ten unha \u00e1rea moito maior que abrangue a maior parte das zonas da \u00c1frica subsahariana nun cadro que ter\u00eda como esquinas Senegal, Etiop\u00eda, Angola e Mozambique, exclu\u00edndo partes de \u00c1frica central e do corno de \u00c1frica e da costa occidental.\nStatus.\n\u00c1mbas as especies son bastante com\u00fans, a\u00ednda que a distribuci\u00f3n xeogr\u00e1fica de \"P. aethiopicus\" \u00e9 menor, e a IUCN a\u00edgnalles o status \"Pouco preocupante\". Por\u00e9n, unha das subespecies que se nominaran da especie \"P. aethiopicus\", que viv\u00eda no sur de \u00c1frica, chamada \"Phacochoerus aethiopicus aethiopicus\" consid\u00e9rase extinta desde o s\u00e9culo XIX.\nCaracter\u00edsticas e comportamento.\nPos\u00faen unha cabeza grande con verrugas caracter\u00edsticas, distribu\u00eddas por pares. Os ollos est\u00e1n situados no alto da cabeza para vixiar mellor os posibles depredadores, como o le\u00f3n ou o leopardo. O foci\u00f1o \u00e9 longo e del sobresaen dous pares de cairos, que se usan para escavar e para defenderse. Os cairos miden de 25,5 a 63,5\u00a0cm de longo nos machos e son menores nas femias. O corpo \u00e9 grande e as patas curtas. A pesar diso, \u00e9 un bo corredor. Pos\u00fae un rabo razoablemente longo, que mant\u00e9n en posici\u00f3n ergueita mentres corre. O adulto pesa entre 50 e 100\u00a0kg. A altura na cruz \u00e9 duns 75\u00a0cm. A\u00ednda que o corpo est\u00e1 cuberto de sedas, visto a distancia o seu corpo e cabeza parecen espidos, e s\u00f3 destaca unha crista de pelos no dorso e penachos na face e rabo.\nAlim\u00e9ntanse esencialmente de herba ou ra\u00edces, bulbos e tub\u00e9rculos que escavan co foci\u00f1o. Ocasionalmente tam\u00e9n comen pequenos animais.\nOs machos loitan polas femias en combates violentos. A xestaci\u00f3n dura 175 d\u00edas, tralos cales nacen normalmente catro cr\u00edas, que son destetadas aos dous meses. As cr\u00edas permanecen a car\u00f3n da nai ata o parto seguinte.\nComo todos os porcos, usa o barro para refrescarse e protexerse de parasitos e insectos. Viven en pequenos n\u00facleos familiares compostos por unha femia e as s\u00faas cr\u00edas. Os machos viven s\u00f3s. Malia que son bos cavadores, non constr\u00faen as s\u00faas propias toqueiras: prefiren vivir nas que son abandonadas por outros animais, como o porco formigueiro."}
{"id": "386445", "revid": "27155", "url": "https://gl.wikipedia.org/wiki?curid=386445", "title": "Phacochoerinae", "text": ""}
{"id": "386446", "revid": "54334", "url": "https://gl.wikipedia.org/wiki?curid=386446", "title": "Abdulhamid Zhanibekov", "text": "Abdulhamid Shershenbievich Zhanibekov, nado en Astrak\u00e1n en 1879 e finado en 1955 foi un etn\u00f3grafo e escritor nogai, creador do primeiro alfabeto da lingua nogai.\nTraxectoria.\nFoi alumno de Abdraman Umerov, un reformador nogai. Entre 1901 e 1917 deu clases en diversas localidades e dende 1920 en Karachay-Cherkessia, onde en 1928 completou o primeiro alfabeto do nogai, de base latina. En 1938 publicou unha gram\u00e1tica do nogai, no alfabeto cir\u00edlico ent\u00f3n en vigor. Malia todo a s\u00faa obra principal foron os catro volumes sobre folclore nogai, publicada so o t\u00edtulo \"Soz kaznas\"."}
{"id": "386449", "revid": "89787", "url": "https://gl.wikipedia.org/wiki?curid=386449", "title": "Canibalismo (zoolox\u00eda)", "text": "En zoolox\u00eda, o canibalismo \u00e9 o acto dun individuo dunha especie que come a todo ou unha parte dun individuo da mesma especie para alimentarse. O canibalismo \u00e9 com\u00fan nas interacci\u00f3ns ecol\u00f3xicas no reino animal e foi rexistrada en m\u00e1is de 1\u00a0500 especies.\nO caniblismo non ocorre soamente, como antes se cr\u00eda, como resultado dunha extrema escaseza de comida ou en condici\u00f3is artificiais, sen\u00f3n que tam\u00e9n \u00e9 com\u00fan en condici\u00f3ns naturais en diversas especies. O canibalismo parece ser especialmente frecuente en comunidades acu\u00e1ticas, nas cales aproximadamente o 90% dos organismos presentan canibalismo nalg\u00fan momento do seu ciclo de vida. O canibalismo tampouco est\u00e1 restrinxido \u00e1s especies carn\u00edvoras, sen\u00f3n que se encontra tam\u00e9n nalgunhas herb\u00edvoras e detrit\u00edvoras.\nCanibalismo sexual.\nO canibalismo sexual \u00e9 un caso especial de canibalismo no cal unha femia mata e come un macho conespec\u00edfico antes, durante ou despois da copulaci\u00f3n. Raramente, se inverten estes papeis. O canibalismo sexual foi detectado por exemplo nas femias de barbantesas, das ara\u00f1as \"Latrodectus\" e dos escorpi\u00f3ns, entre outros.\nCamibalismo estruturado polo tama\u00f1o.\nO canibalismo estruturado polo tama\u00f1o \u00e9 aquel na que os individuos m\u00e1is maduros, grandes e vellos comen a outros m\u00e1is novos da s\u00faa especie. Nas poboaci\u00f3ns estruturadas por tama\u00f1o (que est\u00e1n formadas por individuos de varios tama\u00f1os, idades e graos de madurez), o canibalismo pode ser responsable do 8% (no roedor \"Urocitellus beldingi\") ao 95% (en larvas de lib\u00e9lulas) da mortalidade total, polo que que un factor importatne na din\u00e1mica das poboaci\u00f3ns e da comunidade.\nO canibalismo estruturado por tama\u00f1o foi observado comunmente na ntureza en varios taxons. Un exemplo en vertebrados son os chimpanc\u00e9s, nos que se observou que grupos de machos adultos atacaban e com\u00edan cr\u00edas en certos casos.\nCanibalismo filial.\nO canibalismo filial \u00e9 un tipo espec\u00edfico de canibalismo estruturado polo tama\u00f1o no cal os adultos comen a s\u00faa propia proxenie. A\u00ednda que normalmente se considera que consiste en que os pais coman os fillos, tam\u00e9n incl\u00fae o consumo polos pais de fetos mortos e abortados e ovos inf\u00e9rtiles ou a\u00ednda en incubaci\u00f3n. Exemplos en vertebrados son os porcos, nos que os ataques da nai \u00e1s cr\u00edas supo\u00f1en unha porcentaxe considerable das mortes de b\u00e1coros (que despois \u00e1s veces come), os gatos, e o demo de Tasmania, que come os neonatos que non conseguen chegar a algunha das catro tetas do animal.\nO canibalismo filial \u00e9 especialmente com\u00fan en peixes tele\u00f3steos, e d\u00e1se en polo menos dezasete familias. Dentro deste diverso grupo de peixes, propux\u00e9ronse moitas e variadas explicaci\u00f3ns do posible valor adaptativo do canibalismo filial. Unha destas \u00e9 a hip\u00f3tese baseada na enerx\u00eda, que suxire que os peixes comen os seus descendentes cando te\u00f1en pouca enerx\u00eda como un investimento para o seu \u00e9xito reprodutivo futuro. Isto foi apoiado por probas experimentais que mostraron que os machos das especies \"Gasterosteus aculeatus\" (espi\u00f1entos), \"Etheostoma olmstedi\" e \"Aidablennius sphynx\" comen ou absorben os seus propios ovos para manter as s\u00faas condici\u00f3ns f\u00edsicas.\nOutra hip\u00f3tese sobre o valor adaptativo do canibalismo filial en tele\u00f3steos \u00e9 que incrementa a supervivencia dos ovos dependente de densidade. Noutras palabras, o canibalismo filial simplemente incrementa o \u00e9xito reprodutivo global ao axudar que os outros ovos que quedan cheguen \u00e1 madurez ao diminu\u00edr a s\u00faa cantidade. Posibles explicaci\u00f3ns disto son o incremento da dispo\u00f1ibilidade de ox\u00edxeno para o resto dos ovos, os efectos negativos da acumulaci\u00f3n de residuos dos embri\u00f3ns, e a predaci\u00f3n.\nNalgunhas especies de avespas eusociais, como \"Polistes chinensis\", a femia reprodutora mata e d\u00e1 de comer as larvas m\u00e1is novas \u00e1s s\u00faas cr\u00edas m\u00e1is vellas. Isto ocorre cando hai escaseza de comida para segurarse que a primeira xeraci\u00f3n de obreiras emerxa sen atraso.\nOutras evidencias suxiren que ocasionalmente o canibalismo filial poder\u00eda ser o subproduto infortunado da infidelidade en peixes. Os machos consomen ni\u00f1adas, que poden inclu\u00edr a s\u00faa propia descendencia, cando cren que unha certa porcentaxe da ni\u00f1ada cont\u00e9n material xen\u00e9tico que non \u00e9 o seu.\nAntes sospeit\u00e1base que os dinosauros \"Coelophysis\" practicaban esta forma de canibalismo, pero isto consid\u00e9rase agora incorrecto, a\u00ednda que \"Deinonychus\" pode que si o fixese. Os restos esquel\u00e9ticos de subadultos con partes desaparecidas sosp\u00e9itase que foron comidos por outros \"Deinonychus\" adultos.\nInfanticidio.\nUn concepto relacionado co canibalismo \u00e9 o infanticidio. O infanticidio consiste en que un animal adulto mate a outro non adulto da mesma especie. O infanticido est\u00e1 \u00e1s veces acompa\u00f1ado de canibalismo, pero non sempre. Un exemplo son os le\u00f3ns, nos que o macho que conquista ao territorio a outro macho dominante anterior adoita matar todas as cr\u00edas existentes do macho anterior; isto fai que as leoas entren en celo rapidamente e el poida enxendrar as s\u00faas propias cr\u00edas. Este \u00e9 un bo exemplo de canibalismo nun contexto xen\u00e9tico.\nCanibalismo intrauterino.\nO canibalismo intrauterino \u00e9 un comportamento que presentan algunhas especies carn\u00edvoras, nas cales se forman moitos embri\u00f3ns, pero s\u00f3 nacen un ou dous. Os maiores e m\u00e1is fortes comen os outros menos desenvolvidos como unha fonte de nutrientes en estado embrionario.\nNa adelfofaxia ou embriofaxia, o feto come os embri\u00f3ns dos seus irm\u00e1ns, mentres que a oofaxia consiste simplemente en alimentarse de ovos.\nA adelfofaxia ocorre nalg\u00fans gaster\u00f3podos mari\u00f1os (caliptreidos, mur\u00edcidos, verm\u00e9tidos e bucc\u00ednidos) e nalg\u00fans an\u00e9lidos mari\u00f1os (\"Boccardia proboscidia\" en Spionidae).\nS\u00e1bese que hai caniblismo intrauterino en tibur\u00f3ns lamniformes como o \"Carcharias taurus\", e na p\u00edntega \"Salamandra salamandra\", e tam\u00e9n nalg\u00fans peixes tele\u00f3steos. As quimeras f\u00f3siles \"Delphyodontos dacriformes\" do Carbon\u00edfero sosp\u00e9itase que practicaban o canibalismo intrauterino, debido aos afiados entes dos xuven\u00eds neonatos (ou posiblemente abortados), e a presenza de materia fecal nos intestinos dos xuven\u00eds."}
{"id": "386451", "revid": "89787", "url": "https://gl.wikipedia.org/wiki?curid=386451", "title": "Pedro Salaverr\u00eda", "text": "Pedro Salaverr\u00eda y Charitu, nado en Santander, o 17 de outubro de 1821 e finado en San Sebasti\u00e1n, o 5 de agosto de 1896, foi un facendista e pol\u00edtico espa\u00f1ol, ministro de Facenda e de Fomento durante o reinado de Isabel II e, novamente, ministro de Facenda durante o reinado de Afonso XII.\nTraxectoria.\nDe familia de orixe vasca (seu pai era orixinario de Ir\u00fan e a s\u00faa nai de Hondarribia), con 13 anos, o 20 de novembro de 1834, entrou a traballar como escribente no Goberno Civil de Burgos e na Contadur\u00eda da mesma provincia at\u00e9 1838, logo pasou \u00e1 Oficina de Rendas e de al\u00ed a Sevilla en 1844. Os seus traballos sobre a tesourar\u00eda p\u00fablica impresionaron aos seus compa\u00f1eiros que o chamaron, en 1854, para formar parte do Ministerio de Facenda en calidade de Secretario de Estado.\nDeputado.\nObtivo acta de deputado no Congreso nos sucesivos procesos electoras celebrados entre 1858 e 1865 polas circunscrici\u00f3ns de Valladolid (1858) e Santander (1863 - 1865). Coa Revoluci\u00f3n de 1868 retirar\u00edase da vida pol\u00edtica activa \u00e1 que retornar\u00eda durante a I Rep\u00fablica ao ser elixido novamente deputado, nesta ocasi\u00f3n pola provincia de Burgos, nas elecci\u00f3ns de 1872 repetindo o devandito escano nos procesos electorais de 1873 e 1876 a\u00ednda que en 1877 renunciar\u00eda \u00e1 s\u00faa acta de deputado para ocupar o cargo de gobernador do Banco de Espa\u00f1a.\nMinistro.\nFoi ministro de Facenda en catro ocasi\u00f3ns. A primeira foi entre o 20 de setembro e o 12 de outubro de 1856; a segunda entre o 30 de xu\u00f1o de 1858 e o 2 de marzo de 1863 en gabinetes presididos por O'Donnell .Posteriormente, entre o 1 de marzo e o 16 de setembro de 1864 volver\u00e1 dirixir o ministerio nun goberno Mon e, finalmente, na Restauraci\u00f3n, ser\u00e1 novamente ministro de Facenda entre o 31 de decembro de 1874 e o 25 de xullo de 1876 en tres gobernos sucesivos que presidir\u00edan C\u00e1novas e Jovellar. Neste per\u00edodo tivo que conseguir equilibrar unha dif\u00edcil situaci\u00f3n na que a existencia de d\u00faas guerras (contra os carlistas e en Cuba) e os pagos da D\u00e9beda suspendidos. Finalmente conseguiu sacar o orzamento adiante e un importante acordo respecto da D\u00e9beda.\nTam\u00e9n foi ministro de Fomento entre o 25 de outubro de 1857 e o 14 de xaneiro de 1858 nun goberno Armeiro."}
{"id": "386453", "revid": "15490", "url": "https://gl.wikipedia.org/wiki?curid=386453", "title": "Pedro Salaverr\u00eda y Charitu", "text": ""}
{"id": "386457", "revid": "85894", "url": "https://gl.wikipedia.org/wiki?curid=386457", "title": "O Barrio de Puga, Pradeda, Carballedo", "text": "O Barrio de Puga \u00e9 un lugar da parroquia de Pradeda no concello de Carballedo, na comarca de Chantada. Segundo o INE a s\u00faa poboaci\u00f3n no ano 2016 era de 7 persoas (5 mulleres e 2 homes), en 2018 eran 5 (3 mulleres e 2 homes).\nToponimia.\nO top\u00f3nimo de Barrio v\u00e9n do lat\u00edn tard\u00edo , \u00e1 s\u00faa vez do \u00e1rabe \"barri\" (exterior). Puga pode significar v\u00e1stago de enxerto..\nAlg\u00fans microtop\u00f3nimos da aldea son O Agro de Pedras, A Cabada, A Calexa, O Carredal, O Carril, Cas Vicente, Cornelle, A Corredoira, A Costa da Ermida, A Felga, Gat\u00f3n de Dentro, Gat\u00f3n de F\u00f3ra, A Lama, As Lamas, A Leira da Deves, A Leira de Fond\u00f3s, Os Montes do Coto. A Nabeira, A Nabeira da Cambota, O Prado da Carretera, Os Ramos, A Rigueira, Sabariz, A Serra Pequena, A Subodega de Dentro, A Subodega de F\u00f3ra e A Xesteira.\nPatrimonio.\nNo Barrio de Puga e a car\u00f3n da estrada N-540 est\u00e1 o Carballo Grande do Mestre, catalogado como unha das \u00e1rbores senlleiras de Galicia."}
{"id": "386459", "revid": "98629", "url": "https://gl.wikipedia.org/wiki?curid=386459", "title": "Bl\u00e5 T\u00e5get", "text": "Bl\u00e5 T\u00e5get \u00e9 unha banda sueca de progg. O grupo chamouse orixinalmente Tjalles Horizont, posteriormente Gorillaorkestern e Sound of music ata que en 1969 pasou a co\u00f1ecerse como Gunder H\u00e4gg, o nome dun lendario corredor sueco. En xaneiro de 1972 viuse na obriga de cambiar novamente o seu nome a Bl\u00e5 T\u00e5get por problemas co atleta.\nAs s\u00faas letras, compostas principalmente por Bengtsson, Rasmusson, Berger e Nyl\u00e9n, cobren un amplo rango de temas, dende an\u00e1lises marxistas e invitaci\u00f3ns \u00e1 revoluci\u00f3n ata s\u00e1tira, cr\u00edtica da arte, nostalxia da infancia, imaxes da vida di\u00e1ria ou traballos experimentais de art pop.\nUn tema recorrente, polo menos nos seus primeiros traballos, \u00e9 a cr\u00edtica ao \"Saltsj\u00f6badsandan\", o modelo sueco que mestura capitalismo e socialismo a trav\u00e9s da cooperaci\u00f3n en lugar d coflito entre o goberno, as grandes corporaci\u00f3ns e os sindicatos.\nUnha canci\u00f3n desta tem\u00e1tica, \"Den ena handen vet vad den andra g\u00f6r\", foi versionada pola banda de punk rock Ebba Gr\u00f6n (renomeada como \"Staten och kapitalet\" e con algunhas das letras omitidas) e converteuse nun \u00e9xito en 1980. A d\u00eda de hoxe \u00e9 a canci\u00f3n m\u00e1is co\u00f1ecida de Bl\u00e5 T\u00e5get."}
{"id": "386462", "revid": "98629", "url": "https://gl.wikipedia.org/wiki?curid=386462", "title": "Bella Akhmadulina", "text": "Izabella Akhatovna Akhmadulina (ruso: \u0411\u0435\u0301\u043b\u043b\u0430 (\u0418\u0437\u0430\u0431\u0435\u0301\u043b\u043b\u0430) \u0410\u0445\u0430\u0301\u0442\u043e\u0432\u043d\u0430 \u0410\u0445\u043c\u0430\u0434\u0443\u0301\u043b\u0438\u043d\u0430, ), nada en Moscova o 10 de abril de 1937 e finada o 29 de novembro de 2010, foi unha poeta e tradutora sovi\u00e9tica e rusa, que formou parte da Nova Vaga rusa, considerada unha das mellores poetas da segunda metade do s\u00e9culo XX .\nTraxectoria.\nNaceu en Rusia de pai t\u00e1rtaro e nai ruso-italiana. Evacuada a Kaz\u00e1n cao estalar a segunda guerra mundial, comezou a s\u00faa actividade literaria nos seus anos de instituto, publicando as s\u00faas primeiras composici\u00f3ns en 1955. Tras rematar a secundaria, entrou no Instituto de Literatura Maxim Gorki, gradu\u00e1ndose en 1960. Nesa \u00e9poca publicou diversos poemas en diferentes publicaci\u00f3ns. En 1959 expuls\u00e1rona por opo\u00f1erse \u00e1 persecuci\u00f3n de Boris Pasternak, por\u00e9n despois puido volver. Nese ano escribiu un dos seus poemas m\u00e1is co\u00f1ecidos \"\u041f\u043e \u0443\u043b\u0438\u0446\u0435 \u043c\u043e\u0435\u0439 \u043a\u043e\u0442\u043e\u0440\u044b\u0439 \u0433\u043e\u0434\u2026\". En 1962 apareceu a primeira colecci\u00f3n po\u00e9tica, \"Struna\", que se converteu nun \u00e9xito. Entre os poemarios salientan \"Uroki Muzyki\" (1970), \"Stikhi\" (1975), \"Svecha\" (1977), \"Sny o Gruzii\" (1977), \"Taina\" (1983) ou \"Poberezhye\" (1991). Pola colecci\u00f3n \"Sad\" levou o premio estatal da URSS en 1989. Tam\u00e9n escribiu ensaios sobre Alexander Pushkin e mais Mikhail Lermontov.\nNunha carta aberta apoiou ao exiliado Andrei Sakharov. e en outubro de 1993 asinou a \"Carta dos corenta e dous\". Despois da ca\u00edda da Uni\u00f3n Sovi\u00e9tica publicou \"Larets i Kliutch\" (1994), \"Zvuk Ukazuyushchiy\" (1995) e \"Odnazhdy v Dekabre\" (1996).\nA s\u00faa poes\u00eda caracter\u00edzase polo seu intenso lirismo, polas s\u00faas formas refinadas e cargada de imaxes e o humor no seo dun estilo \"resolutamente apol\u00edtico\". Nos seus primeiros traballos utilizou cuarteto rimados, con vivencias imaxinativas da vida diaria nunha linguaxe chea de arca\u00edsmos e neoloxismos. A relixi\u00f3n e a filosof\u00eda convert\u00e9ronse en temas principais nas s\u00faas \u00faltimas obras. Como tradutora verteu ao ruso a poetas cl\u00e1sicos e modernos da Uni\u00f3n Sovi\u00e9tica, as\u00ed como a europeos e norteamericanos."}
{"id": "386465", "revid": "98629", "url": "https://gl.wikipedia.org/wiki?curid=386465", "title": "Illa Richards", "text": "A illa Richards \u00e9 unha illa deshabitada do \u00e1rtico canadense localizada en augas do mar de Beaufort, pertencente aos Territorios do Noroeste, Canad\u00e1.\nXeograf\u00eda.\nIlla Richards est\u00e1 localizada moi pr\u00f3xima \u00e1 fronteira occidental con Alasca, no delta do r\u00edo Mackenzie, sendo a maior illa do esteiro. Est\u00e1 separada de terra, no seu extremo oriental, pola canle principal do Mackenzie e a canle Reindeer \u00e9 o seu l\u00edmite occidental.\nTen unha superficie de 2.165\u00a0km\u00b2, sendo, por tama\u00f1o, a 35\u00aa do Canad\u00e1 e a 196\u00aa do mundo. \u00c9 unha illa moi baixa, de tipo estuarino, atravesada por pequenas canles, zonas h\u00famidas e centos de pequenos lagos e lagoas (cunha media de 33 ha de tama\u00f1o). Ten unha lonxitude duns 85\u00a0km en direcci\u00f3n E-W e uns 40\u201350\u00a0km de anchura, a\u00ednda que \u00e9 dif\u00edcil precisar os seus l\u00edmites. A s\u00faa costa norte est\u00e1 exposta \u00e1s augas do mar de Beaufort, un dos mares do oc\u00e9ano \u00c1rtico.\nUnha cuarta parte da illa est\u00e1 cuberta de auga, unha complexa rede de canles e lagos entrelazados divididos polas canles maiores do delta. as correntes. Moitos dos lagos son formaci\u00f3ns termoc\u00e1rsticas, depresi\u00f3ns formadas pola fusi\u00f3n parcial do permafrost subxacente recheas de auga.\nNa zona hai importantes xacementos de petr\u00f3leo e gas. Foi chamada as\u00ed polo naturalista John Richardson en 1826 na honra do Gobernador do Banco de Inglaterra, John Baker Richards."}
{"id": "386466", "revid": "23204", "url": "https://gl.wikipedia.org/wiki?curid=386466", "title": "Pobo sardo", "text": "Os sardos (en sardo: \"sardos\" ou \"sardus\"; en catal\u00e1n: \"sards\" ou \"sardos\"; en gallur\u00e9s: \"saldi\"; en l\u00edgur: \"sordi\"; en italiano: \"sardi\") son o pobo nativo e o grupo \u00e9tnico orixinario de Sarde\u00f1a, unha illa mediterr\u00e1nea de Italia."}
{"id": "386467", "revid": "98629", "url": "https://gl.wikipedia.org/wiki?curid=386467", "title": "Trangan", "text": "A Illa Trangan () \u00e9 unha illa de Indonesia pertencente ao grupo das illas Aru, no mar de Arafura. Administrativamente pertence \u00e1 provincia de Molucas, Indonesia.\nCaracter\u00edsticas.\nA s\u00faa superficie \u00e9 de 2.149\u00a0km\u00b2 e, por extensi\u00f3n, \u00e9 a 197\u00aa illa maior do mundo.\n\u00c9 a illa principal do grupo e a situada m\u00e1is ao sur. As outras illas principais do arquip\u00e9lago Aru son Tanahbesar (tam\u00e9n chamado Wokam), Kobroor, Kola, Koba e Maikoor. O estreito chamado \"Maikoor River\" separa a illa de Trangan, polo seu lado norte, das illas de Maikoor e Koba."}
{"id": "386469", "revid": "98629", "url": "https://gl.wikipedia.org/wiki?curid=386469", "title": "Illa Margarita, Colombia", "text": "A illa Margarita ou Illa Mompox, local\u00edzase no Departamento de Bol\u00edvar sobre a rexi\u00f3n da depresi\u00f3n momposina. \u00c9 a illa fluvial m\u00e1is grande de Colombia, onde os brazos Mompox e de Loba fan que o r\u00edo Cauca desemboque no r\u00edo Magdalena.\nNos seus territorios at\u00f3panse os municipios de Santa Cruz de Mompox, Cicuco, Hatillo de Loba, Margarita, San Fernando e Talaigua Nuevo. A illa limita ao norte co municipio de Magangu\u00e9, o centro financeiro m\u00e1is grande do centro e sur de Bol\u00edvar, ao occidente co departamento de Sucre e ao oriente co de Magdalena.\nNa illa at\u00f3panse especies de peixes, de anfibios, tortugas e lontras. A flora en tanto est\u00e1 composta por cantagallo, mangleiro, pemento, coquillo ou cocuelo e campano."}
{"id": "386470", "revid": "98629", "url": "https://gl.wikipedia.org/wiki?curid=386470", "title": "Illa Laut", "text": "A Illa Laut (en indonesio: \"Pulau Laut\") \u00e9 unha illa de Indonesia na costa sueste de Borneo; en Kalimantan do Sur. Durante o Sultanato Banjar foi chamada Laut-Pulo. Conta cunha superficie aproximada de 2.062 quil\u00f3metros\u00b2, e preto de 80.000 habitantes.\nEsta separada de Borneo polo Estreito Laut, a monta\u00f1a principal da illa o Monte Bamega. (Altitude 725 m). As principais actividades econ\u00f3micas son o cultivo da pementa, a explotaci\u00f3n de caucho e a pesca. A principal cidade \u00e9 Kota Baru.\nAdministrativamente, forma parte a provincia meridional de Borneo, e parte do distrito de Kota Baru. Adicionalmente a illa div\u00eddese en seis distritos:"}
{"id": "386472", "revid": "98629", "url": "https://gl.wikipedia.org/wiki?curid=386472", "title": "Nomenclatura filoxen\u00e9tica", "text": "En biolox\u00eda, a nomenclatura filoxen\u00e9tica, tam\u00e9n chamada nomenclatura clad\u00edstica, \u00e9 un m\u00e9todo de nomenclatura taxon\u00f3mica que utiliza definici\u00f3ns filoxen\u00e9ticas para establecer os nomes dos taxons como se explica neste artigo. Isto contrasta coa nomenclatura tradicional, na cal os nomes dos taxons def\u00ednense por un \"tipo\", que pode ser un esp\u00e9cime ou un taxon de inferior categor\u00eda, e unha descrici\u00f3n en palabras. A nomenclatura filoxen\u00e9tica actualmente non est\u00e1 regulada, pero se est\u00e1 a elaborar o \"C\u00f3digo Internacional de Nomenclatura Filoxen\u00e9tica\" (\"PhyloCode\") que pretende regulala unha vez sexa ratificado.\nDefinici\u00f3ns.\nA nomenclatura filoxen\u00e9tica liga os nome a clados, que son grupos que consisten nun antecesor e todos os seus descendentes. Estes grupos poden denominarse tam\u00e9n monofil\u00e9ticos. Hai cami\u00f1os lixeiramene diferentes para especificar o antepasado, que se discuten m\u00e1is abaixo. Unha ve que se especifica o antepasado, o significado do nome queda fixado: o antepasado e todos os organismos que son os seus descendentes est\u00e1n inclu\u00eddos no taxon nomeado. Listar todos estes organismos (\u00e9 dicir, proporcionando unha circunscrici\u00f3n completa) require co\u00f1ecer a \u00e1rbore filoxen\u00e9tica completa. Na pr\u00e1ctica, hai s\u00f3 unha ou algunhas hip\u00f3teses sobre cal \u00e9 a \u00e1rbore correcta. As diferentes hip\u00f3teses levan a diferentes organismos que se consideran inclu\u00eddos no taxon nomeado, pero non afectan a que organismos se aplica o nome. Neste sentido o nome \u00e9 independente da revisi\u00f3n da teor\u00eda.\nDefinici\u00f3ns filoxen\u00e9ticas dos nomes dos clados.\nA nomenclatura filoxen\u00e9tica liga nomes a clados, que son grupos que constan s\u00f3 dun antepasado e os seus descendentes. Todo o que se necesita para definir un clado \u00e9, por tanto, designar o antepasado. Hai varias maneiras de facelo. Comunmente, o antepasado ind\u00edcase pola s\u00faa relaci\u00f3n con dous ou m\u00e1is \"especificadores\" (especies, esp\u00e9cimes ou trazos) que son mencionados explicitamente. O diagrama mostra tres maneiras com\u00fans de facelo.\nNo \"PhyloCode\" proporci\u00f3nanse outras alternativas, (ver m\u00e1is abaixo) a\u00ednda que non se pretende ser exhaustivo.\nA nomenclatura filoxen\u00e9tica permite o uso, non s\u00f3 de \"relaci\u00f3ns\" ancestrais, sen\u00f3n tam\u00e9n da \"propiedade\" de ser existente. Unha das principais v\u00edas de especificar os Neornithes (as aves modernas), por exemplo, \u00e9:\nNeornithes \u00e9 un a clado coroa, un clado no cal o \u00faltimo antepasado com\u00fan dos seus membros existentes \u00e9 tam\u00e9n o \u00faltimo antepasado com\u00fan de \"todos\" os seus membros.\nDefinici\u00f3ns baseadas nun antepasado dos nomes dos taxons parafil\u00e9ticos e polifil\u00e9ticos.\nNo \"PhyloCode\", s\u00f3 un clado pode recibir unha \"definici\u00f3n filoxen\u00e9tica\", e esta restrici\u00f3n \u00e9 observada neste artigo. Por\u00e9n, tam\u00e9n \u00e9 posible crear definici\u00f3ns para os nomes doutros grupos que son filoxen\u00e9ticos no sentido de que se usan s\u00f3 relaci\u00f3ns ancestrais ancoradas en especis ou esp\u00e9cimes. Por exemplo, asumindo que Mammalia e Aves se definen desta maneira, Reptilia poder\u00eda ser definido como \"o antepasado com\u00fan m\u00e1is recente de Mammalia e Aves e todos os seus descendentes excepto Mammalia e Aves\". Isto \u00e9 un exemplo dun grupo parafil\u00e9tico, un clado menos un ou varios clados subordinados. Os nomes de grupos polifil\u00e9ticos, caracter\u00edzanse por un trazo que evolucionou converxentemente en dous ou m\u00e1is subgrupos, poden de xeito similar ser definidos como a suma de m\u00faltiples clados.\nCategor\u00edas.\nBaixo os c\u00f3digos de nomenclatura tradicionais, como o C\u00f3digo Internacional de Nomenclatura Zool\u00f3xica e o C\u00f3digo Internacional de Nomenclatura para algas, fungos e plantas, os taxons que non est\u00e1n explicitamente asociados a unha categor\u00eda taxon\u00f3mica non poden ser nomeados formalmente, porque a aplicaci\u00f3n dun nome a un taxon est\u00e1 baseado tanto nun tipo coma nunha categor\u00eda. A necesidade dunha categor\u00eda \u00e9 unha importante diferenza entre a nomenclatura filoxen\u00e9tica e a tradicional. Isto ten varias consecuencias: limita o n\u00famero de niveis incrustados aos cales poden aplicarse nomes; causa que as terminaci\u00f3ns dos nomes cambien se un grupo cambiou de categor\u00eda, mesmo se ten exactamente os mesmos membros (\u00e9 dicir, a mesma circunscrici\u00f3n); e \u00e9 inconsistente loxicamente con que todos os taxons sexan monofil\u00e9ticos.\nEspecialmente nas d\u00e9cadas recentes (debidos aos avances en filoxen\u00e9tica), os tax\u00f3nomos nomearon moitos taxons \"incrustados\" ou \"ani\u00f1ados\" (\u00e9 dicir, os taxons que est\u00e1n contidos dento doutros taxons). Ning\u00fan sitema de nomenclatura intenta nomear todos os clados; isto ser\u00eda especialmente dif\u00edcil na nomenclatura tradicional, xa que a cada taxon nomeado debe d\u00e1rselle unha categor\u00eda inferior que a de calquera taxon nomeado no cal estea incrustado, polo que o n\u00famero de nomes que poden ser asignados nun conxunto incrustado de taxons poden non ser maiores que o n\u00famero de categor\u00edas xeralmente reco\u00f1ecdidas. Gauthier et al. (1988) suxeriron que, se a Reptilia se lle asigna o seu rango tradicional de clase, ent\u00f3n unha clasificaci\u00f3n filoxen\u00e9tica ten que asignar a categor\u00eda de x\u00e9nero a Aves. Nunha clasificaci\u00f3n as\u00ed, todas as ~12\u00a0,000 especies co\u00f1ecidas existente e extintas de aves ter\u00edan que ser incorporadas a ese x\u00e9nero.\nOs partidarios da nomenclatura filoxen\u00e9tica propuxeron varias soluci\u00f3ns mentres se mante\u00f1en os c\u00f3digos de nomenclatura baseados en categor\u00edas. Patterson e Rosen (1977) suxeriron nove novas categor\u00edas entre familia e superfamilia para poder clasificar un clado de arenques, e McKenna e Bell (1997) introduciron un gran conxunto de novas categor\u00edas para representar a diversidade dos mam\u00edferos; pero estes non tiveron un uso moi estendido. En bot\u00e1nica, o Grupo da Filoxenia das Anxiospermas, responsable da clasificaci\u00f3n m\u00e1is amplamente usada actualmente das plantas con flor, adoptaron unha estratexia diferente. Conservaron as categor\u00edas tradicionais de familia e orde, considerando que son valiosas na ensinanza e estudo das relaci\u00f3ns entre os taxons, pero tam\u00e9n introduciron nomes de clados sen categor\u00eda formal.\nOs c\u00f3digos actuais te\u00f1en tam\u00e9n regras que establecen que os nomes deben ter certas terminaci\u00f3ns segundo a categor\u00eda do taxon ao que se aplican. Cando un grupo ten unha categor\u00eda diferente en distintas clasificaci\u00f3ns, o seu nome debe ter diferente sufixo. Ereshefsky (1997:512) puxo un exemplo, indicando que Simpson en 1963 e Wiley en 1981 concordaban en que o mesmo grupo de x\u00e9neros, que inclu\u00eda o x\u00e9nero \"Homo\", deber\u00edan ser situados xuntos nun taxon. Simpson tratou este taxon como familia e deulle o nome \"Hominidae\": \"Homin-\" por \"Homo\" e \"-idae\" por ser a terminaci\u00f3n das familias no c\u00f3digo zool\u00f3xico. Wiley considerou que ese taxon deber\u00eda ter a categor\u00eda de tribo e deulle o nome \"Hominini\", coa terminaci\u00f3n \"-ini\" propia das tribos. A tribo de Wiley Hominini soamente era unha das partes da familia que el chamou \"Hominidae\". As\u00ed, baixo o c\u00f3digo zool\u00f3xico, dous grupos con exactamente a mesma circunscrici\u00f3n recibiron diferentes nomes (os Hominidae de Simpson e os Hominini de Wiley) e dous grupos co mesmo nome ti\u00f1an diferentes circunscrici\u00f3ns (os Hominidae de Simpson e os Hominidae de Wiley).\nNa nomenclatura filoxen\u00e9tica, as categor\u00edas non te\u00f1en importancia para a escritura dos nomes de taxons (ver por exemplo Gauthier (1994) e o \"PhyloCode\"). Por\u00e9n, as categor\u00edas non est\u00e1n en conxunto prohibidas na nomenclatura filoxen\u00e9tica, sen\u00f3n que simplemente est\u00e1n desacopladas da nomenclatura: non infl\u00faen en que nomes poden usarse, nin nos taxons que est\u00e1n asociados con eses nomes, nin en que nomes fan referencia aos taxons incrustados.\nOs principios da nomenclatura tradicional baseada en categor\u00edas son loxicamene incompatibles con que todos os taxons sexan estritamente monofil\u00e9ticos. Cada organismo debe pertencer a un x\u00e9nero, por exemplo, ter\u00eda que haber un x\u00e9nero para cada antepasado com\u00fan dos mam\u00edferos e aves. Para que cada un deses x\u00e9neros sexa monofil\u00e9tico, ter\u00edan que inclu\u00edr en ambos os casos a clase Mammalia e a clase Aves. Por\u00e9n, na nomenclatura baseada en categor\u00edas, as clases deben inclu\u00edr x\u00e9neros, e non o contrario.\nFilosof\u00eda.\nO conflito entre a filoxen\u00e9tica e a nomenclatura tradicional reflicte as s\u00faas diferentes consideraci\u00f3ns sobre a metaf\u00edsica dos taxons. Para os que avogan pola nomenclatura filoxen\u00e9tica, un taxon \u00e9 un individuo, unha entidade que ga\u00f1a e perde atributos a medida que pasa o tempo. Igual que unha persoa non se converte noutra cando cambian as s\u00faas propiedades a medida que madura, envellece ou con cambios m\u00e1is radicais como a amnesia, perda dun membro, ou un cambio de sexo, as\u00ed os taxons seguen sendo a mesma entidade sen importar as caracter\u00edsticas que perderon ou adquiriron.\nPara calquera individuo, ten que haber algo que conecte os seus estados temporais en virtude dos cales segue sendo a mesma cousa. Nunha persoa, a continuidade espazo-temporal do corpo proporciona unha conexi\u00f3n relevante; desde a infancia \u00e1 vellez, \u00e9 o corpo o que traza un percorrido continuo a trav\u00e9s do mundo e os seus cami\u00f1os, en vez de calquera caracter\u00edstica do individuo, o que conecta o beb\u00e9 co octoxenario. Nun taxon, se as caracter\u00edsticas non son relevantes, s\u00f3 poden ser as relaci\u00f3ns ancestrais as que conecten a especie devoniana \" Rhyniognatha hirsti\" coa moderna bolboreta monarca como representantes ambos, separados 400 mill\u00f3ns de anos, do taxon Insecta.\nSe a ascendencia dun antepasado \u00e9 dabondo para a continuidade dun taxon, ent\u00f3n todos os descendentes dun membro dun taxon ser\u00e1n inclu\u00eddos no taxon, polo que todos os taxons fiables son monofil\u00e9ticos; os nomes de grupos parafil\u00e9ticos non merecen reco\u00f1ecemento formal. Como \"Pelycosauria\" fai referencia a un grupo parafil\u00e9tico que incl\u00fae alg\u00fans tetr\u00e1podos do Permiano pero non os seus descendentes existentes, non pode admitirse como un nome v\u00e1lido de taxon.\nPara os partidarios da nomenclatura tradicional os taxons son conxuntos ou clases. A diferenza dos individuos, os taxons est\u00e1n constitu\u00eddos por similitudes, caracter\u00edsticas compartidas entre todos os seus membros. Os grupos monofil\u00e9ticos son especialmente valiosos e son nomeados primeiramente porque a mi\u00fado comparten propiedades de interese. Como moitos grupos parafil\u00e9ticos tam\u00e9n comparten ese tipo de propiedades, que neste caso son plesiomorf\u00edas, darlles un nome tam\u00e9n \u00e9 \u00fatil para unha investigaci\u00f3n produtiva. Esta adxudicaci\u00f3n de nomes \u00e9 fortemente defendida por alg\u00fans cient\u00edficos; nunha carta de 2005 enviada \u00e1 revista \"Taxon\", 150 bi\u00f3logos de todo o mundo un\u00edronse na defensa dos taxons parafil\u00e9ticos. Sinalaron que para Darwin, a evoluci\u00f3n implicaba descendencia \"e\" modificaci\u00f3n, non s\u00f3 descendendia. Os taxons para eles, son conxuntos de organismos unidos por similitudes; cando a semellanza \u00e9 demasiado d\u00e9bil, os descendentes xa non son en absoluto membros do taxon dos seus antepasados.\nHistoria.\nA nomenclatura filoxen\u00e9tica \u00e9 un resultado da aceptaci\u00f3n xeral da ramificaci\u00f3n no curso da evoluci\u00f3n, representada nos diagramas de Jean-Baptiste Lamarck e escritores posteriores como Charles Darwin e Ernst Haeckel. En 1866, Haeckel constru\u00edu por primeira vez unha \u00e1rbore conxunta de todos os seres vivos e procedeu inmediatamente a trasladala \u00e1 clasificaci\u00f3n. Esta clasificaci\u00f3n estaba baseada en categor\u00edas, como era normal daquela, pero non conti\u00f1a taxons que Haeckel consideraba polifil\u00e9tico. Nel, Haeckel introduciu a categor\u00eda de filo, que ti\u00f1a a connotaci\u00f3n de monofilia na s\u00faa etilolox\u00eda (literalmente \"talo, ~tronco\").\nDesde ent\u00f3n, debateuse de que maneira e en que extensi\u00f3n deber\u00eda usarse a filoxenia dos seres vivos como base das clasificaci\u00f3ns, e as posturas \u00edan desde a \"taxonom\u00eda num\u00e9rica\" (fen\u00e9tica) \u00e1 \"taxonom\u00eda evolutiva\" (grad\u00edstica) e \u00e1 \"sistem\u00e1tica filoxen\u00e9tica\". Desde a d\u00e9cada de 1960 en adiante, propux\u00e9ronse ocasionalmente clasificaci\u00f3ns sen categor\u00edas, pero en xeral utiliz\u00e1ronse os principios da nomenclatura baseada en categor\u00edas nas tres escolas taxon\u00f3micas.\nA maior\u00eda dos principios b\u00e1sicos da nomenclatura filoxen\u00e9tica (falta de categor\u00edas obrigatorias e algo aproximado a definici\u00f3n filoxen\u00e9ticas) poden, non obstante, ser rastreadas ata 1916, cando Edwin Goodrich interpretou o nome Sauropsida, proposto 40 nos antes por T. H. Huxley, inclu\u00edndo nel as Aves e a parte dos Reptilia, e acu\u00f1ou o novo nome Theropsida para inclu\u00edr a mam\u00edferos xunto con outra parte de Reptilia. Goodrich non lles deu categor\u00edas, e tratounos exactamente como e fosen definici\u00f3ns filoxen\u00e9ticas, sen usar nin contidos nin caracter\u00edsticas de diagn\u00f3stico para decidir se un determinado animal deber\u00eda pertencer a Theropsida, Sauropsida, ou outro grupo unha vez que hab\u00eda acordo sobre a s\u00faa posici\u00f3n filoxen\u00e9tica. Goodrich tam\u00e9n opinaba que o nome Reptilia deber\u00eda abandonarse unha vez que a filoxenia dos r\u00e9ptiles fose co\u00f1ecida mellor.\nO principio de que s\u00f3 os clados deber\u00edan ser nomeados formalmente f\u00edxose popular nalg\u00fans c\u00edrculos na segunda metade do s\u00e9culo XX. Espallouse xunto cos m\u00e9todos para descubrir clados (clad\u00edstica) e \u00e9 unha parte integral da sistem\u00e1tica filoxen\u00e9tica (ver arriba). Ao mesmo tempo, evidenciouse que os sistemas tradicionais de nomenclatura nas que as categor\u00edas taxon\u00f3micas son obrigatorias produc\u00edan problemas. Alg\u00fans autores suxeriron abandonalos completamente, empezando co abandono de Willi Hennig da s\u00faa roposta inicial de definir as categor\u00edas como clases de idades xeol\u00f3xicas.\nO primeiro uso da nomenclatura filoxen\u00e9tica nunha publicaci\u00f3n data de 1986. Pouco despois, apareceron publicaci\u00f3ns te\u00f3ricas perfilando os principios da nomenclatura filoxen\u00e9tica, e tam\u00e9n posteriores publicaci\u00f3ns que conti\u00f1an aplicaci\u00f3ns da nomenclatura filoxen\u00e9tica, principalmente de vertebrados (ver secci\u00f3n de Literatura).\nNun intento de evitar un cisma na comunidade de bi\u00f3logos, \"Gauthier suxeriu que dous membros da ICZN aplicasen nomes taxon\u00f3micos normais regulados polo c\u00f3digo zool\u00f3xico soamente aos clados (polo menos en taxons supraespec\u00edficos) e que abandonasen as categor\u00edas linneanas, pero estes dous membros axi\u00f1a rexeitaron estas ideas\" (Laurin, 2008: 224). Isto levou a Kevin de Queiroz e ao bot\u00e1nico Philip Cantino a empezar a esbozar o seu propio c\u00f3digo de nomenclatura, o \"PhyloCode\", para regular a nomenclatura filoxen\u00e9tica.\nControversia.\nOs traballos pioneiros de Willi Hennig provocaron un animado debate sobre os m\u00e9ritos relativos da nomenclatura filoxen\u00e9tica sobre a taxonom\u00eda linneana, ou o enfoque relacionado da taxonom\u00eda evolutiva, que continuou ata o presente. Alg\u00fans dos debates nos cales os cladistas se embarcaron levan activos desde o s\u00e9culo XIX. A\u00ednda que Hennig insistiu en que os diferentes esquemas de clasificaci\u00f3n eran \u00fatiles para diferentes prop\u00f3sitos, deulle primac\u00eda ao seu, afirmando que as categor\u00edas do seu sistema ti\u00f1an \"individualidade e realidade\" a diferenza das \"abstracci\u00f3ns eternas\" das clasificaci\u00f3ns baseadas na morfolox\u00eda.\nAs clasificaci\u00f3ns formais baseadas no razoamento clad\u00edstico dise que enfatizan a ascendendcia dun antepasado a expensas das caracter\u00edsticas descritivas. Non obstante, a maior\u00eda dos taxonomistas evitan hoxe os grupos parafil\u00e9ticos sempre que pensan que \u00e9 posible dentro da taxonom\u00eda linneana; os grupos parafil\u00e9ticos hai moito que non est\u00e1n de moda.\nO \"C\u00f3digo Internacional de Nomenclatura Filoxen\u00e9tica\".\nO \"C\u00f3digo Internacional de Nomenclatura Filoxen\u00e9tica\" (\"CINF\" ou \"ICPN\" polas s\u00faa siglas en ingl\u00e9s) ou \"PhyloCode\", \u00e9 o borrador dun c\u00f3digo de regras e recomendaci\u00f3ns para a nomenclatura filoxen\u00e9tica.\nO n\u00famero de apoios para a adopci\u00f3n do \"PhyloCode\" \u00e9 a\u00ednda pequeno, e non se sabe (en agosto de 2017) cantos o seguir\u00e1n cando se empece a aplicar.\nV\u00e9xase tam\u00e9n.\nBibliograf\u00eda.\nAlgunhas publicaci\u00f3ns sobre nomenclatura filoxen\u00e9tica non citadas nas referencias son citadas aqu\u00ed. Outras poden encontrarse no sitio web da International Society for Phylogenetic Nomenclature."}
{"id": "386473", "revid": "1131", "url": "https://gl.wikipedia.org/wiki?curid=386473", "title": "Escola Dram\u00e1tica Galega", "text": "O nome de Escola Dram\u00e1tica Galega pode referirse a:"}
{"id": "386474", "revid": "1131", "url": "https://gl.wikipedia.org/wiki?curid=386474", "title": "Escola Dram\u00e1tica Galega (1922)", "text": "A Escola Dram\u00e1tica Galega foi unha instituci\u00f3n literaria que existiu entre 1922 e 1926.\nHistoria.\nNo teatro galego da \u00e9poca p\u00f3dense atopar tres tendencias que, malia coincidiren todas na idea de impulsar o teatro galego, non persegu\u00edan uns mesmos obxectivos. Unha delas procuraba simplemente divertimento ou a afirmaci\u00f3n dunha mensaxe de ton rexionalista; outra dispor\u00edase a potenciar un teatro nacional baseado na posta en escena de textos de contrastada calidade; e, por \u00faltimo, atopamos unha tendencia que aposta pola dignificaci\u00f3n da escena galega, a procura da mellora art\u00edstica do vello teatro rexionalista e unha escolla m\u00e1is axeitada das pezas. Esta \u00faltima tendencia foi a que se seguiu nas Irmandades da Fala da Coru\u00f1a e na Escola Dram\u00e1tica Galega. M\u00e1is concretamente, esta Escola, dirixida por Leandro Carr\u00e9 Alvarellos, ti\u00f1a como obxectivo a formaci\u00f3n dos axentes envolvidos na escena e a investigaci\u00f3n, a cal permitir\u00eda difundir o co\u00f1ecemento do pasado ao pobo para funcionar como un muro ante a ameaza do sistema espa\u00f1ol.\nTen as s\u00faas orixes no Conservatorio Nacional de Arte Galega. Nos seus catro anos de existencia a Escola Dram\u00e1tica Galega fico cami\u00f1ar o teatro polos vieiros do costumismo e do ruralismo. De todas as maneiras, o \"Decreto de Separatismo\" publicado en 1923 polo xeneral Miguel Primo de Rivera, s\u00f3 permit\u00eda a utilizaci\u00f3n das chamadas neste documento legal \"linguas rexionais\" en representaci\u00f3ns de tipo ruralista e folcl\u00f3rico, polo que non permit\u00eda unha v\u00eda diferente \u00e1 que estaba a promover Leandro Carr\u00e9 Alvarellos. As obras que escapaban destas tendencias pod\u00edan ser publicadas, mais non levadas sobre o taboado, debido a que a s\u00faa difusi\u00f3n no papel era moito menor que na escena, posto que estas pezas ser\u00edan lidas por minor\u00edas cultas xa convencidas do ideario galeguista. Al\u00e9n disto, este decreto pouco ou nada puido afectarlle \u00e1 Escola Dram\u00e1tica Galega posto que esta deixou de realizar representaci\u00f3ns co inicio do r\u00e9xime ditatorial de Primo de Rivera."}
{"id": "386475", "revid": "1888", "url": "https://gl.wikipedia.org/wiki?curid=386475", "title": "Luis Blanco Rivero", "text": ""}
{"id": "386476", "revid": "85894", "url": "https://gl.wikipedia.org/wiki?curid=386476", "title": "Rebeca Quint\u00e1ns", "text": "Rebeca Quint\u00e1ns L\u00f3pez, nada en Arz\u00faa en 1964, \u00e9 unha xornalista, escritora de investigaci\u00f3n e profesora galega.\nTraxectoria.\nRebeca Quint\u00e1ns \u00e9 licenciada en Filolox\u00eda Hisp\u00e1nica pola Universidade de Santiago de Compostela. Doutorouse en Xornalismo pola Universidade Complutense de Madrid cunha tese sobre a an\u00e1lise do discurso de Xo\u00e1n Carlos I.\nO seu primeiro libro, \"Un Rey golpe a golpe\", publicouse na editorial Ardi Beltza baixo o pseud\u00f3nimo de Patricia Sverlo por motivos de seguridade. Foi unha continuaci\u00f3n da investigaci\u00f3n realizada na s\u00faa tese doutoral, que en palabras da autora: \"hab\u00eda tanto contraste entre a verdade da figura de Juan Carlos e a imaxe creada nos medios de comunicaci\u00f3n durante a Transici\u00f3n que eu estaba a desexar contar todo iso\".\nComo xornalista escribiu en diversos medios tanto convencionais (\"Intervi\u00fa\", \"Tiempo\", \"El Semanal\" ou \"El Correo Gallego\" entre outros) como alternativos (\"Ardi Beltzav\", \"Kale Gorria\", \"El Otro Pa\u00eds\", \"No a la Guerra\" ou \"Diagonal\"). Tam\u00e9n \u00e9 profesora de Ensino Secundario e traballou como profesora asociada para a Facultade de Ciencias da Informaci\u00f3n da Universidade Complutense de Madrid.\nEn 2016 publicou \"Juan Carlos I: la biograf\u00eda sin silencios\", unha ampliaci\u00f3n actualizada da traxectoria do rei em\u00e9rito na que repasa diferentes aspectos da s\u00faa vida non tratados polos medios convencionais."}
{"id": "386477", "revid": "89787", "url": "https://gl.wikipedia.org/wiki?curid=386477", "title": "Galiasgar Kamal", "text": "Galiasgar Galiakbar ul\u0131 Kamaletdinov () ou simplemente Galiasgar Kamal (), nado en Kaz\u00e1n o 6 de xaneiro de 1879 e finado na mesma cidade o 8 de xu\u00f1o de 1933, foi un xornalista, escritor e dramaturgo t\u00e1rtaro.\nTraxectoria.\nNado no seo dunha familia de curtidores. Estudou nas madrasas \"Gosmania\" e \"Moxammadia\" entre 1889 e 1897. Asemade aprendeu a lingua rusa durante tres anos nunha escola municipal.\nA primeira peza de Kamal foi \"B\u04d9hetsez eget\" de 1898 que se publicou en 1900. En 1901 publicou o peri\u00f3dico \"\u0422\u04d9\u0440\u0430\u043a\u043a\u044b\u0439\" e foi un dos organizadores da editorial \u041c\u04d9\u0433\u0430\u0440\u0438\u0444. Participou activamente no grupo de teatro \"S\u00e4yy\u00e4r\", organizado en 1906, como un actor e un dramaturgo.\nA Revoluci\u00f3n Rusa de 1905 marcouno fondamente, e inspirado nos seus eventos escribiu \"Berenche Teatr\" (1908) e \"B\u0430n\u043ar\u043e\u0442\" (1911). Esa \u00e9poca foi a de m\u00e1xima creatividade e a m\u00e1is reco\u00f1ecida do autor . E dende os xornais \"\u0410\u0437\u0430\u0442\" e \"\u0410\u0437\u0430\u0442 X\u0430\u043b\u044b\u043a\" publicou artigos promovendo as ideas marxistas, editou tam\u00e9n a revista sat\u00edrica \"\u042f\u0448\u0435\u043d\" (1908-09), e traballou no xornal \"\u0419\u043e\u043b\u0434\u044b\u0437\" (1907-17). Despois da revoluci\u00f3n de outubro escribiu poemas sat\u00edricos e colaborou nos xornais \"\u042d\u0448\" e \"\u041a\u044b\u0437\u044b\u043b \u0431\u0430\u0439\u0440\u0430\u043a\".\nComo tradutor verteu ao t\u00e1rtaro \"\u0420\u0435\u0432\u0438\u0437\u043e\u0440\" de Nikolai Gogol, \"\u0413\u0440\u043e\u0437\u0430\"\nde Alexandr Ostrovsky e \"\u041d\u0430 \u0434\u043d\u0435\" de Maxim Gorki."}
{"id": "386478", "revid": "27155", "url": "https://gl.wikipedia.org/wiki?curid=386478", "title": "Peixes pulmonados", "text": ""}
{"id": "386480", "revid": "98629", "url": "https://gl.wikipedia.org/wiki?curid=386480", "title": "Illa Magdalena, Aysen, Chile", "text": "Illa Magdalena \u00e9 unha illa na rexi\u00f3n de Ays\u00e9n no sur de Chile. A illa at\u00f3pase entre a Canle Moraleda e a Canle Puyuhuapi e pertence parcialmente ao Parque Nacional Illa Magdalena.\nEsta grande illa est\u00e9ndese ata a costa continental, da cal est\u00e1 dividida polas canles que acabamos de mencionar. Na s\u00faa parte central o volc\u00e1n extinto Montalat el\u00e9vase a unha altura de 1.660 m.. O cr\u00e1ter est\u00e1 cheo de neve en todo momento.\nNa costa oeste da illa at\u00f3pase a enseada Pangal, que non \u00e9 de utilidade para a navegaci\u00f3n."}
{"id": "386481", "revid": "5565605", "url": "https://gl.wikipedia.org/wiki?curid=386481", "title": "The Browning", "text": "The Browning \u00e9 un grupo musical estadounidense de electronicore e deathcore con orixe en Kansas City, Missouri. A m\u00fasica do grupo foi descrita coma unha combinaci\u00f3n de metal extremo con fortes caracter\u00edsticas electr\u00f3nicas. Na parte electr\u00f3nica incorporan elementos de hardstyle, trance, electr\u00f3nica e dubstep, mentres que na parte de heavy metal incorporan elementos de metalcore e deathcore. As s\u00faas letras c\u00e9ntranse en diversos temas, inclu\u00edndo tem\u00e1ticas de ciencia ficci\u00f3n con alien\u00edxenas, vampiros ou zombis."}
{"id": "386486", "revid": "98629", "url": "https://gl.wikipedia.org/wiki?curid=386486", "title": "Ren\u00e9-Levasseur", "text": "A Illa Ren\u00e9-Levasseur \u00e9 unha grande illa no centro do lago Manicouagan no Quebec, o Canad\u00e1. O seu pico m\u00e1is alto \u00e9 o Monte Babel, de 952 m. Cunha superficie total de 2.020\u00a0km\u00b2 (e un di\u00e1metro de 72\u00a0km), a illa \u00e9 m\u00e1is grande en superficie que o lago anular no cal est\u00e1 situada. A Illa de Ren\u00e9-Levasseur \u00e9 a segunda m\u00e1is grande do mundo situada nun lago (a m\u00e1is grande \u00e9 a Illa Manitoulin no Lago Huron).\nA estrutura xeol\u00f3xica formouse polo impacto dun meteorito fai 214 mill\u00f3ns de anos. Crese que o meteorito ti\u00f1a uns 5 quil\u00f3metros de di\u00e1metro e alcanzar\u00eda a Terra a unha velocidade de 17\u00a0km/s, o cuarto impacto m\u00e1is potente co\u00f1ecido que viu a Terra. O impacto do meteorito formou un cr\u00e1ter de aproximadamente 100\u00a0km de di\u00e1metro, cuxo centro forma a illa co\u00f1ecida hoxe en d\u00eda. Converteuse nunha illa artificial cando o encoro de Manicouagan inundouse en 1970, combinando dous lagos en forma de media l\u00faa: o lago Mouchalagane no lado occidental e o lago Manicouagan no lado leste \u00e9 a illa artificial m\u00e1is grande do mundo.\nA illa chamouse as\u00ed por Ren\u00e9 Levasseur, o enxe\u00f1eiro principal responsable da construci\u00f3n da represa Daniel-Johnson Dam no r\u00edo Manicouagan, que creou a Reserva Manicouagan. A estrutura \u00e9 o arco dique m\u00e1is grande do mundo. Levasseur morreu \u00e1 idade de 35 anos, poucos d\u00edas antes da inauguraci\u00f3n da presa.\nO encoro Manicouagan, e a illa de Ren\u00e9-Levasseur ch\u00e1manse \u00e1s veces o \"ollo de Quebec\".\nA illa \u00e9 actualmente o tema dunha batalla legal en curso, xa que os Innu un dos pobos orixinarios de Betsiamites tomou acci\u00f3ns legais para protexer a s\u00faa terra ind\u00edxena das tallas. O Tribunal de Apelaci\u00f3ns do Quebec tomou unha decisi\u00f3n o 28 de abril de 2006, permitindo Kruger Inc para renovar as s\u00faas actividades lox\u00edsticas.\nA Illa tam\u00e9n \u00e9 obxecto dunha campa\u00f1a ambiental/ecol\u00f3xica que mete presi\u00f3n ao goberno de Qu\u00e9bec para crear unha \u00e1rea protexida que abarque toda a illa. O grupo, SOS Levasseur xurdiu en 2003 en parte debido ao interese que os grupos ambientalistas tradicionais de Qu\u00e9bec demostraron durante as consultas ambientais. Todos os grupos recomendaron que a illa Ren\u00e9-Levasseur fose protexida na s\u00faa totalidade. A Illa prop\u00fasoxe como un Parque Nacional Canadense, unha reserva ecol\u00f3xica, unha reserva de biodiversidade e un sitio xeol\u00f3xico excepcional. Parece haber unha concentraci\u00f3n excepcional de vellos bosques boreais na illa.\nSOS Levasseur realiza expedici\u00f3ns de investigaci\u00f3n \u00e1 Illa desde xaneiro de 2005, cuxo obxectivo \u00e9 identificar os bosques antigos e obter a s\u00faa protecci\u00f3n baixo a Lei Forestal do Quebec como Ecosistemas Forestais Excepcionais."}
{"id": "386488", "revid": "4817", "url": "https://gl.wikipedia.org/wiki?curid=386488", "title": "SMART-1", "text": "SMART-1, acr\u00f3nimo de \"Small Missions for Advanced Research in Technology 1\" foi un sat\u00e9lite artificial da Axencia Espacial Europea lanzado o 27 de setembro de 2003 mediante un foguete Ariane 5 desde o Centro Espacial de Kourou, na G\u00fciana Francesa.\nCaracter\u00edsticas.\nSMART-1 foi unha pequena sonda lunar coa misi\u00f3n de probar novas tecnolox\u00edas e facer observaci\u00f3ns cient\u00edficas da L\u00faa. Entrou en \u00f3rbita lunar o 13 de novembro de 2004, onde permaneceu ata o seu impacto intencionado contra a superficie o 3 de setembro de 2006.\nA principal nova tecnolox\u00eda que SMART-1 probou foi un motor i\u00f3nico. Tam\u00e9n levaba a bordo un novo sistema de comunicaci\u00f3ns para espazo profundo e un conxunto de instrumentos (denominado EPDP) para monitorizar o motor i\u00f3nico e estudar a L\u00faa. Os principais obxectivos cient\u00edficos foron o estudo da xeolox\u00eda, morfolox\u00eda, topograf\u00eda, mineralox\u00eda, xeoqu\u00edmica da superficie lunar, as\u00ed como o estudo da contorna exosf\u00e9rica lunar.\nSMART-1 ti\u00f1a forma de caixa de aproximadamente un metro de lado. Dous paneis solares, cunha envergadura de 14 m e 10 m2 de superficie, proporcionaban ata 1850 W de potencia \u00e1 nave. A enerx\u00eda era almacenada en cinco bater\u00edas cunha capacidade de 130 vatios-hora. O motor i\u00f3nico era un modelo PPS-1350, de efecto Hall de plasma que usaba xenon (a nave levaba 82\u00a0kg a bordo) como propelente e que proporcionaba 70 mN de pulo con 1600 s de impulso espec\u00edfico.SMART-1 estabiliz\u00e1base nos tres eixos mediante catro volantes de inercia e oito propulsores de hidracina de 1 N de pulo. A nave co\u00f1ec\u00eda a s\u00faa actitude no espazo mediante un seguidor de estrelas, un sensor solar e varios sensores de velocidade angular. O control t\u00e9rmico consegu\u00edase mediante radiadores, sumideiros de calor, illamento multicapa e quentadores el\u00e9ctricos, mentres que as comunicaci\u00f3ns corr\u00edan a cargo dunha antena de media ganancia e d\u00faas de baixa ganancia funcionando en banda S e unha antena experimental nas bandas K e X.\nA instrumentaci\u00f3n cient\u00edfica que SMART-1 levaba a bordo era a seguinte:\nPefil da misi\u00f3n.\nSMART-1 foi posta nunha \u00f3rbita de transferencia xeoestacionaria de 742 x 36.016\u00a0km como carga secundaria durante o lanzamento de dous sat\u00e9lites de comunicaci\u00f3ns. O motor i\u00f3nico permitiu \u00e1 nave chegar \u00e1 L\u00faa 14 meses despois, entrando na s\u00faa \u00f3rbita o 13 de novembro de 2004 a unha altura da s\u00faa superficie de 60.000\u00a0km. SMART-1 situouse en \u00f3rbita polar para facer as s\u00faas observaci\u00f3ns cient\u00edficas. Tras diversas manobras o motor i\u00f3nico foi apagado en setembro de 2005 despois de esgotar o xenon e ter funcionado 5000 horas, con 843 arranques e paradas. A nave foi estrelada a prop\u00f3sito na superficie lunar o 3 de setembro de 2006."}
{"id": "386492", "revid": "27155", "url": "https://gl.wikipedia.org/wiki?curid=386492", "title": "Clado coroa", "text": ""}
{"id": "386511", "revid": "27155", "url": "https://gl.wikipedia.org/wiki?curid=386511", "title": "Nomenclatura clad\u00edstica", "text": ""}
{"id": "386526", "revid": "624", "url": "https://gl.wikipedia.org/wiki?curid=386526", "title": "Aelfwynn", "text": "\u00c6lfwynn, nada sobre o 888 e finada despois de 919, foi a \u00fanica filla de \u00c6thelred II e de \u00c6thelfl\u00e6d. \nTraxectoria.\nHerdou o t\u00edtulo de \"Se\u00f1ora dos mercios\" \u00e1 morte da s\u00faa nai en 918.\nO reino de Mercia foi reclamado polo seu t\u00edo materno Eduardo o Vello quen a depuxo tras uns poucos meses de reinado e a sucedeu en 919. Mercia resultou anexionada ao reino de Wessex."}
{"id": "386528", "revid": "89787", "url": "https://gl.wikipedia.org/wiki?curid=386528", "title": "Wigmund de Mercia", "text": "Wigmund poder\u00eda ter reinado brevemente en Mercia sobre o 840, sucedendo ao seu pai, Wiglaf de Mercia.\nTraxectoria.\nPode, doutra banda, non ter sido m\u00e1is que un co-gobernante con seu pai. Tam\u00e9n foi o pai de Wigstan, que m\u00e1is tarde rexeitou reinar, casou con \u00c6lffl\u00e6d, filla de Ceolwulf I quen levou \u00e1 xente a crer que Ceolwulf II era un descendente de Wigmund e o \u00faltimo da dinast\u00eda mercia orixinal."}
{"id": "386530", "revid": "5863", "url": "https://gl.wikipedia.org/wiki?curid=386530", "title": "Anglo-Saxon Chronicle", "text": ""}
{"id": "386536", "revid": "624", "url": "https://gl.wikipedia.org/wiki?curid=386536", "title": "\u00c6thelred II de Mercia", "text": ""}
{"id": "386537", "revid": "624", "url": "https://gl.wikipedia.org/wiki?curid=386537", "title": "Aethelred, Ealdorman de Mercia", "text": ""}
{"id": "386538", "revid": "89787", "url": "https://gl.wikipedia.org/wiki?curid=386538", "title": "Relaci\u00f3n \u00e1rea superficial-volume", "text": "A relaci\u00f3n \u00e1rea superficial-volume, que se pode escribir as/vol, AS/V ou AS:V, \u00e9 o cociente entre a \u00e1rea superficial dun obxecto e o volume de dito obxecto. Esta relaci\u00f3n expr\u00e9sase en unidades da inversa da unidade de distancia. Por exemplo un cubo cuxos lados miden \"a\" pos\u00fae unha \u00e1rea superficial de 6\"a\"2 e un volumee de \"a\"3. Por tanto, a relaci\u00f3n superficie-volume para o caso dun cubo \u00e9\nformula_1.\nPara unha forma dada, AS:V \u00e9 inversamente proporcional ao seu tama\u00f1o. Un cubo cuxas arestas miden 2\u00a0cm ten unha relaci\u00f3n as/vol= 3\u00a0cm\u22121,\nque \u00e9 a metade da relaci\u00f3n as/vol que pos\u00fae un cubo cuxas arestas miden 1\u00a0cm. \nSe queremos preservar a relaci\u00f3n AS:V ao aumentar o tama\u00f1o c\u00f3mpre cambiar a forma a unha que sexa menos compacta. Para un determinado volume, o obxecto con menor \u00e1rea superficial (e, por tanto, con menor AS:V) \u00e9 a esfera, unha consecuencia da maior ou menor desigualdade isoperim\u00e9trica nas tres dimensi\u00f3ns.\nEsta proporci\u00f3n ten importatnes implicaci\u00f3ns en f\u00edsica, qu\u00edmica e biolox\u00eda. Por exemplo, se unha c\u00e9lula \u00e9 moi grande, non poder\u00e1n cruzar a membrana suficientes materiais e o suficientemente r\u00e1pido para o gran volume que ten a c\u00e9lula.\nEn qu\u00edmica f\u00edsica.\nOs materiais cunha alta proporci\u00f3n \u00e1rea superficial-volume (por exemplo, de pequeno di\u00e1metro, moi porosos, ou non compactos) reaccionan moito m\u00eds r\u00e1pido que os materiais monoliticos compactos, porque hai dispo\u00f1ible m\u00e1is superficie para reaccionar. Exemplos son o po dos cereais; mentres que os grans de po non son normalmente inflamables, en certas condici\u00f3ns unha acumulaci\u00f3n deste po pode ser incluso explosiva (por exemplo en silos de almacenamento, como a grande explosi\u00f3n ocorrida en Minneapolis en 1878). Igualmente, o sal fino dis\u00f3lvese m\u00e1is doadamente que o groso, porque a superficie de contacto co disolvente \u00e9 proporcionalmente maior.\nUnha alta proporci\u00f3n \u00e1rea superficial-volume proporciona unha maior \"forza impulsora\" que acelera os procesos termodin\u00e1micos que minimizan a enerx\u00eda libre.\nBiolox\u00eda.\nA relaci\u00f3n entre a \u00e1rea superficial e o volume das c\u00e9lulas e os organismos ten un enorme impacto sobre a s\u00faa biolox\u00eda (fisiolox\u00eda, comportamento e outras cualidades). Por exemplo, moitos microorganismos acu\u00e1ticos incrementaron a s\u00faa \u00e1rea superficial para reducir a s\u00faa tendencia a afundirse e as\u00ed mant\u00e9rense preto da superficie con menos gasto enerx\u00e9tico.\nUn incremento da relaci\u00f3n \u00e1rea superficial-volume tam\u00e9n significa unha maior exposici\u00f3n ao ambiente exterior. Os numerosos tent\u00e1culos das medusas e anemones son o resultado do incremento da \u00e1rea superficial para adquirir comida. Unha maior \u00e1rea superficial permite que se filtre unha maior cantidade de auga que rodea o animal para buscar comida.\nOs \u00f3rganos individuais en animais est\u00e1n a mi\u00fado baseados no principio de ter unha maior \u00e1rea superficial. O pulm\u00f3n \u00e9 un \u00f3rgano con numerosas ramificaci\u00f3ns internas que incrementan a \u00e1rea superficial a trav\u00e9s do cal se intercambian o ox\u00edxeno e o di\u00f3xido de carbono entre o aire e o sangue. O intestino ten unha superficie interna con moitos repregamentos, o que incrementa a \u00e1rea a trav\u00e9s da cal os nutrientes son absorbidos polo corpo; un cilindro do mesmo volume pero de paredes lisas absorber\u00eda moito menos.\nAs c\u00e9lulas poden ter unha grande \u00e1rea superficial en relaci\u00f3n co volume se son moi longas (como as neuronas) ou con pregamentos (microvilosidades)\nUn incremento da \u00e1rea superficial pode tam\u00e9n orixinar problemas biol\u00f3xicos. Un maior contacto co ambiente pola superficie dunha c\u00e9lula ou un \u00f3rgano en relaci\u00f3n co seu volume) incrmenta a perda de auga e de substancias disoltas. Unha relaci\u00f3n superficie-volume grande tam\u00e9n presenta problemas para o control da temperatura corporal en ambientes desfavorables.\nAs relaci\u00f3ns superficie-volume dalg\u00fans organismos de diferentes tama\u00f1os levaron en bioxeograf\u00eda a formular a regra de Bergmann, pola que as especies e poboaci\u00f3ns de maior tama\u00f1o se encontran nos ambientes m\u00e1is fr\u00edos.\nPropagaci\u00f3n do lume.\nNos incendios forestais unha importante medida que \u00e9 interesante co\u00f1ecer \u00e9 a relaci\u00f3n da \u00e1rea superficial dun s\u00f3lido combustible en relaci\u00f3n ao seu volume, xa que o espallamento do lume est\u00e1 frecuentemnte correlacionado coa relaci\u00f3n superficie-volume do material combustible (por exemplo follas e p\u00f3las). Canto maior \u00e9 o seu valor, m\u00e1is r\u00e1pido responde a part\u00edcula aos cambios nas condici\u00f3ns ambientais, como a temperatura e humidade. Os valores altos est\u00e1n correlacionados con tempos de ignici\u00f3n do combustible m\u00e1is curtos (arde doadamente), e con velocidades de propagaci\u00f3n do lume maiores."}
{"id": "386539", "revid": "23204", "url": "https://gl.wikipedia.org/wiki?curid=386539", "title": "Matthew Paris", "text": ""}
{"id": "386540", "revid": "27155", "url": "https://gl.wikipedia.org/wiki?curid=386540", "title": "Relaci\u00f3n \u00e1rea superficial/volume", "text": ""}
{"id": "386541", "revid": "27155", "url": "https://gl.wikipedia.org/wiki?curid=386541", "title": "Relaci\u00f3n superficie-volume", "text": ""}
{"id": "386542", "revid": "27155", "url": "https://gl.wikipedia.org/wiki?curid=386542", "title": "Relaci\u00f3n superficie/volume", "text": ""}
{"id": "386544", "revid": "89787", "url": "https://gl.wikipedia.org/wiki?curid=386544", "title": "Santos de Isasa", "text": "Santos Isasa y Valseca, nado en Montoro, C\u00f3rdoba, o 31 de decembro de 1822 e finado en Madrid, o 18 de decembro de 1907, foi un avogado e pol\u00edtico espa\u00f1ol que chegou a ocupar o cargo de ministro de Fomento e a presidencia do Tribunal Supremo durante a rexencia de Mar\u00eda Cristina de Habsburgo-Lorena.\nTraxectoria.\nDesde Montoro, marchou a Madrid onde se licenciou en Dereito na Universidade Central. Conseguiu por oposici\u00f3n d\u00faas c\u00e1tedras: de Ensino Medio e na Escola Superior de Diplom\u00e1tica, onde exerceu a docencia, desde 1857, na materia \"Historia de Espa\u00f1a en los siglos medios\"\".\"\nDe tendencia conservadorea, afiliado \u00e1 Uni\u00f3n Liberal, apoiado por Joaqu\u00edn Aguirre de la Pe\u00f1a, foi gobernador de C\u00e1diz entre o 24 de xullo de 1863 e o 14 de novembro do mesmo ano. Comezou a s\u00faa carreira pol\u00edtica como deputado por C\u00f3rdoba nas elecci\u00f3ns de 1863, e conseguiu repetir escano nas sucesivas elecci\u00f3ns celebradas at\u00e9 1893.\nDurante a I Rep\u00fablica, polas s\u00faas ideas mon\u00e1rquicas, mant\u00edvose afastado da pol\u00edtica pero durante a Restauraci\u00f3n exerceu numerosos cargos e retornou ao Congreso. Era amigo de C\u00e1novas del Castillo e afiliose ao Partido Liberal Conservador. Posteriormente, foi nomeado Ministro de Fomento entre o 5 de xullo de 1890 e o 23 de novembro de 1891 nun goberno que presidiu C\u00e1novas. En 1895 foi nomeado Gobernador do Banco de Espa\u00f1a e en 1896 resultou elixido senador por C\u00f3rdoba, pasando en 1898 a ser senador por \"Dereito Propio\" (vitalicio) at\u00e1 a s\u00faa morte. Tam\u00e9n foi presidente do Tribunal Supremo entre 1895 e 1901.\nTam\u00e9n ostentou diversos cargos de tipo econ\u00f3mico: conselleiro da Cia. de Caminos de Hierro del Norte de Espa\u00f1a (1882-1902) e presidente do Cr\u00e9dito Mobiliario (1891-1894).\nV\u00e9xase tam\u00e9n.\nBibliograf\u00eda.\nOutros artigos"}
{"id": "386545", "revid": "15490", "url": "https://gl.wikipedia.org/wiki?curid=386545", "title": "Santos de Isasa y Valseca", "text": ""}
{"id": "386546", "revid": "624", "url": "https://gl.wikipedia.org/wiki?curid=386546", "title": "Cissa de Sussex", "text": "Cissa (/\u02c8t\u0283\u026as\u0251\u02d0/) participou nunha invasi\u00f3n anglosaxoa que desembarcou con tres barcos nun sitio chamado Cimensora no ano 477. \nTraxectoria.\nA invasi\u00f3n estivo dirixida polo pai de Cissa, \u00c6lle, e os seus dous irm\u00e1ns. Dise que loitaron contra os britanos da zona. A s\u00faa conquista do que posteriormente ser\u00eda Sussex (Inglaterra) continuou coa Batalla de Mercredesburne (485) e Pevensey en 491, na cal se di que morreu at\u00e9 o \u00faltimo britano presente.\nA fonte principal para esta historia \u00e9 a Cr\u00f3nica anglosaxoa, unha serie de escritos en lingua anglosaxoa. A Cr\u00f3nica Anglosaxoa foi escrita no reinado de Alfredo o Grande, \u00e9 dicir, ao redor de 400 anos despois do desembarco en Cymenshore. Un dos prop\u00f3sitos da cr\u00f3nica era proporcionar as xenealox\u00edas dos reis de Wessex. A pesar de que moitos dos feitos proporcionados pola cr\u00f3nica poden ser verificados, non \u00e9 o caso da historia de fundaci\u00f3n de Sussex implicando a \u00c6lle e aos seus tres fillos. S\u00e1bese que os anglosax\u00f3ns se asentaron na zona oriental de Sussex durante o s\u00e9culo V, pero desco\u00f1\u00e9cese onde estivo situada Cymensora.\nA cidade de Chichester, cuxo nome \u00e9 o primeiro mencionado na Cr\u00f3nica anglosaxoa (895), presuntamente foi nomeada as\u00ed por Cissa.\nConfirmaci\u00f3n hist\u00f3rica.\nSegundo a Cr\u00f3nica anglosaxoa, Cissa \u00e9 un dos tres fillos de \u00c6lle, quen no ano 477 chegou a un sitio chamado Cymensorae (pensouse que estaba na \u00e1rea de Selsey, no reino de Sussex). As cr\u00f3nicas afirman que \u00c6lle e os seus 3 fillos participaron en tres batallas. A primeira foi a Batalla de Cymenshore en 477, a segunda foi a Batalla de Mecredesburne en 485 e a terceira en Pervensey (491), na cal morreron todos os britanos. A Cr\u00f3nica anglosaxoa foi orixinalmente compilada en Winchester, capital de Wessex, e completada en 891. Foi ent\u00f3n cando se distribu\u00edu a varios mosteiros do pa\u00eds para ser copiada. As versi\u00f3ns diferentes eran ent\u00f3n actualizadas periodicamente. A cr\u00f3nica conta a historia anglosaxoa desde mediados do s\u00e9culo V, at\u00e9 1154. Antes da Conquista normanda de Inglaterra os manuscritos foran principalmente escritos en lingua anglosaxoa, mentres que despois da conquista se comezaron a escribir en lat\u00edn. A Cr\u00f3nica escribiuse durante o reinado de Alfredo o Grande, preto de 400 anos despois de Cissa, facendo que a exactitude dos acontecementos e as datas estean consideradas como cuestion\u00e1beis. As fontes para os escritos do s\u00e9culo V son escuras, a\u00ednda as\u00ed unha an\u00e1lise do texto demostra algunhas convenci\u00f3ns po\u00e9ticas, as\u00ed que probabelmente foron derivados dunha tradici\u00f3n oral, como sagas en forma de poemas \u00e9picos. A Cr\u00f3nica anglosaxoa encargouse por varias raz\u00f3ns, como a de informar acerca da xenealox\u00eda dos reis de Wessex, do que mostra aspectos positivos. O reino de Sussex, fundado por \u00c6lle, foi absorbido por Wessex durante o reinado de Ecgberht de Wessex.\nNon se atopou evidencia arqueol\u00f3xica para certificar a existencia de \u00c6lle e a dos seus tres fillos na \u00e1rea de Selsey ou en Chichester. A ausencia de cemiterios pertencentes aos primeiros anglosax\u00f3ns na \u00e1rea de Chichester indica que os sax\u00f3ns chegaron al\u00ed cen anos despois que \u00c6lle; Alg\u00fans propuxeron que Chichester foi unha rexi\u00f3n dos britanos independente (co\u00f1ecido como Britania posromana) a finais do s\u00e9culo V, a\u00ednda as\u00ed non hai ningunha evidencia arqueol\u00f3xica para apoiar esa hip\u00f3tese. Ademais, s\u00f3 se atoparon dous obxectos pertencentes aos primeiros anglosax\u00f3ns ao oeste do r\u00edo Arun e poden ser datados no s\u00e9culo sexto. Un daqueles obxectos era un broche longo e pequeno atopado nun cemiterio romano, situado en St. Pancras (\u00e1rea de Chichester). O seu illamento infere que pertenceu a unha muller saxoa que viviu e morreu nunha comunidade de britanos, m\u00e1is que nun poboamento sax\u00f3n.\nNon hai fontes escritas anglosaxoas que afirmen que Cissa foi algunha vez rei. O cronista de s\u00e9culo VIII Beda declarou que \u00c6lle foi o primeiro rei en ter un \"imperium\" sobre outros reinos anglosax\u00f3ns, pero non fai menci\u00f3n dos fillos de \u00c6lle. A fonte m\u00e1is temper\u00e1 que declara que Cissa foi rei pertence ao cronista anglo-normando Henrique de Huntingdon, quen escribiu entre 1130 e 1154, e que claramente utilizou a s\u00faa imaxinaci\u00f3n para cubrir as brechas existentes na historia. Moita da s\u00faa informaci\u00f3n prov\u00e9n de Beda. O cronista do s\u00e9culo XIII, Roger de Wendover utilizou o traballo de Henrique como a s\u00faa fonte principal, sendo prob\u00e1bel que tanto Henrique como Roger tivesen acceso a manuscritos e a fontes orais agora perdidas. Grazas a ambos os autores suponse que \u00c6lle foi sucedido por Cissa, estando tam\u00e9n acreditada a data da sucesi\u00f3n. Roger de Wendover mesmo chegou a proporcionar a data da morte de Cissa, dato ausente at\u00e9 ent\u00f3n. A data da s\u00faa morte era 590. Se Cissa chegou a Gran Breta\u00f1a en 477, ter\u00eda que morrer con 123 anos. Unha substituci\u00f3n de 'morto en 590, por 'morto aos 90' resolver\u00eda este erro. Kirby &amp; Williams observou \"parece moi improb\u00e1bel que estes escritos pertencentes a cr\u00f3nicas medievais tard\u00edas proporcionasen unha base certeira para unha reconstruci\u00f3n hist\u00f3rica\".\nEvidencia de nomes de lugares.\nA primeira parte da Cr\u00f3nica anglosaxoa cont\u00e9n frecuentemente ep\u00f3nimos. Na cr\u00f3nica escrita en 477 os fillos de \u00c6lle ch\u00e1manse Cymen, Wlenking, e Cissa. Este tres nomees oportunamente est\u00e1n relacionados cun sitio antigo ou co nome dun lugar existente. Cymenshore, o sitio onde a invasi\u00f3n comezou, \u00e9 nomeado por Cymen, Lancing (Sussex occidental) por Wlenking e Chichester por Cissa. Posibelmente os nomes dos fillos de \u00c6lle foron derivados do nome daqueles lugares; ou quizais os nomes daqueles lugares derivaron das lendas sobre os fillos de \u00c6lle."}
{"id": "386550", "revid": "5863", "url": "https://gl.wikipedia.org/wiki?curid=386550", "title": "Kuzebai Gerd", "text": "Kuzebai Gerd (udmurto \"\u041a\u0443\u0437\u0435\u0431\u0430\u0439 \u0413\u0435\u0440\u0434\"), pseud\u00f3nimo literario de Kuzma Pavlovich T\u0161ainikov (), nado o 14 de xaneiro de 1898 e finado o 1 de novembro de 1937, foi un etn\u00f3grafo, poeta e dramaturgo udmurto.\nTraxectoria.\nGerd proced\u00eda dunha familia labrega da aldea de Bol\u0161aja Dokja. Entre 1912-1916 estudou no Instituto Pedag\u00f3xico de Kukarka e tras graduarse traballou como mestre. De 1918 a 1920 foi director da secci\u00f3n udmurta do departamento de instruci\u00f3n p\u00fablica do distrito de Malmy\u017e e despois dirixiu o departamento de publicaci\u00f3ns de Udmurtia. Entre 1926 e 1929 realizou estudos de posgrao no Instituto de Culturas \u00c9tnicas e Nacionais do Oriente da URSS en Moscova.\nEn maio de 1932 as autoridades detiv\u00e9rono acusado de actividades contrarrevolucionarias . Condenado a morte en novembro de 1933 conmut\u00e1ronlle a pena a dez anos de traballos forzados. Nun novo xu\u00edzo que se celebrou en outubro de 1937 a condena foi de novo a morte. A execuci\u00f3n, por fusilamento, efectuouse en Sandarmoch. Tras o stalinismo as autoridades restauraron o seu nome en 1958.\nActividades culturais e cient\u00edficas.\nA s\u00faa actividade cient\u00edfica foi de grande importancia para o pobo udmurto, creou a primeira sociedade dedicada ao estudo da cultura udmurta cando a\u00ednda era estudante. Gerd consideraba a lingua propia como a ferramenta principal para educar calquera pobo, e en consecuencia cr\u00eda que o rexurdimento dos udmurtos ti\u00f1a que se basear na s\u00faa lingua a na s\u00faa cultura nacional. Na d\u00e9cada de 1920 mentres estudaba no Instituto Superior traballou no estudo do folclore e das actividades da vida diaria dos udmurtos, e para facilitar que m\u00e1is xente tirase arreo nesa direcci\u00f3n, principalmente estudantes en Moscova, creou a Sociedade B\u00f6lyak en 1922 na capital sovi\u00e9tica. A partir de 1925 as autoridades emperazon a acusar ao movemento e aos seus l\u00edderes de limitaci\u00f3ns nacionais e de secesionistas o que acabou na liquidaci\u00f3n da sociedade en 1928.\nGerd publicou arredor de 120 artigos sobre a cultura udmurta na prensa, principalmente en ruso pero tam\u00e9n noutras linguas e escribiu m\u00e1is de vinte libros, inclu\u00edndo tres colecci\u00f3ns de canci\u00f3ns populares. A s\u00faa tese de licenciatura, dedicada \u00e1 etnograf\u00eda udmurta, publicouse en 1993 co t\u00edtulo \"\u0427\u0435\u043b\u043e\u0432\u0435\u043a \u0438 \u0435\u0433\u043e \u0440\u043e\u0436\u0434\u0435\u043d\u0438\u0435 \u0443 \u0432\u043e\u0441\u0442\u043e\u0447\u043d\u044b\u0445 \u0444\u0438\u043d\u043d\u043e\u0432\" A partir de 1929 Gerd exerceu como un modesto profesor nunha escola do partido, e todos os intentos para mellorar a s\u00faa posici\u00f3n contaron coa oposici\u00f3n das autoridades.\nActividade literaria.\nGerd publicou os seus primeiros poemas, e en 1916 apareceu o seu primeiro poema de sona \"\u0412\u043e\u0439\u043d\u0430\". En 1919 publicou d\u00faas pezas teatrais, \"\u041b\u044e\u0433\u044b\u0442 \u0441\u044e\u0440\u0435\u0441 \u0432\u044b\u043b\u044d\" e \"\u0410\u0434\u0437\u0438\u0441\u044c\u0451\u0441\" e varios dos seus poemas figuraban nunha escolma de poes\u00eda udmurta publicada nese ano, \"\u0421\u0431\u043e\u0440\u043d\u0438\u043a \u0432\u043e\u0442\u0441\u043a\u0438\u0445 \u0441\u0442\u0438\u0445\u043e\u0442\u0432\u043e\u0440\u0435\u043d\u0438\u0439\". En 1922 apareceu a s\u00faa primeira colecci\u00f3n po\u00e9tica, \"\u0413\u0443\u0441\u043b\u044f\u0440\" que beb\u00eda na tradici\u00f3n folcl\u00f3rica urdmurta e que nas s\u00faas d\u00faas primeiras partes reflect\u00eda o pasado do pobo udmurto mentres na segunda glorificaba a revoluci\u00f3n. Tam\u00e9n escribiu un cento de poemas infant\u00eds e libros de lecturas para as escolas \"\u0428\u0443\u043d\u044b\u0442 \u0437\u043e\u0440\", \"\u0412\u044b\u043b\u044c \u0441\u044e\u0440\u0435\u0441\". Tam\u00e9n traduciu a peza teatral de Lev Tolstoi \"\u041e\u0442 \u043d\u0435\u0439 \u0432\u0441\u0435 \u043a\u0430\u0447\u0435\u0441\u0442\u0432\u0430\". Na s\u00faa segunda colecci\u00f3n po\u00e9tica,\"\u0421\u044f\u0441\u044c\u043a\u0430\u044f\u0441\u044c\u043a\u0438\u0441\u044c \u043c\u0443\u0437\u044a\u0435\u043c\" (1927) cantou \u00e1 natureza das terras udmurtas e \u00e1s novidades sovi\u00e9ticas. Na terceira, \"\u041b\u0451\u0433\u0435\u0442\u044a\u0451\u0441\" (1931) exaltou a penetraci\u00f3n dos logros sovi\u00e9ticos nas aldeas udmurtas, o cambio nas xentes e a liberaci\u00f3n da clase obreira. En prosa publicou na prensa arredor de 50 relatos e s\u00e1bese que escribiu unha novela, que non puido publicar en vida, sen que se co\u00f1eza o paradoiro do manuscrito ."}
{"id": "386551", "revid": "25871", "url": "https://gl.wikipedia.org/wiki?curid=386551", "title": "Tom\u00e1s Arg\u00fcelles", "text": "Tom\u00e1s Camporro Arg\u00fcelles, m\u00e1is co\u00f1ecido como Padre Arg\u00fcelles, nado en Oviedo o 19 de setembro de 1855 e finado en Vigo o 22 de novembro de 1922, foi un sacerdote e escritor asturiano.\nTraxectoria.\nFoi oficial de artiller\u00eda nas guerras carlistas. Emigrou a Francia, onde ingresou na Compa\u00f1\u00eda de Xes\u00fas. Foi profesor de humanidades en M\u00e9xico, durante tres anos. En 1895 destin\u00e1rono \u00f3 Colexio de Camposancos, A Guarda, onde deu clases, primeiro de \"ret\u00f3rica e po\u00e9tica\" e, dende 1919, co Plan Romanones, de \"perceptiva literaria\". Entre os seus alumnos estiveron Rafael Areses, Xos\u00e9 Franco Montes, Raimundo Riestra, Alejandro Mon e Javier Ozores.\nFoi compa\u00f1eiro e colaborador de Baltasar Merino e fixo estudos sobre as cunchas das costas galegas. \u00c9 autor de \"Narraciones americanas\" (Barcelona, 1893), \"Leyendas\", publicado en Tui en 1897 e \"Sol poniente (Leyendas)\", que apareceu en Valladolid en 1920."}
{"id": "386552", "revid": "1888", "url": "https://gl.wikipedia.org/wiki?curid=386552", "title": "Tom\u00e1s Arg\u00fcelles Campooro", "text": ""}
{"id": "386555", "revid": "624", "url": "https://gl.wikipedia.org/wiki?curid=386555", "title": "Aethelwealh de Sussex", "text": "\u00c6thelwealh, fl. c. 660 e finado c. 685, (tam\u00e9n escrito Aedilualch, Aethelwalch, A\u00feelwold, \u00c6\u00f0elwold, \u00c6\u00feelwald, ou Ethelwalch) foi o primeiro\u00a0rei\u00a0hist\u00f3rico de Sussex.\nTraxectoria.\n\u00c6thelwealh converteuse no primeiro rei\u00a0cristi\u00e1n\u00a0de Sussex e era rei cando Sussex foi convertida ao cristianismo no ano 681. No ano 661, \u00c6thelwealh recibiu os territorios de \"Meonwara\", actualmente Hampshire, e a Illa de Wight do seu padri\u00f1o, Wulfhere, rei de Mercia. \u00c6thelwealh foi asasinado ao redor de 685 por C\u00e6dwalla, naquela \u00e9poca pr\u00edncipe de \"Gewisse\", no actual\u00a0Oxfordshire, que estivera actuando como bandido en Sussex.\nToda a inform\"a\"ci\u00f3n co\u00f1ecida acerca del prov\u00e9n de breves menci\u00f3ns na \"Vida de Wilfrid\", de Estevo de Ripon, a\u00a0\"Historia ecclesiastica gentis Anglorum\"\u00a0de Beda, e a\u00a0\"Cr\u00f3nica anglosaxoa.\" \u00c6thelwealh foi o terceiro gobernante do que se ten rexistro dos sax\u00f3ns do Sur en Sussex.\nAlg\u00fans historiadores consideran que \u00c6thelwealh foi instalado por Penda en 645, cando Cenwalh foi expulsado do seu reino por Penda por se ter divorciado da s\u00faa irm\u00e1. Cenwalh privara \u00e1 irm\u00e1 de Penda do seu status real, e como xusta recompensa, cando Penda invadiu Wessex privar\u00eda a Cenwalh da s\u00faa condici\u00f3n de rei en Sussex.\n\u00c6thelwealh converteuse ao cristianismo durante a s\u00faa estancia en\u00a0Mercia, onde o seu\u00a0rei Wulfhere, foi o seu\u00a0padri\u00f1o de\u00a0bautismo. Nesa \u00e9poca a xente\u00a0de Sussex eran pag\u00e1ns.\nEn 661, Wulfhere entregou a \u00c6thelwealh os territorios de Meonwara e a\u00a0Illa de Wight.\n\u00c6thelwealh casou con\u00a0Eafe (tam\u00e9n escrito Eabae ou Ebba), filla de Eanfrith (Eanfrid ou Eanfridi), un gobernante do reino cristi\u00e1n dos\u00a0Hwicce.\nWilfrid, o bispo exiliado de York, chegou a Sussex en 681 e converteu \u00e1 s\u00faa poboaci\u00f3n ao cristianismo coa aprobaci\u00f3n de \u00c6thelwealh. \u00c6thelwealh entregou a\u00a0Wilfrid terreos en Selsey onde fundou a abad\u00eda de\u00a0Selsey. Wilfrid, no entanto, co\u00f1eceu a\u00a0Caedwalla, un\u00a0pr\u00edncipe de Gewisse\u00a0que viv\u00eda como bandido en Sussex, co que chegou a un acordo para apoiarse mutuamente. Segundo Beda, en 686, C\u00e6dwalla invadiu Sussex e matou a \u00c6thelwealh. C\u00e6dwalla foi ent\u00f3n expulsado por dous dos \"ealdormen\" de \u00c6thelwealh, Berhthun e Andhun. Cando C\u00e6dwalla se converteu en rei dos sax\u00f3ns do oeste, ao ano seguinte, conquistou Sussex e parece nomear a Ecgwald como vicerrei (segundo proba documental).\nSegundo a tradici\u00f3n, C\u00e6dwalla invadiu Sussex e enfrontouse a \u00c6thelwealh en South Downs xusto ao sueste de Stoughton, preto da fronteira con Hampshire, onde \u00c6thelwealh foi vencido e morto. Segundo a mesma tradici\u00f3n, \u00c6thelwealh xace enterrado no\u00a0t\u00famulo\u00a0sur."}
{"id": "386557", "revid": "23204", "url": "https://gl.wikipedia.org/wiki?curid=386557", "title": "Henrique de Huntingdon", "text": "Henrique de Huntingdon, nado c. 1080 e finado en 1160, foi un historiador ingl\u00e9s do s\u00e9culo XII e arcediago de Huntingdon.\nTraxectoria.\nA Henrique co\u00f1\u00e9ceselle principalmente polo seu traballo chamado \"Historia Anglorum\" (Historia dos Ingleses), que abarca desde a conquista romana do ano -43 at\u00e9 a entronizaci\u00f3n de Henrique II en 1154. Est\u00edmase que o setenta por cento deste traballo foi extra\u00eddo directamente doutros textos a trav\u00e9s de citas directas, traduci\u00f3ns e resumos. De devandita porcentaxe, aproximadamente o corenta por cento prov\u00e9n da \"Historia ecclesiastica gentis Anglorum\" de Beda. Os datos pertencentes ao per\u00edodo 1126-1154 son orixinais. O propio Henrique foi testemu\u00f1a dalg\u00fans feitos importantes que se desenvolveron durante o dito per\u00edodo, como son o reinado de Henrique I e Henrique II e a anarqu\u00eda do reinado de Estevo I. Os seus relatos est\u00e1n cheos de historias dram\u00e1ticas, sendo moi popular na s\u00faa \u00e9poca e influ\u00edu noutros historiadores. A s\u00faa popularidade, non evitou que se siga crendo que a \"Historia dos Ingleses\" \u00e9 un traballo rigoroso, nin tampouco a s\u00faa contribuci\u00f3n aos debates pol\u00edticos actuais acerca da pertenza \u00e9tnica, nacionalidade e a xustificaci\u00f3n do goberno sobre Inglaterra e Gales.\nHenrique dividiu a Historia inglesa segundo cinco grandes invasi\u00f3ns sufridas nas illas: a de romanos, pictos e escotos, anglosax\u00f3ns, viquingos e normandos. \"Historia dos Ingleses\" estaba estruturada, na versi\u00f3n de 1135, en sete libros titulados:\nPosteriores versi\u00f3ns inclu\u00edron tres libros m\u00e1is, sobre a vida dos santos e outros milagres (inclu\u00edndo unha espectacularmente sanguenta descrici\u00f3n da descomposici\u00f3n do corpo de Henrique I), e un resumo dalgunhas partes de \"Historia Regum Britanniae\" de Godofredo de Monmouth.\nHenrique foi o precursor da periodizaci\u00f3n do termo Heptarqu\u00eda."}
{"id": "386559", "revid": "89787", "url": "https://gl.wikipedia.org/wiki?curid=386559", "title": "Guillerme de Malmesbury", "text": "Guillerme de Malmesbury, nado c. 1080/1095 e finado c. 1143, foi un historiador medieval ingl\u00e9s do s\u00e9culo XII, que naceu cara a 1080/1095, en Wiltshire.\nTraxectoria.\nO seu pai era normando e a s\u00faa nai inglesa. Pasou toda a s\u00faa vida en Inglaterra, traballando como monxe na abad\u00eda de Malmesbury.\nEscribiu unha historia que est\u00e1 dividida en d\u00faas partes: A \"Gesta regum anglorum\" (\"Feitos dos reis ingleses\" (449-1127)) escrita cara a 1120, e a \"Historia Novella\" (\"Nova historia\" (1128-1142)), escrita cara ao 1141. Esta segunda parte, relativa a feitos contempor\u00e1neos e a guerra civil entre Estevo I e a ra\u00ed\u00f1a Matilde, \u00e9 bastante imparcial, a pesar de ser escrita baixo o auspicio directo de Robert de Gloucester, quen foi un participante directo nos acontecementos.\nTam\u00e9n escribiu a \"Gesta pontificum anglorum\" (\"Feitos dos bispos ingleses\") en 1125. Logo escribiu sobre materias teol\u00f3xicas."}
{"id": "386561", "revid": "6939", "url": "https://gl.wikipedia.org/wiki?curid=386561", "title": "Bolo alimenticio", "text": ""}
{"id": "386563", "revid": "5863", "url": "https://gl.wikipedia.org/wiki?curid=386563", "title": "Germ\u00e1n Fern\u00e1ndez Fraga", "text": "Germ\u00e1n Fern\u00e1ndez Fraga, nado en Vigo, foi un xornalista e escritor galego.\nTraxectoria.\nFoi redactor de \"Faro de Vigo\", publicou algunhas colaboraci\u00f3ns en \"La Zarpa\" e \"El Progreso\", dirixiu o semanario humor\u00edstico \"Carnaval\" que apareceu en abril de 1924, e desde 1926 foi redactor de \"El Pueblo Gallego\" onde publicou colaboraci\u00f3ns na p\u00e1xina \"Am\u00e9rica\". Emigrou a Uruguai nos anos vinte, e colaborou en peri\u00f3dicos do Uruguai e a Arxentina como \"El Diario Espa\u00f1ol\" de Buenos Aires. Desde a proclamaci\u00f3n da Rep\u00fablica, fixo unha intensa propaganda antirepublicana na prensa. Foi xerarca da Falange en Montevideo. Colaborou con Manuel Ar\u00eds Torres no gui\u00f3n da s\u00faa pel\u00edcula \"Tierra de nuestros mayores\", coproduci\u00f3n do Uruguai e a Arxentina estreada en 1960. Foi presidente do Club Espa\u00f1ol de Montevideo (1973-1974).\nVida persoal.\nCasou en Montevideo con Mar\u00eda Celina T\u00e1boas Fassanor en 1930."}
{"id": "386564", "revid": "1888", "url": "https://gl.wikipedia.org/wiki?curid=386564", "title": "Germ\u00e1n Fern\u00e1ndez", "text": "Co nome de Germ\u00e1n Fern\u00e1ndez podemos referirnos a:"}
{"id": "386567", "revid": "56817", "url": "https://gl.wikipedia.org/wiki?curid=386567", "title": "Yvan Kyrla", "text": "Yvan Kyrla (en mari \"\u0419\u044b\u0432\u0430\u043d \u041a\u044b\u0440\u043ba\"), nado o 17 de marzo de 1909 en Kupsola e finado o 3 de xullo de 1943 nun gulag do distrito de Sverdlovsk, foi un poeta e actor mari. C\u00e9lebre polo papel de Mustaf\u00e1 no filme de 1931 \"\u041f\u0443\u0442\u0451\u0432\u043a\u0430 \u0432 \u0436\u0438\u0437\u043d\u044c\" de Nikolai Ekk .\nTraxectoria.\nRealizou os seus estudos primarios na localidade de Marisola e os secundarios en Sernur. A partir de 1926 estudou no departamento mari da Universidade de Kaz\u00e1n, onde tivo unha activa participaci\u00f3n en actividades culturais, dende a literatura ao teatro pasando polo cinema, pero en especial interesouse polas obras de poetas novos como Sergei Esenin, Vladimir Maiakovski, Aleksandr Bezimenski ou Mikhail Arkadyevich Svetlov. En 1929 entrou na Escola de Cinematograf\u00eda de Moscova e al\u00ed seleccion\u00e1rono para participar no primeiro filme sonoro sovi\u00e9tico, e en paralelo aos seus estudos participou na rodaxe, que durou dous anos, do filme como un dos seus protagonistas. Tras graduarse traballou entre 1934 e 1936 nos estudos Vostokfilm e participou no filme \"\u041d\u0430\u043c\u0435\u0441\u0442\u043d\u0438\u043a \u0411\u0443\u0434\u0434\u044b\" de Evgeni Ivanov-Barkov rodado en Mongolia. En 1937 Kyrla estableceuse en Iochkar-Ola, e entrou grupo de teatro dram\u00e1tico dos maris, e foi un dos representantes da Rep\u00fablica dos Maris no Soviet Supremo da Uni\u00f3n Sovi\u00e9tica. Os seus poemas public\u00e1ronse na d\u00e9cada de 1930 na revista de Moscova en lingua mari, \"Mari yal\" e publicou tres colecci\u00f3ns de poes\u00eda, \"Me \u0443\u0434\u0430\u0440\u043d\u0435 \u0443\u043b\u044b\u043d\u0430\" en 1931, \"\u0420\u0435\u0432\u043e\u043b\u044e\u0446\u0438\u0439\u044b\u043d \u0439\u00ff\u043a\u0448\u00f6 \u0434\u0435\u043d\u0435 \u043c\u0443\u0440\u0430\u043b\u0442\u0435\u043c \u043c\u044b\u0439 \u0439\u044b\u0432\u044b\u0440\u0442\u0435\u043d\" en 1932 e \"\u0428\u043e\u0447\u043c\u043e \u043a\u0435\u0447\u0435\" en 1935. Entrou na Escritores Sovi\u00e9ticos en 1937.\nTras unha discusi\u00f3n cunha persoa de nome Nikolai Gorokhov, o 18 de abril de 1937, nun restaurante dun hotel de Iochkar-Ola, arrest\u00e1rono acusado de proferir frases de car\u00e1cter nacionalista. Condenado a dez anos en campos de traballo non se soubo m\u00e1is del, as\u00ed e todo segundo rexistros oficiais morreu en xullo de 1943. Rehabilitouse a t\u00edtulo p\u00f3stumo en 1956."}
{"id": "386568", "revid": "1888", "url": "https://gl.wikipedia.org/wiki?curid=386568", "title": "Carnaval (peri\u00f3dico)", "text": "Carnaval foi un semanario editado en Vigo en 1924.\nHistoria e caracter\u00edsticas.\nSemanario humor\u00edstico que apareceu o 10 de abril de 1924. Dirixido por Germ\u00e1n Fern\u00e1ndez Fraga. Entre os seus colaboradores figuraban Jos\u00e9 Signo, Taxos, Ricardo Trillo, Primitivo Coca, E. Varela de Guzm\u00e1n e o propio Germ\u00e1n Fern\u00e1ndez. Publicaba fotogravados e caricaturas de Ventura Requejo, Temes e Manfredo Garc\u00eda. Aparec\u00eda os xoves. Deixou de editarse ese mesmo mes de abril."}
{"id": "386570", "revid": "98629", "url": "https://gl.wikipedia.org/wiki?curid=386570", "title": "Potamochoerus larvatus", "text": "Potamochoerus larvatus \u00e9 unha especie de mam\u00edfero s\u00faido africano, unha das d\u00faas especies do x\u00e9nero \"Potamochoerus\", xeralmente chamados potam\u00f3queros.\nDescrici\u00f3n.\nOs adultos miden de 66 a 100\u00a0cm de alto e pesan de 55 a 150\u00a0kg. Asem\u00e9llanse ao porco dom\u00e9stico, e poden ser identificados polo seu foci\u00f1o, ollos pequenos, orellas peludas e dedos dobrados. A s\u00faa cor var\u00eda desde marr\u00f3n avermellado a marr\u00f3n escuro e volvese m\u00e1is escuro coa idade. Ambos os sexos te\u00f1en unha melena de cor m\u00e1is clara que se ergue cando o animal se altera. As partes superiores da face e das orellas tam\u00e9n son de cor m\u00e1is clara. Os seus cairos afiados son bastante curtos e pouco visibles. A diferenza dos fac\u00f3ceros (\"Phacochoerus\"), corren co rabo cara a abaixo. Os machos son xeralmente m\u00e1is grandes que as femias.\nAdoitan vivir en grupos de 12 individuos e son animais nocturnos.\nDieta.\nSon omn\u00edvoros e a s\u00faa dieta incl\u00fae ra\u00edces, cultivos ou prea, as\u00ed como a\u00f1os neonatos. Gru\u00f1en suavemente mentres se alimentan e emiten un gru\u00f1ido longo e resoante como chamada de alarma. Son unha molestia significativa nas rexi\u00f3ns agr\u00edcolas do sur de \u00c1frica, e c\u00e1zanse bastante. Por\u00e9n, a s\u00faa poboaci\u00f3n nas zonas agr\u00edcolas segue crecendo malia os esforzos de caza, debido ao terreo en gran parte innaccesible onde viven, a abundancia de alimentos, falta de depredadores e \u00e1 s\u00faa r\u00e1pida capacidade de adaptaci\u00f3n aos m\u00e9todos de caza.\nDistribuci\u00f3n.\nDistrib\u00faese nunha ampla \u00e1rea, que comprende Etiop\u00eda, Somalia, sueste da Rep\u00fablica Democr\u00e1tica do Congo e cara ao sur ata Sur\u00e1frica (ver mapa). Tam\u00e9n os hai en Madagascar e posiblemente no arquip\u00e9lago das Comores. Non se sabe como chegou a estas illas, pero seguramente foi levado al\u00ed polos seres humanos, probablemente despois dun per\u00edodo de domesticaci\u00f3n.\nSubespecies.\nReco\u00f1\u00e9ncense seis subespecies:"}
{"id": "386572", "revid": "23204", "url": "https://gl.wikipedia.org/wiki?curid=386572", "title": "Ursus americanus floridanus", "text": "Ursus americanus floridanus \u00e9 unha subespecie do oso negro americano, xeralmente chamada oso negro de Florida, que historicamente viv\u00eda nos Estados Unidos na maior parte de Florida e partes sur de Alabama, Xeorxia e Mississippi, a\u00ednda que agora vive principalmente en zonas protexidas. Viven en \u00e1reas forestais e est\u00e1n sufrindo pola reduci\u00f3n do seu h\u00e1bitat.\nDescrici\u00f3n.\nTe\u00f1en un corpo grande con pelame negro brillante, un foci\u00f1o marr\u00f3n claro e un rabo curto e groso. Tam\u00e9n \u00e9 com\u00fan que te\u00f1an unha mancha branca no peito. Actualmente \u00e9 o mam\u00edfero terrestre m\u00e1is grande de Florida, cun peso medio de 140\u00a0kg e alg\u00fans exemplares que chegan aos 230\u00a0kg. As femias xeralmente pesan menos. Un adulto medio mide entre 120 e 180\u00a0cm de lonxitude, e ten unha altura ata a cruz entre 76 e 110\u00a0cm.\nComportamento.\nSon animais principalmente solitarios, excepto cando se xuntan en grupos ou en parellas durante a estaci\u00f3n de apareamento. A\u00ednda que son animais solitarios, en xeral, a maior\u00eda non son territoriais, e normalmente non defenden a s\u00faa \u00e1rea doutros osos. Os osos negros te\u00f1en unha boa vista, o\u00eddo agudo e excelente olfacto . Autorregulan as poboaci\u00f3ns segundo as calor\u00edas dispo\u00f1ibles para comer. Unha vez que se produce a fecundaci\u00f3n, o cigoto multipl\u00edcase ata chegar ao estado de bl\u00e1stula, a cal deixa de crecer ata o inverno, e despois, durante o per\u00edodo de hiperfaxia, se a nai comeu suficientes calor\u00edas, a bl\u00e1stula empeza a crecer de novo. Nalg\u00fans casos, se a nai ten acceso a moita comida orix\u00ednanse varios xemelgos. Este atraso no crecemento do embri\u00f3n denom\u00ednase diapausa embrionaria.\nH\u00e1bitat.\nVive principalmente en h\u00e1bitats forestais, e son com\u00fans en zonas arbustivas con \"Pinus clausa\", bosques mixtos do sueste de Florida e zonas h\u00famidas. \u00c9 a \u00fanica subespecie de osos que vive na rexi\u00f3n subtropical. En menor extensi\u00f3n habita en prader\u00edas secas e bosques tropicais.\n\u00c1rea de distribuci\u00f3n.\nAntes de que Florida fose colonizada polos europeos, este oso ocupaba toda Florida, inclu\u00edndo moitas das illas ou caios. A \u00e1rea actual \u00e9 moito m\u00e1is espor\u00e1dica con grupos illados que viven principalmente en \u00e1reas protexidas de Florida, e no sur dos estados de Alabama, Xeorxia e Mississippi. As \u00e1reas protexidas onde viven as maiores poboaci\u00f3ns son o Bosque Nacional Ocala, a Reserva Nacional do Gran Cipr\u00e9s, o Parque Naciona dos Everglades, o Bosque Nacional Apalachicola, o Bosque Nacional Osceola e o Refuxio Nacional de Vida ilvestre de Okefenokee. Un estudo da poboaci\u00f3n de Okefenokee-Osceola atopou 500 osos nas \u00e1reas estudadas. A poboaci\u00f3n actual en Florida est\u00edmase en m\u00e1is de 4\u00a0000 osos.\nDieta.\nSon omn\u00edvoros cunha dieta que var\u00eda moito coas estaci\u00f3ns, principalmente porque moitas das s\u00faas especies preferidas para comer de flora e fauna son estacionais. En primavera come principalmente as plantas \"Sabal palmetto\", \"Thalia geniculata\", e \"Sus scrofa\" (porco bravo), \"Bombus bimaculatus\" (hemin\u00f3pteros) e especies de \"Camponotus\" (formigas). No ver\u00e1n come principalmente as plantas \"Serenoa repens\", \"Ilex glabra\", \"Rubus\", \"Phytolacca rigida\", \"Vaccinium\", as formigas \"Camponotus\" e o fasmatodeo \"Anisomorpha buprestoides.\" En outono, come as plantas \"Serenoa repens\", \"Ilex glabra\", \"Nyssa biflora\", e os hemin\u00f3pteros \"Vespula\" e \"Apis mellifera\" e tam\u00e9n \"Dasypus novemcinctus\" (armadillo) \nConservaci\u00f3n.\nA perda de h\u00e1bitats est\u00e1 afectando moito \u00e1s poboaci\u00f3ns do oso negro de Florida. Cada hora p\u00e9rdense case 81\u00a0000\u00a0m2. Os osos son feridos ou matados en accidentes de tr\u00e1fico (desde 1976 houbo m\u00e1is de 1\u00a0356 casos documentados de mortes) en Florida. Os accidentes son a s\u00faa principal causa de morte en Florida (89,5% dos osos mortos) desde 1994. En Florida estaba prohibida a s\u00faa caza desde 1994, mais isto foi despois revisado.\nRevisi\u00f3n do seu status.\nEn 2012 a Comisi\u00f3n de Vida Silvestre e Pesca de Florida (FWC) quitou a esta subespecie da s\u00faa lista de especies ameazadas base\u00e1ndose no seu tama\u00f1o de poboaci\u00f3n segundo datos non actualizados desde 2002, a pesar da preocupaci\u00f3n expresada por alg\u00fans bi\u00f3logos pola perda de diversidade xen\u00e9tica e endogamia. Pero segu\u00eda sendo ilegal \"danar ou matar a un oso neste estado, ou posu\u00edr ou vender partes do oso.\" \nEn 2015 a FWC aprobou a caza deste oso a pesar da oposici\u00f3n p\u00fablica. Por\u00e9n, en 2016, votouse adiar para o futuro a decisi\u00f3n de renovar o permiso para cazalo. Tom\u00e1ronse medidas para reducir a interacci\u00f3n entre humanos e osos e utilizar cubos do lixo resistentes aos osos.\nEn 2016 varios grupos conservacionistas de Florida solicitaron ao Departamento do Interior dos Estados Unidos que o oso negro de Florida fose inclu\u00eddo na lista federal da Lei de Especies en Perigo norteamericana."}
{"id": "386573", "revid": "1888", "url": "https://gl.wikipedia.org/wiki?curid=386573", "title": "Felipe Isla G\u00f3mez", "text": "Felipe Isla G\u00f3mez, finado en Madrid en 1937, foi un m\u00e9dico galego.\nTraxectoria.\nColaborou en \"El Voto Popular\" e \"La Uni\u00f3n Republicana\". Foi director do balneario de Caldas de Boh\u00ed (Lleida), do de Molgas e do de Sousa e Caldeli\u00f1as, do balneario de Caldas de Reis (1898), presidente do Colexio m\u00e9dico de Pontevedra, director do balneario de Cuntis (1919) e despois do balneario da Toxa (1920). Marchou a Madrid.\nVida persoal.\nCasou con Clara Granjel e foi pai do tam\u00e9n m\u00e9dico Felipe Isla Granjel."}
{"id": "386574", "revid": "6939", "url": "https://gl.wikipedia.org/wiki?curid=386574", "title": "Olivia Rodr\u00edguez Gonz\u00e1lez", "text": ""}
{"id": "386575", "revid": "6939", "url": "https://gl.wikipedia.org/wiki?curid=386575", "title": "Mar\u00eda Luz M\u00e9ndez Fern\u00e1ndez", "text": ""}
{"id": "386576", "revid": "5863", "url": "https://gl.wikipedia.org/wiki?curid=386576", "title": "Universidad Pontificia Comillas", "text": ""}
{"id": "386577", "revid": "5863", "url": "https://gl.wikipedia.org/wiki?curid=386577", "title": "Tom\u00e1s Camporro Arg\u00fcelles", "text": ""}
{"id": "386578", "revid": "5863", "url": "https://gl.wikipedia.org/wiki?curid=386578", "title": "Tom\u00e1s Camporro y Arg\u00fcelles", "text": ""}
{"id": "386579", "revid": "89787", "url": "https://gl.wikipedia.org/wiki?curid=386579", "title": "Estivaci\u00f3n", "text": "A estivaci\u00f3n (do lat\u00edn \"aestivatio\", derivado de \"aestivare\": veranear) \u00e9 un termo que ten un significado moi diferente en zoolox\u00eda e en bot\u00e1nica. En zoolox\u00eda \u00e9 un per\u00edodo de inactividade e ralentizaci\u00f3n do metabolismo polo que pasan algunhas especies durante a estaci\u00f3n seca. En bot\u00e1nica ref\u00edrese \u00e1 disposici\u00f3n da partes das xemas florais ou a un proceso previo \u00e1 xerminaci\u00f3n nalgunhas especies.\nEn zoolox\u00eda.\nEn zoolox\u00eda a estivaci\u00f3n \u00e9 un estado fisiol\u00f3xico dalg\u00fans animais consistente no letargo, inactividade ou torpor que se produce por un descenso na actividade metab\u00f3lica como resposta \u00e1s condici\u00f3ns extremas e peri\u00f3dicas que se producen durante o ver\u00e1n ou estaci\u00f3n seca. Estas condici\u00f3ns poden ser debidas a un aumento considerable da temperatura ambiental ou a unha diminuci\u00f3n h\u00eddrica importante, xa sexa ambiental ou do nivel das masas de auga.\nEste fen\u00f3meno \u00e9 m\u00e1is frecuente en especies animais tropicais, mais non \u00e9 exclusivo e pode producirse tam\u00e9n en especies de zonas temperadas. \u00c9 parte do ciclo biol\u00f3xico de moitas delas, e pode ser incluso necesario para o correcto desenvolvemento embrionario ou gonadal, como ocorre nalgunhas tartarugas de Am\u00e9rica do Sur.\nDurante a estivaci\u00f3n, os animais xeralmente se enterran en toqueiras de barro h\u00famido co que se rodean formando un casulo ou va\u00ed\u00f1a que os protexe da deshidrataci\u00f3n e das altas temperaturas. Ao enterr\u00e1rense desta maneira crean microambientes moi diferentes do exterior, chegando a non ter variaci\u00f3ns diarias de temperatura. Exemplos de animais que se enterran p\u00f3dense encontrar entre os peixes pulmonados, anfibios e r\u00e9ptiles. Entre estes \u00faltimos un exemplo moi claro de estivaci\u00f3n d\u00e1se nos crocodilos e caim\u00e1ns, cando nas \u00e9pocas de seca e escaseza de alimentos ent\u00e9rranse no barro e ralentizan o seu metabolismo, ralentizan a frecuencia card\u00edaca e baixan a s\u00faa temperatura corporal. Outros animais buscan refuxio entre a vexetaci\u00f3n, como os caracois, ou en ocos ou goridas de diferentes clases, como anfibios, r\u00e9ptiles e incluso mam\u00edferos.\nA\u00ednda que os per\u00edodos de estivaci\u00f3n adoitan ser dalg\u00fans meses ao ano, co\u00f1\u00e9cense casos de anuros que permanecen neste letargo ata 5 anos, a\u00ednda que a maior\u00eda da poboaci\u00f3n morre durante o proceso.\nEn bot\u00e1nica.\nO termo estivaci\u00f3n ref\u00edrese en bot\u00e1nica \u00e1 disposici\u00f3n das pezas das xemas florais, as cales se abren con posterioridade \u00e1s xemas foliares.\nEn taxonom\u00eda pode ser un car\u00e1cter de diagn\u00f3stico importante, por exemplo, na familia Malvaceae os x\u00e9neros \"Fremontodendron\" e \"Chiranthodendron\" son os \u00fanicos que non pos\u00faen s\u00e9palos valvados nas xemas florais.\nTam\u00e9n \u00e9 o proceso fisiol\u00f3xico inducido pola calor do sol polo que deben pasar diversos prop\u00e1gulos e sementes para xerminar."}
{"id": "386580", "revid": "98629", "url": "https://gl.wikipedia.org/wiki?curid=386580", "title": "Solar Mesosphere Explorer", "text": "Solar Mesosphere Explorer, co\u00f1ecido tam\u00e9n polo seu acr\u00f3nimo \"SME\" e como \"Explorer 64\", foi un sat\u00e9lite artificial da NASA lanzado o 6 de outubro de 1981 mediante un foguete Delta 2310 desde a base Vandenberg da Forza A\u00e9rea, en California.\nCaracter\u00edsticas.\nA misi\u00f3n de SME foi estudar a creaci\u00f3n e destruci\u00f3n do ozono na mesosfera terrestre e na estratosfera superior, relacion\u00e1ndoo co fluxo de luz solar ultravioleta e coa temperatura en ditas capas atmosf\u00e9ricas. Tam\u00e9n investigou a relaci\u00f3n entre o ozono e o vapor de auga e o di\u00f3xido de nitr\u00f3xeno.\nO sat\u00e9lite, pertencente ao programa Explorer, estabiliz\u00e1base mediante xiro a 5 r.p.m., co eixo de xiro perpendicular ao plano orbital, e estaba situado nunha \u00f3rbita heliosincr\u00f3nica. Ti\u00f1a forma de cilindro de 1,7 m de alto e 1,25 m de di\u00e1metro e estaba composto por dous m\u00f3dulos: o m\u00f3dulo de observaci\u00f3n, cos instrumentos cient\u00edficos, e o bus da nave, cos sistemas de enerx\u00eda, propulsi\u00f3n e comunicaci\u00f3ns. O sistema de mando e control pod\u00eda executar comandos tanto en tempo real como almacenados na memoria do sat\u00e9lite. A enerx\u00eda era proporcionada por c\u00e9lulas solares que alimentaban unha bater\u00eda de n\u00edquel-cadmio.\nComo instrumentos, SME levaba a bordo un espectr\u00f3metro solar ultravioleta, un espectr\u00f3metro no ultravioleta para o ozono, un radi\u00f3metro infravermello, un espectr\u00f3metro para lonxitudes de onda de 1,27 micr\u00f3metros e un espectr\u00f3metro para o di\u00f3xido de nitr\u00f3xeno, as\u00ed como un detector de prot\u00f3ns solares para o rango entre 30 e 500 MeV.\nT\u00f3dolos instrumentos da nave foron apagados en decembro de 1988 por problemas de enerx\u00eda a bordo. O contacto co sat\u00e9lite perdeuse o 14 de abril de 1989 despois dun fallo coa bater\u00eda e reentrou na atmosfera terrestre o 5 de marzo de 1991."}
{"id": "386581", "revid": "4817", "url": "https://gl.wikipedia.org/wiki?curid=386581", "title": "SME", "text": ""}
{"id": "386582", "revid": "4817", "url": "https://gl.wikipedia.org/wiki?curid=386582", "title": "Explorer 64", "text": ""}
{"id": "386583", "revid": "1888", "url": "https://gl.wikipedia.org/wiki?curid=386583", "title": "Luis A. Mestre", "text": ""}
{"id": "386584", "revid": "5863", "url": "https://gl.wikipedia.org/wiki?curid=386584", "title": "Tom\u00e1s de Arg\u00fcelles", "text": ""}
{"id": "386585", "revid": "5863", "url": "https://gl.wikipedia.org/wiki?curid=386585", "title": "S. J.", "text": ""}
{"id": "386586", "revid": "5863", "url": "https://gl.wikipedia.org/wiki?curid=386586", "title": "Padre Arg\u00fcelles", "text": ""}
{"id": "386588", "revid": "89787", "url": "https://gl.wikipedia.org/wiki?curid=386588", "title": "Cripse", "text": "En ecolox\u00eda, a cripse \u00e9 a capacidade que ten un animal de evitar a s\u00faa observaci\u00f3n ou detecci\u00f3n por outros animais. Pode ser unha estratexia de predaci\u00f3n ou unha adaptaci\u00f3n antipredador. Os m\u00e9todos incl\u00faen a camuflaxe, a nocturnidade, un estilo de vida subterr\u00e1neo e o mimetismo. A cripse pode implicar unha ocultaci\u00f3n visual, olfactoria (con feromonas) ou auditiva. Cando \u00e9 visual, o termo coloraci\u00f3n cr\u00edptica, util\u00edzase \u00e1s veces como sin\u00f3nimo de camuflaxe animal, pero os animais empregan diversos m\u00e9todos de camuflaxe.\nIntroduci\u00f3n.\nHai unha forte presi\u00f3n evolutiva para que os animais se confundan co seu ambiente ou agochen a s\u00faa forma, nos animais depredados para evitar os depredadores e nos depredadores para poder evitar ser detectados polas presas. As excepci\u00f3ns son os grandes herb\u00edvoros sen inimigos naturais, paxaros con rechamantes cores que conf\u00edan na s\u00faa capacidade de voo para escapar dos depredadores, e os animais velenosos ou con armamento poderoso con coloraci\u00f3n de advertencia. Exemplos de animais cr\u00edpticos son o podargo casta\u00f1o (o padr\u00f3n das s\u00faas plumas lembra a codia das \u00e1rbores), a tuatara (\u00e9 nocturna e ag\u00f3chase en tobos durante todo o d\u00eda), algunhas medusas (transparentes), o peixe drag\u00f3n de mar folla, e os peixes planos (que se cobren de sedimentos ou cambian de cor).\nVariedades.\nOs m\u00e9todos utilizados para a cripse poden ser a camuflaxe (visual), a nocturnidade ou o estilo de vida subterr\u00e1neo. A camuflaxe pode realizarse por varios m\u00e9todos, desde a coloraci\u00f3n disruptiva \u00e1 transparencia e algunhas formas de mimetismo.\nComo estratexia, a cripse \u00fasana predadores contra presas e presas contra predadores.\nA cripse tam\u00e9n se aplica aos ovos e produci\u00f3n de feromonas. A cripse pode en principio implicar unha camuflaxe visual, olfactiva ou auditiva.\nVisual.\nMoitos animais evolucionaron para lembrar visualmente as contornas que o rodean utilizando alg\u00fan tipo de camuflaxe natural que pode imitar as cores e texturas do ambiente que os rodea (coloraci\u00f3n cr\u00edptica) ou romper o perfil visual do propio animal (coloraci\u00f3n disruptiva). Tales animais poden parecer rochas, area, rami\u00f1as, follas, e mesmo cagadas de paxaros (m\u00edmese).\nAlg\u00fans animais mudan de cor ao cambiar o ambiente estacionalmente, como o armi\u00f1o e a lebre americana, ou de forma moito m\u00e1is r\u00e1pida se te\u00f1en cromat\u00f3foros na s\u00faa pel, como os cefal\u00f3podos.\nO contrasombreado \u00e9 o uso de cores diferentes na parte superior e inferior do corpo en tons graduais desde unha barriga clara a un dorso escuro, e \u00e9 com\u00fan en animais mari\u00f1os e terrestres. \u00c1s veces denom\u00ednase lei de Thayer, polo artista americano Abbott Handerson Thayer, que publicou un documento en 1896 que explicaba como co contrasombreado se tapaban con pintura as sombras para facer que os obxectos s\u00f3lidos parecesen planos, invertendo a forma en que normalmente os artistas usan a pintura, que \u00e9 para darlle aparencia de volume aos obxectos pintados. Onde o fondo \u00e9 m\u00e1is brillante do que \u00e9 posible incluso usando pigmento branco, a contrailuminaci\u00f3n en animais mari\u00f1os, como as luras, pode aproveitar a luz para confundirse co seu fondo.\nAlg\u00fans animais cam\u00faflanse activamente con materiais locais. Algunhas especies de cangrexos Majoidea, como a centola, adhiren algas, animais, pequenas pedras ou fragmentos de cunchas ao seu exoesqueleto para conseguir unha camuflaxe que se confunda co ambiente no que viven. Algunhas especies seleccionan preferencialmente adornarse con animais que pican como anemones de mar ou plantas t\u00f3xicas, benefici\u00e1ndose do aposematismo ademais (ou en vez de) a cripse.\nOlfactoria.\nAlg\u00fans animais, tanto en ambientes terrestres coma acu\u00e1ticos, parece que camuflan o seu cheiro, xa que este poder\u00eda atraer os depreddores. Numerosos artr\u00f3podos, tanto insectos coma ara\u00f1as, imitan formigas, sexa para evitar a predaci\u00f3n, sexa para cazar formigas, ou (por exemplo no caso da eiruga da bolboreta \"Phengaris arion\" para enganar as formigas para que a alimenten. O peixe \"Aphredoderus sayanus\" pode mostrar unha cripse qu\u00edmica, fac\u00e9ndose indetectable para as ras e insectos que colonizan as lagoas aos que depreda.\nAuditiva.\nAlg\u00fans insectos, notablemente algunhas avela\u00ed\u00f1as noctuidas (como a \"Noctua pronuba\") e algunhas Arctiidae (como a \"Arctia caja\"), teoriz\u00e1base inicialmente que se defend\u00edan contra a predaci\u00f3n dos morcegos ecolocalizadores, tanto absorbendo pasivamente sons cos seus recubrimentos suaves parecidos a pelos coma creando acivamente sons para imitar os ecos doutras contornas ou obxectos (un \"eco fantasma\" que poder\u00eda ser unha forma de \"cripse auditiva\"), pero hai outras teor\u00edas alternativas que din que o que fan \u00e9 interferir coa ecolocalizaci\u00f3n dos morcegos (interferencias). Posteriores investigaci\u00f3ns proporcionaron probas para s\u00f3 d\u00faas funci\u00f3ns dos sons das avela\u00ed\u00f1as, ningunha das cales implica \"cripse auditiva:\" as especies de Arctiidae parecen agruparse en dous grupos: un tipo produce sons como unha forma de aposematismo ac\u00fastico (advertindo aos morcegos de que son de mal sabor) ou son imitadores ac\u00fasticos de avela\u00ed\u00f1as de mal sabor, e outro tipo que usa interferencias de sonar. Neste \u00faltimo tipo, as an\u00e1lises detalladas non conseguiron apoios para o mecanismo de \"eco fantasma\" como base da interferencia do sonar, sen\u00f3n que se poder\u00eda tratar m\u00e1is ben dunha interferencia no eco.\nEfectos.\nHai a mi\u00fado unha coevoluci\u00f3n continua ou carreira de armamentos evolutiva entre as capacidades perceptivas dos animais que intentan detectar o animal cr\u00edptico e as caracter\u00edsticas cr\u00edpticas das especies que se agochan. Diferentes aspectos da cripse e das capacidaes sensoriais poden ser m\u00e1is ou menos pronunciadas nunha determinada parella de depredaor-presa.\nOs zool\u00f3gos necesitan m\u00e9todos especiais para estudar a cripse nos animais, como t\u00e9cnicas de biotelemetr\u00eda como o radiorrastreo, marcaxe e recaptura e recintos pechados ou abertos. Os animais cr\u00edpticos adoitan pasar desapercibidos en estudos de biodiversidade e avaliaci\u00f3n do risco ecol\u00f3xico de extinci\u00f3n."}
{"id": "386590", "revid": "27155", "url": "https://gl.wikipedia.org/wiki?curid=386590", "title": "Coloraci\u00f3n cr\u00edptica", "text": ""}
{"id": "386591", "revid": "4817", "url": "https://gl.wikipedia.org/wiki?curid=386591", "title": "Solar Maximum Mission", "text": "Solar Maximum Mission, co\u00f1ecido tam\u00e9n polo seu acr\u00f3nimo \"SMM\", foi un observatorio espacial da NASA lanzado o 14 de febreiro de 1980 mediante un foguete Delta 3910 desde o Centro Espacial de Cabo Ca\u00f1averal, en Florida.\nCaracter\u00edsticas.\nA misi\u00f3n de SMM foi estudar de maneira coordinada a actividade solar durante un per\u00edodo de m\u00e1ximo solar de maneira conxunta con outras naves e observatorios, como ISEE 3. SMM adicouse a observar en lonxitudes de onda curtas e en especial as erupci\u00f3ns solares.\nO sat\u00e9lite estaba constru\u00eddo de forma modular usando o bus MMS, pensado para ser reparado no espazo. Ti\u00f1a unhas dimensi\u00f3ns de 4 m de longo e 2,3 m de di\u00e1metro. A parte superior conti\u00f1a os instrumentos cient\u00edficos e os sensores de apuntado, mentres que o m\u00f3dulo inferior conti\u00f1a os sistemas de control de actitude, enerx\u00eda, comunicaci\u00f3n e comandos. Entre os dous m\u00f3dulos atop\u00e1base o adaptador de transici\u00f3n, ao que \u00edan acoplados dous paneis solares que proporcionaban entre 1500 e 3000 W de potencia.\nDada a importancia da observaci\u00f3n coordinada con outros sat\u00e9lites, o segmento de terra dese\u00f1ouse para facilitar a coordinaci\u00f3n da avaliaci\u00f3n dos datos, a planificaci\u00f3n, as observaci\u00f3ns e o env\u00edo de comandos \u00e1 nave e para manexar a resposta \u00e1s erupci\u00f3ns solars en tempo real.\nSMM ti\u00f1a os seguintes instrumentos a bordo:\nO sat\u00e9lite recibiu a visita da misi\u00f3n tripulada STS-41-C para reparar o sistema de control de actitude, o que o converteu no primeiro sat\u00e9lite en ser arranxado en \u00f3rbita. SMM recolleu datos ata o 24 de novembro de 1989. Os plans para recollelo mediante un transbordador en 1990 e preparalo para novas misi\u00f3ns cancelouse e acabou reentrando na atmosfera terrestre o 2 de decembro de 1989."}
{"id": "386592", "revid": "19415", "url": "https://gl.wikipedia.org/wiki?curid=386592", "title": "SM-liiga 2017-2018", "text": "A tempada 2017-2018 da SM-liiga foi a 43\u00aa edici\u00f3n da m\u00e1xima categor\u00eda do h\u00f3ckey sobre xeo finland\u00e9s. A liga regular comezou o 8 de setembro de 2017 e finalizou o 10 de marzo de 2018, mentres que os \"play-offs\" inici\u00e1ronse o 13 de marzo de 2018\u00a0e finalizaron o 26 de abril. Na copetici\u00f3n participaron un total de 15 equipos, os mesmos que na tempada precedente. Ao final da tempada o K\u00e4rp\u00e4t de Oulu alzouse co t\u00edtulo logo de derrotar na final por 4-2 ao Tappara de Tampere, que defend\u00eda o t\u00edtulo conseguido a tempada anterior.\nComo novidade, en decembro xogouse no Parque de Kaisaniemi en Helsinqui un partido ao aire libre dentro do chamado Helsinki Ice Challenge no que se enfrontaron K\u00e4rp\u00e4t de Oulu e os locais de HIFK, ga\u00f1ando o equipo de Oulu por 3-4."}
{"id": "386596", "revid": "19415", "url": "https://gl.wikipedia.org/wiki?curid=386596", "title": "Isom\u00e4ki Areena", "text": ""}
{"id": "386597", "revid": "19415", "url": "https://gl.wikipedia.org/wiki?curid=386597", "title": "Isku-areena", "text": ""}
{"id": "386601", "revid": "5863", "url": "https://gl.wikipedia.org/wiki?curid=386601", "title": "Segundo Pla de Huidobro", "text": "Segundo Pla de Huidobro, finado en Vigo o 11 de novembro de 1922, foi un avogado, notario e pol\u00edtico galego.\nTraxectoria.\nFoi redactor de \"El Gallego\", peri\u00f3dico editado en Lugo en 1867. Avogado na Coru\u00f1a e notario na Ramallosa e Vigo, foi elixido deputado polo distrito de Betanzos nas Cortes Constitu\u00edntes da Rep\u00fablica Espa\u00f1ola de 1873.\nCasou con Mar\u00eda Josefa Reguera y Malvar e tivo dezaoito fillos. Foi soterrado no cemiterio de Santa Baia de Camos, Nigr\u00e1n."}
{"id": "386604", "revid": "98629", "url": "https://gl.wikipedia.org/wiki?curid=386604", "title": "Juan Bautista Tr\u00fapita", "text": "Juan Bautista Tr\u00fapita Jim\u00e9nez Cisneros nado en Hu\u00e9rcal-Overa (provincia de Almer\u00eda), o 13 de agosto de 1815 e finado en Valdeolivas (provincia de Cuenca), o 14 de xu\u00f1o de 1873, foi un facendista e pol\u00edtico espa\u00f1ol, ministro de Facenda e gobernador do Banco de Espa\u00f1a.\nTraxectoria.\nComo oficiais do Ministerio de Agricultura, marchou con Jos\u00e9 Magaz y Jaime en 1848, como bolseiros, a Francia, a B\u00e9lxica e a Inglaterra para estudar as bases da ciencia estat\u00edstica. Xunto con Carlos Ib\u00e1\u00f1ez e Ib\u00e1\u00f1ez de Ibero (Marqu\u00e9s de Mulhac\u00e9n), Emilio de Santos (promotor da Revista General de Estad\u00edstica) e outros liberais, contribu\u00edu a modernizar os estudos de estat\u00edstica en Espa\u00f1a. Posteriormente pasou ao Ministerio de Facenda, onde foi nomeado director xeral de Contribuci\u00f3ns (orde do 16 de abril de 1850) e chegar\u00eda a ser ministro en 1864.\nEn 1855, laiouse da imposibilidade de realizar un catastro por mor da pobreza do tesouro p\u00fablico, que impediu a asignaci\u00f3n de fondos para esta tarefa. Interveu na preparaci\u00f3n da \"Estat\u00edstica administrativa da Direcci\u00f3n xeral de Contribuci\u00f3ns de 1855\".\nVida pol\u00edtica.\nDende 1857, foi deputado por Cuenca durante varias lexislaturas polo que, en 1864, foi nomeado senador vitalicio (at\u00e9 1868), ano no que exerceu durante uns meses, dende o 17 de xaneiro at\u00e9 o 1 de marzo, o cargo de ministro de Facenda. A partir de xullo de 1866 e at\u00e9 outubro de 1868, foi gobernador do Banco de Espa\u00f1a."}
{"id": "386605", "revid": "15490", "url": "https://gl.wikipedia.org/wiki?curid=386605", "title": "Juan Bautista Tr\u00fapita Jim\u00e9nez Cisneros", "text": ""}
{"id": "386607", "revid": "1888", "url": "https://gl.wikipedia.org/wiki?curid=386607", "title": "Constantino Horta y Pardo", "text": ""}
{"id": "386608", "revid": "1888", "url": "https://gl.wikipedia.org/wiki?curid=386608", "title": "Constantino de Horta y Pardo", "text": ""}
{"id": "386609", "revid": "98629", "url": "https://gl.wikipedia.org/wiki?curid=386609", "title": "Illa Aion", "text": "A illa Aion \u00e9 unha illa na costa da pen\u00ednsula de Chukchi no mar de Siberia Oriental. A illa en se consiste principalmente en tundra baixa, e est\u00e1 principalmente poboada polo pobo Chukchi, que utilizan a tundra como pasto para os seus raba\u00f1os.\nXeograf\u00eda.\nEst\u00e1 situado no lado occidental da Ba\u00eda de Chaunskaya, directamente da Pen\u00ednsula de Nutel'gyrgym, no extremo oriental do Golfo de Kolyma. A illa ten 63\u00a0km. de longo e 38\u00a0km. de largo. Xeralmente \u00e9 baixa e plana e hai moitos pequenos lagos e pantanos. A illa de Ayon est\u00e1 separada do continente polo estreito de Malyy Chaunskiy, unha canle baixa que apenas ten 2 quil\u00f3metros de largo no seu punto m\u00e1is estreito. A ba\u00eda ao sur e ao leste \u00e9 Chaunskaya Guba. Administrativamente o Concello de Ayon pertence ao distrito de Chaunsky, parte do Okrug Aut\u00f3nomo de Chukotka da Federaci\u00f3n Rusa.\nHai dous pequenos asentamentos, Elvuney (agora abandonado) e Ayon no extremo noroeste da illa.\nEtimolox\u00eda.\nCrese que o nome da illa prov\u00e9n dunha de d\u00faas fontes. En primeiro lugar, sux\u00edrese que prov\u00e9n da palabra Chukchi \"Aio\", que significa \"cerebro\", xa que a forma das illas \u00e9 algo as\u00ed como un cerebro. A segunda \u00e9 que se deriva da palabra Chukchi que significa \"cobrar vida\", en referencia ao feito de que a\u00ednda que a illa c\u00f3brese de xeo e neve durante o inverno, no ver\u00e1n se derrite e a illa proporciona un bo pasto para os raba\u00f1os de renos, ademais de ser o fogar de enxames de mosquitos e de tab\u00e1ns.\nEconom\u00eda.\nRusia Sovi\u00e9tica.\nLogo da subida do comunismo na Uni\u00f3n Sovi\u00e9tica na primeira parte do s\u00e9culo XX, os raba\u00f1os dos nativos foron colectivizados en 1933 nun grupo chamado \"Enmitagino\". Esta colectivizaci\u00f3n tivo moito \u00e9xito na illa e o colectivo Aion converteuse nun Kolkhoz oficial que eventualmente ter\u00eda ao redor de 22.000 renos baixo o seu control. Ademais do raba\u00f1o de renos, o novo colectivo tam\u00e9n se dedicaba \u00e1 caza mar\u00edtima e a recolecci\u00f3n de peles.\nEstableceuse unha estaci\u00f3n polar na vila en 1941 e cunha dotaci\u00f3n de sete acodes para manexar a nova estaci\u00f3n. Esta foi a primeira vez que a aldea habitouse permanentemente, os ind\u00edxenas viven al\u00ed s\u00f3 durante o ver\u00e1n cando levan os renos aos pastos, coa excepci\u00f3n duns poucos individuos que acoden no inverno para cazar.\nEn 1944, o asentamento volveuse cada vez m\u00e1is permanente e hab\u00eda 103 persoas que viv\u00edan en 23 casas.\nPost-Soviet.\nCon todo, tralo colapso da Uni\u00f3n Sovi\u00e9tica, retirouse o apoio estatal e os pastores, que estaban afeitos a ser fornecidos coa \u00faltima tecnolox\u00eda polo estado agora atoparon que non s\u00f3 ti\u00f1an que defenderse por si mesmos con respecto ao d\u00eda a d\u00eda, sen\u00f3n que non hab\u00eda ningunha garant\u00eda de recibir o di\u00f1eiro que se lles deb\u00eda pola carne que proporcionaban ao Estado.\nO resultado disto \u00e9 que as mandas reduc\u00edronse de 22.000 a s\u00f3 ao redor de 4.000. O resultado disto \u00e9 que hai un desemprego considerable na cidade. Isto levou a unha gran cantidade de persoas \u00e1 bebida, que non s\u00f3 ten efectos sociol\u00f3xicos. Tam\u00e9n o lixo producido fomenta as enfermidades que agora sofren os renos, reducindo a\u00ednda m\u00e1is o tama\u00f1o do raba\u00f1o."}
{"id": "386611", "revid": "98629", "url": "https://gl.wikipedia.org/wiki?curid=386611", "title": "Illa Kuiu", "text": "A Illa Kuiu \u00e9 unha illa no arquip\u00e9lago Alexander no sueste de Alasca. At\u00f3pase entre a illa Kupreanof, ao seu leste, e a illa Baranof, ao seu oeste. A illa ten 105\u00a0km de longo, e de 10 a 23\u00a0km de largo. Est\u00e1 case cortado en dous pola canle Affleck. Ten 1.936\u00b416\u00a0km\u00b2 de superficie terrestre, convert\u00e9ndoa na 15\u00aa illa m\u00e1is grande dos Estados Unidos. A illa enteira forma parte do bosque nacional de Tongass. A poboaci\u00f3n era 10 persoas no censo do 2.000 dos Estados Unidos. Est\u00e1 separada da illa Baranof polo estreito de Chatham.\nO faro do cabo Decision est\u00e1 situada na illa de Kuiu. Tam\u00e9n na illa at\u00f3panse o Kuiu Wilderness e as \u00e1reas Tebenkof Bay Wilderness.\nHistoria.\nA illa cartografiouse por primeira vez por Joseph Whidbey e James Johnstone, dous dos homes de George Vancouver durante a s\u00faa expedici\u00f3n 1791-95 en 1793-94. Este \u00faltimo, Johnstone, demostrou a s\u00faa insularidade."}
{"id": "386612", "revid": "5863", "url": "https://gl.wikipedia.org/wiki?curid=386612", "title": "Prudencio Otero", "text": "Prudencio Otero S\u00e1nchez, nado en Pontevedra en 1847 e finado na mesma cidade o 1 de xullo de 1936, foi un escritor e pol\u00edtico galego.\nTraxectoria.\nVinculado \u00e1 Pobra do Carami\u00f1al, onde era dono do Pazo do Colo de Arca. Foi deputado provincial, promotor do tranv\u00eda de vapor Pontevedra-Mar\u00edn e presidente do Casino de Pontevedra.\nPartidario da tese de Col\u00f3n pontevedr\u00e9s, foi autor do libro \"Espa\u00f1a, patria de Col\u00f3n\" (Madrid, Biblioteca Nueva, 1922).\nFoi amigo e principal socio do Marqu\u00e9s de Riestra, Jos\u00e9 Riestra L\u00f3pez.\nEra curm\u00e1n de C\u00e1ndida Otero Font\u00e1n."}
{"id": "386613", "revid": "1888", "url": "https://gl.wikipedia.org/wiki?curid=386613", "title": "Prudencio Otero S\u00e1nchez", "text": ""}
{"id": "386614", "revid": "89787", "url": "https://gl.wikipedia.org/wiki?curid=386614", "title": "Bylatyan Oyuunskay", "text": "Bylatyan Oyuunskay (en ), pseud\u00f3nimo de Platon Alekseevich Sleptsov (\"\u041f\u043b\u0430\u0442\u043e\u043d \u0410\u043b\u0435\u043a\u0441\u0435\u0435\u0432\u0438\u0447 \u0421\u043b\u0435\u043f\u0446\u043e\u0432\"), nado en Cherkyokh o 11 de novembro de 1893 e finado en Yakutsk o 31 de outubro de 1939, foi un pol\u00edtico, escritor e tradutor iacut, considerado un dos fundadores da literatura moderna iacut, da organizaci\u00f3n da Rep\u00fablica Aut\u00f3noma Iacut mais da Uni\u00f3n de Escritores de Iacutia.\nTraxectoria.\nDe 1914 e 1917 estudou no Seminario de Maxisterio de Yakutsk e entre 1917 e 1918 no Instituto Pedag\u00f3xico de Tomsk. Membro do Partido Comunista dende 1918 dirixiu en 1922 o Consello de Comisarios do Pobo e en 1923 o Comit\u00e9 Central Executivo da RSS de Iacutia. Entre 1928 e 1931 foi comisario de educaci\u00f3n e sa\u00fade de Iacutia e dende 1935 foi o primeiro director do Insitituto de Lingua e Cultura de Iacutia. Foi deputado do Soviet Supremo da Uni\u00f3n Sovi\u00e9tica (1938).\nPublicou o seu primeiro poema en 1917 e dous anos despois un dos m\u00e1is co\u00f1ecidos \"\u0421\u0438\u043d \u0431\u0438\u0438\u0440 \u0431\u0443\u043e\u043b\u0431\u0430\u0430\u0442?\", que tivo gran popularidade en Iacutia. Escribiu novelas, dramas e numerosos relatos. Como etn\u00f3grafo recolleu e publicou poemas \u00e9picos de Olonkho en \"\u0414\u044c\u0443\u043b\u0443\u0440\u0443\u0439\u0430\u0440 \u041d\u044c\u0443\u0440\u0433\u0443\u043d \u0411\u043e\u043e\u0442\u0443\u0440\" e \"\u0422\u0443\u043d\u0430\u043b\u044b\u0439\u0431\u044b\u0442 \u043d\u044c\u0443\u0443\u0440\u0434\u0430\u0430\u0445 \u0422\u0443\u0439\u0430\u0430\u0440\u044b\u043c\u0430 \u041a\u0443\u043e\". Xustificou o uso do verso sil\u00e1bico-t\u00f3nico na lingua iacut. Tam\u00e9n traduciu cl\u00e1sicos da literatura rusa e mundial ao iacut. O 3 de febreiro de 1938 de volta da primeira sesi\u00f3n do Soviet Supremo o NKVD arrestouno en Irkutsk acusado de dirixir unha organizaci\u00f3n nacionalista burguesa contrarrevolucionaria. Morreu na cadea ao ano seguinte. A s\u00faa figura rehabilitouse o 15 de outubro de 1955."}
{"id": "386618", "revid": "23204", "url": "https://gl.wikipedia.org/wiki?curid=386618", "title": "Ebba Gr\u00f6n (\u00e1lbum)", "text": "Ebba Gr\u00f6n \u00e9 o terceiro e derradeiro \u00e1lbum da banda sueca de punk rock Ebba Gr\u00f6n, publicado en abril de 1982 a trav\u00e9s do selo Mistlur Records. O disco foi gravado e mesturado no Silence Studio entre xaneiro e febreiro de 1982. O tema 2, \"Uppg\u00e5ng &amp; fall\", gravouse e mesturouse no Mistlur's Studio.\nO traballo incl\u00fae a popular canci\u00f3n \"Die Mauer\", que fala de dous amantes separados polo Muro de Berl\u00edn."}
{"id": "386620", "revid": "865", "url": "https://gl.wikipedia.org/wiki?curid=386620", "title": "We're Only in It for the Drugs", "text": "We're Only in It for the Drugs \u00e9 o \u00e1lbum de estrea da banda sueca de punk rock Ebba Gr\u00f6n, publicado en novembro de 1979 a trav\u00e9s do selo Mistlur Records. A meirande parte das s\u00faas canci\u00f3ns grav\u00e1ronse entre setembro e outubro de 1979 cunha mesa de mesturas portatil de 8 canles de Mistlur nunha oficina industrial pechada en S\u00f6dermalm, Estocolmo.\nO t\u00edtulo fai referencia ao nome do \u00e1lbum de 1968 de Frank Zappa \"We're Only in It for the Money\"."}
{"id": "386621", "revid": "23204", "url": "https://gl.wikipedia.org/wiki?curid=386621", "title": "K\u00e4rlek &amp; uppror", "text": "K\u00e4rlek &amp; uppror \u00e9 o segundo \u00e1lbum da banda sueca de punk rock Ebba Gr\u00f6n, publicado no ano 1981 a trav\u00e9s do selo Mistlur Records. O disco foi gravado e mesturado no Mistlur Studio entre decembro de 1980 e febreiro de 1981."}
{"id": "386624", "revid": "67970", "url": "https://gl.wikipedia.org/wiki?curid=386624", "title": "Tragulus kanchil", "text": "Tragulus kanchil, xeralmente chamado cervo-rato menor, \u00e9 unha especie de ungulado artiod\u00e1ctilo de pequeno tama\u00f1o da familia Tragulidae, que vive no sueste asi\u00e1tico.\nDistribuci\u00f3n.\nEnc\u00f3ntrase amplamente distribu\u00eddo en h\u00e1bitats selv\u00e1ticos do sueste asi\u00e1tico en Indochina, Birmania (istmo de Kra), Brunei, Camboxa, China (Yunnan), Indonesia (Kalimant\u00e1n, Sumatra e moitas pequenas illas), Laos, Malaisia (pen\u00ednsula de Malaca, Sarawak e moitas pequenas illas), Singapur, Tailandia e Vietnam.\nDescrici\u00f3n.\n\u00c9 o mam\u00edfero ungulado m\u00e1is pequeno co\u00f1ecido, o seu tama\u00f1o na madurez \u00e9 de menos de 45\u00a0cm e 2\u00a0kg de peso. Ten patas curtas e delgadas e un pelame avermellado m\u00e1is ou menos uniforme cun dese\u00f1o caracter\u00edstico de espi\u00f1a de peixe na parte anterior do corpo. Ten h\u00e1bitos crepusculares e nocturnos, vive en solitario ou forma pequenos grupos familiares; os machos son territoriais e marcan o seu territorio con urina, feces e secreci\u00f3ns das gl\u00e1ndulas odor\u00edferas que te\u00f1en na cara. Son t\u00edmidos e esquivos, e h\u00e1biles para agocharse na mesta vexetaci\u00f3n, o que \u00e9 a s\u00faa arma de defensa m\u00e1is importante, e permanecen agochados inm\u00f3biles se se achega un depredador, pero foxen rapidamente se \u00e9 necesario dando grandes saltos. Come follas, arbustos, xemas e froitas ca\u00eddas. Ten un per\u00edodo de xestaci\u00f3n duns 5 meses.\nEtimolox\u00eda.\nEn lingua Malaia ou indonesia o nome \"kancil\", (pronunciado 'kanchil') significa tanto 'cervo-rato' coma 'persoa intelixente'. O nome xen\u00e9rico \"Tragulus\", est\u00e1 composto de \"Tragos\", 'cabra' en grego, e a terminaci\u00f3n latina \"\u2013ulus\", que significa 'diminuto'.\nFolclore.\nNun relato folcl\u00f3rico indonesio e malaio, o cervo-rato Sang Kancil quer\u00eda cruzar un r\u00edo para chegar \u00e1s \u00e1rbores froiteiras do outro lado, pero un gran crocodilo moi malo chamado Sang Buaya estaba esper\u00e1ndoo na ribeira para comelo. Sang Kancil chamou Sang Buaya e d\u00edxolle que o rei estaba invitando a todo o mundo a unha festa, para o cal necesitaba saber cantos crocodilos vir\u00edan. Sang Kancil pediulle a todos os crocodilos que se puxesen en li\u00f1a dun lado ao outro do r\u00edo para que os puidese contar para o rei, e f\u00edxolles prometer que non o comer\u00edan mentres os contaba. El despois foi pasando por riba saltando sobre as s\u00faas cabezas mentres os contaba. Cando chegou ao outro lado do r\u00edo deulles as grazas por axudarlle a cruzar o r\u00edo, e deuse un banquete coas froitas, pero os outros crocodilos incomod\u00e1ronse con Sang Buaya porque deixou que Sang Kancil se burlase deles."}
{"id": "386627", "revid": "6939", "url": "https://gl.wikipedia.org/wiki?curid=386627", "title": "Igrexa de San Frutuoso de Santiago de Compostela", "text": ""}
{"id": "386629", "revid": "6939", "url": "https://gl.wikipedia.org/wiki?curid=386629", "title": "Igrexa de San Fructuoso de Santiago de Compostela", "text": ""}
{"id": "386630", "revid": "98629", "url": "https://gl.wikipedia.org/wiki?curid=386630", "title": "Biak", "text": "Biak \u00e9 unha pequena illa situada na ba\u00eda de Cenderawasih, preto da costa norte de Pap\u00faa, unha provincia de Indonesia, Est\u00e1 xusto ao noroeste de Nova Guinea. Biak \u00e9 a illa m\u00e1is grande do seu pequeno arquip\u00e9lago e ten moitos atois, arrecifes e corales.\nO centro m\u00e1is grande da poboaci\u00f3n est\u00e1 en cidade de Biak na costa do sur. O resto da illa est\u00e1 pouco poboada con pequenas aldeas.\nBiak forma parte das illas Biak (\"Kepulauan Biak\").\nHistoria.\nBiak foi avistada por primeira vez polos europeos polo navegante portugu\u00e9s Jorge de Menezes en 1526. Na s\u00faa viaxe de Malaca a Maluku polo norte de Borneo, Jorge de Menezes desembarcou nas illas Biak, \u00e1 entrada do Golfo, onde viuse forzado a invernar. A illa chamouse a partir de ent\u00f3n nos mapas portugueses \"Ilha de Dom Jorge\" ou \"Ilha onde invernou Dom Jorge\", para converterse, finalmente, en \"Ilha de S. Jorge\".\nO navegante espa\u00f1ol \u00c1lvaro de Saavedra avistou a illa o 24 de xu\u00f1o de 1528, ao intentar regresar de Tidore a Nova Espa\u00f1a. Reportouse outro avistamento posteriormente en 1545 polo navegante espa\u00f1ol \u00cd\u00f1igo Ortiz de Retes a bordo do gale\u00f3n \"San Juan\" ao intentar tam\u00e9n o regreso a Nova Espa\u00f1a.\nO arquip\u00e9lago foi cartografiado por primeira vez nas cartas portuguesas de Gaspar Viegas (1537), un mapa an\u00f3nimo de 1540, e nos mapas de Jo\u00e3o de Lisboa e de Bartolomeu Velho (c. 1560), e outros portugueses, espa\u00f1ois e mapas holandeses.\nNa segunda guerra mundial, un aeroporto estrat\u00e9xico do ex\u00e9rcito xapon\u00e9s imperial situouse al\u00ed, servindo como base para as operaci\u00f3ns na guerra do Pac\u00edfico. As forzas americanas capturaron eventualmente a illa durante a batalla de Biak. O aer\u00f3dromo capturado cambiouse o nome de Aer\u00f3dromo de Mokmer e m\u00e1is tarde transferiuse \u00e1 Royal Australian Air Force. \nFoi transferido a dominio holand\u00e9s, xunto coa metade de Nova Guinea, nos anos 60.\nMasacre de Biak.\nO 1 de xullo de 1998, aniversario da infrutuosa declaraci\u00f3n de independencia de Pap\u00faa de 1971, Biak foi o escenario do que comunmente co\u00f1\u00e9cese como o \"Masacre de Biak\" ou \"Bloody Biak\". A xente nativa pap\u00faa e os membros do Organisasi Papua Merdeka (Free Papua Movement Movemento de Pap\u00faa Libre), levantaron a s\u00faa bandeira tradicional, 'a Estrela da Ma\u00f1a', na torre de auga de Kota Biak e acamparon al\u00ed durante os seguintes seis d\u00edas.\n\u00c1s 05.30 do 6 de xullo de 1998, a manifestaci\u00f3n foi dispersada polo \"Tentara Nasional Indonesia\" (TNI ou Militares Indonesios). Moitos foron fusilados mentres intentaban fuxir. Os superviventes foron detidos e confinados \u00e1 forza nos peiraos onde foron custodiados varios d\u00edas mentres que outros manifestantes eran apresados.\nAo redor de 200 dos manifestantes orixinais foron embarcados \u00e1 forza en dous buques navais indonesios e levados a dous sitios diferentes para ser guindados ao oc\u00e9ano. Nos d\u00edas seguintes, os corpos apareceron nas costas de Biak, ou enredados nas redes de pesca. O TNI explicou que os corpos que apareceron pertenc\u00edan \u00e1s v\u00edtimas do tsunami Aitape que ocorreu aproximadamente a 1.000\u00a0km. en Pap\u00faa Nova Guinea.\nDemograf\u00eda.\nOs habitantes de Biak son predominantemente melanesios e a relixi\u00f3n principal \u00e9 o cristianismo. O idioma oficial \u00e9 o indonesio e o idioma local principal \u00e9 o Biak. Tam\u00e9n se utilizan outros idiomas, como holand\u00e9s e ingl\u00e9s, pero limitados. Administrativamente est\u00e1 dividida en 12 kecamatans, que cubr\u00e9n soamente a illa se mesma, tendo 112.873 habitantes no censo de 2010.\nClima.\nBiak conta cun clima tropical chuvioso con temperaturas case id\u00e9nticas ao longo do ano. A temperatura media anual na cidade \u00e9 26\u00a0\u00b0C, que \u00e9 tam\u00e9n xeralmente a temperatura media de cada d\u00eda en Biak. A cidade ve unha boa cantidade de precipitaci\u00f3n cada mes ao longo do curso do ano, promediando ao redor de 2816\u00a0mm de precipitaci\u00f3n por ano. O seu mes m\u00e1is seco \u00e9 novembro, cunha media dun pouco menos de 200\u00a0mm de choiva ao mes.\nTradici\u00f3n.\nA cultura Biak Numfor vira en torno \u00e1 s\u00faa antiga relixi\u00f3n animista, a\u00ednda que hoxe tam\u00e9n son cristi\u00e1ns.\nAs s\u00faas crenzas viran en torno a unha cerimonia ritual chamada Wor, para evitar estar inzados por todo tipo de mala sorte e enfermidades. O Wor est\u00e1 en todos os aspectos da s\u00faa vida e algunhas das s\u00faas cerimonias tradicionais a\u00ednda se celebran agora. Incl\u00faen a primeira cerimonia de corte de pelo (Wor Kapapnik), a cerimonia de crecemento (Wor Famarmar) e a cerimonia de voda (Wor Yakyaker Farbakbuk). Todas estas cerimonias van acompa\u00f1adas de cantos, bailes e ofrendas aos esp\u00edritos ancestrais.\nDanza Yosim Pancar.\nO Biak Numfor ten unha danza de amizade chamada \"Yosim Pancar\". As formaci\u00f3ns de pequeno a mediano tama\u00f1o dos grupos de baile pod\u00e9n durar toda a noite. Varios movementos da \"Yosim Pancar\" que son populares ata o d\u00eda de hoxe son: Pancar Gas, Gale-Gale, Jef, Pacul Tiga, Seka e a adaptaci\u00f3n Poco-poco.\nO ritmo e o canto da danza Yosim Pancar estase modernizando agora con sons de efectos especiais e ritmos de danza pop. Orixinalmente o ritmo \u00e9 para convocar esp\u00edritos ancestrais e deixar que se unan ao grupo. O instrumento musical tradicional desta danza \u00e9 un baixo de cordas feito a man con cocoteiros e de ra\u00edces que \u00e9 similar \u00e1 guitarra ou ao ukelele."}
{"id": "386631", "revid": "1888", "url": "https://gl.wikipedia.org/wiki?curid=386631", "title": "Juan Beltr\u00e1n", "text": "Juan Beltr\u00e1n Mu\u00ed\u00f1os, nado na Coru\u00f1a o 26 de xu\u00f1o de 1872 e finado na Habana o 13 de novembro de 1928, foi un xornalista e escritor galego.\nTraxectoria.\nSecundou a Manuel Monteagudo na fundaci\u00f3n do primeiro grupo esperantista da Coru\u00f1a. Emigrou a Cuba a principios do s\u00e9culo XX e residiu en Guanabacoa. Foi contable de comercio. Escribiu no \"Diario de la Marina\" unha secci\u00f3n de comentarios cr\u00edticos de libros, e colaborou en \"Galicia\", \"Gr\u00e1fico\", \"El Comercio\", \"Cuba\", \"Guanabacoa Gr\u00e1fica\", \"Eco de Galicia\", \"El Hogar\", \"Labor Gallega\", \"La Patria Gallega\", \"Revista Bimestre Cubana\", \"Actualidades\", \"Bolet\u00edn del Ferrol y su Comarca\", \"Chic\" e \"Archivos del Folklore Cubano\". Usou os pseud\u00f3nimos Abof\u00e9, B, JBM, P Caranza, J e JB. Foi membro da Sociedad Geogr\u00e1fica de Cuba. Foi presidente da Asociaci\u00f3n Iniciadora y Protectora de la Academia Gallega. Morreu na Habana nun accidente de autom\u00f3bil en 1929."}
{"id": "386632", "revid": "1888", "url": "https://gl.wikipedia.org/wiki?curid=386632", "title": "Juan Beltr\u00e1n Mu\u00ed\u00f1os", "text": ""}
{"id": "386633", "revid": "5863", "url": "https://gl.wikipedia.org/wiki?curid=386633", "title": "Segundo Pl\u00e1 de Huidobro", "text": ""}
{"id": "386634", "revid": "17467", "url": "https://gl.wikipedia.org/wiki?curid=386634", "title": "Elecci\u00f3ns a Cortes Constitu\u00edntes da Rep\u00fablica Espa\u00f1ola de 1873", "text": ""}
{"id": "386635", "revid": "17467", "url": "https://gl.wikipedia.org/wiki?curid=386635", "title": "Elecci\u00f3ns a Cortes Constitu\u00edntes de 1873", "text": ""}
{"id": "386636", "revid": "5863", "url": "https://gl.wikipedia.org/wiki?curid=386636", "title": "Segundo Pla Huidobro", "text": ""}
{"id": "386637", "revid": "5863", "url": "https://gl.wikipedia.org/wiki?curid=386637", "title": "Segundo Pl\u00e1 Huidobro", "text": ""}
{"id": "386638", "revid": "89787", "url": "https://gl.wikipedia.org/wiki?curid=386638", "title": "En perigo cr\u00edtico", "text": "A denominaci\u00f3n \"en perigo cr\u00edtico\" (abreviada \"CR\", do ingl\u00e9s \"critically endangered\") \u00e9 a denominaci\u00f3n utilizada pola Uni\u00f3n Internacional para a Conservaci\u00f3n da Natureza (IUCN) para un dos estado de conservaci\u00f3n dunha especie cando esta se considera que est\u00e1 ante un grave risco de extinci\u00f3n na natureza. \u00c9 a categor\u00eda de maior risco asignada pola IUCN na s\u00faa lista vermella para unha especie en estado silvestre. No sistema de categor\u00edas da UICN \u00e9 o nivel de risco inmediatamente superior a \"en perigo\" (EN) e anterior a \"extinta en estado silvestre\" (EW).\nEn 2014, hab\u00eda 2464 especies animais e 2104 de plantas con esta valoraci\u00f3n, o que sup\u00f3n un aumento con respecto ao ano 1998, cando hab\u00eda 854 e 909 catalogadas, respectivamente.\nComo na lista vermella da IUCN non se considera extinta unha especie ata que se fan exames espec\u00edficos e extensos sobre a s\u00faa situaci\u00f3n na natureza, as especies que posiblemente est\u00e1n xa extintas pero para as que non se realizaron estes estudos son colocadas polo momento como en perigo cr\u00edtico. A IUCN ten unha lista de especies \"posiblemente extintas\" \"CR(PE)\" e \"posiblemente extintas na natureza\" \"CR(PEW)\", modeladas nas categor\u00edas usadas pola BirdLife International par categorizar estes taxons.\nDefinici\u00f3n da IUCN.\nPara que unha especie sexa definida como en perigo cr\u00edtico na Lista vermella, esa especie debe cumprir calquera dos seguintes criterios (do A ao E). A abreviaci\u00f3n usada pola IUCN \"3G/10Y\" (\"3 generations/10 years\") significa tres xeraci\u00f3ns ou dez anos \u2014a\u00ednda que sexa m\u00e1is longa\u2014 nun m\u00e1ximo de 100 anos; \"MI\" significa individuos maduros (\"mature Individuals\"):"}
{"id": "386639", "revid": "27155", "url": "https://gl.wikipedia.org/wiki?curid=386639", "title": "Especie en perigo cr\u00edtico de extinci\u00f3n", "text": ""}
{"id": "386640", "revid": "27155", "url": "https://gl.wikipedia.org/wiki?curid=386640", "title": "Especie en perigo cr\u00edtico", "text": ""}
{"id": "386642", "revid": "25871", "url": "https://gl.wikipedia.org/wiki?curid=386642", "title": "Sime\u00f3n Blanco-Cicer\u00f3n Garc\u00eda", "text": "Sime\u00f3n Blanco-Cicer\u00f3n Garc\u00eda, nado en Santiago de Compostela, foi un m\u00e9dico, xornalista e escritor galego.\nTraxectoria.\nFillo de Ricardo Blanco-Cicer\u00f3n, en 1914 licenciouse en Medicina pola Universidade de Santiago de Compostela, e estableceuse en Madrid nos anos vinte.\nPublicou o poemario \"La noche clara\" (1922), con pr\u00f3logo de Jos\u00e9 Mar\u00eda Carretero Novillo, \u00abEl Caballero Audaz\u00bb. Colaborou en \"El Pueblo Gallego\". En 1925 foi premiado un relato seu no Certame literario de Murcia e en 1930 obtivo un premio no Certame Nacional de periodismo tradicionalista de Valencia. En 1941 publicou en Madrid o poemario \"La escondida senda\"."}
{"id": "386644", "revid": "89787", "url": "https://gl.wikipedia.org/wiki?curid=386644", "title": "Articulaci\u00f3n esferoidal", "text": "Unha articulaci\u00f3n esferoidal (case equivalente a enartrose) ou articulaci\u00f3n en r\u00f3tula, \u00e9 un tipo de articulaci\u00f3n sinovial, na cal unha superficie con forma de b\u00f3la dun \u00f3so arredondado encaixa nunha depresi\u00f3n con forma de copa doutro \u00f3so. O \u00f3so distal pode moverse na articulaci\u00f3n nun n\u00famero indefinido de eixes, que te\u00f1en un centro com\u00fan, o que permite que o \u00f3so se mova en case todas as direcci\u00f3ns.\nUnha enartrose \u00e9 un tipo especial de articulaci\u00f3n esferoidal na cal a copa cobre a esfera al\u00e9n do seu ecuador.\nExemplos.\nUn exemplo desta forma de articulaci\u00f3n enc\u00f3ntranse na cadeira, onde a cabeza arredondada do f\u00e9mur artic\u00falase no acet\u00e1bulo con forma de copa da pelve. Outro exemplo \u00e9 a articulaci\u00f3n glenohumeral do ombro, onde a cabeza arredondada do \u00famero artic\u00falase na fosa glenoidea con forma de copa da omoplata. A articulaci\u00f3n do ombro incl\u00fae tam\u00e9n unha articulaci\u00f3n esternoclavicular."}
{"id": "386646", "revid": "27155", "url": "https://gl.wikipedia.org/wiki?curid=386646", "title": "Enartrose", "text": ""}
{"id": "386647", "revid": "27155", "url": "https://gl.wikipedia.org/wiki?curid=386647", "title": "Articulaci\u00f3n en r\u00f3tula", "text": ""}
{"id": "386648", "revid": "89787", "url": "https://gl.wikipedia.org/wiki?curid=386648", "title": "Pluvianus aegyptius", "text": "Pluvianus aegyptius \u00e9 unha especie de ave lim\u00edcola africana, \u00fanico membro do x\u00e9nero Pluvianus. Anteriormente estaba situada na familia Glareolidae, pero agora consid\u00e9rase que forma a familia monot\u00edpica Pluvianidae (pluvi\u00e1nidos).\nA especie \u00e9 unha das varias aves que foron dubidosamente asociadas coa ave mencionada na antig\u00fcidade co nome \"trochilus\", que se dic\u00eda que establec\u00eda unha suposta simbiose de limpeza co crocodilo do Nilo.\nDescrici\u00f3n.\nO adulto mide de 19 a 21\u00a0cm de lonxitude e ten unha coroa negra, unha m\u00e1scara negra nos ollos e unha banda negra no peito. O resto da cabeza \u00e9 branca. O resto da plumaxe da parte superior \u00e9 gris azulada, e as partes inferiores son laranxas. As s\u00faas longas pernas son grises azuladas.\nEn voo a coroa e dorso negros contrastan co gris das partes superiores e as \u00e1s. As plumas remeiras son brancas brillantes cruzadas por unha banda negra. Visto desde abaixo, o paxaro en voo \u00e9 totalmente branco, ag\u00e1s a barriga laranxa e a barra negra das \u00e1s. Unha vez toma terra, os membros dunha parella sa\u00fadanse erguendo as \u00e1s nunha elaborada cerimonia na que mostran ostensiblemente as s\u00faas marcas brancas e negras. Os sexos son similares, pero os xuven\u00eds son de cores m\u00e1is apagadas e as marcas negras est\u00e1n mesturadas con marr\u00f3n.\nH\u00e1bitat e distribuci\u00f3n.\nVive na \u00c1frica subsahariana tropical. Reprod\u00facese en areais de r\u00edos grandes.\nComportamento.\nXeralmente \u00e9 un paxaro moi manso que se encontra en parellas ou pequenos grupos preto da auga. Alim\u00e9ntase de insectos. A s\u00faa chamada \u00e9 un agudo \"krrr-krrr-krrr\".\nReproduci\u00f3n.\nPon dous ou tres ovos que non incuba directamente, sen\u00f3n que enterra en area quente, e o adulto controla que non sufran un exceso de temperatura sentando sobre os ovos coa s\u00faa barriga mollada en auga. Se o adulto deixa o ni\u00f1o, alisa a area sobre os ovos, a\u00ednda que se est\u00e1 asustado fai o traballo apresuradamente. Os polos son precoces e poden correr en canto eclosionan e poden alimentarse de seu pouco despois. Os adultos arrefr\u00edan os polos da mesma maneira que os ovos. Os polos poden beber a auga que molla as plumas da barriga dos adultos. Os adultos enterran os polos na area temporalmente se os ameaza alg\u00fan perigo.\nSupostas relaci\u00f3ns cos crocodilos.\nO paxaro \u00e9 famoso polas s\u00faas supostas relaci\u00f3ns simbi\u00f3ticas cos crocodilos. Segundo Her\u00f3doto, os crocodilos descansan nas ribeiras dos r\u00edos coa boca aberta e un paxaro chamado \"trochilus\" voa ata as bocas dos crocodilos para alimentarse da carne en descomposici\u00f3n aloxada entre os seus dentes. A identificaci\u00f3n deste trochilus con alg\u00fan paxaro determinado \u00e9 dif\u00edcil de facer e dubidosa, como a propia simbiose de limpeza; non existe evidencias fotogr\u00e1ficas, e os relatos escritos consid\u00e9ranse sospeitosos segundo o bi\u00f3logo Thomas Howell."}
{"id": "386649", "revid": "27155", "url": "https://gl.wikipedia.org/wiki?curid=386649", "title": "Pluvianus", "text": ""}
{"id": "386650", "revid": "27155", "url": "https://gl.wikipedia.org/wiki?curid=386650", "title": "Pluvianidae", "text": ""}
{"id": "386651", "revid": "27155", "url": "https://gl.wikipedia.org/wiki?curid=386651", "title": "Pluvi\u00e1nidos", "text": ""}
{"id": "386652", "revid": "27155", "url": "https://gl.wikipedia.org/wiki?curid=386652", "title": "Pluvi\u00e1nido", "text": ""}
{"id": "386653", "revid": "1131", "url": "https://gl.wikipedia.org/wiki?curid=386653", "title": "N-655", "text": "A N-655 ou Acceso ao porto exterior de Ferrol \u00e9 unha estrada nacional que conecta a FE-12, da Rede de estradas do Estado, co porto exterior de Ferrol, ademais doutras v\u00edas intermedias como a AC-116 e a AG-64.\nHistoria.\nO tramo m\u00e1is pr\u00f3ximo \u00e1 nova d\u00e1rsena, de 5 km, inaugurouse o 11 de setembro de 2008; o tramo inicial o foi posto en servizo o 23 de outubro dese mesmo ano e, finalmente, o 16 de abril de 2009 entrou en funcionamento o tramo central restante."}
{"id": "386666", "revid": "1131", "url": "https://gl.wikipedia.org/wiki?curid=386666", "title": "M\u00e1scara ecol\u00f3xica", "text": "M\u00e1scara ecol\u00f3xica, ecobranqueamento, lavado verde ou lavado de imaxe verde \u00e9 unha forma de propaganda na que se realiza mercadotecnia verde de maneira enganosa para promover a percepci\u00f3n de que os produtos, obxectivos ou pol\u00edticas dunha organizaci\u00f3n son respectuosos co medio ambiente co fin de aumentar os seus beneficios..\nOrixe.\nEn 1986 o ecoloxista estadounidense Jay Westerveld empregou o termo \"greenwashing\" nun ensaio sobre as pr\u00e1cticas da industria tur\u00edstica."}
{"id": "386668", "revid": "89787", "url": "https://gl.wikipedia.org/wiki?curid=386668", "title": "Diversidade sexual", "text": "A diversidade sexual e de x\u00e9nero (DSX) ou simplemente diversidade sexual \u00e9 un termo que se usa para referirse de maneira inclusiva a toda a diversidade de sexos, orientaci\u00f3ns sexuais e identidades de x\u00e9nero, sen necesidade de especificar cada unha das identidades, comportamentos e caracter\u00edsticas que conforman esta pluralidade.\nEn Occidente, habitualmente util\u00edzanse clasificaci\u00f3ns simples e herm\u00e9ticas en torno ao sexo (homes, mulleres e intersexuais), \u00e1 orientaci\u00f3n sexual (heterosexuais, homosexuais e bisexuais) e \u00e1 identidade de x\u00e9nero (transx\u00e9neros e cisx\u00e9neros), reunidas baixo as siglas LGTBI (lesbianas, gais, transx\u00e9neros, bisexuais e intersexuais). Con todo, outras culturas pos\u00faen maneiras diferentes de entender o sistema sexual. Ademais, nas \u00faltimas d\u00e9cadas populariz\u00e1ronse diversas teor\u00edas da sexolox\u00eda, como a teor\u00eda de Kinsey e a teor\u00eda cuir que propo\u00f1en que esta clasificaci\u00f3n resulta insuficiente para describir a complexidade da sexualidade na especie humana, e mesmo tam\u00e9n noutras especies animais.\nPor exemplo, poida que as persoas experimenten unha orientaci\u00f3n sexual intermedia entre heterosexual e bisexual (heteroflexible) ou entre homosexual e bisexual (homoflexible) ou que esta var\u00ede ao longo do tempo, ou que incl\u00faa atracci\u00f3n independentemente do sexo ou x\u00e9nero (pansexual). Noutras palabras, dentro da bisexualidade existe unha gran diversidade de tipolox\u00edas e preferencias que var\u00edan desde unha completa heterosexualidade a unha completa homosexualidade (escala de Kinsey).\nA diversidade sexual tam\u00e9n incl\u00fae \u00e1s persoas intersexuais, que nacen cunha variedade de caracter\u00edsticas intermedias entre homes e mulleres. Ademais tam\u00e9n se incl\u00faen todas as identidades transx\u00e9nero e transexuais que non se encadran dentro do sistema de x\u00e9nero binario e que, do mesmo xeito que a orientaci\u00f3n sexual, poden experimentarse en distintos graos m\u00e1is al\u00f3 do cisx\u00e9nero e a transexualidade, como \u00e9 o caso das persoas de x\u00e9nero flu\u00eddo.\nPor \u00faltimo, a diversidade sexual tam\u00e9n engloba \u00e1s persoas asexuais, quen experimentan desinterese na actividade sexual; as\u00ed como a todas aquelas persoas que consideran que a s\u00faa identidade non se pode definir, inclu\u00eddas no \u00e1mbito anglosax\u00f3n baixo o termo paraugas \"queer\".\nSocialmente reivind\u00edcase a diversidade sexual como forma da aceptaci\u00f3n de calquera forma de ser, con iguais dereitos, liberdades e oportunidades dentro do marco dos Dereitos Humanos. En moitos pa\u00edses reivind\u00edcase a visibilidade da diversidade sexual nas marchas do Orgullo LGTBI."}
{"id": "386670", "revid": "12452", "url": "https://gl.wikipedia.org/wiki?curid=386670", "title": "LGBTI", "text": ""}
{"id": "386673", "revid": "61134", "url": "https://gl.wikipedia.org/wiki?curid=386673", "title": "Observatorio Astron\u00f3mico de Santiago", "text": ""}
{"id": "386674", "revid": "98629", "url": "https://gl.wikipedia.org/wiki?curid=386674", "title": "Diversidade funcional", "text": "Diversidade funcional \u00e9 un termo alternativo ao de discapacidade que comezou a utilizarse por iniciativa das propias persoas afectadas, e pretende substitu\u00edr a outros cuxa sem\u00e1ntica pode considerarse pexorativa, tales como \"discapacidade\" ou \"minusval\u00eda\". Tr\u00e1tase dun cambio cara a unha terminolox\u00eda non negativa sobre a diversidade funcional. O termo foi proposto no \"Foro de Vida Independente\", en xaneiro de 2005.\nA diversidade funcional poder\u00eda entenderse tam\u00e9n como un fen\u00f3meno, feito ou caracter\u00edstica presente na sociedade que, por definici\u00f3n, afectar\u00eda a todos os seus membros por igual, debido a que durante a infancia e a senectude, todas as persoas son dependentes. Dado que na sociedade existen persoas con capacidades diferentes entre si, incluso grandes variaci\u00f3ns destas nun mesmo individuo ao longo da s\u00faa vida, \u00e9 posible afirmar que, nun momento dado, na sociedade existe diversidade funcional de forma semellante que se observa diversidade cultural, sexual ou xeracional."}
{"id": "386675", "revid": "61134", "url": "https://gl.wikipedia.org/wiki?curid=386675", "title": "Ciencias Matem\u00e1ticas", "text": ""}
{"id": "386677", "revid": "23204", "url": "https://gl.wikipedia.org/wiki?curid=386677", "title": "Osmorregulaci\u00f3n", "text": "A osmorregulaci\u00f3n \u00e9 a regulaci\u00f3n da cantidade de auga e sales no corpo dos seres vivos de modo que se mante\u00f1a un equilibrio interno destes compo\u00f1entes nas c\u00e9lulas e l\u00edquidos fisiol\u00f3xicos, independentemente das concentraci\u00f3ns que haxa no medio exterior. Un animal hiperosm\u00f3tico ten unha concentraci\u00f3n de sales no seu corpo maior que o medio externo, como ocorre nos peixes de auga doce, polo que tenden a absorber auga e os seus riles eliminar\u00e1n unha urina moi dilu\u00edda para desfacerse dese exceso de auga, e as branquias eliminar\u00e1n sales cara a f\u00f3ra. Un animal hipoosm\u00f3tico ten unha concentraci\u00f3n de sales no seu corpo menor que a do medio externo, como ocore en moitos peixes mari\u00f1os, polo que tenden a perder auga, polo que os seus riles eliminan pouca auga, e as branquias absorben sales. Un animal isoosm\u00f3tico ten a mesma concentraci\u00f3n dentro do corpo que no medio externo, polo que non necesita facer unha osmorregulaci\u00f3n, como ocorre en mix\u00edns, celacantos e elasmobranquios (nestes dous \u00faltimos casos mant\u00e9\u00f1enese isoosm\u00f3ticos acumulando urea no sangue). Os isoosm\u00f3ticos son osmoconformadores, mentres que os demais son osmorreguladores.\nO principal \u00f3rgano osmorregulador nos vertebrados \u00e9 o ril, pero tam\u00e9n poden existir gl\u00e1ndulas salinas especiais e as gl\u00e1ndulas sudor\u00edparas dos mam\u00edferos tam\u00e9n eliminan sales. Os invertebrados te\u00f1en tam\u00e9n diversas gl\u00e1ndulas e \u00f3rganos especializados na excreci\u00f3n e osmorregulaci\u00f3n.\nPeixes.\nNos peixes de auga doce o problema \u00e9 a tendencia \u00e1 absorci\u00f3n de auga e a conseguinte diluci\u00f3n dos sales corporais. Os seus riles te\u00f1en uns glom\u00e9rulos bastante grandes, para producir maiores volumes de filtrado glomerular e eliminr moita auga na urina. Os t\u00fabulos distais dos seus riles est\u00e1n tam\u00e9n moi desenvolvidos para reabsorber e reter sales no corpo e eliminar auga. As s\u00faas branquias contrib\u00faen absorbendo sales do exterior.\nOs tele\u00f3steos mari\u00f1os son hipoosm\u00f3ticos, polo que moitas especies te\u00f1en riles sen glom\u00e9rulos (aglomerulares) e sen t\u00fabulos distais, o que reduce moito o filtrado glomerular e a perda de auga. No resto dos t\u00fabulos dos seus nefr\u00f3ns prod\u00facese unha secreci\u00f3n activa de solutos, form\u00e1ndose unha urina concentrada e de pouco volume. As branquias destes peixes bombean sales cara a f\u00f3ra.\nNos mix\u00edns as concentraci\u00f3ns de Na+ e Cl- nas c\u00e9lulas e l\u00edquidos corporais \u00e9 tan elevada que iguala a concentraci\u00f3n do medio externo, polo que non te\u00f1en que osmorregular. Te\u00f1en nefr\u00f3ns reducidos a case s\u00f3 unha c\u00e1psula renal e un conduto curto, polo que eliminan pouca urina. Os seus corp\u00fasculos renais est\u00e1n ben desenvolvidos, pero non para eliminar auga, sen\u00f3n i\u00f3ns bivalentes.\nOs elasmobranquios (tibur\u00f3ns, raias) e o celacanto (\"Latimeria\") tampouco osmorregulan, porque mante\u00f1en unha concentraci\u00f3n de urea moi alta en sangue ata superar a concentraci\u00f3n salina do medio externo. Eliminan sales por gl\u00e1ndulas especiais, como as gl\u00e1ndulas rectais dos tibur\u00f3ns. Non te\u00f1en, pois, problemas co fluxo de auga.\nOs peixes que realizan migraci\u00f3ns entre o mar e os r\u00edos (an\u00e1dromos, cat\u00e1dromos) te\u00f1en que vivir en distintos momentos da s\u00faa vida en medios con diferentes concentraci\u00f3ns salinas. Estas especies son eurihalinas, xa que soportan distintas salinidades (as que s\u00f3 soportan unha marxe estreita de salinidade son estenohalinas). Xeralmente necesitan un per\u00edodo de aclimataci\u00f3n para pasar dun medio a outro durante o cal adaptan a s\u00faa fisiolox\u00eda. Por exemplo, os que pasan do mar aos r\u00edos tender\u00edan a perder sales polas branquias, pero as especies eurihalinas reducen a permeabilidade das s\u00faas branquias para evitalo.\nTetr\u00e1podos.\nEn xeral, os tetr\u00e1podos de vida terrestre enfr\u00f3ntanse a unha perda de auga, polo que os seus riles te\u00f1en que ser conservadores de auga, e controlar o sal que se expulsa pola urina.\nNos mam\u00edferos nos nefr\u00f3ns dos riles hai asas de Henle grandes que crean nesa zona do ril un ambiente m\u00e1is salino para facilitar a reabsorci\u00f3n noutras partes do nefr\u00f3n de gran cantidade de auga. Por exemplo, nos riles humanos f\u00edltranse nos glom\u00e9rulos uns 170 L de auga diarios, pero s\u00f3 se expulsa aproximadamente 1 L, mentres que o resto se reabsorbe. A presi\u00f3n sangu\u00ednea nas arterias renais \u00e9 maior que nos vasos rectos que rodean o nefr\u00f3n, favorecendo a filtraci\u00f3n e a posterior reabsorci\u00f3n. Cando o corpo est\u00e1 deshidratado hai cambios hormonais que fan variar a permeabilidade do conduto colector do nefr\u00f3n favorecendo a conservaci\u00f3n da auga. As principais hormonas que infl\u00faen nisto son a ADH, aldosterona e anxiotensina II. As gl\u00e1ndulas sudor\u00edparas poden eliminar ademais unha certa cantidade de sales. Alg\u00fans animais dos desertos, como a rata-canguro australiana (\"Dipodomys spetabilis\") pode obter auga metab\u00f3lica durante a transformaci\u00f3n qu\u00edmica dos carbohidratos e graxas dos seus alimentos. Os mam\u00edferos mari\u00f1os producen unha urina moi concentrada hipert\u00f3nica con moita urea.\nNos r\u00e9ptiles e aves mari\u00f1as que inxiren moito sal ao alimentarse ou beber auga de mar, os riles por si s\u00f3s non poder\u00edan regular o exceso de sal, polo que te\u00f1en gl\u00e1ndulas salinas especiais que excretan sal. As aves mari\u00f1as te\u00f1en gl\u00e1ndulas salinas nasais, e os seus riles eliminan unha urina moi concentrada. Nos r\u00e9ptiles atopamos gl\u00e1ndulas salinas orbitais nas tartarugas mari\u00f1as, sublinguais nas serpes mari\u00f1as, na lingua nalg\u00fans crocodilos, e nasais nas iguanas mari\u00f1as das Gal\u00e1pagos.\nOs anfibios acu\u00e1ticos te\u00f1en riles con glom\u00e9rulos grandes e producen volumes de urina dilu\u00edda grandes. Son animais de auga doce e s\u00f3 se co\u00f1ece un caso de anfibio que poida pasar durante certo tempo \u00e1 auga do mar, \u00e9 a \"Rana cancrivora\" do sueste asi\u00e1tico, que pode cazar cangrexos nas pozas de auga de mar que deixa a marea, e que para soportar esas condici\u00f3ns de elevada salinidade aumenta a concentraci\u00f3n no seu sangue de i\u00f3ns Na+, Cl&lt;sip- e de urea.\nInvertebrados.\nOs invertebrados te\u00f1en diversos \u00f3rganos m\u00e1is sinxelos que os riles que regulan o seu equilibrio h\u00eddrico e de sales e excretan os residuos metab\u00f3licos.\nOs platihelmintos presentan protonefridios que conte\u00f1en c\u00e9lulas flam\u00edxeras que est\u00e1n inmersas no l\u00edquido interno do corpo e regulan o contido h\u00eddrico corporal. O n\u00famero de protonefridios dunha planaria est\u00e1 axustado \u00e1 salinidade do ambiente e aumenta ao reducirse a cantidade de sal no medio.\nAs mi\u00f1ocas (an\u00e9lidos oligoquetos) te\u00f1en uns \u00f3rganos excretores chamados metanefridios en cada segmento do seu corpo. Por un extremo conectan co celoma, desde onde absorben os residuos do corpo. Ao longo do tubo do metanefridio van reabsorb\u00e9ndose distintas substancias (glicosa, parte da auga), mentres que os residuos se concentran expuls\u00e1ndose como unha urina dilu\u00edda e abundante. A mi\u00f1oca excreta diariamente un peso de urina equivalente ao 60% do seu peso corporal.\nOs \u00f3rganos nefridiais dos moluscos denom\u00ednanse \u00e1s veces \"riles\"e neles tam\u00e9n ten lugar reabsorci\u00f3n selectiva de substancias.\nOs crust\u00e1ceos te\u00f1en gl\u00e1ndulas verdes (ou gl\u00e1ndulas antenais) na cabeza, xeralmente na base das antenas, formadas por un saco cel\u00f3mico, un tubo excretor e un conduto de sa\u00edda, \u00e1s veces cunha vexiga. Hai secreci\u00f3n e reabsorci\u00f3n activas de substancias.\nNos insectos o aparato excretor e osmorregulador consta dos tubos de Malpighi (pode haber de dous a centos) Recollen os residuos da hemolinfa e desembocan no tubo dixestivo. Excretan \u00e1cido \u00farico en forma de cristais esf\u00e9ricos e expulsan moi pouca auga.\nPlantas.\nAs plantas non realizan unha funci\u00f3n de excreci\u00f3n similar \u00e1 dos animais, polo que o principal problema ao que se enfrontan \u00e9 obter e aforrar auga. A\u00ednda que non hai \u00f3rganos osmorreguladores espec\u00edficos nas plantas superiores, os estomas son importantes na regulaci\u00f3n das perdas de auga por evapotranspiraci\u00f3n, e a nivel celular os vac\u00faolos son cruciais na regulaci\u00f3n da concentraci\u00f3n de solutos no citoplasma. Os ventos fortes, a humidade baixa e as altas temperaturas incrementan a evapotranspiraci\u00f3n nas follas. O \u00e1cido absc\u00edsico \u00e9 unha importante hormona vexetal que axuda as plantas a conservar auga, causando o peche dos estomas e estimulando o crecemento das ra\u00edces para que se poida absorber m\u00e1is auga.\nAs plantas, igual que os animais, te\u00f1en problemas para obter auga, pero, a diferenza destes, a perda de auga nas plantas \u00e9 esencial para crear a forza impulsora para transportar o zume bruto desde o solo aos tecidos. En certas plantas evolucionaron m\u00e9todos de conservaci\u00f3n da auga.\nAs xer\u00f3fitas son plantas que poden sobrevivir en h\u00e1bitats secos, como os desertos, e poden resistir per\u00edodos prolongados de escaseza de auga. As plantas suculentas como os cactos almacenan auga en vac\u00faolos das c\u00e9lulas dos seus grandes tecidos parenquim\u00e1ticos. Outras plantas te\u00f1en modificaci\u00f3ns nas follas para reducir a perda de auga, como follas con forma de agulla, estomas afundidos e grosas cut\u00edculas cerosas, como nos pi\u00f1eiros. A \"Ammophila\" ten follas enroladas con estomas na superficie interna.\nAs hidr\u00f3fitas son plantas de h\u00e1bitats acu\u00e1ticos. Crecen principalmente na auga ou en zonas h\u00famidas. Nestas plantas a absorci\u00f3n de auga ocorre por toda a superficie da planta, por exemplo, nas Nymphaeaceae.\nAs hal\u00f3fitas son plantas que viven en \u00e1reas pantanosas de marisma. Te\u00f1en que absorber auga dun solo que ten unha maior concentraci\u00f3n de sales e, por tanto, un menor potencial h\u00eddrico (maior presi\u00f3n osm\u00f3tica). As hal\u00f3fitas enfr\u00f3ntanse a esta situaci\u00f3n activando sales nas s\u00faas ra\u00edces. Como consecuencia, as c\u00e9lulas das ra\u00edces poden desenvolver menores potenciais h\u00eddricos que arrastran auga por osmose. O exceso de sales pode almacenarse nas c\u00e9lulas ou excretarse por gl\u00e1ndulas do sal das follas. As\u00ed, o sal excretado por algunhas especies ax\u00fadalles a atrapar vapor de auga do aire, que \u00e9 absorbido despois en forma de auga l\u00edquida polas c\u00e9lulas das follas. Por tanto, esta \u00e9 outra maneira de obter auga adicional a partir do vapor do aire, por exemplo, nas \"Salicornia\" e nas \"Spartina\".\nAs mes\u00f3fitas son plantas que viven en terras de climas temperados, que crecen en solos ben regados. Poden compensar doadamente a perda de auga por transpiraci\u00f3n absorbendo auga do solo. Para impediren unha transpiraci\u00f3n excesiva desenvolveron unha cuberta externa impermeable chamada cut\u00edcula.\nMicroorganismos.\nNos seres unicelulares a auga e os sales pasan por difusi\u00f3n a trav\u00e9s da membrana. Alg\u00fans te\u00f1en mecanismos para expulsar o exceso de auga, como os vac\u00faolos puls\u00e1tiles de ciliados como o paramecio e amebas. Unha ATP-ase vacuolar crea un gradiente que fai que o vac\u00faolo se encha de auga, que despois \u00e9 expulsada ao exterior.. Certos procariotas poden vivir en ambientes hipersalinos grazas a adaptaci\u00f3ns especiais. Por exemplo \"Halobacterium salinarum\" utiliza para reducir o estr\u00e9s osm\u00f3tico solutos como cloruro de potasio; os niveis de potasio non est\u00e1n en equilibrio co medio, polo que ten moitos transportadores activos que bombean potasio cara ao interior da c\u00e9lula. Outras bacterias poden activar xenes que codifican transportadores de osmolitos e encimas que sintetizan osmoprotectores. O sistema de dous compoentes EnvZ/OmpR, que regula a expresi\u00f3n das prote\u00ednas porinas, \u00e9 ben co\u00f1ecido no organismo modelo \"Escherichia coli\"."}
{"id": "386683", "revid": "56817", "url": "https://gl.wikipedia.org/wiki?curid=386683", "title": "Chyler Leigh", "text": "Chyler Leigh, nada en Charlotte (Carolina do Norte) o 10 de abril de 1982, \u00e9 unha actriz, cantante e modelo estadounidense."}
{"id": "386685", "revid": "1131", "url": "https://gl.wikipedia.org/wiki?curid=386685", "title": "Ventana", "text": "O top\u00f3nimo galego Ventana pode referirse a:"}
{"id": "386687", "revid": "56817", "url": "https://gl.wikipedia.org/wiki?curid=386687", "title": "Venta", "text": "O top\u00f3nimo Venta pode referirse a:"}
{"id": "386688", "revid": "1131", "url": "https://gl.wikipedia.org/wiki?curid=386688", "title": "A Venta", "text": ""}
{"id": "386689", "revid": "22570", "url": "https://gl.wikipedia.org/wiki?curid=386689", "title": "Friedrich D\u00fcrrenmatt", "text": "Friedrich Reinhold D\u00fcrrenmatt, nado en Konolfingen o 5 de xaneiro de 1921 e finado en Neuch\u00e2tel o 14 de decembro de 1990, foi un escritor, dramaturgo e pintor su\u00edzo.\nTraxectoria.\nFriedrich D\u00fcrrenmatt era fillo de Reinhold (1881-1965) e Hulda D\u00fcrrenmatt (1886-1975), Seu pai era un pastor reformado e seu av\u00f3 Ulrich D\u00fcrrenmatt foi un pol\u00edtico, xornalista e poeta. En outubro de 1935 a familia trasladouse a Berna, ao ser seu pai o novo sacerdote da casa diaconal. En 1941 rematou os estudos secundarios e logrou a \"matura\" . Durante uns meses do ano 1941 militou no grupo nazi Eidgen\u00f6ssische Sammlung.\nXa en Konolfingen, empezou a pintar e debuxar, unha inclinaci\u00f3n que manter\u00eda toda a s\u00faa vida. Ilustrou m\u00e1is tarde, moitas das s\u00faas propias obras. As s\u00faas pinturas expux\u00e9ronse en Neuenburg en 1976 e 1985 e en 197, en Z\u00fcrich. De feito pretendeu estudar pintura pero en 1941 matriculouse en filosof\u00eda, ciencias naturais e estudos alem\u00e1s na Universidade de Berna, realizando o curso 1942/43 na Universidade de Z\u00fcrich. En Berna viviu entre 1942 e 1946 no faiado da casa dos pais, pintando as paredes con murais, o cuarto descubriuse nos anos noventa restaur\u00e1ndose en 1994 \nO 11 de outubro de 1946 casou coa actriz Lotti Geissler; mud\u00e1ronse primeiro a Basilea, e a partir de 1948 viviron en Schernelz, no lago Biel. Al\u00ed escribiu a novela policial \"Der Richter und sein Henker\" publicada en 1950 e as s\u00faas paisaxes est\u00e1n presentes nas s\u00faas p\u00e1xinas as\u00ed as localidades veci\u00f1as como Lamboing.\nMax Frisch f\u00edxose co manuscrito da primeira peza teatral de D\u00fcrrenmatt grazas ao editor Kurt Reiss e decidiu po\u00f1ela en escena, a estrea de \"Es steht geschrieben\" foi no Schauspielhaus Z\u00fcrich en abril de 1947, era unha comedia grotesca sobre a rebeli\u00f3n de M\u00fcnsterer a obra causou un esc\u00e1ndalo, xa que o autor escribiu a obra como un remedo da actuaci\u00f3n de Su\u00edza na guerra, espectadora da traxedia \u00e1 vez que se enriquec\u00eda oufan\u00e1ndose da s\u00faa actuaci\u00f3n O ano seguinte foi a estrea da s\u00faa segunda obra, xa en Basilea, o drama \"Der Blinde\". A terceira peza foi a comedia \"Romulus der Gro\u00dfe\".\nOs primeiros anos como un escritor estiveron cheos de dificultades econ\u00f3micas para o autor e a s\u00faa familia pero a s\u00faa situaci\u00f3n financeira mellorou gradualmente, especialmente grazas \u00e1s s\u00faas pezas de teatro radiof\u00f3nico. En 1950 publicou en Arche Verlag a novela policial \"Der Richter und sein Henker\" e ao ano seguinte \"Der Verdacht\", as d\u00faas eran continuaci\u00f3n de historias que apareceran no \"Schweizerischen Beobachter\". En 1952 estableceuse coa s\u00faa familia en Neuenburg.\nA comedia \"Die Ehe des Herrn Mississippi\", tivo a s\u00faa estrea en M\u00fanic en 1952 e foi o seu primeiro grande \u00e9xito. A fama internacional chegoulle en 1956 coa traxicomedia \"Der Besuch der alten Dame\". A comedia musical \"Frank der F\u00fcnfte\" (1959) foi un fracaso pero en 1962 tivo o seu segundo \u00e9xito internacional co drama sat\u00edrico \"Die Physiker\". En 1963 realizou a estrea dunha peza teatral baseada nunha peza de teatro radiof\u00f3nico de 1954, \"Herkules und der Stall des Augias\". \"Der Meteor\" (1966) foi a s\u00faa peza m\u00e1is persoal, e o terceiro \u00e9xito internacional. Escribiu outras moitas pezas, como \"O colaborador\" (1972)\nEscribiu o gui\u00f3n para o filme de Heinz-R\u00fchmann \"Es geschah am hellichten Tag\" (1958), e tam\u00e9n escribiu a novela policial \"Das Versprechen (1958) \"como posible fin do filme."}
{"id": "386691", "revid": "25871", "url": "https://gl.wikipedia.org/wiki?curid=386691", "title": "Selecci\u00f3n de f\u00fatbol de Xamaica", "text": "A selecci\u00f3n de f\u00fatbol de Xamaica (en ) \u00e9 o equipo que representa a Xamaica en campionatos internacionais de f\u00fatbol. A selecci\u00f3n est\u00e1 rexida pola Federaci\u00f3n Xamaicana de F\u00fatbol (\"Jamaica Football Federation\"), afiliada \u00e1 CONCACAF e \u00e1 FIFA. A mellor \u00e9poca da selecci\u00f3n foi a finais dos noventa cando conseguiron clasificarse para o mundial de Francia 1998.\nHistoria.\nComezos.\nO primeiro encontro da selecci\u00f3n xamaicana foi o 22 de marzo de 1925 en Hait\u00ed, na estrea dos \"Reggae Boyz\" conseguiron unha vitoria por dous goles a un. Este foi o primeiro encontro dos tres que foron programados entre ambas as selecci\u00f3ns en territorio haitiano. Os dous partidos seguintes remataron tam\u00e9n con vitoria xamaicana .\nPor mor da ocupaci\u00f3n brit\u00e1nica do pa\u00eds o conxunto amarelo non pod\u00eda formar parte da FIFA e polo tanto dos seus torneos . A primeira participaci\u00f3n desta selecci\u00f3n nun torneo foi nos Xogos Centroamericanos e do Caribe en 1930 que se deron en Cuba, pero non foron quen de pasar de grupos tras caer coa selecci\u00f3n anfitrioa e con Honduras . Ese foi o \u00fanico ano, at\u00e9 a independencia, no que Xamaica participou nestes xogos. Anteriormente \u00f3 ano 1962, ano da independencia, a selecci\u00f3n xamaicana adicouse a xogar amigables fronte as selecci\u00f3ns de Cuba, Hait\u00ed, Trinidad e Tobago ou Antillas Neerlandesas.\nIndependencia.\nNo ano 1962 Xamaica logrou a independencia do Reino Unido e a selecci\u00f3n afiliouse \u00e1 FIFA e \u00e1 CONCACAF. Ese mesmo ano os Xogos Centroamericanos e do Caribe celebr\u00e1ronse en Kingston. Os xamaicanos s\u00f3 puideron ga\u00f1ar dous dos cinco encontros fronte a Cuba e Porto Rico polo que remataron cuartos no torneo, s\u00f3 un posto por debaixo das medallas .\nEn 1963 participaron no seu primeiro Campionato Concacaf, agora co\u00f1ecido como Copa Ouro da CONCACAF, pero perderon todos os partidos na fase de grupos polo que non se clasificaron para a fase final. Tras estas derrotas a selecci\u00f3n ti\u00f1a que prepararse para as clasificatorias do mundial de 1966. Ga\u00f1aron tanto a Cuba como \u00e1s Antillas Neerlandesas e pasaron \u00e1 segunda rolda, onde foron incapaces de ga\u00f1ar no grupo de Costa Rica e M\u00e9xico . Ese mesmo ano nos X Xogos Centroamericanos e do Caribe s\u00f3 conseguiron unha vitoria fronte \u00e1 selecci\u00f3n portorrique\u00f1a. No Campionato Concacaf de 1969 o conxunto xamaicano ga\u00f1ou a Panam\u00e1 pero na rolda final rematou na \u00faltima posici\u00f3n.\nA d\u00e9cada dos 70 comezou moi mal para os \"Reggae Boyz\", non foron quen de superar a Cuba na rolda preliminar do Campionato Concacaf de 1971 e ademais non puideron optar \u00e1 clasificaci\u00f3n para o mundial do 74 pola sanci\u00f3n de 17 xogadores da selecci\u00f3n. A selecci\u00f3n recuperouse para tentar a clasificaci\u00f3n para o mundial da Arxentina pero foron eliminados na primeira rolda tras perderen fronte a Cuba con d\u00faas derrotas.\nFinais de s\u00e9culo.\nA historia da selecci\u00f3n xamaicana durante a d\u00e9cada dos oitenta foi desastrosa. Non hab\u00eda cartos suficientes para montar o equipo e ademais as d\u00e9bedas coa FIFA imped\u00edronlles xogar competici\u00f3ns organizadas por esta entidade. Non foi ata o ano 1988 cando volver\u00eda a rodar esta selecci\u00f3n, foi na fase de clasificaci\u00f3n para a Copa CONCACAF 1989, onde venceron a Porto Rico na primeira rolda pero non conseguiron superar os Estados Unidos. Ese mesmo ano xogouse a primeira edici\u00f3n da Copa do Caribe, en Barbados. Xamaica foi encadrada no grupo C, venceu \u00e1 Antiga e Barbuda e Guadalupe, e empatou contra Santa Luc\u00eda e Dominica polo que foi eliminada .\nNo ano 1991 chegou o primeiro t\u00edtulo para a selecci\u00f3n. Foi na Copa do Caribe 1991; pasou a fase de grupos tras ga\u00f1ar a G\u00fciana e Illas Caim\u00e1n, nas semifinais venceron a Santa Luc\u00eda e na final ga\u00f1aron por dous goles a cero a Trinidad e Tobago . Esta vitoria deulles o paso \u00e1 Copa Ouro da CONCACAF 1991 vinte e dous anos despois da s\u00faa \u00faltima participi\u00f3n. Pero nesta copa non lles foi tan ben, xa que perderon todos os encontros que xogaron. No ano 1992 volveron a chegar \u00e1 final da Copa do Caribe pero non foron quen de superar a Trinidad e Tobago. En 1993 repetiuse a historia perdendo nos penaltis fronte a Martinica, pero ese subcampionato deulles a clasificaci\u00f3n para a Copa Ouro da CONCACAF 1993. Neste torneo chegaron \u00e1s semifinais, onde caeron contra o que \u00eda ser o campi\u00f3n, M\u00e9xico. E perderon fronte a Costa Rica na loita polo terceiro posto pero a\u00ednda as\u00ed conseguiron a s\u00faa mellor posici\u00f3n na s\u00faa historia neste torneo .\nA era dos Reggae Boyz.\nNo ano 1994 Ren\u00e9 Sim\u00f5es foi contratado como adestrador co labor de clasificarse para o mundial de Francia 98. O novo corpo t\u00e9cnico fixo un rastrexo intensivo de xogadores con descendencia xamaicana e xogadores xamaicanos que xogaban en clubs ingleses. A\u00ednda as\u00ed nas Copas do Caribe do ano 1995 e 1996 non foron quen de pasar da fase de grupos. Na primavera do ano 1996 comezou a clasificaci\u00f3n para o mundial para Xamaica. Na primeira rolda tocoulle enfrontarse a Suriname e venceron os dous partidos por un gol a cero. No ver\u00e1n do mesmo ano ga\u00f1aron na segunda rolda \u00e1 selecci\u00f3n de Barbados. Clasific\u00e1ronse para a terceira fase, onde foron encadrados no grupo B e pasaron de rolda xunto a M\u00e9xico. Na hexagonal final s\u00f3 hab\u00eda tres prazas para o mundial e os \"Reggae Boyz\" conseguiron a terceira clasific\u00e1ndose por primeira vez para un mundial.\nAntes do mundial a selecci\u00f3n xamaicana ti\u00f1a que disputar a Copa Ouro. Os \"Reggae Boyz\" fixeron unha gran primeira fase, empatando fronte a Brasil, ga\u00f1ando a Guatemala e a O Salvador conseguindo a primeira praza. E perderon as semifinais fronte a M\u00e9xico na pr\u00f3rroga .\nO 14 de xu\u00f1o de 1998, Xamaica xogaba o seu primeiro partido nun campionato mundial. Foi contra Croacia de Robert Prosinecki e Davor Suker e o partido rematou cun tres a un a favor dos europeos. O primeiro gol desta selecci\u00f3n foi de Robbie Earle nun c\u00f3rner no minuto 45 que empataba o encontro. O segundo encontro foi contra a todopoderosa Arxentina de Gabriel Batistuta \u00e1 que s\u00f3 puideron parar no primeiro tempo, que rematou cun gol a cero e a expulsi\u00f3n de Darryl Powell. A segunda parte foi un vendaval arxentino e rematou con cinco goles a cero. Na terceira contenda con Xamaica xa eliminada, tocaba xogar fronte \u00e1 selecci\u00f3n xaponesa, pero o conxunto caribe\u00f1o logrou ga\u00f1ar con dous goles de Theodore Whitmore conseguindo a s\u00faa primeira vitoria nun mundial .\nNa Copa do Caribe 1998 que se xogou un mes despois do mundial, Xamaica foi encadrada no grupo B onde ga\u00f1ou todos os partidos. Nas semifinais enfront\u00e1ronse a Antiga e Barbuda e na final a Trinidad e Tobago na s\u00faa capital, Porto Espa\u00f1a, onde ga\u00f1ou por dous goles a un, ga\u00f1ando o seu segundo t\u00edtulo . Na seguinte edici\u00f3n desta competici\u00f3n, en 1999, o combinado nacional chegou ata as semifinais onde perdeu contra Cuba. Na Copa Ouro do 2000 Xamaica foi encadrado no grupo A con Honduras e Colombia, e perdeu os dous partidos polo que non se clasificou para as roldas eliminatorias . Na Copa do Caribe 2001 os \"Reggae Boyz\" non conseguiron superar a fase de grupos. Para a clasificaci\u00f3n do mundial do 2002 os xamaicanos clasific\u00e1ronse directamente \u00e1 segunda fase, onde ti\u00f1an que enfrontarse \u00e1s selecci\u00f3ns de Honduras, O Salvador e San Vicente e Granadinas. Ga\u00f1ou os dous partidos a San Vicente, e un a Honduras e O Salvador polo que pasaron segundos de grupo. Na hexagonal final s\u00f3 conseguiron d\u00faas vitorias e dous empates nos dez partidos, polo que non chegaron \u00e1 s\u00faa segunda participaci\u00f3n consecutiva nun mundial.\nA Copa Ouro do 2003 contou con dous invitados de gran nivel, a selecci\u00f3n colombiana \u2014que estivo no mesmo grupo que Xamaica\u2014 e a selecci\u00f3n brasileira. Os \"Reggae Boyz\" pasaron como segundos de grupos, pero caeron nos cuartos de final contra M\u00e9xico . No ano 2005 Xamaica lograba a s\u00faa terceira Copa do Caribe ga\u00f1ando todos os partidos da competici\u00f3n e ademais conseguindo a clasificaci\u00f3n para a Copa Ouro da CONCACAF dese mesmo ano. Como na anterior Copa Ouro, o combinado nacional foi quen de superar a fase de grupos, pero caeu nos cuartos de final contra os Estados Unidos, que exerc\u00edan a local\u00eda . Na Copa do Caribe 2007 Xamaica foi situada no grupo D, pero non se clasificou para a segunda rolda a pesar de estar empatado a puntos co segundo clasificado e ter a mesma diferenza de goles.\nNo ano 2008 Xamaica xogou a XV edici\u00f3n da Copa do Caribe; tras pasar como primeiro clasificado na fase de grupos, enfrontouse nas semifinais a Guadalupe, \u00e1 que venceu por dous goles a cero e na final a Granada, \u00e1 que venceu polo mesmo resultado. Con esta vitoria Xamaica lograba o seu cuarto t\u00edtulo nesta competici\u00f3n . En 2009 xogouse a d\u00e9cima edici\u00f3n da Copa Ouro da CONCACAF nos Estados Unidos, onde Xamaica caeu encadrada no grupo A pero non foi quen de pasar a segunda fase tras perder contra as selecci\u00f3ns do Canad\u00e1 e Costa Rica a\u00ednda que si conseguiu ga\u00f1ar a O Salvador. Para encarar a clasificaci\u00f3n para a Copa do mundo de 2010 volveu \u00e1 bancada o t\u00e9cnico Ren\u00ea Sim\u00f5es, que xa levara a selecci\u00f3n \u00f3 mundial de Francia. Tras ga\u00f1ar a Bahamas na rolda previa, Xamaica foi situada no grupo 2 xunto a Honduras, M\u00e9xico e o Canad\u00e1. Tras empatar fronte ao Canad\u00e1 e perder contra M\u00e9xico e Honduras Ren\u00ea Sim\u00f5es foi despedido e no seu lugar foi contratado o xamaicano John Barnes. Na segunda volta, liderados por Theodore Whitmore, os \"Reggae Boyz\" ga\u00f1aron todos os partidos pero non se clasificaron para a hexagonal debido \u00e1 diferenza de goles con M\u00e9xico.\nA XVI edici\u00f3n da Copa do Caribe xogouse no ano 2010, Xamaica ga\u00f1ou todos os partidos do seu grupo na primeira fase, nas semifinais venceu a Granada e na final tras empatar a un gol con Guadalupe ga\u00f1ou a copa nos penaltis, con Rudolph Austin como mellor xogador do torneo . Era o quinto t\u00edtulo de Xamaica nesta competici\u00f3n e clasificaba os \"Reggae Boyz\" para a Copa Ouro do ano seguinte. A primeira fase desta Copa Ouro da CONCACAF do 2011, o conxunto amarelo pasouna con claridade vencendo todos os partidos. Nos cuartos de final cruz\u00e1ronse cos anfitri\u00f3ns, os Estados Unidos, e sucumbiron por 2-0.\nNo cami\u00f1o para o mundial do Brasil foi encadrado directamente no grupo A na terceira rolda, no que se encontraban os Estados Unidos, Guatemala e Antiga e Barbuda, quedando na segunda posici\u00f3n e logrando clasificarse para a hexagonal final. Nesta rolda final o conxunto amarelo conseguiu cinco empates e cinco derrotas finalizando na sexta posici\u00f3n e sen lograr a clasificaci\u00f3n para o mundial. Na Copa do Caribe do 2014 os \"Reggae Boyz\" quedaron primeiros do seu grupo, e na final ga\u00f1aron a Trinidade e Tobago nos penaltis conseguindo o seu sexto t\u00edtulo desta competici\u00f3n, ademais da clasificaci\u00f3n para a Copa de Ouro do 2015 e da Copa Am\u00e9rica de 2016.\nA Copa de Ouro do 2015 celebrouse nos Estados Unidos e Xamaica foi encadrada no grupo B, onde conseguiu rematar como primeiro de grupo. Na seguinte rolda eliminaron a Hait\u00ed e nas semifinais a anfitrioa Estados Unidos. Na final contra M\u00e9xico, perderon por 1 a 3 . Na Copa Am\u00e9rica Centenario os xamaicanos debutaban no grupo C xunto a M\u00e9xico, Venezuela e Uruguai, mais tras perder os tres partidos non puideron pasar \u00e1 seguinte rolda .\nXamaica encarou a XIX edici\u00f3n da Copa do Caribe de 2016 baixo a direcci\u00f3n t\u00e9cnica de Theodore Whitmore, pasando directamente \u00e1 terceira rolda conseguiron a primeira praza do grupo e clasific\u00e1ronse para a seguinte fase, rematando a competici\u00f3n en terceiro lugar. Na edicii\u00f3n de 2017 Xamaica acadou a final pero non conseguiu vencer \u00e1 selecci\u00f3n de Martinica. Na clasificaci\u00f3n para o mundial de Rusia en 2018, os \"Reggae Boyz\" clasific\u00e1ronse directamente para a terceira rolda, onde venceron a Nicaragua. Na cuarta rolda os xamaicanos ti\u00f1an que xogar no grupo B pero foron eliminados tras s\u00f3 ga\u00f1ar un partido e empatar outro. No ano 2017 celebrouse a XIV edici\u00f3n da Copa Ouro, Xamaica pasou as roldas finais rematando coma segunda de grupo e eliminou o Canad\u00e1 e logo a M\u00e9xico para chegar por segunda vez na s\u00faa historia \u00e1 final fronte \u00f3s Estados Unidos. Pero como ocorreu a primeira vez perderon a final por dous goles a un. Neste campionato o capit\u00e1n Andre Blake foi nomeado mellor gardameta da competici\u00f3n \nEstadio.\nA selecci\u00f3n xamaicana xoga os seus partidos como local no Independence Park, na capital Kingston. Este estadio co\u00f1ecido como \"The Office\" foi constru\u00eddo en 1962 e ten capacidade para 35 000 persoas. Ademais de para xogar partidos de f\u00fatbol o estadio empr\u00e9gase para disputar algunhas competici\u00f3ns de atletismo.\nUniforme.\nOs primeiros partidos pre-independencia eran xogados pola selecci\u00f3n cun uniforme de cor negra. Tras a independencia, as tres cores da bandeira xamaicana (amarelo, verde e negro) est\u00e1n sempre presentes nas equipaci\u00f3ns do combinado nacional. A \u00fanica etapa na que o verde prevalece sobre o amarelo \u00e9 na d\u00e9cada dos noventa. Mentres que o amarelo \u00e9 a cor predominante no resto de uniformes do combinado caribe\u00f1o."}
{"id": "386692", "revid": "26240", "url": "https://gl.wikipedia.org/wiki?curid=386692", "title": "Ifaistos Limnou B.C.", "text": "O Ifaistos Limnou B.C. (en grego: \u0389\u03c6\u03b1\u03b9\u03c3\u03c4\u03bf\u03c2 \u039b\u03ae\u03bc\u03bd\u03bf\u03c5 K.A.E.) \u00e9 un club de baloncesto profesional grego con sede en Mirina, unha cidade da prefectura do Exeo Setentrional. Fundado en 2017. Actualmente xoga na A1 Ethniki, m\u00e1xima categor\u00eda do baloncesto heleno. O seu pavill\u00f3n como local \u00e9 Kleisto Gimnastirio Limnou Nikos Samaras, recinto con capacidade para 1.260 espectadores."}
{"id": "386696", "revid": "5863", "url": "https://gl.wikipedia.org/wiki?curid=386696", "title": "Manuel Cantero", "text": "Manuel Cantero de San Vicente Gonz\u00e1lez y Gonzalo, nado en Madrid o 21 de setembro de 1804 e finado, tam\u00e9n, en Madrid o 6 de decembro de 1876, foi un economista e pol\u00edtico espa\u00f1ol.\nTraxectoria.\nFoi alcalde de Madrid dende o 23 de decembro de 1835 at\u00e9 o 9 de setembro de 1836.\nOcupou un escano no Congreso dos Deputados por Madrid e por Valladolid en 1836, 1839, 1840, 1841 e 1843, e por Sevilla en 1846 e 1854, durante o reinado de Isabel II. Tam\u00e9n foi ministro de Facenda en varias ocasi\u00f3ns: entre novembro e decembro de 1843 (no primeiro gabinete da D\u00e9cada Moderada), en xullo de 1854 (antes do regreso ao goberno de Baldomero Espartero) e entre xullo e setembro de 1856.\nFoi nomeado senador vitalicio en 1851. Apoiou a revoluci\u00f3n de 1868 e foi membro da Xunta Superior Revolucionaria. Trala ca\u00edda de Isabel II e establecido o Sexenio Democr\u00e1tico, foi novamente elixido deputado polo distrito electoral de X\u00e1tiva nas elecci\u00f3ns xerais de 1869 e senador pola provincia de Huesca en 1872 e en 1876.\nFoi gobernador do Banco de Espa\u00f1a desde outubro de 1868 at\u00e9 a s\u00faa morte en decembro de 1876.\nReco\u00f1ecementos.\nO 27 de febreiro de 1834, foi nomeado Cabaleiro da Orde de Carlos III."}
{"id": "386698", "revid": "15490", "url": "https://gl.wikipedia.org/wiki?curid=386698", "title": "Manuel Cantero de San Vicente", "text": ""}
{"id": "386699", "revid": "1131", "url": "https://gl.wikipedia.org/wiki?curid=386699", "title": "Centro de Informaci\u00f3n Xud\u00eda de Galicia", "text": " \nO Centro de Informaci\u00f3n Xud\u00eda de Galicia, tam\u00e9n co\u00f1ecido popularmente como Museo Sefard\u00ed de Galicia, \u00e9 un museo galego situado en Ribadavia (Ourense) e adicado \u00e1 historia e as principais singularidades do pobo xudeu en Galiza.\nSituado no pazo dos Condes de Ribadavia, no n\u00famero 7 da Praza Maior, o Centro de Informaci\u00f3n Xud\u00eda de Galicia ocupa o segundo andar do edificio, que comparte coa Oficina de Turismo e o Xulgado. A colecci\u00f3n amosa algunhas pezas salientables da historia da comunidade xud\u00eda en Galiza como a menor\u00e1 grabada nunha pedra da catedral de Tui, a l\u00e1pida do s\u00e9culo X-XI da Coru\u00f1a, as\u00ed como reproduci\u00f3ns de obxectos ligados ao pobo e \u00e1 cultura xud\u00eda."}
{"id": "386700", "revid": "19415", "url": "https://gl.wikipedia.org/wiki?curid=386700", "title": "Museo Sefard\u00ed de Galicia", "text": ""}
{"id": "386701", "revid": "89787", "url": "https://gl.wikipedia.org/wiki?curid=386701", "title": "N-542", "text": "A N-542 \u00e9 unha estrada nacional multicarril de lonxitude inferior a un quil\u00f3metro que serve para aumentar a capacidade da N-120 na altura do barrio do Pino, en Ourense."}
{"id": "386702", "revid": "5863", "url": "https://gl.wikipedia.org/wiki?curid=386702", "title": "N-544", "text": "A N-544 \u00e9 unha estrada nacional convencional que conecta a N-525 coa N-120, circunvalando a cidade de Ourense polo leste. Ten 1,81 km de lonxitude e caracter\u00edzase polo viaduto que salva o r\u00edo Mi\u00f1o \u00e1 altura do encoro de Velle."}
{"id": "386703", "revid": "89787", "url": "https://gl.wikipedia.org/wiki?curid=386703", "title": "N-547", "text": "A N-547 ou estrada Lugo - Santiago de Compostela \u00e9 unha estrada nacional convencional que une a N-540, na altura de Gunt\u00edn, coas v\u00edas estatais A-54 e N-634 no concello do Pino. Foi creada en 1988, tomando o trazado da antiga C-547.\nTr\u00e1tase dunha estrada cun elevado \u00edndice de sinistralidade, en espera de que se remate completamente a A-54."}
{"id": "386705", "revid": "23204", "url": "https://gl.wikipedia.org/wiki?curid=386705", "title": "Svetlana Ra\u017enatovi\u0107", "text": "Svetlana Ra\u017enatovi\u0107 (en serbio: \u0421\u0432\u0435\u0442\u043b\u0430\u043d\u0430 \u0420\u0430\u0436\u043d\u0430\u0442\u043e\u0432\u0438\u045b) ou tam\u00e9n co\u00f1ecida como Ceca (en serbio: \u0426\u0435\u0446\u0430), nada en \u017ditora\u0111a o 14 de xu\u00f1o de 1973, \u00e9 unha popular cantante de Turbo-folk en Serbia.\n\u00c9 popular tam\u00e9n no resto dos Balc\u00e1ns e en Europa Central. \"Ceca\" foi ademais a muller do paramilitar serbio \u017deljko Ra\u017enatovi\u0107."}
{"id": "386709", "revid": "89787", "url": "https://gl.wikipedia.org/wiki?curid=386709", "title": "Monte da Lagoa, Nar\u00f3n", "text": "Valado prehist\u00f3rico do Val (en ingl\u00e9s as estruturas son co\u00f1ecidas como \"Causewayed enclosure\") \u00e9 unha construci\u00f3n nun outeiro fortificado situado no Val (Nar\u00f3n). Est\u00e1 situado no alto dun monte de 304 metros de altura entre os concellos de Nar\u00f3n e Ferrol.\nDescrici\u00f3n.\nEstruturas similares t\u00e9\u00f1ense localizado en Francia, Inglaterra, Escandinavia, B\u00e9lxica, Alema\u00f1a, Italia, Irlanda e Eslovaquia. Ter\u00edan sido constru\u00eddas vai entre cinco mil e oito mil anos.\nO curro Neol\u00edtico do Monte da Lagoa de Nar\u00f3n foi o primeiro valado prehist\u00f3rico identificado en Galiza e en toda Espa\u00f1a, un \"causewayed enclosure\" ou henge situado nun privilexiado observatorio. Ten forma ovalada duns 75 metros de eixo NO-SL, e uns 50 metros no OS-NL. O recinto principal est\u00e1 formado por un s\u00f3 muro de grande tama\u00f1o aproveitando as formas do terreo no cumio do monte. Hai dous accesos \u00e1 croa abertos para unha devasa que vai de NO a SL. O acceso principal parece ser o do NO. No interior da croa at\u00f3panse alg\u00fans ocos que puideron ser construci\u00f3ns ou aproveitamentos de canter\u00eda posteriores \u00f3 valado.\nEn 2017 abriuse unha devasa aos p\u00e9s do monte."}
{"id": "386710", "revid": "23204", "url": "https://gl.wikipedia.org/wiki?curid=386710", "title": "Ghost in the Shell (filme)", "text": ""}
{"id": "386712", "revid": "1576", "url": "https://gl.wikipedia.org/wiki?curid=386712", "title": "Turbofan", "text": ""}
{"id": "386713", "revid": "1576", "url": "https://gl.wikipedia.org/wiki?curid=386713", "title": "Fanjet", "text": ""}
{"id": "386714", "revid": "98629", "url": "https://gl.wikipedia.org/wiki?curid=386714", "title": "Turboventilador", "text": "O turboventilador ou fanjet \u00e9 un tipo de motor de chorro de aire que \u00e9 amplamente utilizado na propulsi\u00f3n de avi\u00f3ns. A palabra \"turboventilador\" est\u00e1 composta por \"turbina\" e \"fan\": a primeira se refire a un motor de turbina de gas que consegue enerx\u00eda mec\u00e1nica por combusti\u00f3n, e a segunda a un ventilador de fluxo guiado que usa a enerx\u00eda mec\u00e1nica da turbina de gas para acelerar o aire cara a atr\u00e1s. As\u00ed, mentres todo o aire tomado por un turborreactor pasa a trav\u00e9s da turbina (a trav\u00e9s da c\u00e1mara de combusti\u00f3n), nun turboventilador parte dese aire supera a turbina. Un turboventilador polo tanto pode considerarse como un turborreactor que se utiliza para dirixir un ventilador de fluxo guiado, con \u00e1mbolos dous contribu\u00edndo ao pulo. A relaci\u00f3n da masa do fluxo de aire que supera o n\u00facleo do motor en comparaci\u00f3n co que pasa a trav\u00e9s del \u00e9 co\u00f1ecida como relaci\u00f3n de derivaci\u00f3n. O motor produce pulo a trav\u00e9s dunha combinaci\u00f3n desas d\u00faas partes traballando conxuntamente; os motores que usan m\u00e1is pulo do reactor en relaci\u00f3n co do ventilador son co\u00f1ecidos como turboventilador de baixo \u00edndice de derivaci\u00f3n, e no caso contrario, aqueles que te\u00f1en m\u00e1is pulo do ventilador que do reactor son co\u00f1ecidos como turboventiladors de alto \u00edndice de derivaci\u00f3n. A meirande parte dos motores a reacci\u00f3n na aviaci\u00f3n comercial hoxe en d\u00eda son dun alto \u00edndice de derivaci\u00f3n, e os motores dos avi\u00f3ns militares m\u00e1is modernos te\u00f1en un baixo \u00edndice de derivaci\u00f3n. Os dispositivos de postcombusti\u00f3n non son usados en motores de alto \u00edndice de derivaci\u00f3n pero si se usan nos de baixo \u00edndice ou nos turborreactores.\nA meirande parte do fluxo de aire que pasa a trav\u00e9s dun turboventilador de alto \u00edndice de derivaci\u00f3n \u00e9 un fluxo de derivaci\u00f3n de baixa velocidade: incluso cando se combina coa velocidade moito m\u00e1is alta da sa\u00edda do motor, a velocidade media de escape \u00e9 considerablemente menor que nun turburreactor puro. O ru\u00eddo dun motor turborreeactor \u00e9 principalmente ru\u00eddo do aire a alta velocidade no escape do reactor, polo que os motores turboventilador son significativamente m\u00e1is silenciosos que un reactor puro da mesma potencia xa que o ru\u00eddo do reactor non \u00e9 o predominante. Outras fontes de ru\u00eddo son o ventilador, o compresor e a turbina."}
{"id": "386715", "revid": "98629", "url": "https://gl.wikipedia.org/wiki?curid=386715", "title": "Ghost in the Shell (filme de 2017)", "text": "Ghost in the Shell \u00e9 un filme estadounidense de ciencia ficci\u00f3n dirixido por Rupert Sanders e escrito por Jamie Moss, William Wheeler e Ehren Kruger, baseado no manga xapon\u00e9s hom\u00f3nimo de Masamune Shirow. Est\u00e1 protagonizado por Scarlett Johansson, Takeshi Kitano, Michael Pitt, Pilou Asb\u00e6k, Chin Han e Juliette Binoche. Est\u00e1 ambientado nunha futuro no que a li\u00f1a que separa o humano do rob\u00f3tico \u00e9 difusa, e o argumento conta a historia de Major (Johansson), un supersoldado cyborg que quere co\u00f1ecer o seu pasado esquecido."}
{"id": "386717", "revid": "98629", "url": "https://gl.wikipedia.org/wiki?curid=386717", "title": "Moneyball", "text": "Moneyball \u00e9 un filme estadounidense de drama dirixido por Bennett Miller e escrito por Steven Zaillian e Aaron Sorkin. Bas\u00e9ase na novela non ficticia de Michael Lewis \"\", que conta a historia do equipo dos Oakland Athletics e do seu xerente xeral Billy Beane.\n\"Moneyball\" estreouse no Festival de Cine de Toronto de 2011 e foi estreado nos Estados Unidos no 23 de setembro de 2011 con grande \u00e9xito de recadaci\u00f3n e da cr\u00edtica. O filme foi nomeado a seis Premios \u00d3scar na 84\u00aa edici\u00f3n, inclu\u00edndo mellor filme, mellor gui\u00f3n adaptado, mellor actor e mellor actor secundario."}
{"id": "386719", "revid": "1576", "url": "https://gl.wikipedia.org/wiki?curid=386719", "title": "Talhaearn Tad Awen", "text": ""}
{"id": "386720", "revid": "23204", "url": "https://gl.wikipedia.org/wiki?curid=386720", "title": "Clash of the Titans", "text": ""}
{"id": "386721", "revid": "23204", "url": "https://gl.wikipedia.org/wiki?curid=386721", "title": "Clash of the Titans (filme de 2010)", "text": ""}
{"id": "386722", "revid": "1576", "url": "https://gl.wikipedia.org/wiki?curid=386722", "title": "Pycnogonida", "text": ""}
{"id": "386723", "revid": "1576", "url": "https://gl.wikipedia.org/wiki?curid=386723", "title": "Pant\u00f3podo", "text": ""}
{"id": "386724", "revid": "1576", "url": "https://gl.wikipedia.org/wiki?curid=386724", "title": "Picnog\u00f3nido", "text": ""}
{"id": "386725", "revid": "1576", "url": "https://gl.wikipedia.org/wiki?curid=386725", "title": "Ianique dos Santos Tavares", "text": ""}
{"id": "386727", "revid": "23204", "url": "https://gl.wikipedia.org/wiki?curid=386727", "title": "Loita de tit\u00e1ns", "text": "Loita de tit\u00e1ns (en ) \u00e9 un filme brit\u00e1nico-estadounidense dirixido por Desmond Davis e escrito por Beverley Cross que conta a historia mitol\u00f3xica grega de Perseo. Est\u00e1 protagonizado por Harry Hamlin, Judi Bowker, Burgess Meredith, Maggie Smith e Laurence Olivier. O filme \u00e9 o derradeiro traballo do artista de stop motion e de efectos visuais Ray Harryhausen. Foi estreado o 12 de xu\u00f1o de 1981 e recadou $41 mill\u00f3ns en Am\u00e9rica do Norte, convert\u00e9ndose no d\u00e9cimo primeiro filme con maior recadaci\u00f3n dese ano. Estreouse en galego na TVG o 20 de abril de 1991.\nWarner Bros. estreou o remake \"Furia de tit\u00e1ns\" o 2 de abril de 2010."}
{"id": "386728", "revid": "1576", "url": "https://gl.wikipedia.org/wiki?curid=386728", "title": "\u0421\u0440\u0435\u0431\u0440\u0435\u043d\u0438\u0446\u0430", "text": ""}
{"id": "386729", "revid": "23204", "url": "https://gl.wikipedia.org/wiki?curid=386729", "title": "Clash of the Titans (filme de 1981)", "text": ""}
{"id": "386731", "revid": "1576", "url": "https://gl.wikipedia.org/wiki?curid=386731", "title": "Edvard Armas J\u00e4rnefelt", "text": ""}
{"id": "386732", "revid": "1987", "url": "https://gl.wikipedia.org/wiki?curid=386732", "title": "Al-Jahiz", "text": "Al-J\u0101\u1e25i\u1e93 ( ), nado como Ab\u016b \u02bfUthman \u02bfAmr ibn Ba\u1e25r al-Kin\u0101n\u012bal-Ba\u1e63r\u012b ) en 776 en Basora e finado en decembro de 868, ou xaneiro de 869, foi un escritor e te\u00f3logo mu'tazili do \u00e9poca do califato abb\u00e1sida.\nTraxectoria.\nProced\u00eda dunha familia moi pobre da tribo dos Banu Kinanah.\nDe neno vend\u00eda peixe nas canles de Basora para axudar a familia. Malia as dificultades financeiras \u00eda con outros mozos \u00e1 mesquita para discutir diferentes materias cient\u00edficas, e tam\u00e9n acud\u00eda a disertaci\u00f3ns dadas por expertos en filolox\u00eda, lexicograf\u00eda e poes\u00eda. Ao longo dos anos acadou un co\u00f1ecemento considerable da poes\u00eda, filolox\u00eda e historia preisl\u00e1mica \u00e1rabe. Tam\u00e9n estudou o Cor\u00e1n e os hadiths. Ademais, al-J\u0101\u1e25i\u1e93 l\u00eda libros traducidos do grego de ciencias e filosof\u00eda helen\u00edstica, especialmente de Arist\u00f3teles. O per\u00edodo que viv\u00eda o califato abb\u00e1sida facilitou a s\u00faa educaci\u00f3n, era un per\u00edodo de revoluci\u00f3n cultural e intelectual, dispo\u00f1er de libros era doado o que facilitaba o co\u00f1ecemento. \nDurante a s\u00faa vida escribiu arredor de douscentos libros de moi diversos temas, gram\u00e1tica \u00e1rabe, zoolox\u00eda, poes\u00eda, lexicograf\u00eda, e ret\u00f3rica. Cons\u00e9rvanse trinta libros e fragmentos doutros moitos. As\u00ed e todo, a maior\u00eda das s\u00faas obras teol\u00f3xicas e pol\u00edticas non se conservan . Al-J\u0101\u1e25i\u1e93 foi tam\u00e9n un dos primeiros escritores \u00e1rabes en suxerir unha revisi\u00f3n completa do sistema gramatical da lingua, algo que retomar\u00eda Ibn Ma\u1e0d\u0101 dous s\u00e9culos despois.\nAl-J\u0101\u1e25i\u1e93 mudouse a Bagdad, ent\u00f3n a capital do califato no ano 816. Os Abb\u00e1sidas favoreceron os cient\u00edficos e eruditos e fundaron a Casa da Sabedor\u00eda. Por mor deste padro\u00e1dego dos califas e a s\u00faa ansia de establecer e lograr unha audiencia m\u00e1is ampla, al-J\u0101\u1e25i\u1e93 permaneceu en Bagdad (e m\u00e1is tarde en Samarra, e al\u00ed escribiu moitos dos seus libros. Gozou do mecenado de Al-Fath ibn Khaqan, favorito do califa Al-Mutawakkil, mais despois do seu asasinato en decembro de 861 deixou Samarra para ir \u00e1 s\u00faa localidade natal.\nLibros.\nKitab al-hayawan.\n\"Kitab al-hayawan\" \u00e9 unha enciclopedia en sete volumes con an\u00e9cdotas, proverbios e descrici\u00f3ns po\u00e9ticas de 350 variedades de animais.\nKitab al-bukhala.\n\"Kitab al-bukhala\" \u00e9 unha colecci\u00f3n de historias sobre a avaricia, emprega un ton humor\u00edstico e sat\u00edrico e constit\u00fae o mellor exemplo de prosa do autor. No libro ridiculiza a mestres, esmoleiros, cantantes e escribas polo seu comportamento avarento.\nKitab al-bayan wa al-tabyin.\n\"Kitab al-bayan wa al-tabyinn\" \u00e9 unha das s\u00faas \u00faltimas obras, nela escribiu sobre epifan\u00edas, discursos ret\u00f3ricos, l\u00edderes sectarios e pr\u00edncipes. Consid\u00e9rase o primeiro chanzo na teor\u00eda literaria \u00e1rabe seguindo un modelo sistem\u00e1tico e formal. Al-Jahiz define a elocuencia como a habilidade do falante para elaborar unha mensaxe eficaz ao tempo que breve e elaborada.\nKitab mufakharat al-jawari wa l-ghilman.\n\"Kitab mufakharat al-jawari wa l-ghilman\" \u00e9 unha obra sobre concubinas e efebos. Os contos er\u00f3ticos que a compo\u00f1en manifestan unha sensualidade desfreada, revelando como se percib\u00eda a sexualidade na \u00e9poca.\nRisalat mufakharat al-sudan \u02bfala al-baydan.\nEn \"Risalat mufakharat al-sudan \u02bfala al-bayda\" celebra a superioridade da raza negra sobre a branca"}
{"id": "386734", "revid": "17467", "url": "https://gl.wikipedia.org/wiki?curid=386734", "title": "\u041e\u043c\u0441\u043a-\u0410\u0440\u0435\u043d\u0430", "text": ""}
{"id": "386735", "revid": "17467", "url": "https://gl.wikipedia.org/wiki?curid=386735", "title": "\u041f\u043e\u0440\u0430\u043d\u0435\u0448\u043d\u0430 \u0408\u0443\u0433\u043e\u0441\u043b\u043e\u0432\u0435\u043d\u0441\u043a\u0430 \u0420\u0435\u043f\u0443\u0431\u043b\u0438\u043a\u0430 \u041c\u0430\u043a\u0435\u0434\u043e\u043d\u0438\u0458\u0430", "text": ""}
{"id": "386736", "revid": "17467", "url": "https://gl.wikipedia.org/wiki?curid=386736", "title": "Porane\u0161na Jugoslovenska Rep\u00fablika Maked\u00f3nija", "text": ""}
{"id": "386738", "revid": "98629", "url": "https://gl.wikipedia.org/wiki?curid=386738", "title": "Espertares", "text": "Espertares (en ) \u00e9 un filme estadounidense de drama baseado no libro de Oliver Sacks de 1973 \"Awakenings\". Conta a historia real do neur\u00f3logo Oliver Sacks, ficcionalizado na personaxe de Malcolm Sayer (interpretado por Robin Williams), quen, en 1969, descubriu os efectos beneficiosos da droga L-Dopa. Administroullo a pacientes catat\u00f3nicos que sobreviviron \u00e1 epidemia de 1917\u201328 de encefalite let\u00e1rxica. Leonard Lowe (interpretado por Robert De Niro) e o resto de pacientes espetaron despois de d\u00e9cadas de catatonia. O filme foi nomeado a tres Premios Oscar na 63\u00aa edici\u00f3n."}
{"id": "386739", "revid": "23204", "url": "https://gl.wikipedia.org/wiki?curid=386739", "title": "Awakenings", "text": ""}
{"id": "386741", "revid": "89787", "url": "https://gl.wikipedia.org/wiki?curid=386741", "title": "Homosocializaci\u00f3n", "text": "A homosocializaci\u00f3n ou socializaci\u00f3n LGTB \u00e9 o proceso mediante o cal as persoas do colectivo LGTBI co\u00f1ecen, relaci\u00f3nanse e int\u00e9granse con outras persoas de leste mesmo colectivo, especialmente do seu mesma orientaci\u00f3n e identidade sexual, influ\u00edndo \u00e1 s\u00faa vez na construci\u00f3n a s\u00faa propia identidade.\nEspazos de homosocializaci\u00f3n.\nOs espazos de homosocializaci\u00f3n son aqueles lugares f\u00edsicos ou virtuais frecuentados por persoas do colectivo LGTBI para relacionarse con outras persoas do mesmo colectivo, onde poder expresar con liberdade a s\u00faa opci\u00f3n sexual e/ou para atopar compa\u00f1eiros sexuais ou afectivos.\nAntes da configuraci\u00f3n de espazos dirixidos especificamente ao colectivo LGTB, a pr\u00e1ctica m\u00e1is habitual de relacionarse entre a comunidade homosexual eran encontros sexuais en certos espazos ao aire libre como parques ou ba\u00f1os p\u00fablicos. A\u00ednda que moito menos frecuente, hoxe en d\u00eda o cancaneo segue sendo unha pr\u00e1ctica com\u00fan, especialmente entre os homes que te\u00f1en sexo con homes.\nDoutra banda, existen negocios e asociaci\u00f3ns dirixidos especificamente \u00e1 comunidade LGTB que permiten o encontro e socializaci\u00f3n entre iguais. En moitos casos, estes afloran en barrios LGTB onde se congrega o colectivo, a\u00ednda que moitos negocios est\u00e1n a sufrir ante a competencia que hoxe en d\u00eda te\u00f1en coas redes sociais e internet \u00e1 hora de que as persoas homosexuais co\u00f1ezan a outras da s\u00faa mesma orientaci\u00f3n sexual."}
{"id": "386742", "revid": "23204", "url": "https://gl.wikipedia.org/wiki?curid=386742", "title": "Atentados de Catalu\u00f1a de 2017", "text": "Os atentados de Catalu\u00f1a de 2017 son unha serie de ataques e incidentes terroristas que se produciron en Catalu\u00f1a. Comezaron o 17 de agosto de 2017 no paseo da Rambla de Barcelona ao botarse unha furgoneta Fiat Talento branca alugada contra ducias de persoas que paseaban pola parte alta da Rambla de Barcelona. Segundo testemu\u00f1as oculares, o condutor \u00eda facendo \"eses\" ao longo duns 550 metros para poder atropelar m\u00e1is xente. O veh\u00edculo parou no medio da Rambla, xusto sobre o Mosaico do Pla de l'Os de Joan Mir\u00f3. Deseguido, o condutor deixou a furgoneta e fuxiu.\nHoras despois, Estado Isl\u00e1mico reivindicou o atentado mediante a s\u00faa axencia de novas Amaq. No ataque de Barcelona confirm\u00e1ronse quince mortos \u2013entre eles un neno de 3 anos\u2013 un centenar de feridos, quince deles graves. Por outra banda, horas despois do ataque de Barcelona, entre a noite do 17 \u00f3 18, \u00e1 1:15 da ma\u00f1\u00e1, produciuse outro atentado en Cambrils. Cinco terroristas foron abatidos na operaci\u00f3n, que se saldou con seis feridos. Unha muller resultou ferida de gravidade en Cambrils e morreu horas despois.\nDetiv\u00e9ronse catro persoas, tres en\u00a0Ripoll, de nacionalidade marroqu\u00ed, e outro en\u00a0Alcanar\u00a0\u2014nado en\u00a0Melilla\u2014. Dous dos detidos en Ripoll foron o irm\u00e1n de Moussa Oukabir e amigo do mesmo.\u200b Outra persoa ferida a ma\u00f1\u00e1 do xoves na explosi\u00f3n de\u00a0Alcanar foi detido tam\u00e9n.\u200b Segundo os Mossos d'Escuadra, o atentado en Barcelona estar\u00eda relacionado coa explosi\u00f3n nunha casa en\u00a0Alcanar\u00a0o d\u00eda anterior, o 16 de agosto.\u200b Nesta vivenda hab\u00eda varias bombonas de butano e explosivos de fabricaci\u00f3n caseira. A s\u00faa explosi\u00f3n accidental obrigou aos terroristas, segundo os Mossos, a elixir precipitadamente por un atropelo masivo nas Ramblas.\u200b O 19 de agosto identificouse ao\u00a0im\u00e1n\u00a0de Ripoll, Abdelbaki Es Satty, tam\u00e9n de Marrocos, como o radicalizador dos mozos terroristas e posible xefe da c\u00e9lula. O 21 de agosto confirmouse o falecemento do im\u00e1n na explosi\u00f3n do chal\u00e9.\u200b Ese mesmo d\u00eda foi abatido Younes Abouyaaqoub en\u00a0Subirats.\u200b"}
{"id": "386743", "revid": "25871", "url": "https://gl.wikipedia.org/wiki?curid=386743", "title": "D\u00e4ttlikon", "text": "D\u00e4ttlikon, \u00e9 un concello su\u00edzo do distrito de Winterthur, no cant\u00f3n de cant\u00f3n de Z\u00faric. A s\u00faa poboaci\u00f3n \u00e9 de 745 habitantes (2015)."}
{"id": "386745", "revid": "89787", "url": "https://gl.wikipedia.org/wiki?curid=386745", "title": "Mam\u00edferos mari\u00f1os", "text": "Os mam\u00edferos mari\u00f1os son mam\u00edferos acu\u00e1ticos que dependen dos ecosistemas mari\u00f1os para a s\u00faa existencia. Son os pinn\u00edpedes (focas, le\u00f3ns mari\u00f1os, morsas), cet\u00e1ceos (baleas, golfi\u00f1os, toni\u00f1as), sirenios (manat\u00eds, dugongos), londras mari\u00f1as e osos polares. Non representan un taxon diferenciado ou agrupaci\u00f3n sistem\u00e1tica, sen\u00f3n que te\u00f1en unha relaci\u00f3n polifil\u00e9tica debida a evoluci\u00f3n converxente, dado o seu tipo de vida similar, pero non te\u00f1en un antepasado com\u00fan pr\u00f3ximo.\nA adaptaci\u00f3n dos animais mari\u00f1os a un estilo de vida acu\u00e1tico var\u00eda considerablemente entre as especies. Tanto os cet\u00e1ceos coma os sirenios son completamente acu\u00e1ticos e nunca visitan a terra firme. As focas e le\u00f3ns mari\u00f1os son semiacu\u00e1ticos, xa que, a\u00ednda que pasan a maior parte do seu tempo na auga, tam\u00e9n necesitan volver a terra para reproducirse, descansar, mudar. Ao contrario dos anteriores, as londras mari\u00f1as e os osos polares est\u00e1n moito menos adaptados \u00e1 vida acu\u00e1tica. As dietas dos mam\u00edferos mari\u00f1os var\u00edan tam\u00e9n considerablemente; alg\u00fans comen zooplancto, outros comen peixes, luras, moluscos, plantas mari\u00f1as e uns poucos comen outros mam\u00edferos. A\u00ednda que o n\u00famero de mam\u00edferos mari\u00f1os \u00e9 pequeno comparado cos que hai en terra, a s\u00faa funci\u00f3n en diversos ecosistemas \u00e9 importante, especialmente no que concirne ao mantemento dos ecosistemas mari\u00f1os, por exemplo, ao regularen as poboaci\u00f3ns das s\u00faas presas. Este papel no mantemento dos ecosistemas fai que cause preocupaci\u00f3n que un 23% das especies mari\u00f1as estean ameazadas actualmente.\nOs mam\u00edferos mari\u00f1os foron cazados desde hai moito tempo polos pobos aborixes para obter alimento e outros recursos. Moitos foron tam\u00e9n o obxectivo da industria comercial, o que orixinou un acusado declive en todas as poboaci\u00f3ns das especies explotadas, como as baleas e focas. A caza comercial levou \u00e1 extinci\u00f3n da \"Hydrodamalis gigas\" e da \"Neomonachus tropicalis\". Unha vez que cesou a caza comercial, algunhas especies como a balea cincenta e o elefante mari\u00f1o do norte, volveron a aumentar en n\u00famero; inversamente, outras especies, como a balea vasca, est\u00e1n en perigo cr\u00edtico. Ademais de por causa da caza, os mam\u00edferos mari\u00f1os poden morrer como capturas accidentais (\"bycatch\") en bancos de pesca, ao quedaren enguedellados nas redes de enmalle e afogaren al\u00ed ou morreren de fame. O incremento do tr\u00e1fico mar\u00edtimo causa con frecuencia colisi\u00f3ns entre os buques oce\u00e1nicos r\u00e1pidos e os grandes mam\u00edferos mari\u00f1os. A degradaci\u00f3n do h\u00e1bitat tam\u00e9n ameaza os mam\u00edferos mari\u00f1os e a s\u00faa capacidade de atopar e capturar alimentos. A contaminaci\u00f3n ac\u00fastica, por exemplo, pode afectar adversamente \u00e1 ecolocalizaci\u00f3n que usan os mam\u00edferos, e os crecentes efectos do quecemento global degradan o medio ambiente \u00e1rtico, onde moitos deles viven.\nTaxonom\u00eda.\nEvoluci\u00f3n.\nOs mam\u00edferos mari\u00f1os forman un grupo diverso de 129 especies que dependen do oc\u00e9ano para a s\u00faa alimentaci\u00f3n e existencia. Non representan un taxon espec\u00edfico ou agrupaci\u00f3n sistem\u00e1tica, sen\u00f3n que te\u00f1en relaci\u00f3ns polifil\u00e9ticas. Malia a s\u00faa diversidade de morfolox\u00edas entre os distintos grupos, a mellora da s\u00faa eficiencia na busca de alimentos foi o principal impulsor na s\u00faa evoluci\u00f3n. O seu nivel de dependencia do medio mari\u00f1o para vivir var\u00eda considerablemente coa especie. Os golfi\u00f1os e baleas son completamente dependentes do medio ambiente mari\u00f1o en todas as etapas da s\u00faa vida. As focas alim\u00e9ntanse no oc\u00e9ano pero reprod\u00facense en terra. Os osos polares deben alimentarse en terra. O 23% das especies de mam\u00edferos mari\u00f1os son especies ameazadas.\nOs cet\u00e1ceos fix\u00e9ronse acu\u00e1ticos hai uns 50 mill\u00f3ns de anos. Base\u00e1ndose en investigaci\u00f3ns moleculares e morfol\u00f3xicas, os cet\u00e1ceos est\u00e1n xen\u00e9tica e morfoloxicamente dentro do grupo dos Artiodactyla (ungulados de dedos pares). O termo \"Cetartiodactyla\" indica a idea de que as baleas evolucionaron dentro dos ungulados. O termo foi acu\u00f1ado ao fusionar o nome das d\u00faas ordes, Cetacea e Artiodactyla, nunha soa palabra. Con esta defincii\u00f3n, o parente terrestre m\u00e1is pr\u00f3ximo vivo das baleas e golfi\u00f1os crese que \u00e9 o hipop\u00f3tamo.\nOs sirenios fix\u00e9ronse acu\u00e1ticos hai uns 40 mill\u00f3ns de anos. A primeira aparici\u00f3n dos sirenios no rexistro f\u00f3sil foi durante o Eoceno temper\u00e1n, e no Eoceno tard\u00edo os sirenios xa estaban bastante diversificados. Son habitantes de r\u00edos, estuarios e augas mari\u00f1as costeiras, e poden espallarse rapidamente. Os restos do sirenio m\u00e1is primitivo do que se ten noticia, \u2020\"Prorastomus\", atop\u00e1ronse en Xamaica, a diferenza doutros mam\u00edferos mari\u00f1os que se orixinaron no Vello Mundo (como os cet\u00e1ceos). O primeiro sirenio cuadr\u00fapede co\u00f1ecido foi \u2020\"Pezosiren\" do Eoceno temper\u00e1n. As familias m\u00e1is antigas co\u00f1ecidas de sirenios, \u2020Prorastomidae e \u2020Protosirenidae, estaban confinadas no Eoceno, eran do tama\u00f1o dun porco, ti\u00f1an catro patas, e eran criaturas anfibias. Os primeiros membros dos Dugongidae apareceron ao final do Eoceno. Nese momento, xa eran completamente acu\u00e1ticas.\nOs pinn\u00edpedes separ\u00e1ronse doutros caniformes hai 50 mill\u00f3ns de anos durante o Eoceno. A s\u00faa ligaz\u00f3n evolutiva con mam\u00edferos terestres era desco\u00f1ecida ata que se descubriu en 2007 \u2020\"Puijila darwini\" en dep\u00f3sitos do Mioceno temper\u00e1n de Nunavut, Canad\u00e1. Igual que hoxe ocorre coas londras modernas, aqueles antepasados dos pinn\u00edpedes do x\u00e9nero \u2020\"Puijila\" ti\u00f1an colas longas, patas curtas e p\u00e9s palmados en vez de aletas. As li\u00f1axes dos Otariidae (le\u00f3ns mari\u00f1os) e Odobenidae (morsas) separ\u00e1ronse hai case 28 mill\u00f3ns de anos. Os f\u00f3cidos (focas) levan existindo desde hai polo menos 15 mill\u00f3ns de anos e as probas moleculares apoian a diverxencia das li\u00f1axes dos Monachinae (focas monxe) e dos Phocinae hai 22 mill\u00f3ns de anos.\nAs evidencias f\u00f3siles indican que a li\u00f1axe da londra mari\u00f1a (\"Enhydra\") quedou illada no norte do Pac\u00edfico hai aproximadamente dous mill\u00f3ns de anos, dando lugar ao agora extinto \u2020\"Enhydra macrodonta\" e a moderna londra mari\u00f1a, \"Enhydra lutris\". A londra mari\u00f1a evolucionou inicialmente no norte de Hokkaid\u014d e Rusia, e despois espallouse cara ao leste \u00e1s illas Aleutianas, as costas continentais de Alasca, e cara ao sur pola costa de Norteam\u00e9rica. En comparaci\u00f3n cos cet\u00e1ceos, sirenions e pinn\u00edpedes, que entraron na auga aproximadamente 50, 40, e 20 mill\u00f3ns de anos, respectivamente, a londra de mar \u00e9 relativamente unha acabada de chegar \u00e1 vida mari\u00f1a. Por\u00e9n, en certos aspectos, a londra mari\u00f1a est\u00e1 m\u00e1is completamente adaptada \u00e1 auga que os pinn\u00edpedes, que deben arrastrarse a terra ou sobre o xeo para dar a luz.\nOs osos polares p\u00e9nsase que diverxiron dunha poboaci\u00f3n de osos pardos da especie \"Ursus arctos\", que quedaron illados durante un per\u00edodo de glaciaci\u00f3n no Plistoceno na parte leste de Siberia, (desde Kamchatka e a pen\u00ednsula de Kolym). O f\u00f3sil de oso polar m\u00e1is antigo co\u00f1ecido \u00e9 unha mand\u00edbula de hai de 130\u00a0000 a 110\u00a0000, atopada na illa Prins Karls Forland (de Svalbard) en 2004. O ADN mitocondrial do oso polar diverxiu do oso pardo hai uns 150\u00a0000 anos. Ademais, alg\u00fans clados de oso pardo, como se estima polos seus ADN mitocondriais, est\u00e1n m\u00e1is estreitamente relacionados cos osos polares que con outros osos pardos, o que significa que o oso polar non deber\u00eda considerarse unha especie se se seguen certas definici\u00f3ns de especie.\nDistribuci\u00f3n e h\u00e1bitat.\nOs mam\u00edferos mari\u00f1os est\u00e1n distribu\u00eddos por todo o globo, pero a s\u00faa distribuci\u00f3n \u00e9 irregular e coincide coa produtividade nos oc\u00e9anos. A riqueza de especies \u00e9 m\u00e1xima arredor dos 40\u00b0 de latitude, tanto norte coma sur. Isto corresponde cos maiores niveis de produci\u00f3n primaria arredor de Norteam\u00e9rica e Suram\u00e9rica, \u00c1frica, Asia e Australia. A \u00e1rea de distribuci\u00f3n total das especies \u00e9 moi variable. Como media a maior\u00eda dos mam\u00edferos mari\u00f1os ten \u00e1reas de distribuci\u00f3n que son equivalentes ou menores que da quinta parte do oc\u00e9ano \u00cdndico. A variaci\u00f3n observada no tama\u00f1o da \u00e1rea de distribuci\u00f3n \u00e9 o resultado das diferentes necesidades ecol\u00f3xicas de cada especie e das s\u00faas capacidades de enfrontarse a un amplo rango de condici\u00f3ns ambientais. Preocupa que exista un alto grao de solapamento entre a riqueza de especies de animais mari\u00f1os e as \u00e1reas de impacto humano sobre o medio ambiente.\nA maior\u00eda dos mam\u00edferos mari\u00f1os, como focas e londras mari\u00f1as, habitan nas costas. Por\u00e9n, as focas tam\u00e9n utilizan diversos h\u00e1bitats terrestres, tanto continentais coma en illas. En \u00e1reas tropicais e temperadas, arr\u00e1stranse a praias de area ou croios, costas rochosas ou escollos, chairas limosas costeiras, pozas de marea e covas mari\u00f1as. Algunhas especies descansan en estruturas constru\u00eddas polo ser humano, como peiraos, escolleiras, boias e plataformas petrol\u00edferas. As focas poden internarse algo m\u00e1is en terra e descansar en dunas ou vexetaci\u00f3n, e poden incluso subir por cant\u00eds. A maior\u00eda dos cet\u00e1ceos viven no oc\u00e9ano aberto, e especies como os cachalotes poden mergullarse a profundidades de 300 a 760\u00a0m para procurar alimento. Os sirenios viven en augas costeiras pouco fondas, xeralmente de 9,1&amp;nbsp:m de profundidade. Por\u00e9n, s\u00e1bese que poden mergullarse a 37\u00a0m de profundidade para alimentarse das herbas mari\u00f1as que medran a maior profundidade. As londras mari\u00f1as viven en \u00e1reas protexidas, como costas rochosas, bosques de kelp e arrecifes de coral, a\u00ednda que poden vivir entre o xeo \u00e1 deriva ou en \u00e1reas con limo, lama ou area.\nMoitos animais mari\u00f1os migran estacionalmente. En moitas \u00e1reas as zonas de xeo aparecen e desaparecen anualmente cos cambios de temperatura, e as focas migran en resposta a eses cambios. \u00c1 s\u00faa vez, os osos polares deben seguir as s\u00faas presas nas s\u00faas migraci\u00f3ns. Na ba\u00eda de Hudson, ba\u00eda de James e outras \u00e1reas, o xeo derr\u00e9tese completamente cada ver\u00e1n forzando os osos polares a abandonar a zona onde estaban os xeos e ir a terra firme e esperar meses ata que se produza unha nova conxelaci\u00f3n. No mar de Chukchi e no de Beaufort, os osos polares ret\u00edranse todos os ver\u00e1ns cara ao xeo que hai m\u00e1is ao norte, que permanece conxelado todo o ano. As focas poden tam\u00e9n migrar por causa doutros cambios ambientais, como o fen\u00f3meno clim\u00e1tico de El Ni\u00f1o, e as focas viaxeiras poden utilizar varias caracter\u00edsticas das s\u00faas contornas para conseguir chegar aos seus destinos, como os campos xeomagn\u00e9ticos, as correntes de auga e os ventos, a posici\u00f3n do Sol e a L\u00faa e o sabor e temperatura da auga. As baleas misticetas fan grandes migraci\u00f3ns cubrindo grandes distancias a augas tropicais para daren a luz e criaren os fillos, posiblemente para impedir a predaci\u00f3n polas candorcas. A balea cincenta fai a migraci\u00f3n m\u00e1is longa rexistrada nun animal, viaxando 23\u00a0000\u00a0km desde o mar de Okhotsk \u00e1 Pen\u00ednsula de Baixa California. Durante o inverno, os manat\u00eds que viven no extremo norte da s\u00faa \u00e1rea de distribuci\u00f3n migran a augas m\u00e1is c\u00e1lidas.\nAdaptaci\u00f3ns.\nOs mam\u00edferos mari\u00f1os te\u00f1en diversas caracter\u00edsticas fisiol\u00f3xicas e anat\u00f3micas que lles permiten superar os retos asociados coa vida acu\u00e1tica. Algunhas destas caracter\u00edsticas son moi espec\u00edficas de especie. Desenvolveron tam\u00e9n caracter\u00edsticas especiais para unha locomoci\u00f3n eficiente, como formas corporais de torpedo para reducir a resistencia; membros modificados para a propulsi\u00f3n e gu\u00eda; aletas caudais e dorsais para a propulsi\u00f3n e o equilibrio. Os mam\u00edferos mari\u00f1os termorreg\u00falanse usando un pelame denso ou capas de graxa, axustando a s\u00faa circulaci\u00f3n (intercambio de calor contracorrente); corpos con forma de torpedo, ap\u00e9ndices reducidos, e un gran tama\u00f1o para reducir as perdas de calor.\nOs mam\u00edferos mari\u00f1os poden mergullarse durante longos per\u00edodos. Tanto pinn\u00edpedes coma cet\u00e1ceos te\u00f1en sistemas de vasos sangu\u00edneos grandes e complexos, que serven para almacenar ox\u00edxeno para poder soportar mergullarse a gran profundidade. Outras importantes reservas de ox\u00edxeno son os m\u00fasculos, sangue e bazo. Tam\u00e9n poden reducir moito a s\u00faa frecuencia card\u00edaca (bradicardia) e realizar unha vasoconstrici\u00f3n (que desv\u00eda a maior\u00eda do ox\u00edxeno aos \u00f3rganos vitais, como cerebro e coraz\u00f3n) para poder aumentar o tempo que pasan mergullados e soportar a privaci\u00f3n de ox\u00edxeno. Se o ox\u00edxeno se vai esgotando, os mam\u00edferos mari\u00f1os poden acceder a reservas substanciais de glic\u00f3xeno que alimentan a glic\u00f3lise anaerobia das c\u00e9lulas, que se activa durante as condici\u00f3ns de hipoxia sist\u00e9mica durante os mergullos prolongados.\nO son transm\u00edtese de forma diferente pola auga que polo aire, polo que os mam\u00edferos mari\u00f1os desenvolveron adaptaci\u00f3ns para asegurar a comunicaci\u00f3n efectiva, captura de presas e detecci\u00f3n de predadores. A adaptaci\u00f3n m\u00e1is salientable \u00e9 o desenvolvemento da ecolocalizaci\u00f3n en baleas e golfi\u00f1os. Os odontocetos emiten un chorro enfocado de clics de alta frecuencia na direcci\u00f3n en que apunta a s\u00faa cabeza. Os sons x\u00e9ranse facendo pasar aire polas narinas \u00f3seas a trav\u00e9s dos labios f\u00f3nicos. Estes sons son reflectidos polo \u00f3so c\u00f3ncavo denso do cranio e un saco de aire na s\u00faa base. O chorro enfocado de clics \u00e9 modulado por un \u00f3rgano graxo grande chamado 'mel\u00f3n'. Este act\u00faa como unha lente ac\u00fastica porque est\u00e1 composto de l\u00edpidos de diferentes densidades.\nNos mam\u00edferos mari\u00f1os evolucionaron moitas caracter\u00edsticas para mellorar a s\u00faa alimentaci\u00f3n, como se poden ver na s\u00faa dentici\u00f3n. Por exemplo, os dentes da zona da meixela dos pinn\u00edpedes e odontocetos est\u00e1n especialmente adaptados para a captura de peixes e luras. En contraste, os misticetos te\u00f1en barbas de balea para filtrar plancto e pequenos peixes.\nOs osos polares, londras mari\u00f1as e focas te\u00f1en mestos pelames, con capas de pelos longos, aceitosos e impermeables para atrapar o aire e proporcionar illamento. En contraste, outros mam\u00edferos mari\u00f1os, como as baleas, golfi\u00f1os, toni\u00f1as, manat\u00eds, dugongos e morsas, perderon os pelos e no seu lugar te\u00f1en unha epiderme especialmente grosa e densa e unha capa de graxa m\u00e1is grosa baixo a pel en resposta \u00e1s s\u00faas necesidades hidrodin\u00e1micas. Os animais que se alimentan vadeando e nos fondos (como os manat\u00eds) necesitan ser m\u00e1is pesados que a auga para manterse en contacto co fondo ou permanecer mergullados. Os animais que viven na superficie (como as londras mari\u00f1as) necesitan o contrario, e os animais que nadan libremente en augas abertas (como os golfi\u00f1os) necesitan ter unha flotabilidade neutra para poder nadar arriba e abaixo na columna de auga. Tipicamente, os \u00f3sos densos e grosos enc\u00f3ntranse en animais que se alimentan no fondo, mentres que unha densidade \u00f3sea baixa est\u00e1 asociada con mam\u00edferos que non viven en augas profundas. Alg\u00fans mam\u00edferos mari\u00f1os, como os osos polares e londras, conservan patas fortes que soste\u00f1en o seu peso e poden cami\u00f1ar por terra como os animais completamente terrestres.\nEcolox\u00eda.\nDieta.\nTodos os cet\u00e1ceos son carn\u00edvoros e predadores. Os odontocetos alim\u00e9ntanse principalmente de peixes e cefal\u00f3podos, seguidos de crust\u00e1ceos e bivalvos. Alg\u00fans poden comer outro tipo de animais, como outras especies de baleas ou certas especies de pinn\u00edpedes. Un m\u00e9todo com\u00fan de alimentaci\u00f3n \u00e9 cazar en mandas, na cal un grupo de golfi\u00f1os acosa e \"comprime\" un banco de peixes para que te\u00f1a un menor volume, formando o que se co\u00f1ece como b\u00f3la de isco. Cada membro da manda fai quendas arremetendo contra a b\u00f3la, e comendo os peixes que quedan atordados. Outro m\u00e9todo usado polos golfi\u00f1os \u00e9 acurralar os peixes en augas pouco profundas, onde os poden capturar m\u00e1is doadamente. As candorcas e golfi\u00f1os \"Tursiops\" tam\u00e9n dirixen as presas cara a praias par alimentarse delas. Outras baleas de foci\u00f1o romo e dentici\u00f3n reducida alim\u00e9ntanse por succi\u00f3n. A\u00ednda que son animais carn\u00edvoros, albergan unha flora intestinal similar \u00e1 dos herb\u00edvoros terrestres, probablemente un legado dos seus antepasados herb\u00edvoros.\nOs misticetos usan as s\u00faas placas de barbas de balea para filtrar da auga plancto e outros pequenos animais; usan dous tipos e m\u00e9todos: alimentarse con arremetidas ou tragando auga. Os que se alimentan por arremetidas abren as s\u00faas mand\u00edbulas e expanden boca ata un volume moito maior do orixinal, xa que as engurras da s\u00faa gorxa se estiran, aumentando moito a cantidade de auga que poden albergar na boca. Turran contra unha b\u00f3la de isco a gran velocidade, pero isto s\u00f3 \u00e9 efectivo enerxeticamente cando se trata dunha b\u00f3la grande. Despois filtran a auga coas barbas para que quede na boca o alimento e non tragar toda a auga. Os que se alimentan tragando auga nadan coa boca aberta, que se vai enchendo de presas e auga. As presas deben aparecer en gran cantidade para que te\u00f1an interese para a balea, estar dentro de certo tama\u00f1o para que as barbas da balea a poidan filtrar, e ser o suficientemente lentas para que non lles dea tempo a escapar. Algunhas especies alim\u00e9ntanse en grupo facendo unha parede circular de burbullas para concentrar as presas no centro e ascendendo polo centro coa boca aberta.\nAs londras mari\u00f1as son os \u00fanicos animais mari\u00f1os que poden levantar e dar volta a pedras, o que fan coas patas anteriores cando est\u00e1n buscando presas polo fondo do mar. Poden apa\u00f1ar os caracois e outros organismos mari\u00f1os pegados ao kelp e escavar no barro do fondo do mar para buscar ameixas. \u00c9 o \u00fanico animal mari\u00f1o que captura peixes coas poutas das patas anteriores en vez de usar os dentes. Baixo cada unha das patas anteriores, as londras de mar te\u00f1en unha bolsa frouxa de pel que se estende ata o peito, que usan para almacenar o alimento que recolleron e levalo \u00e1 superficie. Nesta bolsa tam\u00e9n poden gardar unha pedra que se utiliza para romper as cunchas de ameixas, o que \u00e9 un exemplo de uso de ferramentas por un animal. As londras de mar comen mentres aboian boca arriba, usando as poutas das patas anteriores para desgarrar a comida e levala a boca. As londras mari\u00f1as alim\u00e9ntanse principalmente de crust\u00e1ceos e peixes.\nOs pinn\u00edpedes alim\u00e9ntanse principalmente de peixes e cefal\u00f3podos, en segundo lugar de crust\u00e1ceos e bivalvos e despois de zooplancto e nalg\u00fans casos de presas de sangue quente (como aves mari\u00f1as). A maior\u00eda das especies son xeralistas na s\u00faa alimentaci\u00f3n, pero hai unhas poucas especialistas. Normalmente cazan peixes que non forman bancos, invertebrados inm\u00f3biles ou lentos ou presas endot\u00e9rmicas cando est\u00e1n en grupos. As especies que se alimentan en solitario xeralmente fano nas augas costeiras, ba\u00edas e r\u00edos. Cando est\u00e1n dispo\u00f1ibles grandes bancos de peixes ou luras, os pinn\u00edpedes cazan cooperativamente en grandes grupos, localizando e agrupando as s\u00faas presas. Algunhas especies, como os le\u00f3ns mari\u00f1os de California e de Suram\u00e9rica, poden alimentarse de cet\u00e1ceos e aves mari\u00f1as.\nO oso polar \u00e9 a especie m\u00e1is carn\u00edvora de \u00f3so, e a s\u00faa dieta consiste principalmente en focas das especies \"Pusa hispida\" e \"Erignathus barbatus\". Os osos polares cazan principalmente na interface entre o xeo e a auga e aire; raramente cazan focas en terra e moito menos en augas abertas. O m\u00e9todo de caza m\u00e1is com\u00fan dos osos polares \u00e9 a caza silandeira: O oso localiza o burato respiratorio no xeo dunha foca usando a seu sentido do olfacto, e espera preto a que a foca apareza. Cando a foca exhala, o oso ch\u00e9iraa e c\u00f3llea no burato coas garras das patas anteriores, e arr\u00e1straa ao xeo. O oso polar tam\u00e9n caza sorprendendo as focas que descansan no xeo. Unha vez que enxergan unha foca, cami\u00f1an acheg\u00e1ndose a uns 90\u00a0m, e ag\u00f3chase contra o chan. Se as focas non se decatan da s\u00faa presenza, o oso arr\u00e1strase ata uns 9 ou 10\u00a0m da foca e despois lanza de repente un r\u00e1pido ataque. Un terceiro m\u00e9todo de caza \u00e9 asaltar as toqueiras de cr\u00eda que as focas femias escavaron na neve. Poden tam\u00e9n alimentarse de peixes.\nOs sirenios denom\u00ednase \u00e1s veces \"vacas mari\u00f1as\" porque a s\u00faa dieta consiste principalmente en herbas mari\u00f1as. Cando comen, inxiren a planta completa, inclu\u00edndo as ra\u00edces, a\u00ednda que cando isto lles \u00e9 imposible, comen s\u00f3 as follas. Nos contidos estomacais dos dugongos atop\u00e1ronse unha ampla variedade de herbas mari\u00f1as (anxiospermas), e existen probas de que comen tam\u00e9n algas cando as herbas mari\u00f1as escasean. O manat\u00ed \"Trichechus manatus\" come unhas 60 especies de plantas, e en menor medida tam\u00e9n peixes e pequenos invertebrados.\nEspecies clave.\nAs londras mari\u00f1as son un exemplo cl\u00e1sico de especie clave; a s\u00faa presenza afecta o ecosistema m\u00e1is profundamente que o que indicar\u00edan os seus tama\u00f1os e cantidades. Mante\u00f1en controladas as poboaci\u00f3ns de certos herb\u00edvoros b\u00e9nticos, especialmente os ourizos de mar. Os ourizos de mar pastan os talos inferiores do kelp, causando que os kelp queden \u00e1 deriva e morran. A perda de h\u00e1bitats e nutrientes que prov\u00edan os bosques de kelp orixinan uns profundos efectos fervenza no ecosistema mari\u00f1o. En \u00e1reas do norte do Pac\u00edfico onde non hai londras mari\u00f1as toda a zona se converteu nun \"ermo de ourizos\", cunha grande abundancia de ourizos de mar, pouca biodiversidade e ning\u00fan bosque de kelp. A reintroduci\u00f3n de londras de mar na Columbia Brit\u00e1nica causou unha dr\u00e1stica mellora na sa\u00fade dos ecosistemas costeiros, e observ\u00e1ronse cambios similares a medida que as poboaci\u00f3ns de londras mari\u00f1as se recuperaron nas illas Aleutianas e Commander e a costa do Gran Sur de California. Por\u00e9n, alg\u00fans ecosistemas de bosque de kelp de California tam\u00e9n conseguiron prosperar sen a presenza de londras mari\u00f1as, xa que as poboaci\u00f3ns de ourizos foron controladas aparentemente por outros factores. O papel das londras de mar para manter os bosques de kelp \u00e9 m\u00e1is importante en \u00e1reas de costa aberta que en ba\u00edas abrigadas e estuarios.\nUn superdepredador afecta \u00e1 din\u00e1mica das poboaci\u00f3ns de presas e as s\u00faas t\u00e1cticas de defensa (como o camuflaxe). O oso polar \u00e9 un superdepredador no seu \u00e1mbito. Varias especies animais, especialmente o raposo \u00e1rtico (\"Vulpes lagopus\") e a gaivota \"Larus hyperboreus\", comen rutineiramente prea das presas que o oso polar matou. As relaci\u00f3ns entre as focas \"Pusa hispida\" e os osos polares \u00e9 tan pr\u00f3xima que a abundancia desas focas nalgunhas \u00e1reas parece regular a densidade de osos polares, mentres que a predaci\u00f3n dos osos \u00e1 s\u00faa vez regula a densidade e \u00e9xito reprodutor das focas. A presi\u00f3n evolutiva da predaci\u00f3n dos osos polares sobre as focas probablemente explica algunhas diferenzas significativas entre as focas ant\u00e1rticas e \u00e1rticas. Comparadas coas ant\u00e1rticas, onde non hai un depredador importante de superficie, as focas \u00e1rticas usan m\u00e1is buratos respiratorios no xeo por individuo, parecen m\u00e1is m\u00f3biles cando se arrastran sobre o xeo e raramente defecan no xeo. O pelame das cr\u00edas das focas \u00e1rticas \u00e9 branca, presumiblemente para proporcionarlles camuflaxe contra os depredadores, mentres que as cr\u00edas ant\u00e1rticas te\u00f1en todas pelo escuro.\nAs candorcas son tam\u00e9n superdepredadores con distribuci\u00f3n global, e poden ter un profundo efecto sobre o comportamento e as poboaci\u00f3ns das especies de presas. As s\u00faas dietas son moi amplas e poden alimentarse con moitos vertebrados do oc\u00e9ano inclu\u00edndo o salm\u00f3n, raias, tibur\u00f3ns (inclu\u00eddo o tibur\u00f3n branco), grandes misticetos, e case 20 especies de pinn\u00edpedes. A predaci\u00f3n de cr\u00edas de balea pode ser responsable das migraci\u00f3ns anuais das baleas a zonas de cr\u00eda en augas m\u00e1is tropicais, onde a poboaci\u00f3n de candorcas \u00e9 moito menor que nas augas polares. Antes da caza de baleas, crese que as grandes baleas eran unha importante fonte de alimento para elas, por\u00e9n, despois do seu forte declive, as condorcas ampliaron a s\u00faa dieta, o que orixinou unha diminuci\u00f3n da abundancia de animais mari\u00f1os m\u00e1is pequenos. Un declive de londras mari\u00f1as nas illas Aleutianas na d\u00e9cada de 1990 foi controvertidamente atribu\u00edda por alg\u00fans cient\u00edficos \u00e1 predaci\u00f3n polas condorcas, a\u00ednda que non hai probas directas. Ao declive das londras mari\u00f1as seguiu un declive das poboaci\u00f3ns das focas \"Phoca vitulina\" e do le\u00f3n mari\u00f1o \"Eumetopias jubatus\", as presas preferidas das candorcas, que puideron ser os substitutos das s\u00faas presas orixinais, agora reducidas pola caza industrial das baleas.\nReciclaxe de nutrientes.\nUn estudo de 2010 considerou que as baleas ti\u00f1an unha positiva influencia na produtividade das pesquer\u00edas oce\u00e1nicas, xa que funcionaban como unha bomba de nutrientes, ao que se lle deu o nome de \"bomba das baleas\". As baleas transportan os nutrientes como o nitr\u00f3xeno desde as profundidades \u00e1 superficie. Isto funciona como unha bomba biol\u00f3xica ascendente, o que inverte unha opini\u00f3n anterior que consideraba que as baleas aceleraban a perda de nutrientes cara ao fondo. Esta entrada de nitr\u00f3xeno no Golfo de Maine \u00e9 maior que a entrada debida a todos os r\u00edos combinados que desembocan nese golfo, unhas 23\u00a0000\u00a0toneladas ao ano.\nAs baleas defecan na superficie do oc\u00e9ano; os seus excrementos son importantes para as pesquer\u00edas porque son ricos en nitr\u00f3xeno e ferro. As feces de balea son l\u00edquidas e en vez de afundirse, permanecen na superficie, onde o fitoplancto as utiliza.\nDespois da s\u00faa morte, as carcasas de balea acaban por caer ao fondo dos oc\u00e9anos e proporcionan un h\u00e1bitat para certas criaturas mari\u00f1as. As evidencias destes afundimentos de carcasas non nosos d\u00edas e no rexistro f\u00f3sil mostran que estas carcasas sustentan unha rica ensamblaxe de seres vivos, cunha diversidade global de 407 especies, comparable \u00e1 doutros puntos quentes de biodiversidade ner\u00edticos, como as emanaci\u00f3ns fr\u00edas e fontes hidrotermais oce\u00e1nicas. A deterioraci\u00f3n das carcasas de balea ocorre en tres etapas. Inicialmente, os organismos m\u00f3biles, como tibur\u00f3ns e mix\u00edns, alim\u00e9ntanse dos tecidos brandos con grande rapidez nun per\u00edodo de varios meses a dous anos. Isto vai seguido da colonizaci\u00f3n de \u00f3sos e os sedimentos que os rodean (que conte\u00f1en tam\u00e9n materia org\u00e1nica) por oportunistas do enriquecemento, como crust\u00e1ceos e vermes poliquetos, durante un per\u00edodo de anos. Finalmente, as bacterias sulfof\u00edlicas reducen os \u00f3sos liberando sulfuro de hidr\u00f3xeno permitindo o crecemento de organismos quimioaut\u00f3trofos, que \u00e1 s\u00faa vez, soste\u00f1en outros organismos como mexill\u00f3ns, ameixas, lapas, e caracois mari\u00f1os. Esta etapa pode durar d\u00e9cadas e soster unha rica ensamblaxe de especies, como media 185 especies por sitio.\nInteracci\u00f3ns cos humanos.\nAmeazas.\nExplotaci\u00f3n.\nOs animais mari\u00f1os foron cazados historicamente polos pobos aborixes que viv\u00edan nas costas para obter alimento e outros recursos. Esta caza de subsistencia a\u00ednda ocorre no Canad\u00e1, Groenlandia, Indonesia, Rusia, os Estados Unidos, e varias naci\u00f3ns do Caribe. Os efectos desta caza tan s\u00f3 son localizados, xa que se realiza a unha escala relativamente pequena. Ao contrario, a caza comercial realizouse a moita maior escala e os mam\u00edferos mari\u00f1os foron enormemente explotados. Isto levou \u00e1 extinci\u00f3n de \"Hydrodamalis gigas\" (ao que tam\u00e9n contribu\u00edu a caza de subsistencia) e da \"Neomonachus tropicalis\". Hoxe, as poboaci\u00f3ns das especies que foron cazadas historicamente, como a \"Balaenoptera musculus\" (balea azul) e a \"Eubalaena japonica\", son moito menores do que eran antes da caza comercial. Como as baleas xeralmente te\u00f1en taxas de crecemento lentas, tardan moito en acadar a madurez sexual, e te\u00f1en un baixo rendemento reprodutor, a recuperci\u00f3n das poboaci\u00f3ns foi moi lenta.\nVarias especies de baleas a\u00ednda son cazadas, a pesar da moratoria da prohibici\u00f3n de 1986 da caza de baleas segundo os termos da Comisi\u00f3n Baleeira Internacional (IWC). S\u00f3 quedan d\u00faas naci\u00f3ns que cacen comercialmente baleas: Noruega, onde se cazan varios centos de \"Balaenoptera acutorostrata\" cada ano; e Islandia, onde se estableceron cotas de 150 \"Balaenoptera physalus\" e 100 \"B. acutorostrata\" ao ano. A caza de baleas tam\u00e9n se segue realizando no Xap\u00f3n, onde se cazan varios centos de baleas ant\u00e1rticas e do Pac\u00edfico norte ao ano, segundo eles afirman para a investigaci\u00f3n cient\u00edfica de acordo coa moratoria. Por\u00e9n, o comercio ilegal de baleas e carne de golfi\u00f1o \u00e9 un mercado significativo no Xap\u00f3n e alg\u00fans pa\u00edses.\nAs pelaxes m\u00e1is valiosas para ocomercio foron as das londras mari\u00f1as, especialmente a que habitaba nas costas de Norteam\u00e9rica desde o r\u00edo Columbia no sur \u00e1 enseada de Cook no norte. A pelaxe da londra mari\u00f1a californiana era menos aprezada e menos rendible. Despois de que a londra mari\u00f1a do norte fose cazada ata a s\u00faa extinci\u00f3n local, os comerciantes de peles mar\u00edtimos centr\u00e1ronse na londra californiana ata que esta tam\u00e9n chegou case \u00e1 extinci\u00f3n. Os comerciantes mar\u00edtimos de peles brit\u00e1nicos e americanos levaban as s\u00faas peles ao porto chin\u00e9s de Guangzhou (Cant\u00f3n), onde operaban baixo o chamado Sistema canton\u00e9s. As peles da Am\u00e9rica rusa vend\u00edanse principalmente a China a trav\u00e9s da cidade comercial mongol de Kyakhta, que fora aberta ao comercio con Rusia polo Tatado de Kyakhta de 1727.\nA caza comercial de focas e le\u00f3ns mari\u00f1os foi historicamente tan importante como a industria baleeira. As especies explotadas inclu\u00edan \"Pagophilus groenlandicus\", \"Cystophora cristata)\", \"Pusa caspica\", \"Mirounga\", morsas e as nove especies de ot\u00e1ridos de pelame valioso (dos x\u00e9neros \"Arctocephalus\" e \"Callorhinus\"). A escala da caza de focas diminu\u00edu substancialmente despois da d\u00e9cada de 1960, despois de que o goberno canadense reducidse a duraci\u00f3n da tempada de caza e implantase medidas para protexer as femias adultas. Varias especies que eran explotadas comercialmente aumentaron as s\u00faas poboaci\u00f3ns; por exemplo, os ot\u00e1ridos de pel valiosa ant\u00e1rticos pode que sexan hoxe tan numerosas como o eran antes da caza. Os elefantes mari\u00f1os do norte (\"Mirounga angustirostris\") foron cazados case ata a extinci\u00f3n a finais do s\u00e9culo XIX, e s\u00f3 quedaron unhas poucas poboaci\u00f3ns na illa de Guadalupe. Desde ent\u00f3n recolonizou boa parte da s\u00faa \u00e1rea de distribuci\u00f3n hist\u00f3rica, pero a anterior reduci\u00f3n da poboaci\u00f3n orixinou un pescozo de botella xen\u00e9tico. Inversamente, a foca monxe mediterr\u00e1nea foi extinguida na maior parte da s\u00faa anterior \u00e1rea, que se estend\u00eda desde o Mediterr\u00e1neo ao mar Negro e o noroeste de \u00c1frica, e s\u00f3 queda no noroeste do Mediterr\u00e1neo e partes do noroeste de \u00c1frica.\nOs osos polares son un trofeo de caza que se pode cazar no Canad\u00e1 cun permiso especial e o acompa\u00f1amento dun gu\u00eda inuit. Este traballo de gu\u00edas e venda de permisos pode ser un importante ingreso en pequenas comunidades locais, xa que se obt\u00e9n m\u00e1is por este traballo que por vender a pel do oso polar nos mercados. Os Estados Unidos, Rusia, Noruega, Groenlandia e o Canad\u00e1 permiten a caza de subsistencia, e o Canad\u00e1 d\u00e1 permisos para conseguir trofeos de caza \u00e1s comunidades ind\u00edxenas. As peles de oso poden utilizarse con prop\u00f3sitos de subsistencia, como trofeos de caza, ou comercializarse en mercados.\nTr\u00e1fico mar\u00edtimo e pesquer\u00edas.\nAs capturas accidentais de mam\u00edferos mari\u00f1os nas pesquer\u00edas \u00e9 frecuente. As redes de enmalle e de deriva causan a maior mortaldade en cet\u00e1ceos e pinn\u00edpedes, por\u00e9n, \u00e9 tam\u00e9n com\u00fan que queden enredados en palangres e aparellos de arrastre e outros. As redes de cerco para at\u00fans son especialmente problem\u00e1ticas para o enredamento de golfi\u00f1os. As capturas accidentais afectan a todos os cet\u00e1ceos, pequenos e grandes, en todos os tipos de h\u00e1bitats. Por\u00e9n, os cet\u00e1ceos m\u00e1is pequenos e pinn\u00edpedos son m\u00e1is vulnerables xa que o seu tama\u00f1o implica que \u00e9 improbable que escapen unha vez quedaron atrapados e frecuentemente acaban afogando. A\u00ednda que os cet\u00e1ceos m\u00e1is grandes poden arrastrar as redes, estas \u00e1s veces permanecen firmemente enredadas no exemplar e poden impedir que o animal se alimente e \u00e1s veces chega a morrer de fame. As redes abandonadas ou perdidas e palangres poden causar mortalidade por inxesti\u00f3n ou enredamento. Os animais mari\u00f1os tam\u00e9n quedan enredados en redes de acuicultura, por\u00e9n, son casos raros e non te\u00f1en impacto nas poboaci\u00f3ns.\nOs choques contra barcos causan a morte de bastantes mam\u00edferos mari\u00f1os, especialmente de baleas. En particular, os barcos comerciais r\u00e1pidos como os portacontedores poden causar grandes danos ou a morte cando coliden cos mam\u00edferos mari\u00f1os. As colisi\u00f3ns ocorren tanto con grandes buques comerciais coma con barcos de recreo e causan lesi\u00f3ns a baleas ou outros cet\u00e1ceos menores. A \"Eubalaena glacialis\" en perigo cr\u00edtico est\u00e1 particularmente afectada polos choques contra barcos. Os barcos dedicados ao turismo dese\u00f1ados para a observaci\u00f3n de baleas e golfi\u00f1os poden tam\u00e9n impactar negativamente nos mam\u00edferos mari\u00f1os ao interferiren cos seus comportamentos naturais.\nA industria das pesquer\u00edas non s\u00f3 ameaza os mam\u00edferos mari\u00f1os polas capturas accidentais, sen\u00f3n tam\u00e9n pola competici\u00f3n pola comida. A explotaci\u00f3n dos grandes bancos pesqueiros causou a diminuci\u00f3n do stock de peixes que son importantes presas comidas polos mam\u00edferos mari\u00f1os. Os pinn\u00edpedes foron especialmente afectados pola perda directa das s\u00faas fontes de comida, o que nalg\u00fans casos pode producir escaseza de alimentos e deficiencias na dieta, fame entre os individuos novos e a reduci\u00f3n do recrutamento dentro da poboaci\u00f3n. Cando os stocks de peixes dimin\u00faen, a competici\u00f3n entre os mam\u00edferos mari\u00f1os e as actividades pesqueiras orixinou nalgunhas ocasi\u00f3ns conflitos. A pr\u00e1ctica de sacrificar a grande escala poboaci\u00f3ns de mam\u00edferos mari\u00f1os polas pesquer\u00edas comerciais iniciouse en varias \u00e1reas para protexer os stocks de peixes para o consumo humano.\nA acuicultura de mariscos apr\u00f3piase de espazos, o que orixina unha competencia polo espazo. Por\u00e9n, hai pouca competici\u00f3n directa coa colleita de mariscos que fai a acuicultura. Por outra parte, os mam\u00edferos mari\u00f1os capturan regularmente peixes das granxas de acuicultura, o cal crea problemas significativos para este tipo de acuicultores mari\u00f1os. A\u00ednda que xeralmente hai mecanismos legais dese\u00f1ados para deter os mam\u00edferos mari\u00f1os, como as redes antipredadores ou aparellos que os acosan ou molestan, estes son con frecuencia matados ilegalmente.\nPerda e degradaci\u00f3n de h\u00e1bitats.\nA degradaci\u00f3n do h\u00e1bitat est\u00e1 causada esencialmente polas actividades humanas. Os animais mari\u00f1os que viven nos ambientes costeiros son os que m\u00e1is probablemente se ven afectados pola degradaci\u00f3n e perda de h\u00e1bitat. Os desenvolvementos como os emisarios submarinos de augas residuais, dispositivos ancorados no fondo, dragados, voaduras, verteduras, construci\u00f3n de portos, proxectos hidroel\u00e9ctricos e de acuicultura degradan e ocupan h\u00e1bitats valiosos. Por exemplo, a acuicultura do marisco extensiva ocupa un espazo moi valioso utilizado polos animais costeiros para importantes actividades, como reproducirse, alimentarse ou descansar.\nOs contaminantes que se verten no medio mari\u00f1o acum\u00falanse no corpo dos mam\u00edferos mari\u00f1os ao almacen\u00e1rense nos seus tecidos adiposos. Entre os contaminantes que se encontran nos tecidos dos mam\u00edferos mari\u00f1os est\u00e1n os metais pesados, como o mercurio e o chumbo, e tam\u00e9n organoclorados e hidrocarburos arom\u00e1ticos polic\u00edclicos. Por exemplo, estes poden causar efectos perturbadores sobre o sistema end\u00f3crino; alterar o sistema reprodutor, e diminu\u00edr a eficacia do sistema inmunitario dos individuos, orixinando un gran n\u00famero de mortes. Outros contaminantes como o cru, restos de pl\u00e1sticos e as augas residuais ameazan a vida dos mam\u00edferos mari\u00f1os.\nA contaminaci\u00f3n sonora causada polas actividade antropox\u00e9nicas \u00e9 outra preocupaci\u00f3n importante para a conservaci\u00f3n dos mam\u00edferos mari\u00f1os. Este \u00e9 un problema porque a contaminaci\u00f3n ac\u00fastica baixo a auga interfire coas capacidades dalg\u00fans mam\u00edferos mari\u00f1os de comunicarse, e localizar a predadores e presas. As explosi\u00f3ns submarinas util\u00edzanse para diversos prop\u00f3sitos, como actividades militares, construci\u00f3ns e investigaci\u00f3ns oceanogr\u00f3ficas ou xeof\u00edsicas. Poden causar danos como hemorraxias nos pulm\u00f3ns, e contusi\u00f3ns e ulceraci\u00f3ns do tracto gastrointestinal. O ru\u00eddo baixo a auga \u00e9 xerado por barcos, as industrias do petr\u00f3leo e o gas, as investigaci\u00f3n e uso militar do sonar e a experimentaci\u00f3n ac\u00fastica oceanogr\u00e1fica. Os dispositivos para o acoso ac\u00fastico e aparatos de disuasi\u00f3n ac\u00fastica usados en instalaci\u00f3ns de acuicultura espantan os mam\u00edferos mari\u00f1os ao emitiren sons fortes e desagradables baixo a auga.\nDous cambios que se est\u00e1n a producir na atmosfera global debido a actividades humanas ameazan os mam\u00edferos mari\u00f1os. O primeiro \u00e9 o incremento de radiaci\u00f3n ultravioleta debida \u00e1 depleci\u00f3n da capa de ozono, o que afecta principalmente ao Ant\u00e1rtico e outras \u00e1reas do hemisferio sur. Un incremento da radicaci\u00f3n ultravioleta ten a capacidade de diminu\u00edr a abundancia de fitoplancto, o cal forma a base da cadea tr\u00f3fica dos oc\u00e9anos. O segundo efecto do cambio clim\u00e1tico global \u00e9 o quecemento global debido ao incremento dos niveis de di\u00f3xido de carbono na atmosfera. A elevaci\u00f3n do nivel do mar, da temperatura do mar e os cambios nas correntes esp\u00e9rase que afecten os mam\u00edferos mari\u00f1os ao alteraren a distribuci\u00f3n de importantes especies de presas das que se alimentan, modificando os sitios de reproduci\u00f3n axeitados e as rutas migratorias. A cadea tr\u00f3fica \u00e1rtica ser\u00eda alterada pola case extinci\u00f3n ou migraci\u00f3n dos osos polares. O xeo do oc\u00e9ano Glacial \u00c1rtico \u00e9 o h\u00e1bitat do oso polar. Est\u00e1 diminu\u00edndo a unha velocidade do 13% por d\u00e9cada porque a temperatura est\u00e1 aumentando al\u00ed ao dobre de velocidade que no resto do mundo. Prevese que para o ano 2050, uns dous terzos dos osos polares que hai no mundo xa ter\u00e1n desaparecido se o xeo mari\u00f1o contin\u00faa fundindo ao ritmo actual.\nProtecci\u00f3n.\nA Convenci\u00f3n sobre a Conservaci\u00f3n de Especies Migratorias e Animais Silvestres de 1979 (CMS) \u00e9 a \u00fanica organizaci\u00f3n global dedicada a conservar moitas especies animais, entre as cales se incl\u00faen os mam\u00edferos mari\u00f1os. Dos acordos aos que se chegou, tres deles tratan da conservaci\u00f3n dos mam\u00edferos mari\u00f1os: ACCOBAMS, ASCOBANS e o Acordo do Waddenzee. En 1982, a Convenci\u00f3n das Naci\u00f3ns Unidas sobre a Lei do Mar (LOSC) adoptou un enfoque de prevenci\u00f3n da contaminaci\u00f3n para axudar a conservaci\u00f3n, a cal adoptaron tam\u00e9n moitas outras convenci\u00f3ns desa \u00e9poca.\nO Acordo para a Conservaci\u00f3n dos Cet\u00e1ceos no mar Negro, mar Mediterr\u00e1neo e \u00e1rea do Atl\u00e1ntico contigua (ACCOBAMS) de 1996, protexe especificamente os cet\u00e1ceos na \u00e1rea do Meiterr\u00e1neo, e \"mant\u00e9n un status favorable\", e unha acci\u00f3n directa contra a caza de baleas. Hai 23 estados signatarios.\nO Acordo para a Conservaci\u00f3n de Pequenos Cet\u00e1ceos dos mares B\u00e1ltico e Norte (ASCOBANS) foi adoptado xunto co ACCOBAMS para establecer unha \u00e1rea de protecci\u00f3n especial para os cet\u00e1ceos crecentemente ameazados de Europa. Outros esforzos anti caza de baleas son a moratoria de 10 anos de 1986 do IWC sobre a caza de baleas, e un acordo ambiental (un tipo de lei internacional), a Convenci\u00f3n Internacional para a Regulaci\u00f3n da Caza de Baleas, que controla a caza de baleas comercial, cient\u00edfica e de subsistencia.\nO Acordo sobre a Conservaci\u00f3n de Focas no Waddenzee, que entrou en vigor en 1991, prohibe matar ou acosar as focas no Waddenzee, especialmente a poboaci\u00f3n de \"Phoca vitulina\".\nEn 1973 Canad\u00e1, Dinamarca (Groenlandia), Noruega (Svalbard), os Estados Unidos e a antiga Uni\u00f3n Sovi\u00e9tica asinaron o Acordo para a Conservaci\u00f3n dos Osos Polares, que fac\u00eda ilegal a caza de osos polares non regulada desde avi\u00f3ns e quebraxeos, e protex\u00eda os sitios de migraci\u00f3n, alimentaci\u00f3n e hibernaci\u00f3n.\nVarias organizaci\u00f3ns non gobernamentais participan no activismo da conservaci\u00f3n mari\u00f1a, dirixindo a s\u00faa atenci\u00f3n e axuda aos diversos problemas da conservaci\u00f3n mari\u00f1a, como a poluci\u00f3n, caza de baleas, capturas accidentais etc. Entre as organizaci\u00f3ns m\u00e1is notables est\u00e1 Greenpeace, que se centrou na sobrepesca e na caza de baleas entre outras cousas, e a Sea Shepherd Conservation Society que utilizan t\u00e1cticas de acci\u00f3n directa para po\u00f1er en evidencia as actividades ilegais.\nAdemais destes acordos internacionais, os diferentes pa\u00edses adoptaron lexislaci\u00f3n interna protectora. Por exemplo, nos Estados Unidos est\u00e1n protexidos pola Lei de Protecci\u00f3n de Mam\u00edferos Mari\u00f1os de 1972 (MMPA).. A Comisi\u00f3n de Mam\u00edferos Mari\u00f1os (MMC) establece e revisa as pol\u00edticas e fai recomendaci\u00f3ns para unha mellor aplicaci\u00f3n da MMPA.\nComo alimento para os humanos.\nDurante miles de anos os pobos ind\u00edxenas do \u00c1rtico dependeron para o seu sustento da carne de balea. Hoxe, esta carne obtense da caza legal non comercial que ocorre d\u00faas veces ao ano en primavera e outono. A carne \u00e9 almacenada e comida o longo do inverno. A pel e a graxa (muktuk) obtida da balea de Groenlandia, a beluga ou o narval son tam\u00e9n moi valoradas, e c\u00f3mense cr\u00faas ou coci\u00f1adas. A caza de baleas tam\u00e9n se practicou nas illas Feroe no Atl\u00e1ntico Norte desde o tempo dos primeiros asentamentos noruegueses (viquingos) nas illas. A\u00ednda se matan uns 1\u00a0000 caldeir\u00f3ns anualmente, principalmente durante o ver\u00e1n. Hoxe, a carne de golfi\u00f1o cons\u00f3mese nuns poucos pa\u00edses do mundo, entre os que est\u00e1n o Xap\u00f3n e o Per\u00fa (onde se denomina \"chancho marino\", \u00e9 dicir, \"porco mari\u00f1o\"). Nalgunhas partes do mundo, como Taiji, Xap\u00f3n as illas Feroe, os golfi\u00f1os son considerados tradicionalmente un alimento, e son cazados con arp\u00f3ns ou reunidos nunha ba\u00eda e matados.\nHai riscos para a sa\u00fade asociados co consumo de carne de golfi\u00f1os no Xap\u00f3n despois de que as an\u00e1lises da carne de golfi\u00f1o indicaron que conti\u00f1a altos niveis de metilmercurio. Por\u00e9n, non se co\u00f1ece ning\u00fan caso de envelenamento por mercurio como resultado do consumo de carne de golfi\u00f1o, a\u00ednda que o goberno xapon\u00e9s contin\u00faa facendo un control das persoas que viven en \u00e1reas onde hai un consumo alto desta carne. O goberno xapon\u00e9s recomenda que os nenos e as mulleres pre\u00f1adas eviten comer esta carne de forma regular. Existen preocupaci\u00f3ns similares co consumo de carne de golfi\u00f1o nas illas Feroe, onde a exposici\u00f3n prenatal ao metilmercurio e PCBs polo consumo de carne de caldeir\u00f3n tivo como resultado a aparici\u00f3n de casos de d\u00e9ficits neuropsicol\u00f3xicos en nenos.\nAs focas \"Pusa hispida\" eran antes o principal alimento dos inuit. A\u00ednda hoxe son un importatne recurso para o pobo nunavut e son tam\u00e9n cazadas e comidas en Alasca. A carne de foca \u00e9 unha importatne fonte de alimento para os habitantes de pequenas comunidades costeiras. A graxa de foca \u00fasase para facer aceite de foca, que se vende como un suplemento de aceite de peixe. En 2001, o 2% do aceite de foca cru canadense era procesado e vendido en tendas de produtos para a sa\u00fade do Canad\u00e1.\nEn catividade.\nAcuarios.\nVarias especies de golfi\u00f1os mant\u00e9\u00f1ense en catividade, xeralmente en parques tem\u00e1ticos e delfinarios. Os golfi\u00f1os \"Tursiops\" son as especies de golfi\u00f1os m\u00e1is com\u00fans que se te\u00f1en en delfinarios, xa que son relativamente f\u00e1ciles de adestrar e te\u00f1en unha longa vida en catividade. Centos de golfi\u00f1os \"Tursiops\" viven en catividade ao longo do mundo, a\u00ednda que o n\u00famero exacto \u00e9 dif\u00edcil de determinar. O \"sorriso\" dos golfi\u00f1os fixo a estes animais atracci\u00f3ns moi populares, xa que \u00e9 unha expresi\u00f3n facial de benvida en humanos; por\u00e9n, o sorriso \u00e9 debido \u00e1 falta de m\u00fasculos faciais e \u00e1 subseguinte falta de expresi\u00f3ns faciais.\nOrganizaci\u00f3ns como World Animal Protection e a Whale and Dolphin Conservation Society fan campa\u00f1as contra a pr\u00e1ctica de manter os cet\u00e1ceos, especialmente candorcas, en catividade, onde adoitan desenvolver patolox\u00edas, como o colapso da aleta dorsal nun 60 a 90% das candorcas macho. Os animais cativos te\u00f1en unha vida moito m\u00e1is reducida, como media de s\u00f3 uns 20 anos. Na natureza, as femias que sobreviven \u00e1 infancia viven como media 46 anos, e en raros casos chegan aos 70 a 80 anos. Os machos silvestres que sobreviven \u00e1 infancia viven 31 anos como media e ata 50 a 60 anos \u00e1s veces. As condici\u00f3ns da catividade xeralmente ten pouca semellanza co h\u00e1bitat natural, e os grupos sociais de baleas en catividade son estra\u00f1os aos que se encontran na natureza. A vida en catividade \u00e9 tam\u00e9n estresante debido \u00e1 necesidade de aprenderlles a realizar trucos de circo que non son parte do comportamento das candorcas na natureza salvaxe, e ao tama\u00f1o restrinxido das piscinas onde viven. As candorcas silvestres poden viaxar ata 160\u00a0km ao d\u00eda, e os cr\u00edticos din que os animais son demasiado grandes e intelixentes para ser especies axeitadas para a catividade. Os individuos en catividade ocasionalmente son agresivos consigo mesmo, cos seus compa\u00f1eiros de tanque, ou cos humanos, o que segundo os cr\u00edticos \u00e9 o resultado do estr\u00e9s. Os golfi\u00f1os adoitan ser adestrados a facer varios comportamentos antropom\u00f3rficos, como dicir adeus coas aletas ou dar bicos, que raramente far\u00eda un golfi\u00f1o silvestre.\nO gran tama\u00f1o e natureza bulideira dos pinn\u00edpedes convert\u00e9ronos en atracci\u00f3ns populares. Alg\u00fans recintos de exhibici\u00f3n te\u00f1en fondos rochosos con sitios para descansar artificiais e unha piscina, mentres que outros te\u00f1en pens con refuxios elevados pequenos rochosos onde os animais poden mergullarse en piscinas. Outros m\u00e1is elaborados conte\u00f1en piscinas profundas que poden verse por debaixo do nivel da auga con sitios para descansar de cemento que imitan rochas. A especie m\u00e1is com\u00fan de pinn\u00edpedes mantida en catividade \u00e9 o le\u00f3n mari\u00f1o californiano (\"Zalophus californianus\"), xa que \u00e9 abundante e doado de adestrar. Estes animais son usados para realizar trucos e entreter os visitantes. Outras especies frecuentes en catividade son a \"Halichoerus grypus\" e a \"Phoca vitulina\". Os animais m\u00e1is grandes como as morsas (\"Odobaenus rosmarus\") e os le\u00f3ns mari\u00f1os de Steller (\"Eumetopias jubatus\") son moito menos com\u00fans. Os pinn\u00edpides son populares porque foron convertidos en personaxes similares aos de Disney, e, en consecuencia, a xente a mi\u00fado os antropomorfiza cunha curiosa e divertida natureza brincadora.\nAlgunhas organizaci\u00f3ns, como a Humane Society of the United States e a World Animal Protection, presentan obxecci\u00f3ns a manter en catividade pinn\u00edpedes e outros mam\u00edferos mari\u00f1os. Afirman que os recintos de exhibici\u00f3n non son dabondo grandes para estes animais que evolucionaron para ser migratorios, e unha piscina nunca pode substitu\u00edr o tama\u00f1o e biodiversidade do oc\u00e9ano. Tam\u00e9n se opo\u00f1en ao uso de le\u00f3ns mari\u00f1os en espect\u00e1culos, porque consideran que os trucos que realizan son \"variaci\u00f3ns esaxeradas dos seus comportamentos naturais\" e distraen a audiencia da contorna non natural onde est\u00e1 o animal.\nAs londras mari\u00f1as poden zafarse bastante ben en catividade, e son exhibidas nuns 40 acuarios p\u00fablicos e zoos. O Acuario de Seattle foi a primeira instituci\u00f3n que conseguiu criar londras mari\u00f1as desde a concepci\u00f3n \u00e1 idade adulta. Alg\u00fans v\u00eddeos sobre londras mari\u00f1as en YouTube chegaron a ter mill\u00f3ns de visualizaci\u00f3ns. O p\u00fablico considera a mi\u00fado que as londras mari\u00f1as te\u00f1en unha \"vida familiar feliz\", mais iso \u00e9 unha antropomorfizaci\u00f3n.\nO manat\u00ed m\u00e1is vello en catividade foi un chamado Snooty, do Parker Manatee Aquarium do Museo do sur de Florida de Bradenton, Florida. Naceu en catividade en 1948 e foi criado enteiramente en catividade, e morreu aos 69 anos. Tam\u00e9n hai manat\u00eds en varios zoos europeos, como o Tierpark de Berl\u00edn, o zoo de Nuremberg, o ZooParc de Beauval en Francia, e no Acuario de X\u00e9nova en Italia. No River Safari de Singapur te\u00f1en sete manat\u00eds.\nUso militar.\nPa\u00edses como Rusia, Estados Unidos, Ucra\u00edna e Ir\u00e1n desenvolveron programas para o uso de golfi\u00f1os, focas ou belugas con fins militares.\nOs golfi\u00f1os foron utilizados con fins militares nos Estados Unidos desde a d\u00e9cada de 1960 e actualmente est\u00e1 en funcionamento o Programa de Mam\u00edferos Mari\u00f1os da Mari\u00f1a dos Estados Unidos (NMMP polas s\u00faas siglas en ingl\u00e9s), no que se utilizan golfi\u00f1os \"Tursiops\" e le\u00f3ns mari\u00f1os de California (\"Zalophus californianus\") para detectar minas, protexer barcos de soldados inimigos e recuperar obxectos. A Mari\u00f1a norteamericana nunca adestrou golfi\u00f1os para atacar, xa que non poder\u00edan distinguir os soldados aliados dos inimigos. Cre\u00e1ronse cinco equipos de mam\u00edferos mari\u00f1os, cada un dos cales se especializou nunha das tres tarefas: MK4 (golfi\u00f1os), MK5 (le\u00f3ns mari\u00f1os), MK6 (golfi\u00f1os e le\u00f3ns mari\u00f1os), MK7 (golfi\u00f1os), e MK8 (golfi\u00f1os); en todos os casos MK \u00e9 unha abreviaci\u00f3n que significa marca (\"mark\"). Os equipos de golfi\u00f1os foron adestrados para detectar e marcar a posici\u00f3n de minas ancoradas no fondo ou flotantes na columna de auga, porque os golfi\u00f1os poden utilizar as s\u00faas habilidades de ecolocalizaci\u00f3n para detectar minas. O equipo dos le\u00f3ns mari\u00f1os rescataba equipos de probas como minas falsas ou bombas ca\u00eddas de avi\u00f3ns que estaban xeralmente f\u00f3ra do alcance de mergulladores, que ter\u00edan que facer m\u00faltiples mergullos. O MK6 protexe portos e barcos de mergulladores inimigos, e estivo operativo na guerra do Golfo e na do Vietnam. Os golfi\u00f1os ter\u00edan que nadar detr\u00e1s dos mergulladores inimigos e adherir unha boia \u00e1s s\u00faas bombonas de aire, para que flotasen ata a superficie e iso alertase a soldados da Mari\u00f1a pr\u00f3ximos. Os le\u00f3ns mari\u00f1os ter\u00edan que golpear o inimigo e tratar de evitar os seus contraataques.\nO uso de mam\u00edferos mari\u00f1os pola Mari\u00f1a estadounidense, malia estar de acordo coas pol\u00edticas da Mari\u00f1a, contin\u00faa encontrando oposici\u00f3n. A pol\u00edtica da Mari\u00f1a di que s\u00f3 se use o reforzo positivo no adestramento militar de golfi\u00f1os, e que sexan coidados segundo os est\u00e1ndares aceptados para o coidado de animais. O estr\u00e9s inevitable do adestramento causa controversia, xa que est\u00e1 f\u00f3ra do estilo de vida natural do animal, especialmente nos espazos confinados onde est\u00e1n cando non est\u00e1n sendo adestrados. Hai pol\u00e9micas sobre o uso de buceiras e outros inhibidores, que impiden que os golfi\u00f1os capturen por si s\u00f3s comida cando est\u00e1n adestrando, e sobre o modo de transporte dos animais ou o encontro con outros golfi\u00f1os, xa que son territoriais."}
{"id": "386746", "revid": "27155", "url": "https://gl.wikipedia.org/wiki?curid=386746", "title": "Mam\u00edfero mari\u00f1o", "text": ""}
{"id": "386748", "revid": "25871", "url": "https://gl.wikipedia.org/wiki?curid=386748", "title": "Argueiro", "text": ""}
{"id": "386749", "revid": "4817", "url": "https://gl.wikipedia.org/wiki?curid=386749", "title": "Snapshot", "text": "Snapshot (acr\u00f3nimo de \"Space Nuclear Auxiliary Power Shot\") foi un sat\u00e9lite artificial da Forza A\u00e9rea dos Estados Unidos lanzado o 3 de abril de 1965 mediante un foguete Atlas Agena D desde a base Vandenberg da Forza A\u00e9rea, en California.\nCaracter\u00edsticas.\nA misi\u00f3n de Snapshot foi probar un motor i\u00f3nico en \u00f3rbita terrestre alimentado por enerx\u00eda nuclear. O reactor a bordo de Snapshot, un SNAP-10A, foi o primeiro e \u00fanico reactor nuclear lanzado ao espazo polos Estados Unidos.\nO motor i\u00f3nico usaba cesio como propelente e propocionaba un pulo de 8,5 mN, alimentado por unha corrente de 4500 V e 80 mA. O motor funcionar\u00eda alimentado por bater\u00edas durante unha hora, despois da cal as bater\u00edas ser\u00edan recargadas pola enerx\u00eda do reactor e comezar\u00eda de novo o uso do motor i\u00f3nico. Finalmente o motor s\u00f3 funcionou durante unha hora antes da decisi\u00f3n de apagalo de maneira definitiva debido a que a interferencia electromagn\u00e9tica creada polos picos de voltaxe do motor causaba problemas nos sensores de control de actitude da nave. O reactor nuclear, de 39 kW de potencia t\u00e9rmica e 500 W de potencia el\u00e9ctrica, funcionou polo menos durante 43 d\u00edas, momento no que a telemetr\u00eda fallou."}
{"id": "386750", "revid": "4817", "url": "https://gl.wikipedia.org/wiki?curid=386750", "title": "Space Nuclear Auxiliary Power Shot", "text": ""}
{"id": "386751", "revid": "89787", "url": "https://gl.wikipedia.org/wiki?curid=386751", "title": "N-551", "text": "A N-551 \u00e9 unha estrada nacional convencional que conecta as pontes internacionais da A-55 e a de Tui-Valen\u00e7a, tendo na vila de Tui un cruzamento coa N-550 que a une, asemade, co resto da rede estatal.\nFoi creada en 1988 tomando o tramos da C-550 entre a nova ponte internacional da A-55 e a N-550 e o comprendido entre esta \u00faltima e a ponte vella internacional entre Tui e Valen\u00e7a.\nEn 2004 o pleno municipal de Tui acordou solicitar ao Goberno de Espa\u00f1a a transferencia desta v\u00eda, que transcorre na s\u00faa totalidade dentro dos lindeiros do concello, por\u00e9n esta demanda non chegou a prosperar."}
{"id": "386753", "revid": "89787", "url": "https://gl.wikipedia.org/wiki?curid=386753", "title": "N-552", "text": "A N-552 \u00e9 unha estrada nacional convencional que conecta a N-550 (da que formou parte at\u00e9 1988), na altura da vila de Redondela, coa cidade de Vigo. Nos seus 9,72 quil\u00f3metros de percorrido ten varias conexi\u00f3ns coa AP-9, de trazado paralelo desde a ponte de Rande at\u00e9 o barrio de Teis.\nTr\u00e1tase dunha estrada cunhas marxes moi urbanizadas o que supuxo que se constru\u00edran diversas rotondas ao longo do seu traxecto para mellorar a s\u00faa conectividade ademais da seguridade viaria."}
{"id": "386756", "revid": "1576", "url": "https://gl.wikipedia.org/wiki?curid=386756", "title": "Airbus A350 XWB", "text": ""}
{"id": "386757", "revid": "98629", "url": "https://gl.wikipedia.org/wiki?curid=386757", "title": "Wanderlust (filme de 2012)", "text": "Wanderlust \u00e9 un filme estadounidense de comedia dirixido por David Wain que se estreou no 2012. Est\u00e1 protagonizado por Jennifer Aniston e Paul Rudd, que interpretan unha parella que tenta fuxir da sociedade moderna para atoparse a si mesmos nunha comuna de Xeorxia, despois de que a econom\u00eda esmagase os seus so\u00f1os na cidade de Nova York."}
{"id": "386760", "revid": "92340", "url": "https://gl.wikipedia.org/wiki?curid=386760", "title": "Kegham Parseghian", "text": "Kegham Parseghian (\u0533\u0565\u0572\u0561\u0574 \u0532\u0561\u0580\u057d\u0565\u0572\u0565\u0561\u0576), nado en 1883 en Constantinopla e finado en 1915 en Aya\u015f, foi un escritor e xornalista armenio otom\u00e1n.\nTraxectoria.\nNaceu no distrito Gedik Pa\u015fun da capital otom\u00e1. Foi \u00e1 escola mesrobiana local e continuou os seus estudos no liceo central ata 1896. Logo de pasar un ano en Par\u00eds, publicou os seus primeiros poemas en publicaci\u00f3ns en armenio. Converteuse en columnista principal e editor de diversos xornais como \"Surhantag\" (\u054d\u0578\u0582\u0580\u0570\u0561\u0576\u0564\u0561\u056f) e \"Azatamart\" (\u0531\u0566\u0561\u057f\u0561\u0574\u0561\u0580\u057f, 1909-1915). Foi un dos editores da revista literaria \"Aztag\" (\u0531\u0566\u0564\u0561\u056f, 1908-1909), e un dos membros fundadores do mensual literaria \"Mehian\" (\u0544\u0565\u0570\u0565\u0561\u0576, 1914) , traballou con importantes escritores como Gostan Zarian, Daniel Varujan, Hagop Oshagan, Hrand Nazariantz ou Aharon Dadurian .\nDurante o xenocidio armenio, o 24 de abril de 1915, arrest\u00e1rono lev\u00e1ndoo a Aya\u015f, preto de Ancara onde o mataron.\nEn 1931 a Sociedade de Amigos dos Escritores Martirizados publicou en Francia un libro coas s\u00faas obras completas."}
{"id": "386761", "revid": "1576", "url": "https://gl.wikipedia.org/wiki?curid=386761", "title": "Dese\u00f1o asistido por computadora", "text": ""}
{"id": "386762", "revid": "1576", "url": "https://gl.wikipedia.org/wiki?curid=386762", "title": "Dese\u00f1o asistido por ordenador", "text": ""}
{"id": "386763", "revid": "1576", "url": "https://gl.wikipedia.org/wiki?curid=386763", "title": "Computer Aided Design", "text": ""}
{"id": "386764", "revid": "1576", "url": "https://gl.wikipedia.org/wiki?curid=386764", "title": "Triple Seven", "text": ""}
{"id": "386765", "revid": "1576", "url": "https://gl.wikipedia.org/wiki?curid=386765", "title": "Triplo Sete", "text": ""}
{"id": "386766", "revid": "1576", "url": "https://gl.wikipedia.org/wiki?curid=386766", "title": "B777", "text": ""}
{"id": "386767", "revid": "1576", "url": "https://gl.wikipedia.org/wiki?curid=386767", "title": "Boeing-777", "text": ""}
{"id": "386768", "revid": "1576", "url": "https://gl.wikipedia.org/wiki?curid=386768", "title": "Boeing 777-300", "text": ""}
{"id": "386769", "revid": "98629", "url": "https://gl.wikipedia.org/wiki?curid=386769", "title": "Der Untergang", "text": "Der Untergang \u00e9 un filme xermano-italiano-austr\u00edaco que foi dirixido por Oliver Hirschbiegel, e escrito e producido por Bernd Eichinger. \u00c9 un filme hist\u00f3rico e b\u00e9lico que amosa os derradeiros dez d\u00edas de Adolf Hitler dirixindo a Alema\u00f1a nazi en 1945. Bas\u00e9ase en varias historias dese per\u00edodo. O filme recibiu a aclamaci\u00f3n da cr\u00edtica e foi nomeado \u00f3 \u00d3scar \u00f3 mellor filme en lingua non inglesa."}
{"id": "386770", "revid": "89787", "url": "https://gl.wikipedia.org/wiki?curid=386770", "title": "N-556", "text": "A N-556 \u00e9 unha estrada nacional convencional que une o remate da N-555 co aeroporto de Vigo e a AP-9. Foi creada en 1988, tomando o trazado da PO-322, a\u00ednda que en 2005 foron transferidos 14,01 quil\u00f3metros (denominados Avenida do Aeroporto) \u00e1 administraci\u00f3n local de Vigo, ficando a actual v\u00eda con s\u00f3 1,03."}
{"id": "386773", "revid": "98629", "url": "https://gl.wikipedia.org/wiki?curid=386773", "title": "Das Experiment", "text": "Das Experiment \u00e9 un filme alem\u00e1n dirixido por Oliver Hirschbiegel que se estreou no 2001. Bas\u00e9ase na novela de Mario Giordano \"Black Box\" e conta a historia dun experimento social que se asemella \u00f3 de Philip Zimbardo durante o experimento da prisi\u00f3n de Stanford de 1971."}
{"id": "386774", "revid": "89787", "url": "https://gl.wikipedia.org/wiki?curid=386774", "title": "N-559", "text": "A N-559 ou Conexi\u00f3n A-52 / N-120 \u00e9 unha estrada nacional convencional que conecta a A-52 coa N-120 no limiar entre as comarcas do Condado e a da Paradanta. Atravesa os concellos das Neves, A Ca\u00f1iza, Mondariz e Covelo, cun percorrido de 5,61 quil\u00f3metros."}
{"id": "386775", "revid": "98629", "url": "https://gl.wikipedia.org/wiki?curid=386775", "title": "Amour (filme de 2012)", "text": "Amour \u00e9 un filme rom\u00e1ntico e dram\u00e1tico escrito e dirixido polo austr\u00edaco Michael Haneke que se estreou no 2012. Est\u00e1 protagonizado por Jean-Louis Trintignant, Emmanuelle Riva e Isabelle Huppert. A historia c\u00e9ntrase nunha parella anci\u00e1, Anne e Georges, que son mestres de m\u00fasica retirados cunha filla que vive lonxe. Anne sofre un ictus que paraliza o lado esquerdo do seu corpo. O filme \u00e9 unha coproduci\u00f3n entre compa\u00f1\u00edas francesas, alem\u00e1s e austr\u00edacas Les Films du Losange, X-Filme Creative Pool e Wega Film."}
{"id": "386777", "revid": "96302", "url": "https://gl.wikipedia.org/wiki?curid=386777", "title": "Sting", "text": "Gordon Matthew Thomas Sumner, nado o 2 de outubro de 1951, m\u00e1is co\u00f1ecido polo seu nome art\u00edstico Sting, \u00e9 un m\u00fasico, cantante, cantautor e actor ingl\u00e9s. Foi o principal cantautor, l\u00edder e baixista da banda de rock New Wave The Police dende 1977 at\u00e9 1984, antes de lanzar a s\u00faa carreira en solitario."}
{"id": "386780", "revid": "23204", "url": "https://gl.wikipedia.org/wiki?curid=386780", "title": "Pobos iroqueses", "text": "Os iroqueses ou haudenosaunee son unha hist\u00f3rica e poderosa confederaci\u00f3n nativa americana do nordeste do continente. Eran co\u00f1ecidos durante a era colonial francesa como \"Liga iroquesa\", e posteriormente como \"Confederaci\u00f3n iroquesa\", mentres que os colonos ingleses refer\u00edanse a eles como \"Cinco naci\u00f3ns\" (antes de 1722) e \"Seis naci\u00f3ns\", comprendendo os pobos mohawk, onondaga, oneida, cayuga, seneca e tuscarora.\nOs iroqueses absorveron numerosos pobos \u00e1 s\u00faa cultura como resultado de guerras, a adopci\u00f3n de prisioneiros e a acollida de pobos desprazados.\nOs pobos hist\u00f3ricos erie, conestoga, wyandot (hur\u00f3ns) e iroqueses de San Lourenzo, todos pobos independentes, falan tam\u00e9n linguas iroquesas. Dende o punto de vista ling\u00fc\u00edstico, son considerados tam\u00e9n pobos iroqueses polas similitudes ling\u00fc\u00edsticas e culturais; por\u00e9n, eran inimigos tradicionais da Liga Iroquesa.\nNo 2010, m\u00e1is de 45\u00a0000 iroqueses viv\u00edan no Canad\u00e1, e arredor de 80\u00a0000 nos Estados Unidos de Am\u00e9rica."}
{"id": "386781", "revid": "23204", "url": "https://gl.wikipedia.org/wiki?curid=386781", "title": "Iroqueses", "text": ""}
{"id": "386782", "revid": "23204", "url": "https://gl.wikipedia.org/wiki?curid=386782", "title": "Haudenosaunee", "text": ""}
{"id": "386783", "revid": "23204", "url": "https://gl.wikipedia.org/wiki?curid=386783", "title": "Confederaci\u00f3n iroquesa", "text": ""}
{"id": "386784", "revid": "23204", "url": "https://gl.wikipedia.org/wiki?curid=386784", "title": "Confederaci\u00f3n Iroquesa", "text": ""}
{"id": "386785", "revid": "23204", "url": "https://gl.wikipedia.org/wiki?curid=386785", "title": "Liga iroquesa", "text": ""}
{"id": "386786", "revid": "23204", "url": "https://gl.wikipedia.org/wiki?curid=386786", "title": "Liga Iroquesa", "text": ""}
{"id": "386787", "revid": "23204", "url": "https://gl.wikipedia.org/wiki?curid=386787", "title": "Atropelo na Rambla de Barcelona", "text": ""}
{"id": "386797", "revid": "1131", "url": "https://gl.wikipedia.org/wiki?curid=386797", "title": "Denver (hom\u00f3nimos)", "text": "O top\u00f3nimo ingl\u00e9s Denver pode referirse a:"}
{"id": "386798", "revid": "1576", "url": "https://gl.wikipedia.org/wiki?curid=386798", "title": "Denver, Colorado", "text": ""}
{"id": "386799", "revid": "12452", "url": "https://gl.wikipedia.org/wiki?curid=386799", "title": "Proton-M", "text": ""}
{"id": "386801", "revid": "27155", "url": "https://gl.wikipedia.org/wiki?curid=386801", "title": "Especie clave", "text": ""}
{"id": "386804", "revid": "119610", "url": "https://gl.wikipedia.org/wiki?curid=386804", "title": "Soluci\u00f3n tamp\u00f3n", "text": "En qu\u00edmica, unha soluci\u00f3n tamp\u00f3n, sistema amortecedor ou tamp\u00f3n qu\u00edmico (m\u00e1is precisamente, tamp\u00f3n de pH ou do i\u00f3n hidr\u00f3xeno e na literatura inglesa \"buffer\") \u00e9 unha soluci\u00f3n acuosa consistente nunha mestura dun \u00e1cido d\u00e9bil e a s\u00faa base conxugada ou dunha base d\u00e9bil e o seu \u00e1cido conxugado. O pH destas soluci\u00f3ns cambia moi pouco cando se lle engaden pequenas cantidades dun \u00e1cdo forte ou dunha base forte. As soluci\u00f3ns tamp\u00f3n util\u00edzanse para manter o pH a un valor case constante nunha ampla variedade de aplicaci\u00f3ns qu\u00edmicas e industriais. Na natureza, hai moitos sistemas que usan estes amortecedores para a regulaci\u00f3n do pH. Por exemplo, o sistema tamp\u00f3n bicarbonato util\u00edzase para regular o pH do sangue, mentres que no interior da c\u00e9lula o principal \u00e9 o tamp\u00f3n fosfato.\nCada sistema amortecedor deste tipo ten o seu propio intervalo efectivo de amortecemento dos cambios de pH, o cal depender\u00e1 da constante de equilibrio do \u00e1cido ou base empregado. Sistemas tamp\u00f3n t\u00edpicos son o par amon\u00edaco-cati\u00f3n amonio, \u00e1cido ac\u00e9tico-ani\u00f3n acetato, ani\u00f3n carbonato-ani\u00f3n bicarbonato, \u00e1cido c\u00edtrico-ani\u00f3n citrato ou alg\u00fan dos pares na disociaci\u00f3n do \u00e1cido fosf\u00f3rico.\nPrincipios do tamponamento.\nAs soluci\u00f3ns amortecedoras ou tamp\u00f3n resisten os cambios de pH debido a que nelas se produce un equilibrio entre o \u00e1cido HA e a s\u00faa base conxugada A\u2212.\nCando se engade alg\u00fan \u00e1cido forte a unha mestura en equilibrio entre un \u00e1cido d\u00e9bil e a s\u00faa base conxugada, o equilibrio despr\u00e1zase \u00e1 esquerda, de acordo co principio de Le Ch\u00e2telier. Debido a isto, a concentraci\u00f3n de i\u00f3n hidr\u00f3xeno increm\u00e9ntanse menos da cantidade agardada tendo en conta a cantidade de \u00e1cido forte engadido.\nSimilarmente, se se engade un \u00e1lcali forte \u00e1 mestura a concentraci\u00f3n e i\u00f3n hidr\u00f3xeno dimin\u00fae menos da cantidade esperada tendo en conta a acantidade de \u00e1lcali engadido. O efecto il\u00fastrase pola tritraci\u00f3n simulada dun \u00e1cido d\u00e9bil cun p\"K\"a\u00a0=\u00a04,7. A concentraci\u00f3n relativa de \u00e1cido non disociado m\u00f3strase en azul e a da s\u00faa base conxugada en vermello. O pH cambia de forma relativamente lenta na rexi\u00f3n tamp\u00f3n, pH\u00a0=\u00a0p\"K\"a\u00a0\u00b1\u00a01, centrada no pH\u00a0=\u00a04,7, onde [HA]\u00a0=\u00a0[A\u2212]. A concentraci\u00f3n de i\u00f3n hidr\u00f3xeno dimin\u00fae menos do que se esperar\u00eda porque a maior\u00eda do i\u00f3n hidr\u00f3xido engadido se consome na reacci\u00f3n\ne s\u00f3 un pouco se consome na reacci\u00f3n de neutralizaci\u00f3n que \u00e9 a que ter\u00eda como resultado un incremento de pH.\nUnha vez que o \u00e1cido est\u00e1 desprotonado en m\u00e1is dun 95%, o pH el\u00e9vase rapidamente porque a maior\u00eda do \u00e1lcali engadido se consome na reacci\u00f3n de neutralizaci\u00f3n.\nCapacidade de tamponamento.\nA capacidade de tamponamento ou amortecemento do pH, \"\u03b2\", \u00e9 unha medida cuantitativa da resistencia dunha soluci\u00f3n tamp\u00f3n ao cambio de pH coa adici\u00f3n de i\u00f3ns hidr\u00f3xido. Pode definirse as\u00ed:\nonde \"dn\" \u00e9 unha cantidade infinitesimal de base engadida e \"d\"(p[H+]) \u00e9 o cambio infinitesimal resultante no cologaritmo da concentraci\u00f3n de i\u00f3n hidr\u00f3xeno. Con esta definici\u00f3n a capacidade de tamponamento dun \u00e1cido d\u00e9bil, cunha constante de disociaci\u00f3n de \u00e1cido \"K\"a, pode expresarse como\nonde \"C\"A \u00e9 a concentraci\u00f3n anal\u00edtica do \u00e1cido. O pH def\u00ednese como o \u2212log10[H+]. Esta ecuaci\u00f3n mostra que hai tres rexi\u00f3ns de aumento da capacidade de tamponamento.\nAs propiedades 1 e 3 son independentes da presenza ou ausencia de axentes tamponantes engadidos. Son efectos da concentraci\u00f3n e reflicten que o pH est\u00e1 relacionado co logaritmo da concentraci\u00f3n de i\u00f3n hidr\u00f3xeno.\nAplicaci\u00f3ns.\nAs soluci\u00f3ns tamp\u00f3n son necesarias para manter o pH correcto para o funcionamento dos encimas en moitos organismos. Moitos encimas funcionan s\u00f3 en condici\u00f3ns moi precisas; se o pH se move f\u00f3ra dun estreito intervalo, o encima funciona m\u00e1is lentamente ou deixa de funcionar e pode desnaturalizarse. En moitos casos a desnaturalizaci\u00f3n pode eliminar permanentemente a actividade catal\u00edtica.\nIndustrialmente, as soluci\u00f3ns tamp\u00f3n son utilizadas nos procesos de fermentaci\u00f3n e para establecer as condici\u00f3ns correctas para as tinturas usadas para tinguir tecidos. Tam\u00e9n se usan en an\u00e1lises qu\u00edmicas e na calibraci\u00f3n de pH\u00a0metros.\nA maior\u00eda das mostras biol\u00f3xicas que se usan en investigaci\u00f3n ent\u00e1n feitas en tamp\u00f3ns, especialmente o tamp\u00f3n fosfato salino (PBS, do ingl\u00e9s \"phosphate buffered saline\") a pH\u00a07,4.\nNo organismo no plasma sangu\u00edneo hai un tamp\u00f3n de \u00e1cido carb\u00f3nico (H CO) e bicarbonato (HCO), que mant\u00e9n o pH entre 7,35 e 7,45. Dentro das c\u00e9lulas funciona o tamp\u00f3n fosfato.\nAxentes tamp\u00f3n simples.\nPara tamp\u00f3ns nas rexi\u00f3ns \u00e1cidas, o pH pode ser axustado a un valor desexado engadindo un \u00e1cido forte como o \u00e1cido clorh\u00eddrico a un axente tamponador. Para os tamp\u00f3ns alcalinos, pode engadirse unha base forte como o hidr\u00f3xido s\u00f3dico. Alternativamente, unha mestura tamp\u00f3n ou amortecedora pode facerse mesturando un \u00e1cido e a s\u00faa base conxugada. Por exemplo, un tamp\u00f3n acetato pode facerse pola mestura de \u00e1cido ac\u00e9tico e acetato de sodio. Similarmente, un tamp\u00f3n alcalino pode facerse a partir dunha mestura dunha base e o seu \u00e1cido conxugado.\nMesturas tamp\u00f3n \"universais\".\nCombinando substancias con valores de p\"K\"a que difiren en s\u00f3 dous ou menos e axustando o pH, pode obterse unha ampla variedade de tamp\u00f3ns. O \u00e1cido c\u00edtrico \u00e9 un compo\u00f1ente \u00fatil dunha mestura porque ten tres valores de p\"K\"a, separados por menos de dous. O rango de tamp\u00f3n pode ser ampliado engadindo outros axentes tamponadores. As seguintes mesturas (soluci\u00f3ns tamp\u00f3n McIlvaine) te\u00f1en un rango de tamponamento do pH\u00a03 ao 8.\nPode facerse unha mestura que conte\u00f1a \u00e1cido c\u00edtrico, fosfato de monopotasio, \u00e1cido b\u00f3rico e \u00e1cido dietil barbit\u00farico para cubrir o intervalo de pH do 2,6 ao 12.\nOutros tamp\u00f3ns universais son o tamp\u00f3n Carmody e o tamp\u00f3n Britton-Robinson, desenvolvido en 1931.\nCompostos tamp\u00f3n com\u00fans usados en biolox\u00eda.\nPara os rangos efectivos ver capacidade de tamponamento, arriba. \nC\u00e1lculo do pH do tamp\u00f3n.\n\u00c1cidos monopr\u00f3ticos.\nA expresi\u00f3n do equilibrio \u00e9\nIsto mostra que cando o \u00e1cido se disocia prod\u00facense cantidades iguais de i\u00f3n hidr\u00f3xeno e do ani\u00f3n. As concentraci\u00f3ns de equilibrio destes tres compo\u00f1entes poden calcularse nunha t\u00e1boa ICE, siglas de \"iniciais\" (condici\u00f3ns), \"cambio\" e \"equilibrio\".\nNa primeira fila, denominada I, ind\u00edcanse as condici\u00f3ns iniciais: a concentraci\u00f3n de \u00e1cido \u00e9 \"C\"0, inicialmente non disociado, polo que a concentraci\u00f3n de A\u2212 e H+ ser\u00eda cero; \"y\" \u00e9 a concentraci\u00f3n inicial de \u00e1cido forte \"engadido\", como o \u00e1cido clorh\u00eddrico. Se se engade un \u00e1lcali forte, como o hidr\u00f3xido de sodio \"y\" ter\u00e1 un signo negativo porque o \u00e1lcali retira i\u00f3ns hidr\u00f3xeno da soluci\u00f3n. A segunda fila, denominada C por cambio, especifica os cambios que ocorren cando o \u00e1cido se disocia. A concentraci\u00f3n de \u00e1cido dimin\u00fae nunha cantidade de \u2212\"x\" e as concentraci\u00f3ns de A\u2212 e H+ increm\u00e9ntanse ambas nunha cantidade de +\"x\". Isto der\u00edvase da expresi\u00f3n de equilibrio. A terceira fila, denominada E por concentraci\u00f3ns de equilibrio, eng\u00e1dese conxuntamente as d\u00faas primeiras filas e mostra as concentraci\u00f3ns no equilibrio.\nPara calcular \"x\", \u00fasase a f\u00f3rmula para a constante de equilibrio en termos de concentraci\u00f3ns:\nSubstit\u00faense as concentraci\u00f3ns cos valores atopados na \u00faltima fila da t\u00e1boa ICE:\nSimplif\u00edcase a:\nCon valores espec\u00edficos para \"C\"0, \"K\"a e \"y\" esta ecuaci\u00f3n pode resolverse para \"x\". Como o pH\u00a0=\u00a0\u2212log10[H+], o pH pode calcularse como pH\u00a0=\u00a0\u2212log10(\"x\"\u00a0+\u00a0\"y\").\n\u00c1cidos polipr\u00f3ticos.\nOs \u00e1cidos polipr\u00f3ticos son \u00e1cidos que poden peder m\u00e1is dun prot\u00f3n. A constante de disociaci\u00f3n do primeiro prot\u00f3n pode indicarse como \"K\"a1 e as constantes de disociaci\u00f3n dos sucesivos prot\u00f3ns como \"K\"a2 etc. O \u00e1cido c\u00edtrico, H3A, \u00e9 un exemplo de \u00e1cido polipr\u00f3tico, xa que pode perder tres prot\u00f3ns.\nCando a diferenza entre sucesivos valores de p\"K\"a \u00e9 menor de tres hai solapamento entre os rangos de pH de existencia das especies en equilibrio. Canto menor \u00e9 a diferenza, maior \u00e9 o solapamento. No caso do \u00e1cido c\u00edtrico, o solapamento \u00e9 amplo e as soluci\u00f3ns de \u00e1cido c\u00edtrico son tamponadas no seu rango completo do pH\u00a02,5 ao 7,5.\nO c\u00e1lculo do pH cun \u00e1cido polipr\u00f3tico require realizar uns c\u00e1lculos de especiaci\u00f3n. No caso do \u00e1cido c\u00edtrico, isto implica a soluci\u00f3n das d\u00faas ecuaci\u00f3ns de equilibrio de masas seguintes\n\"C\"A \u00e9 a concentraci\u00f3n anal\u00edtica do \u00e1cido, \"C\"H \u00e9 a concentraci\u00f3n anal\u00edtica dos i\u00f3ns hidr\u00f3xeno engadidos, \"\u03b2q\" son as constantes de asociaci\u00f3n acumulativas\n\"K\"w \u00e9 a constante de autoionizaci\u00f3n da auga. Hai d\u00faas ecuaci\u00f3ns simult\u00e1neas non lineares en d\u00faas cantidades desco\u00f1ecidas [A3\u2212] e [H+]. Disponse de moitos programas inform\u00e1ticos para facer este c\u00e1lculo. O diagrama de especiaci\u00f3n do \u00e1cido cr\u00edtico obt\u00edvoe usando o programa HySS."}
{"id": "386805", "revid": "27155", "url": "https://gl.wikipedia.org/wiki?curid=386805", "title": "Tamp\u00f3n qu\u00edmico", "text": ""}
{"id": "386806", "revid": "27155", "url": "https://gl.wikipedia.org/wiki?curid=386806", "title": "Sistema amortecedor", "text": ""}
{"id": "386808", "revid": "1131", "url": "https://gl.wikipedia.org/wiki?curid=386808", "title": "A Pallarega", "text": ""}
{"id": "386809", "revid": "98629", "url": "https://gl.wikipedia.org/wiki?curid=386809", "title": "Francisco Fydriszewski", "text": "Francisco Fydriszewski, m\u00e1is co\u00f1ecido como Polaco, nado en Rosario, Provincia de Santa Fe, o 13 de abril de 1993, \u00e9 un futbolista profesional arxentino. Formado nas categor\u00edas inferiores do Newell's Old Boys, xoga na posici\u00f3n de dianteiro no primeiro equipo do club.\nTraxectoria.\nNado en Rosario, cidade m\u00e1is grande da Provincia de Santa Fe, Francisco Fydriszewski formouse nas categor\u00edas inferiores do Deportivo Riquelme, club non profesional da Liga Baigorriense de F\u00fatbol. Posteriormente, ingresa nas categor\u00edas inferiores dun dos equipos m\u00e1is importantes da s\u00faa cidade natal, o Newell's Old Boys. O 27 de agosto de 2014 debuta co primeiro equipo na \nPrimeira Divisi\u00f3n arxentina, sa\u00edndo no minuto 72 en substituci\u00f3n de V\u00edctor Figueroa na vitoria do seu equipo por 2\u22123 ante o Atl\u00e9tico de Rafaela no Estadio Nuevo Monumental. Co equipo de Rosario xogar\u00eda outros 11 partidos. En 2015 \u00e9 cedido ao Villa D\u00e1lmine da Primeira B Nacional (segunda categor\u00eda do f\u00fatbol arxentino). Al\u00ed xoga 29 partidos onde ano 9 goles. Ao ano seguinte ser\u00eda de novo cedido a un club da Primeira B, esta vez ao Argentinos Juniors. Co equipo bonaerense consegue 13 goles, sendo unha das pezas chave do regreso do equipo \u00e1 Primeira tras ga\u00f1ar o campionato."}
{"id": "386811", "revid": "15490", "url": "https://gl.wikipedia.org/wiki?curid=386811", "title": "Paget Brewster", "text": "Paget Brewster, nada en Concord (Massachusetts) o 10 de marzo de 1969, \u00e9 unha actriz e cantante estadounidense."}
{"id": "386812", "revid": "98629", "url": "https://gl.wikipedia.org/wiki?curid=386812", "title": "Shooting Dogs", "text": "Shooting Dogs \u00e9 un filme dirixido por Michael Caton-Jones que se estreou no 2005. Est\u00e1 protagonizado por John Hurt, Hugh Dancy e Clare-Hope Ashitey. Bas\u00e9ase nas experiencias do produtor de novas da BBC David Belton, que traballou en Ruanda durante o xenocidio de Ruanda. Belton \u00e9 o co-guionista do filme e un dos produtores."}
{"id": "386816", "revid": "1987", "url": "https://gl.wikipedia.org/wiki?curid=386816", "title": "Fran\u00e7ois Villon", "text": "Fran\u00e7ois de Montcorbier ou de Loges, chamado Fran\u00e7ois Villon nado en Par\u00eds en 1431 ou 1432 e desaparecido en 1463 foi un poeta franc\u00e9s.\nA s\u00faa creaci\u00f3n m\u00e1is c\u00e9lebre \u00e9 \"Ballade des pendus\", escrita cando esperaba a s\u00faa execuci\u00f3n na forca.\nOs datos sobre a vida de Fran\u00e7ois Villon son incertos: d\u00edxose del que era un marxinal e quen tratou de seguir o seu itinerario e estudar a s\u00faa obra descr\u00edbeno como o m\u00e1is ilustre e xenu\u00edno precursor da poes\u00eda maldita. Foi encarcerado nalgunha ocasi\u00f3n.\nTraxectoria.\nVillon naceu en abril de 1431 ou 1432 e, segundo se co\u00f1ece polos rexistros da universidade da Sorbona e polos arquivos xudiciais, o seu verdadeiro nome foi Fran\u00e7ois de Montcorbier. O seu pai, probablemente orixinario dunha aldea da Borgo\u00f1a, deixou a provincia para establecerse na capital. A s\u00faa nai, nacida en Berry ou en Anjou, quedou vi\u00fava cando Villon era a\u00ednda moi pequeno. Por motivos desco\u00f1ecidos a nai confioulle o neno ao mestre Guillaume de Villon, c\u00f3engo e capel\u00e1n de Saint-Beno\u00eet-le-B\u00e9tourn\u00e9, cuxo apelido adoptou en proba de gratitude. Estudou na facultade de Arte, pero tras obter unha licenciatura, descoida o estudo para correr detr\u00e1s da aventura.\nA partir desta \u00e9poca, a s\u00faa vida ter\u00e1 por pano de fondo a guerra dos Cen Anos e o seu cortexo de brutalidades, fame negra e epidemias. Acusado de asasinar o relixioso Philippe Sermoise, o seu rival en amores, foi obrigado a fuxir de Par\u00eds, pero obtivo o perd\u00f3n en xaneiro de 1456. Pouco despois participa no roubo do Colexio de Navarra.\nEntre 1456 e 1461, proseguiu as s\u00faas andanzas polo val do Loira, e foi encarcerado no ver\u00e1n de 1461, a\u00ednda que liberado alg\u00fans meses m\u00e1is tarde con ocasi\u00f3n dunha visita de Lu\u00eds XI.\nDe volta a Par\u00eds, escribiu \"Le Testament\" e foi arrestado unha vez m\u00e1is en 1462. Foi torturado e condenado \u00e1 forca, mais o xu\u00edzo foi casado en apelaci\u00f3n en xaneiro de 1463. A pena foi conmutada por dez anos de desterro de Par\u00eds e a partir deste episodio perdeuse o seu rastro.\nA s\u00faa obra.\nVillon non renovou a poes\u00eda do seu tempo, sen\u00f3n que deu unha nova vida a motivos herdados da cultura medieval que el co\u00f1ec\u00eda \u00e1 perfecci\u00f3n e animounos coa s\u00faa propia e orixinal personalidade. As\u00ed, deu volta ao ideal cort\u00e9s, inverteu os valores admitidos celebrando as xentes destinadas ao pat\u00edbulo, entregouse \u00e1 descrici\u00f3n burlesca ou \u00e1s bromas subidas de ton, e multiplicou as innovaci\u00f3ns na linguaxe. A estreita relaci\u00f3n que Villon estableceu entre os sucesos da s\u00faa propia vida e a s\u00faa poes\u00eda levouno a deixar igualmente que a tristeza e a melancol\u00eda se apoderasen dos seus versos. \"Le Testament\" (1461), que \u00e9 considerada como a s\u00faa obra capital, inscr\u00edbese como unha prolongaci\u00f3n do \"Le Lais\" (1456), ao que se chama comunmente, o \"pequeno testamento\". Ese longo poema de 2023 versos est\u00e1 marcado pola angustia da morte \u00e1 que o propio Villon acababa de ser condenado e recorre, cunha singular ambig\u00fcidade, a unha mestura de reflexi\u00f3ns sobre o tempo, amargas chanzas, invectivas e fervor relixioso. Esta combinaci\u00f3n de tons contrib\u00fae a dar \u00e1 obra de Villon unha sinceridade pat\u00e9tica que a singulariza respecto da dos seus predecesores.\nVillon, ignorado polo seu tempo, foi redescuberto no s\u00e9culo XVI antes de que Marot o publicase.\nObra.\nEsta listaxe adoita po\u00f1erse en cuesti\u00f3n, aumentada con poemas que pasan a ser considerados da s\u00faa autor\u00eda e diminu\u00edda con outros que deixan de considerarse. As obras que aparecen seguen a cronolox\u00eda estipulada por Gert Pinkernell e parece a m\u00e1is coherente, a\u00ednda que algunhas non est\u00e1n datadas con certeza. Os t\u00edtulos son os da edici\u00f3n da Livre de Poche \"Po\u00e9sies Compl\u00e8tes\", editada e comentada por Claude Thiry."}
{"id": "386817", "revid": "61134", "url": "https://gl.wikipedia.org/wiki?curid=386817", "title": "Concello de Bande", "text": ""}
{"id": "386818", "revid": "47401", "url": "https://gl.wikipedia.org/wiki?curid=386818", "title": "Poes\u00eda maldita", "text": ""}
{"id": "386822", "revid": "89787", "url": "https://gl.wikipedia.org/wiki?curid=386822", "title": "Abad\u00eda de Whitby", "text": "A abad\u00eda de Whitby, co\u00f1ecida no per\u00edodo anglosax\u00f3n como Streoneshalh, \u00e9 unha abad\u00eda bieita en ru\u00ednas situada xunto \u00e1 beira do mar do Norte no cantil oriental por encima de Whitby en Yorkshire do Norte, Inglaterra. Foi abandonada durante a disoluci\u00f3n dos mosteiros ordenada polo rei Henrique VIII. \u00c9 un monumento clasificado de grao I do English Heritage e o seu museo est\u00e1 aloxado en Cholmley House.\nHistoria.\nPer\u00edodo anglosax\u00f3n.\nO primeiro mosteiro foi fundado no ano 657 polo rei de Northumbria, o anglosax\u00f3n Oswiu (Oswy ou Oswio) co nome de Streoneshalch (antigo nome de Whitby). O rei nomeou a dama Hilda, abadesa de Hartlepool e sobri\u00f1a de Edwin, primeiro rei cristi\u00e1n de Northumbria, como primeira abadesa. O nome Streoneshalh crese que significaba \"ba\u00eda fortificada\" ou \"ba\u00eda da torre\" en referencia a un suposto asentamento romano que exist\u00eda previamente no lugar, a\u00ednda que nunca se demostrou esta afirmaci\u00f3n e propux\u00e9ronse teor\u00edas alternativas, como que o nome signifique \"asentamento de Streona\", en referencia a Eadric Streona, pero \u00e9 improbable xa que Streona morreu en 1017 e a denominaci\u00f3n de Streoneshalh foi moi anterior.\nA abad\u00eda foi creada como \"cohospitae\" ou mosteiro dobre, con monxes e monxas de rito celta separados pero baixo o mando dunha \u00fanica abadesa, como era costume entre os asentamentos celtas. Foi o fogar do gran poeta do reino de Northumbria, C\u00e6dmon. Al\u00ed, era o vaqueiro da comunidade mais por iniciativa da abadesa Hilda foi educado para se converter en monxe e crear composici\u00f3ns po\u00e9ticas e cantos sagrados.\nEn 664 tivo lugar na abad\u00eda o s\u00ednodo de Whitby, no que rei Oswiu ditaminou que a Igrexa de Northumbria adoptar\u00eda o c\u00e1lculo romano da Pascua e a tonsura mon\u00e1stica romana, no curucho, en lugar da celta, na fronte de orella a orella. Este s\u00ednodo marcou o principio do final da influencia da Igrexa celta e da abad\u00eda de Iona no reino e, por extensi\u00f3n, en Inglaterra, en favor dos costumes romanos.\nStreoneshalch foi atacado por piratas daneses en sucesivas incursi\u00f3ns de Ivar Ragnarsson e Ubba entre 867 e 870 e o lugar permaneceu abatido durante m\u00e1is de 200 anos. A existencia de \"Prestebi\", ou morada dos sacerdotes en n\u00f3rdico antigo, no reconto eclesi\u00e1stico de Domesday pode sinalar que houbo certa reactivaci\u00f3n da vida relixiosa despois da destruci\u00f3n danesa. O antigo mosteiro que posteriormente se dar\u00eda a Reinfrid estaba composto por unhas 40 ru\u00ednas \"monasteria vel oratoria\", similares \u00e1s ru\u00ednas mon\u00e1sticas irlandesas, con numerosas capelas e celas.\nRefundaci\u00f3n.\nReinfrid, un soldado de Guillermo o conquistador, converteuse en monxe trala conquista normanda de Inglaterra e viaxou a Streoneshalh, que ent\u00f3n era co\u00f1ecido como Prestebi ou Hwitebi (o \"asentamento branco\" en n\u00f3rdico antigo) e pediu a sir William de Percy permiso para habitar as ru\u00ednas do mosteiro celta. O bar\u00f3n non s\u00f3 lle outorgou a abad\u00eda, sen\u00f3n tam\u00e9n dous carucatos de terra e medios para a s\u00faa reconstruci\u00f3n e manutenci\u00f3n. Sir Serlo de Percy, irm\u00e1n do fundador, uniuse a Reinfrid no novo priorado baixo a advocaci\u00f3n de san Pedro e santa Hilda de Whitby, dependente da abad\u00eda de Fountains e onde se segu\u00eda a regra de san Bieito.\nA doaz\u00f3n orixinal de William de Percy non s\u00f3 inclu\u00eda o mosteiro de San Pedro en Streoneshalch, sen\u00f3n tam\u00e9n a cidade e o porto de Whitby coa s\u00faa igrexa parroquial de Santa Mar\u00eda e seis capelas dependentes en Fyling, Hawsker, Sneaton, Ugglebarnby, Dunsley e Aislaby, cinco mu\u00ed\u00f1os (entre eles, o de Ruswarp, o lugar de Hackness con dous mu\u00ed\u00f1os e a igrexa parroquial de Santa Mar\u00eda, ademais da Igrexa de San Pedro en Hackness \"onde os nosos monxes serviron a Deus, morreron e foron enterrados\" e varios outros agasallos enumerados no \"memorial\" do libro do abade.\nO primeiro prior dende a refundaci\u00f3n, Reinfrid, gobernou durante moitos anos e morreu accidentalmente, sendo soterrado en San Pedro en Hackness. Sucedeuno, como prior, Serlo de Percy.\nDisoluci\u00f3n e historia posterior.\nO segundo mosteiro durou ata que foi destru\u00eddo por mandato de Henrique VIII de Inglaterra en 1540, durante a disoluci\u00f3n dos mosteiros. En 1914, a abad\u00eda de Whitby foi bombardeada polos cruceiros alem\u00e1ns \"Von der Tann\" e \"Derfflinger\", co obxectivo de destru\u00edr o posto de sinais de gardacostas sito no extremo do cabo. Scarborough e Hartlepool tam\u00e9n foron atacados. A abad\u00eda sufriu danos considerables durante o ataque, que durou dez minutos.\nInfluencias literarias.\nOs edificios da abad\u00eda quedaron en ru\u00ednas e serviron como fonte de pedra, pero seguiu sendo un fito importante para os navegantes e axudou a inspirar o escenario da abad\u00eda de Whitby no libro \"Dr\u00e1cula\" de Bram Stoker (1897), que se desenvolve nos arredores de Whitby, entre outros lugares. As ru\u00ednas son agora propiedade do English Heritage, que \u00e9 tam\u00e9n o estamento encargado do seu mantemento.\nNa novela \"Absolution By Murder\", de Peter Berresford Ellis e ambientada durante o s\u00ednodo de Whitby, a abad\u00eda, a\u00ednda baixo rito celta, \u00e9 o escenario dun crime."}
{"id": "386824", "revid": "25871", "url": "https://gl.wikipedia.org/wiki?curid=386824", "title": "Walter Ulbricht", "text": "Walter Ernst Paul Ulbricht, nado en Leipzig o 30 de xu\u00f1o de 1893 e finado en Gro\u00df D\u00f6lln o 1 de agosto de 1973 foi o pol\u00edtico m\u00e1is importante da Rep\u00fablica Democr\u00e1tica Alem\u00e1 dende 1949 ata a s\u00faa dimisi\u00f3n no 1971. Baixo o seu mandato a RDA comezou a desenvolverse como un estado socialista.\nSendo mozo participou activamente no movemento obreiro de Alema\u00f1a, convert\u00e9ndose no proceso nun revolucionario profesional. Na fase final da Rep\u00fablica de Weimar dirixiu a secci\u00f3n do Partido Comunista de Alema\u00f1a (KPD) de Berl\u00edn. Membro do c\u00edrculo de poder, \u00f3 que tam\u00e9n pertenc\u00eda Ernst Th\u00e4lmann, participou na loita contra a socialdemocracia e a orde republicana no marco dun partido de corte stalinista.\nEn 1945 volveu a Berl\u00edn do exilio na Uni\u00f3n Sovi\u00e9tica convertido xa en l\u00edder do 'Grupo Ulbricht'. Na zona de ocupaci\u00f3n sovi\u00e9tica colaborou estreitamente coa potencia ocupante. A s\u00faa labor como principal funcionario do KPD e do Partido Socialista Unificado de Alema\u00f1a (SED) marcou fortemente a posterior construci\u00f3n do aparato estatal da RDA.\nDe 1950 a 1971 permaneceu na cume do Comit\u00e9 central do SED, tendo as\u00ed sempre a \u00faltima palabra nas decisi\u00f3ns pol\u00edticas. Grazas a este cargo e a confianza da Uni\u00f3n Sovi\u00e9tica, Ulbricht favoreceu dende 1952 a 'construci\u00f3n do socialismo' na RDA e en 1961 a construci\u00f3n do Muro de Berl\u00edn.\nAs\u00ed tam\u00e9n, do 1949 a 1960 foi vicepresidente da RDA, e do 1960 ata a s\u00faa morte Presidente do Consello de Estado da RDA."}
{"id": "386826", "revid": "98629", "url": "https://gl.wikipedia.org/wiki?curid=386826", "title": "Erich Honecker", "text": "Erich Ernst Paul Honecker, nado en Neunkirchen o 25 de agosto de 1912 e finado en Santiago de Chile o 29 de maio de 1994, foi un pol\u00edtico comunista alem\u00e1n. Do 3 de maio de 1971 ao 18 de outubro de 1989 foi o pol\u00edtico m\u00e1is influente da Rep\u00fablica Democr\u00e1tica Alem\u00e1 dado o seu cargo de secretario xeral do Comit\u00e9 central do Partido Socialista Unificado de Alema\u00f1a (SED).\nTraxectoria.\nAntes da segunda guerra mundial foi funcionario do Partido Comunista de Alema\u00f1a (KPD), sendo condenado a dez anos de c\u00e1rcere durante os tempos do nazismo. Despois da guerra fundou a organizaci\u00f3n xuvenil FDJ (Xuventude Libre Alem\u00e1), da cal foi presidente do 1946 \u00f3 1955. Como secretario de seguridade do comit\u00e9 central do SED, o seu labor organizativo foi determinante na construci\u00f3n do Muro de Berl\u00edn, as\u00ed como na autorizaci\u00f3n de disparo nas fronteiras interalem\u00e1s. Dirixiu e representou \u00e1 RDA durante as d\u00e9cadas de 1970 e 1980 dados os seus cargos de secretario xeral do Comit\u00e9 central do SED, presidente do Consello de Estado da RDA e Presidente do Consello de Defensa Nacional. O reco\u00f1ecemento da Rep\u00fablica Democr\u00e1tica Alem\u00e1 como membro pleno da ONU no 1973 \u00e9 considerado o seu maior \u00e9xito.\nHonecker foi recibido polo chanceler Helmut Kohl en setembro de 1987 durante a s\u00faa visita oficial \u00e1 Rep\u00fablica Federal de Alema\u00f1a. A finais da d\u00e9cada de 1980 o contexto econ\u00f3mico mundial, as relaci\u00f3ns coa potencia dirixente sovi\u00e9tica e incluso a propia pol\u00edtica interior da RDA torn\u00e1ronse cada vez m\u00e1is tensas e dif\u00edciles.\nDespois da ca\u00edda do Muro de Berl\u00edn.\nErich Honecker foi obrigado a dimitir polo Politbur\u00f3 do SED o 18 de outubro de 1989. En 1992 foi convocado a xu\u00edzo en Berl\u00edn por violaci\u00f3n dos dereitos humanos na RDA, pero o proceso suspendeuse debido a unha enfermidade. As acusaci\u00f3ns base\u00e1banse no seu papel como xefe de estado da xa disolta RDA, lig\u00e1ndoo coas respectivas faltas \u00f3 dereito que controvertidamente se lle atribu\u00edan. Foi encarcerado en 1992 e liberado en 1993 debido ao seu complicado estado de sa\u00fade.\nHonecker trasladouse de inmediato xunto a s\u00faa familia en Chile, onde faleceu en maio de 1994."}
{"id": "386829", "revid": "23204", "url": "https://gl.wikipedia.org/wiki?curid=386829", "title": "Ismail I", "text": "Ismail I, nado en Ardabil o 17 de xullo de 1487 e finado preto de Tabriz o 23 de maio de 1524, foi rei (xa) de Ir\u00e1n, o fundador da dinast\u00eda saf\u00e1vida.\nTraxectoria.\nOrixe.\nSeu pai, Haydar, era o xeque da orde xi\u00edta iman\u00ed saf\u00e1viya e herdeiro directo do seu fundador Safi-ad-din Ardabili (1252\u20131334). Ismail ti\u00f1a devanceiros xeorxianos, gregos, kurdos e azar\u00eds e medrou falando persa e azar\u00ed mais o seu imperio considerouse iraniano.\nAscenso ao poder.\nEn 1488 seu pai morreulle nunha batalla en Derbent contra das forzas do shirvanshah Farrukh Yassar e dos Aq Qoyunlu, unha federaci\u00f3n tribal turc\u00f3fona que controlaba a maior parte de Ir\u00e1n. En 1494 os Aq Qoyunlu capturaron Ardabil, asasinando a Ali Mirza Safavi, o fillo m\u00e1is vello de Haydar, e forzando a Ismail, ent\u00f3n un neno de sete anos a agacharse en Gilan, onde se educou baixo a orientaci\u00f3n dos eruditos locais.\nCando Ismail chegou aos doce anos, volveu ao Acerbaix\u00e1n iraniano xunto cos seus partidarios. Para o seu ascenso ao poder foi fundamental o apoio das tribos turcom\u00e1s de Anatolia e Acerbaix\u00e1n, que formaron a parte m\u00e1is importante do movemento qizilbash.\nInvasi\u00f3n de Shirvan e Acerbaix\u00e1n.\nNo ver\u00e1n de 1500, un ex\u00e9rcito formado por 7000 qizilbash, principalmente das tribos ustaclu, shamlu, rumlu, tekelu, zhulkadir, afshar, qajar e varsak, respondeu \u00e1 invitaci\u00f3n de Ismail en Erzincan. Esa forza pasou o r\u00edo Kura en decembro de 1500, e marchou cara ao estado do shirvanshah. Derrotaron as forzas de Farrukh Yassar preto de Caban\u0131, ou en Gulistan, e posteriormente marcharon cara a Bac\u00fa. As\u00ed, Shirvan e os seus territorios dependentes (ata o sur do actual Daguest\u00e1n polo norte) eran agora de Ismail. Tras a conquista, Alexandre I de Kakheti env\u00edou a seu fillo a Shirvan para negociar un tratado de paz.\nA exitosa conquista alarmou ao gobernante dos Aq Qoyunlu, Alvand, quen marchou ao norte dende Tabriz \u00e1 fronte das s\u00faas tropas, e cruzou o r\u00edo Aras para combater \u00e1s forzas saf\u00e1vidas en Sarur, malia seren inferiores un a catro a vitoria foi para estas \u00faltimas. Pouco antes do seu ataque en Shirvan, Ismail fixo que os xeorxianos Constantino II e Alexandre I, reis respectivamente de Kartli e Kakheti, atacasen as posesi\u00f3ns otom\u00e1s preto de Tabriz coa promesa de cancelar o tributo que ti\u00f1an que pagar ao Ak Koyunlu unha vez capturada Tabriz. Non obstante, tras a conquista de Tabriz e Nakhchivan, Ismail rompeu a promesa e f\u00edxoos vasalos.\nReinado.\nConquista de Ir\u00e1n e contorna.\nEn xullo de 1501, Ismail asumiu a coroa de Acerbaix\u00e1n como xa, escollendo Tabriz como a s\u00faa capital. Nomeou o seu antigo gardi\u00e1n e mentor Husayn Beg Shamlu como \"vakil\" (segundo) do imperio e comandante en xefe (\"amir al-umara\") do ex\u00e9rcito qizilbash. O seu ex\u00e9rcito comp\u00fa\u00f1ase de unidades tribais, maioritarimente turcom\u00e1ns de Anatolia e Siria e o resto kurdos e ca\u1e21at\u0101y. Tam\u00e9n designou un antigo visir de Aq Qoyunlu como o seu visir, Mohammad; Zakariya Kujuji. Despois de proclamarse xa, Ismail adoptou o xi\u00edsmo iman\u00ed como relixi\u00f3n oficial e obrigatoria de Ir\u00e1n. Disolveu as fraternidades sunnitas e executou a calquera que se negase a cumprir co xi\u00edsmo\nTras derrotar un ex\u00e9rcito de Aq Qoyunlu en 1502, Ismail tomou o t\u00edtulo de \"xa de Ir\u00e1n\". No mesmo ano f\u00edxose con Erzincan e Erzurum, e ao ano seguinte conquistou Eraq-e Ajam e Fars; e en 1504 Mazandaran, Gorgan e Yazd. En 1507 fixo o propio con Diyabakir. E nese ano elixiu a Amir Najm al-Dino Mas'ud Gilani como o novo vakil, un iraniano fronte aos qizilbash, que xa amoreaban moito poder e dos que empezaba a desconfiar.\nUn ano despois Ismail forzou os gobernantes de Khuzest\u00e1n, Lorestan, e Kurdist\u00e1n a converterse en vasalos, mais tam\u00e9n nese ano Ismail e Husayn Beg Shamlu tomaron Bagdad, pondo fin ao per\u00edodo dos Aq Qoyunlu. Unha das primeiras medidas de Ismail foi destru\u00edr lugares sunnitas en Bagdad, como as sepulturas dos califas Abb\u00e1sidas e dos im\u00e1ns Ab\u016b \u1e24an\u012bfah e Abdul Qadir Gilani.\nContra 1510 xa controlaba a totalidade de Ir\u00e1n e Acerbaix\u00e1n, o sur de Daguest\u00e1n (inclu\u00edndo a importante cidade de Derbent), Mesopotamia, Armenia, Khoras\u00e1n, e Anatolia Oriental, e ti\u00f1a como vasalos os reinos xeorxianos de Kartli e Kakheti.&gt; Nese ano Husayn Beg Shamlu perdeu o seu posto de comandante en xefe en beneficio dun home de orixes humildes, Mohammad Beg Ustajlu. Ismail tam\u00e9n nomeou novo vakil a Najm-e Sani tras a morte de Mas'ud Gilani.\nIsmail mobilizouse contra os uzbekos. Nunha batalla preto\u00a0 da cidade de Merv,\u00a0 17,000 guerreiros qizilbash emboscaron e derrotaron a 28,000 uzbekos. Colleron ao gobernante uzbeko, Muhammad Shaybani, ao intentar fuxir da batalla e o seu cranio, incrustado de pedras preciosas serviu, segundo a tradici\u00f3n, para que brindase o seu vencedor, o xa Ismail. En 1512, Najm-e Sani morreu nun novo enfrontamento cos uzbekos e Ismail nomeou a Abd al-Baqi Yazdi como o novo \"vakil\" do imperio.\nGuerra contra o otom\u00e1ns.\nO recrutamento activo de apoio para a causa saf\u00e1vida entre as tribos turcom\u00e1s de Anatolia Oriental, s\u00fabditos otom\u00e1ns, xerou tensi\u00f3ns entre os dous poderes. E os otom\u00e1ns, sunnitas, ti\u00f1an motivos para sentir alarma ante o progreso das ideas xi\u00edtas nos territorios so control saf\u00e1vida mais tam\u00e9n ha\u00edia o perigo para os otom\u00e1ns de perderen territorios en Asia menor en beneficio dos persas. En 1511, houbo unha importante rebeli\u00f3n prosav\u00e1fida no sur de Anatolia da tribo takkalu qizilbash, co\u00f1ecida como rebeli\u00f3n \u015eahkulu; os rebeldes lograron derrotar as unidades do ex\u00e9rcito otom\u00e1n enviadas para sufocala.\nUnha incursi\u00f3n en 1512 a grande escala en Anatolia Oriental realizada por ghazis saf\u00e1vidas dirixidos por N\u016br-\u02bfAl\u012b \u1e34al\u012bfa coincidiu co acceso de Selim I ao trono otom\u00e1n, e converteuse en casus belli que decidiu a Selim a invadir Ir\u00e1n dous anos m\u00e1is tarde. Selim e Ismail intercambiaran unha serie de cartas belixerantes antes do ataque. Mentres as forzas saf\u00e1vidas estaban en Chaldiran e planeaban como enfrontarse cos otom\u00e1ns, Mohammad Khan Ustajlu, gobernador de Diyabakir, e Nur-Ali Khalifa, un comandante que co\u00f1ec\u00eda como loitaban os otom\u00e1ns, propuxeron atacar o m\u00e1is axi\u00f1a posible pero Ismail rexeitou tal proposta.\nSelim I finalmente derrotou a Ismail na batalla de Chaldiran en 1514. O ex\u00e9rcito de Ismail ti\u00f1a maior mobilidade e os seus soldados estaban mellor preparados, mais o otom\u00e1ns prevaleceron debido en gran parte ao seu ex\u00e9rcito eficiente e moderno e a posesi\u00f3n de artiller\u00eda, p\u00f3lvora e mosquetes. No decurso da loita Ismail resultou ferido e houb\u00e9rono capturar. Selim entrou triunfador na capital iraniana de Tabriz o 5 de setembro, mais non permaneceu na cidade, un mot\u00edn entre as s\u00faas tropas e o temor a un contraataque con novas tropas, forzaron os otom\u00e1ns a unha retirada prematura, e Ismail puido recuperar a s\u00faa capital. Entre o bot\u00edn tomado en Tabriz polos otom\u00e1ns estaba a muller favorita do xa, pola que o sult\u00e1n ped\u00eda enormes concesi\u00f3ns e que Ismail rexeitou. A pesar da s\u00faa derrota na batalla de Chaldiran, Ismail recuperou decontado a maior\u00eda do seu reino, dende o leste do lago Van ata o golfo P\u00e9rsico. Non obstante, os otom\u00e1ns anexionaron por primeira volta Anatolia Oriental e partes de Mesopotamia, as\u00ed como brevemente o noroeste de Ir\u00e1n.\n\u00daltimos anos.\nA batalla de Chaldiran supuxo un duro golpe para Ismail, empezou a beber, retirouse ao seu palacio, non volveu participar nunha campa\u00f1a militar, e mesmo deixou de participar activamente nos asuntos de Estado, deixando o goberno no seu visir, Mirza Shah Husayn , ao que un grupo de oficiais qizilbash asasinou en 1523. Ismail nomeou o seu fillo Jalal al-Din Mohammad Tabrizi como o seu novo visir. E o ano seguinte, o 23 de maio de 1524 morreu o xa. Soterrado en Ardabil, sucedeuno o seu fillo Tahmasp I \u00e1 fronte do reino.\nPoes\u00eda.\nIsmail escribiu poes\u00eda empregando o pseud\u00f3nimo literario de Kha\u1e6d\u0101'\u012b ( \"pecador\"). Escribiu en azar\u00ed mais en persa. Cons\u00e9rvanse uns 1400 versos en azar\u00ed, que escolleu principalmente por raz\u00f3ns pol\u00edticas. En persa sobreviviron tan s\u00f3 50 versos. Como poeta foi h\u00e1bil utilizando temas e imaxes con facilidade e con certo grao de orixinalidade tanto na s\u00faa poes\u00eda l\u00edrica como na did\u00e1ctico-relixiosa. Recibiu unha forte influencia da tradici\u00f3n literaria persa de Ir\u00e1n, especialmente do poema \"Shahnameh\" de Ferdowsi.\nA maior\u00eda dos poemas est\u00e1n relacionados co amor \u2014particularmente do tipo m\u00edstico suf\u00ed, a\u00ednda que tam\u00e9n hai poemas propagando a doutrina xi\u00edta e a pl\u00edtica saf\u00e1vida. \"Nasihatn\u0101me\" \u00e9 un libro de consellos, e deixou inacabado \"Dahn\u0101me\", no que exalta as virtudes do amor.\nCanda o poeta Imadaddin Nasimi est\u00e1 considerado dos primeiros en empregar un azar\u00ed simple en verso para chegar a un p\u00fablico m\u00e1is amplo. A s\u00faa obra \u00e9 popular en Acerbaix\u00e1n, as\u00ed como entre o bektashis de Turqu\u00eda."}
{"id": "386836", "revid": "72012", "url": "https://gl.wikipedia.org/wiki?curid=386836", "title": "Imperio italiano", "text": ""}
{"id": "386838", "revid": "98629", "url": "https://gl.wikipedia.org/wiki?curid=386838", "title": "Illa Jeju", "text": "A illa Jeju (\"Jejudo\"; anteriormente \"Cheju-do\") \u00e9 a illa m\u00e1is grande da costa da pen\u00ednsula de Corea, e a illa principal da provincia de Jeju das provincias de Corea do Sur. A illa at\u00f3pase no Estreito de Corea, ao sur da provincia de Jeolla do Sur. A illa cont\u00e9n o sitio Patrimonio da Humanidade Illa volc\u00e1nica e tubos de lava de Jeju. Jejudo ten un clima moderado. Ata no inverno, a temperatura de cando en cando cae por baixo de 0\u00a0\u00b0C.\nHistoria.\nNomes hist\u00f3ricos.\nHistoricamente, a illa foi chamada con moitos nomes diferentes inclu\u00edndo:\nAntes da anexi\u00f3n xaponesa en 1910, a illa co\u00f1ec\u00edase xeralmente como Quelpart polos europeos. O nome aparentemente provi\u00f1a do primeiro buque europeo que viu \u00e1 illa, o holand\u00e9s Quelpaert, que o viu logo de sa\u00edrse do seu rumbo no cami\u00f1o desde a base comercial holandesa en Nagasaki, Xap\u00f3n, a Taiw\u00e1n (ent\u00f3n a colonia holandesa de Formosa).\n\"De acordo cos rexistros coreanos, unha frota de setenta embarcaci\u00f3ns de Wokou atacaron a illa de Quelpart e as partes adxacentes da pen\u00ednsula coreana en 1555\".\nCando Corea foi anexada polo Xap\u00f3n en 1910, Jeju ent\u00f3n co\u00f1ec\u00edase como Saish\u016b, que \u00e9 a pronunciaci\u00f3n xaponesa de hanja para Jeju.\nAntes de 2000, cando o goberno de Se\u00fal estableceu a Romanizaci\u00f3n revisada do coreano oficial, Jejudo foi deletreado Cheju-do. Case todas as referencias escritas \u00e1 illa antes que usaran esa ortograf\u00eda.\nLevantamento de Jeju.\nDesde o 3 de abril de 1948 ata maio de 1949, o goberno de Corea do Sur levou a cabo unha campa\u00f1a anticomunista para suprimir unha sublevaci\u00f3n na illa de Jeju. A causa principal da rebeli\u00f3n foi a elecci\u00f3n prevista para o 10 de maio de 1948, dese\u00f1ada pola Comisi\u00f3n Temporal de Naci\u00f3ns Unidas sobre Corea (UNTCOK) para crear un novo goberno para toda Corea. As elecci\u00f3ns s\u00f3 se planearon para o sur do pa\u00eds, a metade da pen\u00ednsula baixo o control da UNTCOK. Temendo que as elecci\u00f3ns reforzar\u00edan a\u00ednda m\u00e1is a divisi\u00f3n, os guerrilleiros do Partido Laborista de Corea do Sur (SKLP) reaccionaron violentamente, atacando \u00e1 polic\u00eda local xa grupos de mozos de dereita estacionados na illa de Jeju.\nAs atrocidades foron cometidas por ambas partes, pero as das forzas gobernamentais de Corea do Sur son as m\u00e1is documentadas. Nunha ocasi\u00f3n, soldados estadounidenses descubriron os corpos de 97 persoas que foran asasinadas polas forzas gobernamentais. Noutra, soldados estadounidenses atoparon a polic\u00edas que executaran a 76 aldeanos.\nEntre 14.000 e 30.000 persoas morreron como resultado da rebeli\u00f3n, ou ata o 10% da poboaci\u00f3n total da illa. Cerca doutros 40.000 fuxiron ao Xap\u00f3n para escapar dos combates. Nas d\u00e9cadas posteriores ao levantamento, a memoria do acontecemento foi suprimida pola goberno mediante estritos castigos. Con todo, en 2006, o goberno coreano desculpouse polo seu papel nos asasinatos e prometeu reparaci\u00f3ns. en 2010, estes non foran pagados.\nEn 2008, os cad\u00e1veres das v\u00edtimas dun masacre foron descubertos nunha fosa com\u00fan preto do aeroporto internacional de Jeju.\nXeograf\u00eda.\nJejuo \u00e9 unha illa volc\u00e1nico, dominado polo volc\u00e1n Hallasan, un volc\u00e1n alto e a monta\u00f1a m\u00e1is alta de Corea do Sur. A illa mide aproximadamente 73\u00a0km, de leste a oeste, e 41\u00a0km de norte a sur.\nA illa creouse por erupci\u00f3ns volc\u00e1nicas fai aproximadamente 2 mill\u00f3ns de anos, durante a era Cenozoica. A illa componse principalmente de basalto e lava.\nUnha \u00e1rea que cobre aproximadamente 12% de Jeju \u00e9 co\u00f1ecida como Bosque de Gotjawal. Esta \u00e1rea permaneceu inculta ata o s\u00e9culo XXI, xa que a s\u00faa base de lava a fixo dif\u00edcil para desenvolver a agricultura. Debido a que este bosque permaneceu pr\u00edstino durante tanto tempo, ten unha ecolox\u00eda \u00fanica.\nO bosque \u00e9 a principal fonte de auga subterr\u00e1nea e, polo tanto, a principal fonte de auga para o medio mill\u00f3n de persoas da illa, porque a auga de choiva penetra directamente no acu\u00edfero a trav\u00e9s das grietas de lava baixo o bosque. O bosque de Gotjawal \u00e9 considerado un humedal internacionalmente importante baixo a Convenci\u00f3n de Ramsar por alg\u00fans investigadores. Porque \u00e9 o h\u00e1bitat de especies \u00fanicas de plantas e \u00e9 a principal fonte de auga para os residentes, a\u00ednda que ata a data non se declarou sitio Ramsar.\nClima.\nJeju ten un clima subtropical h\u00famido, fac\u00e9ndoa m\u00e1is quente que o do resto de Corea do Sur. Experim\u00e9ntanse catro estaci\u00f3ns distintas. Os invernos son frescos e secos mentres que os ver\u00e1ns son quentes, h\u00famidos, e \u00e1s veces chuviosos.\nEn xaneiro de 2016, unha onda de fr\u00edo afectou \u00e1 rexi\u00f3n. A neve e o clima xeado forzaron a cancelaci\u00f3n de 1.200 voos en Jeju, varando aproximadamente a 90.300 pasaxeiros."}
{"id": "386839", "revid": "98629", "url": "https://gl.wikipedia.org/wiki?curid=386839", "title": "Illa Bely", "text": "A illa Bely (tam\u00e9n chamada Belyy e Beliy, ) \u00e9 unha illa relativamente grande no Mar de Kara na punta da pen\u00ednsula de Yamal, Siberia, Rusia. Preto da punta noroeste da illa, al\u00ed at\u00f3pase a Estaci\u00f3n Experimental Rusa (Polyarnaya Stantsiya) \"Estaci\u00f3n Popov\".\nXeograf\u00eda.\nIlla Bely cobre unha \u00e1rea de 1810\u00a0km\u00b2. Est\u00e1 cuberta por tundra, pero tam\u00e9n crecen alg\u00fans arbustos ananos nesta illa. Est\u00e1 separada do continente polo estreito de Malygina, un estreito de 8 a 10\u00a0km de ancho que se conxela a maior parte do ano.\nEsta illa pertence ao Distrito Aut\u00f3nomo de Yamalia-Nenetsia que \u00e9 a parte norte da divisi\u00f3n administrativa de Rusia do \u00d3blast de Tium\u00e9n.\nIllas adxacentes.\nDentro da ampla ba\u00eda oriental da illa Bely hai unha longa illa de 10\u00a0km chamada Bezymyannyy. Ostrov Tabango e Ostrov Tyubtsyango at\u00f3panse a 20\u00a0km ao sur da esquina SE da illa Bely."}
{"id": "386840", "revid": "1131", "url": "https://gl.wikipedia.org/wiki?curid=386840", "title": "A Cerca Pequena", "text": ""}
{"id": "386841", "revid": "1131", "url": "https://gl.wikipedia.org/wiki?curid=386841", "title": "Cercido", "text": "O top\u00f3nimo galego Cercido pode referirse a:"}
{"id": "386842", "revid": "1131", "url": "https://gl.wikipedia.org/wiki?curid=386842", "title": "O Cercado", "text": ""}
{"id": "386843", "revid": "1131", "url": "https://gl.wikipedia.org/wiki?curid=386843", "title": "O Cercido", "text": ""}
{"id": "386844", "revid": "1131", "url": "https://gl.wikipedia.org/wiki?curid=386844", "title": "Cercio de Abaixo", "text": ""}
{"id": "386845", "revid": "1131", "url": "https://gl.wikipedia.org/wiki?curid=386845", "title": "Cercio de Arriba", "text": ""}
{"id": "386846", "revid": "1131", "url": "https://gl.wikipedia.org/wiki?curid=386846", "title": "A Cerdeira", "text": ""}
{"id": "386847", "revid": "98629", "url": "https://gl.wikipedia.org/wiki?curid=386847", "title": "Umnak", "text": "Umnak () \u00e9 unha das illas Fox (Alasca) nas Illas Aleutianas. Con 1.776\u00b476\u00a0km\u00b2 de superficie de terra, \u00e9 a terceira illa m\u00e1is grande no arquip\u00e9lago Aleutiano e a 19\u00aa illa m\u00e1is grande dos Estados Unidos. A illa \u00e9 o fogar dunha gran caldeira volc\u00e1nica en Mount Okmok e o \u00fanico campo de geyseres en Alasca. Est\u00e1 separado da illa Unalaska por Umnak Pass. No ano 2000, Umnak estaba habitada permanentemente por s\u00f3 39 persoas.\nHistoria.\nO establecemento co\u00f1ecido m\u00e1is cedo na illa de Umnak est\u00e1 en Anangula (distrito de Anangula)) e ten 8.400 anos de antig\u00fcidade. Anangula foi abandonado e m\u00e1is tarde destru\u00eddo. A maior parte dos primeiros asentamentos en Umnak estaban situados ao longo dos arroios. Un acontecemento xeol\u00f3xico importante foi o corte de pisos durante o per\u00edodo Holoceno, fai aproximadamente de 8250 a 3000 anos, o que levou a un maior fornezo de alimentos naturais \u00e1 illa para os colonos.\nA illa de Umnak foi alcanzada primeiro polos comerciantes rusos de peles independentes na d\u00e9cada de 1750. Os abusos dos rusos levaron a unha alianza entre o pobo aleutiano nas Illas Fox. Durante o inverno de 1761-1762, as cuadrillas de catro naves rusas foron masacradas. Inclu\u00edndo a unha tripulaci\u00f3n enteira en Umnak que foi completamente aniquilada. Os comerciantes rusos responderon cunha campa\u00f1a de terra queimada en 1764 que esencialmente puxo fin \u00e1 independencia dos aleutianos.\nA historia moderna da illa Umnak est\u00e1 vinculada \u00e1s bases militares establecidas polos Estados Unidos durante a segunda guerra mundial. O prop\u00f3sito das bases a\u00e9reas adiantadas nas illas Aleutianas non era s\u00f3 defender Dutch Harbor, sen\u00f3n tam\u00e9n lanzar ataques contra o arquip\u00e9lago xapon\u00e9s.\nA US Navy considerou Umnak como do seu uso exclusivo. Crearon a \"Blair Fish Packing Co,\" un camuflaxe, para constru\u00edr aeroportos e bases para ser utilizados pola Forza A\u00e9rea do Ex\u00e9rcito dos Estados Unidos durante a segunda guerra mundial. Logo de obter autorizaci\u00f3n do Xeneral DeWitt, o Xeneral Buckner constru\u00edu bases a\u00e9reas en Umnak e en Cold Bay. No momento en que os xaponeses atacaron no ver\u00e1n de 1942, a gornici\u00f3n estadounidense en Umnak ti\u00f1a unha forza combinada de 4.000 homes, inclu\u00edndo compa\u00f1\u00edas de enxe\u00f1er\u00eda complementadas por infanter\u00eda e unidades de artiller\u00eda antia\u00e9rea e de campa\u00f1a. Os xaponeses planeaban atacar a illa en xu\u00f1o e capturala para manter patrullas a\u00e9reas sobre as augas do Pac\u00edfico Norte. Umnak deb\u00eda ser un posto avanzado nunha nova \u00e1rea de dominaci\u00f3n que m\u00e1is tarde incluir\u00eda as illas Samoa e Fidxi e Nova Caledonia. Os xaponeses desco\u00f1ec\u00edan os preparativos encubertos que estaban realizando os Estados Unidos, xa que cr\u00edan que a illa s\u00f3 estaba protexida por uns poucos barcos que operaban en augas aleutianas.\nXeograf\u00eda.\nUmnak, e a terceira illa m\u00e1is grande das Aleutianas logo de Unimak e Unalaska, at\u00f3pase nas illas Fox (Alasca) nas illas Aleutianas no Mar de Bering, ao suroeste da illa m\u00e1is grande de Unalaska. Ten aproximadamente 113\u2013116\u00a0km de longo e 26\u00a0km. de largo de media. A illa separouse no \u00faltimo per\u00edodo glacial e agora a illa at\u00f3pase ao redor de 300\u00a0km das beiras norteamericanas. \u00c9 unha illa volc\u00e1nica activa, cunha superficie de 1.793\u00b42\u00a0km\u00b2 e cunha li\u00f1a de costa que se estende sobre 330\u00b42\u00a0km. A elevaci\u00f3n da illa \u00e9 de 2.132 m. A illa \u00e9 moi monta\u00f1osa cun baixo nivel de vexetaci\u00f3n. A illa non ten un porto, a\u00ednda que unha ba\u00eda de tama\u00f1o considerable est\u00e1 situada na parte occidental da illa e cont\u00e9n a illa Adugak. O punto sur da illa \u00e9 co\u00f1ecido Como Cape Sagak (Cabo Sagak)."}
{"id": "386849", "revid": "98629", "url": "https://gl.wikipedia.org/wiki?curid=386849", "title": "Illa Bolshoy Shantar", "text": "Bolshoy Shantar \u00e9 unha illa no mar de Okhotsk, Rusia. \u00c9 a illa principal das Illas Shantar. A s\u00faa superficie \u00e9 de 1766\u00a0km\u00b2. Ten unha lonxitude aproximada de 72\u00a0km e 49\u00a0km de largo. Ten un gran lago salobre (lago Bol'shoe) no seu lado norte que se conecta ao mar a trav\u00e9s dun paso estreito. A Ba\u00eda Yakshin est\u00e1 no lado suroeste da illa.\nAdministrativamente esta illa pertence ao Krai de Khabarovsk da Federaci\u00f3n Rusa.\nHistoria.\nAs Illas Chantar foron exploradas polos top\u00f3grafos rusos entre 1711 e 1725.\nBolshoy Chantar era frecuentado por baleeiros estadounidenses entre 1852 e 1907. Cazaban baleas de Groenlandia, sobre todo nos pasaxes que separan Bolshoy Chantar de Feklistova e a Prokofyeva. Tam\u00e9n desembarcaban para obter le\u00f1a e auga, cazar osos e raposos. Dous baleeiros embarrancaron na illa. O 18 de outubro de 1858, o barco \"Rajah\" (250 toneladas), de New Bedford, foi destru\u00eddo no lado norte da illa durante un forte vendaval. O capit\u00e1n Ansel N. Stewart, o primeiro oficial, e outros 11 homes pereceron. O segundo compa\u00f1eiro e os outros doce membros da tripulaci\u00f3n foron salvados catro d\u00edas despois polo barco \"Condor\" (349 toneladas), de New Bedford, capit\u00e1n Samuel H. Whiteside. Cinco homes, inclu\u00eddo o capit\u00e1n, foron enterrados na illa. Restos do naufraxio atop\u00e1ronse na illa tan tarde como 1861. O 30 de agosto de 1907, a goleta \"Carrie and Annie\" (90 toneladas), de San Francisco, naufragou na illa durante un vendaval. A tripulaci\u00f3n permaneceu varada en Bolshoy Chantar ata o 11 de setembro, cando o barco de transporte ruso \"Nitzun\" rescatounos.\nFlora e fauna.\nHai bosques de abetos na illa e Osm\u00e9ridos (\"Hypomesus japonicus\") e (\"H. olidus\") at\u00f3panse no lago Bol'shoe.\nNa primavera e o ver\u00e1n a aguia de mar de Steller. e o nopal aleutiano anidan na illa e tam\u00e9n parecen reproducirse aqu\u00ed.\nCultura popular.\nEsta illa menci\u00f3nase en Grand Theft Auto IV como a sede dun programa ficticio chamado Shitster (unha parodia de Napster)."}
{"id": "386850", "revid": "89787", "url": "https://gl.wikipedia.org/wiki?curid=386850", "title": "It's Complicated (filme)", "text": "It's Complicated \u00e9 un filme estadounidense escrito e dirixido por Nancy Meyers. Est\u00e1 protagonizado por Meryl Streep que interpreta unha exitosa dona dunha pasteler\u00eda e nai de tres fillos que ten unha aventura co seu exmarido, interpretado por Alec Baldwin, dez anos despois de terse divorciado, e \u00f3 tempo que co\u00f1ece outro home, o seu arquitecto Adam (interpretado por Steve Martin). No filme tam\u00e9n aparecen os actores Lake Bell, Hunter Parrish, Zoe Kazan, John Krasinski, Mary Kay Place, Robert Curtis Brown e Rita Wilson, entre outros."}
{"id": "386852", "revid": "35560", "url": "https://gl.wikipedia.org/wiki?curid=386852", "title": "Auga mari\u00f1a", "text": ""}
{"id": "386854", "revid": "138085", "url": "https://gl.wikipedia.org/wiki?curid=386854", "title": "Imadaddin Nasimi", "text": "\u2018Al\u012b \u2018Im\u0101du d-D\u012bn Nas\u012bm\u012b ( \u0639,), Imaddadin Nasimi, ou Nesimi, nado en 1369 e finado en 1417 en Alepo foi un poeta turcom\u00e1n ou azar\u00ed. Compuxo un diwan en azar\u00ed, outro en persa e varios poemas en \u00e1rabe. Considerado un dos grandes poetas m\u00edsticos isl\u00e1micos de fins do XIV e primeiros do XV.\nTraxectoria.\nPouco \u00e9 o que se sabe con certeza da s\u00faa vida. A maior\u00eda das fontes indican que o seu nome era Imadadd\u00een pero tam\u00e9n se afirmou que se pod\u00eda chamar Al\u00ee ou Omar.\nTampouco se sabe o seu lugar de nacemento, puido nacer preto de Alepo na actual Siria, ou preto de Bagdad na actual Iraq, tam\u00e9n se propuxo a cidade de Shamakhi (Acerbaix\u00e1n), onde est\u00e1 soterrado seu irm\u00e1n.\nO feito de que o autor utilizase o t\u00edtulo de sayyid levou a pensar que descendese do profeta Mahoma, xa que ese t\u00edtulo est\u00e1 reservado para os seus descendentes.\nPola s\u00faa poes\u00eda s\u00e1bese que Nes\u00eem\u00ee foi un seguidor do movemento \u1e25ur\u016bf\u012b que fundara o seu mestre Fa\u017clull\u0101h Astar\u0101b\u0101d\u012b de Astar\u0101b\u0101d, condenado polas autoridades por herex\u00eda e executado en Alinja, preto de Nakhchivan.\nNes\u00eem\u00ee foi un dos m\u00e1is influentes defensores da doutrina \u1e25ur\u016bf\u012b, espallando as ideas do movemento en gran medida, a trav\u00e9s da s\u00faa poes\u00eda. Mentres Fa\u017clull\u0101h cr\u00eda que el mesmo era a manifestaci\u00f3n de Deus, para Nes\u00eem\u00ee, no centro da creaci\u00f3n estaba Deus, que concedeu a s\u00faa luz \u00e1 humanidade, mais por medio do sacrificio e a autoperfecci\u00f3n, o home pod\u00eda chegar a ser un con Deus.Arredor de 1417 como resultado directo das s\u00faas crenzas, consideradas blasfemas polas autoridades relixiosas contempor\u00e1neas, detiv\u00e9rono e, segundo a maior\u00eda das fontes, esfol\u00e1rono vivo en Alepo.\nPosteriormente xurdiron lendas arredor da s\u00faa execuci\u00f3n, como como \u00e1s burlas os seus verdugos con versos improvisados, e que, tras a execuci\u00f3n, fixo un rolo coa s\u00faa pel, cargouna sobre os seus ombreiros e partiu. Un raro relato hist\u00f3rico do evento \u2014 o \"Tarih-i Heleb\" de Akhmad ibn Ibrahim al-Halabi \u2014 relata que o tribunal, que era da escola relixiosa maliki estaba disposto a condenar a Nes\u00eem\u00ee por apostas\u00eda, e que a orde de execuci\u00f3n deuna o emir de Alepo, que quer\u00eda evitar unha rebeli\u00f3n aberta.\nPoes\u00eda.\nA s\u00faa obra consiste en dous diwan, colecci\u00f3ns de poes\u00edas, un en azar\u00ed e outro en persa. O diwan en azar\u00ed consid\u00e9rase a s\u00faa obra m\u00e1is importante, cont\u00e9n 250-300 ghazals e m\u00e1is de 150 rub\u00e2'\u00ees.\nEditouse en 1881 pero a edici\u00f3n difire considerablemente do manuscrito e non se realizou ningunha edici\u00f3n acad\u00e9mica.\nA obra de Nes\u00eem\u00ee representa un paso importante no desenvolvemento da poes\u00eda non s\u00f3 en azar\u00ed pero tam\u00e9n na tradici\u00f3n po\u00e9tica otom\u00e1. Despois da s\u00faa morte, a s\u00faa obra continuou a exercer unha grande influencia sobre moitos poetas turc\u00f3fonos como Fuz\u00fbl\u00ee (1483?-1556), Khata ' i (1487-1524), e Pir Sultan Abdal (1480-1550)"}
{"id": "386855", "revid": "98629", "url": "https://gl.wikipedia.org/wiki?curid=386855", "title": "Illa Bolshoy Begichev", "text": "Bolshoy Begichev () \u00e9 unha illa no mar de Laptev, Rusia.\nXeograf\u00eda.\nA superficie da illa \u00e9 de 1764\u00a0km\u00b2. Bolshoy Begichev local\u00edzase dentro do Golfo de Khatanga (), dividindo o golfo en dous estreitos.\nIllas adxacentes.\nMaliy Begichev.\nSoamente 8\u00b45\u00a0km ao oeste de Bolshoy Begichev at\u00f3pase a illa moito m\u00e1is pequena co\u00f1ecida como illa Maliy Begichev. A fronteira entre as divisi\u00f3ns administrativas da Federaci\u00f3n Rusa corre entre as d\u00faas illas Begichev, de modo que mentres que Maliy Begichev est\u00e1 no Krai de Krasnoyarsk, Bolshoy Begichev est\u00e1 na rep\u00fablica de Sakha.\nTanto Bolshoy Begichev como Maliy Begichev reciben o nome do explorador polar ruso Nikifor Begichev.\nPreobrazheniya.\nAo norte de Bolshoy Begichev at\u00f3pase a pequena illa Preobrazheniya. Esta illa gran\u00edtica alargada era \u00fatil como punto de referencia para os barcos que pasaban pola Ruta Mar\u00edtima do Norte no pasado.\nHistoria.\nUnha estaci\u00f3n costeira NAVTEX adoitaba estar situada na illa a . Con todo, de acordo coa lista NAVTEX actual, a estaci\u00f3n xa non se atopa na lista. "}
{"id": "386856", "revid": "98629", "url": "https://gl.wikipedia.org/wiki?curid=386856", "title": "Illa Simeulue", "text": "Simeulue \u00e9 unha illa de Indonesia, a 150\u00a0km da costa oeste de Sumatra. A s\u00faa capital \u00e9 Sinabang.\nSimeulue foi unha vez unha parte da rexencia do oeste de Aceh pero separouse en 1999 e converteuse nunha Rexencia separada de Simeulue.\nDemograf\u00eda.\nDesde o punto de vista \u00e9tnico os habitantes de Simeulue son similares \u00e1 xente da veci\u00f1a illa Nias. D\u00faas linguas e unha serie de dialectos f\u00e1lanse na illa: Devayan e Sigulai, que son diferentes das linguas faladas no norte de Sumatra. A maior\u00eda da poboaci\u00f3n da illa \u00e9 musulm\u00e1.\n2004 terremoto no Oc\u00e9ano \u00cdndico.\nSimeulue estivo preto do epicentro do terremoto do 9 de decembro de 2004.\nO 28 de marzo de 2005, un terremoto de magnitude 8\u00b47 impactou co seu epicentro xusto \u00e1 beira do extremo sur da illa. Durante o terremoto, Simeulue levantouse polo menos 1\u00b48 metros na costa occidental. Isto deixou a parte superior plana dos seus arrecifes de coral por encima da marea alta. Na costa leste, a terra mergullouse, coa auga de mar inundando campos e asentamentos.\nSabedor\u00eda local.\nA\u00ednda que a illa de Simeulue estaba a s\u00f3 60 quil\u00f3metros do epicentro, mentres que Banda Aceh estaba a uns 250 quil\u00f3metros, s\u00f3 morreron seis residentes mentres que os 70.000 restantes quedaron a salvo, debido \u00e1 sabedor\u00eda local chamada smong, esta dicta que logo dun terremoto, se a marea retrocede repentinamente, a xente debe evacuar a un terreo m\u00e1is alto tan axi\u00f1a que como sexa posible."}
{"id": "386857", "revid": "85894", "url": "https://gl.wikipedia.org/wiki?curid=386857", "title": "Pradeda de Arriba, Pradeda, Carballedo", "text": "Pradeda de Arriba \u00e9 un lugar da parroquia de Pradeda no concello de Carballedo, na comarca de Chantada. Segundo o INE a s\u00faa poboaci\u00f3n no ano 2016 era de 32 persoas (16 mulleres e 16 homes), a mesma poboaci\u00f3n para Pradeda de Arriba e Pradeda de Abaixo, en 2018 eran 31 habitantes.\nToponimia.\nA orixe do top\u00f3nimo pode aludir a un terreo con pl\u00e1tanos silvestres, lat\u00edn mentres que o de Arriba vir\u00edalle por estar m\u00e1is alta ca Pradeda de Abaixo.\nPatrimonio.\nEn Pradeda de Arriba est\u00e1 situada a igrexa parroquial"}
{"id": "386858", "revid": "85894", "url": "https://gl.wikipedia.org/wiki?curid=386858", "title": "Pradeda de Abaixo, Pradeda, Carballedo", "text": "Pradeda de Abaixo \u00e9 un lugar da parroquia de Pradeda no concello de Carballedo, na comarca de Chantada. Segundo o INE a s\u00faa poboaci\u00f3n no ano 2016 era de 32 persoas (16 mulleres e 16 homes), a mesma poboaci\u00f3n para Pradeda de Arriba e Pradeda de Abaixo, en 2018 eran 31.\nToponimia.\nA orixe do top\u00f3nimo pode aludir a un terreo con pl\u00e1tanos silvestres, lat\u00edn , mentres que o de Abaixo venlle por estar m\u00e1is baixa ca Pradeda de Arriba."}
{"id": "386860", "revid": "85894", "url": "https://gl.wikipedia.org/wiki?curid=386860", "title": "A Estibada, Pradeda, Carballedo", "text": "A Estibada \u00e9 un lugar da parroquia de Pradeda no concello de Carballedo, na comarca de Chantada. Segundo o INE a s\u00faa poboaci\u00f3n no ano 2016 era de 28 persoas (15 mulleres e 13 homes), en 2018 eran 31 (16 mulleres e 15 homes).\nA Estibada \u00e9 lugar de paso e parada na N-540.\nToponimia.\nO top\u00f3nimo pode significar \"bouza sementada\", con orixe no lat\u00edn , derivada de , \"palla coa que se cobren as pallozas\"."}
{"id": "386861", "revid": "85894", "url": "https://gl.wikipedia.org/wiki?curid=386861", "title": "Quint\u00e1 do Monte, Pradeda, Carballedo", "text": "Quint\u00e1 do Monte \u00e9 un lugar da parroquia de Pradeda no concello de Carballedo, na comarca de Chantada. Segundo o INE a s\u00faa poboaci\u00f3n no ano 2016 era de 20 persoas (15 mulleres e 5 homes), en 2018 eran 13 (8 mulleres e 5 homes).\nEn Quint\u00e1 do Monte naceu o pintor e escultor Jos\u00e9 Randolfe Vilari\u00f1o.\nTop\u00f3nimo.\nA orixe do top\u00f3nimo \u00e9 o lat\u00edn , quizais propiedade dun ; e o determinante , \"monte\".\nPatrimonio.\nEn Quint\u00e1 do Monte cons\u00e9rvase un mu\u00ed\u00f1o antigo en funcionamento.\nCastro de Quint\u00e1:\u00a0Asentamento castrexo situado na parroquia de Pradeda. Alterado pola labra con maquinaria agr\u00edcola, presenta na cima unha pequena chaira, e unha gran pendente pola marxe E-SE cara ao pobo."}
{"id": "386863", "revid": "89787", "url": "https://gl.wikipedia.org/wiki?curid=386863", "title": "Trobairitz", "text": "As trobairitz () eran trobadoras occitanas dos s\u00e9culos XII e XIII, activas dende en torno a 1170 ata aproximadamente 1260. \"Trobairitz\" empr\u00e9gase tanto para o termo en singular como en plural.\nA palabra \"trobairitz\" foi empregada por primeira vez no romance do s\u00e9culo XIII \"Flamenca\". O termo v\u00e9n da palabra provenzal \"trobar\", cuxo significado literal \u00e9 \"encontrar\", e o significado t\u00e9cnico \u00e9 \"compo\u00f1er\". A palabra \"trobairitz\" \u00e9 moi raramente empregada no occitano\u00a0medieval, algo que non ocorre na poes\u00eda l\u00edrica, tratados gramaticais, ou nas biograf\u00edas (vidas) das \"trobairitz\" ou trobadores. Aparece no tratado \"Doctrina d'acort\" de Terramagnino da Pisa, escrito entre 1282 e 1296, que e emprega como exemplo dunha palabra que \u00e9 a mesma para o singular que para o plural.\nAs \"trobairitz\" compu\u00f1an, escrib\u00edan versos, e interpretaban nas cortes m\u00e1is importantes de Occitania. Son un caso excepcional na historia da m\u00fasica como primeiras mulleres co\u00f1ecidas que exerceron a composici\u00f3n musical na m\u00fasica secular occidental; todas as mulleres compositoras anteriores co\u00f1ecidas escribiron m\u00fasica sacra. As \"trobairises\" formaban parte da sociedade da corte, en contraposici\u00f3n \u00e1s s\u00faas contrapartes de clase baixa \"joglaressas\". A\u00ednda que os trobadores ti\u00f1an \u00e1s veces orixes humildes\u2014Bernart de Ventadorn puido ser o fillo dun panadeiro do castelo\u2014as \"trobairitz\" eran nobres de nacemento. As \"trobairitz\" m\u00e1is importantes foron Alamanda de Castelnau, Azalais de Porcairagues, Maria de Ventadorn, Tibors, Castelloza, Garsenda de Proen\u00e7a, Gormonda de Monpeslier, e a Comtessa de Di\u00e1.\nFontes de informaci\u00f3n.\nHai moi poucas fontes de informaci\u00f3n existentes sobre \"trobairitz\" individuais. Case toda a informaci\u00f3n que existe sobre elas v\u00e9n das s\u00faas \"vidas\" (biograf\u00edas) e \"raz\u00f3s\" (explicaci\u00f3ns contextuais das canci\u00f3ns), as breves descrici\u00f3ns que se reuniron en colecci\u00f3ns de canci\u00f3ns chamadas \"chansonniers\". As \"vidas\" son notoriamente pouco fiables, xa que frecuentemente consisten en pequenas pero romantizadas extrapolaci\u00f3ns dos poemas das propias \"trobairitz\". Os nomes de en torno a vinte poetisas dos s\u00e9culos XII e XIII sobreviviron, cun n\u00famero estimado de obras atribu\u00eddas as \"trobairitz\" que chega ata as trinta e d\u00faas. Hai aproximadamente un 5% de \"trobairitz\" entre o conxunto de trobadores, e o n\u00famero de obras destas que sobreviviron equivale a aproximadamente o 1% do total da produci\u00f3n trobadoresca pois das, aproximadamente, 2\u00a0500 pezas de trobadores co\u00f1ecidas, tan s\u00f3 aparecen unhas 30 das \"trobairitz\".\nA letra m\u00e1is antiga que se conserva dunha \"trobairitz\" \u00e9 \"Bels dous amics\", escrita por Tibors en torno a 1150. S\u00f3 unha sobreviviu coa s\u00faa notaci\u00f3n musical intacta, \"A chantar\" da Comtessa de Di\u00e1. Alg\u00fans traballos que son an\u00f3nimos nas fontes son atribu\u00eddas por alg\u00fans autores modernos a mulleres, do mesmo xeito que algunhas obras son atribu\u00eddas a homes nos manuscritos. En comparaci\u00f3n, dos 460 trobadores, sobre 2\u00a0600 dos seus poemas sobreviviron. Deses, en torno a un de cada dez conserv\u00e1ronse coa notaci\u00f3n musical intacta. S\u00f3 de d\u00faas \"trobairitz\" cons\u00e9rvanse m\u00e1is dunha canci\u00f3n de cada unha. Esas d\u00faas mulleres son a Comtessa de Dia, que deixou catro \"cansos\", e Castelloza, con tres \"cansos\" e unha cuarta que \u00e9 an\u00f3nima e lle foi atribu\u00edda.\nOs primeiros \"chansonniers\" non separaron as obras dos trobadores var\u00f3ns das realizadas polas \"trobairitz\". S\u00f3 nos cancioneiros italianos e catal\u00e1ns posteriores as obras das \"trobairitz\" encontr\u00e1banse en secci\u00f3ns diferentes das dos seus hom\u00f3logos masculinos.\nPosici\u00f3n na sociedade medieval.\nAo longo do s\u00e9culo XIII, esper\u00e1base que as mulleres da corte puidesen cantar, tocar instrumentos, e escribir \"jocs partis\", ou partimen (un debate ou di\u00e1logo en forma de poema). O cultivo destas habilidades femininas puido levar aos escritos das \"trobairitz\".\nAs \"trobairitz\" tam\u00e9n puideron xurdir polo poder que acadaron as mulleres no sur de Francia durante os s\u00e9culos XII e XIII. As mulleres ti\u00f1an m\u00e1is control sobre a propiedade da terra, e a sociedade occitana era moito m\u00e1is receptiva \u00e1s mulleres que a maior\u00eda das sociedades do seu tempo. Durante as Cruzadas moitos homes marcharon, o que lles deixou \u00e1s mulleres m\u00e1is responsabilidade administrativa, e polo tanto, poder. Con todo, esta sociedade non era \"feminista\", nin \"fin' amor\", que exaltaba \u00e1s mulleres mentres que circunscrib\u00eda moitos aspectos das s\u00faas vidas e comportamento.\nHai dificultades en clasificar as \"trobairitz\" como afeccionadas ou profesionais. A distinci\u00f3n entre estes dous roles foi complicada na \u00e9poca medieval, xa que as persoas profesionais eran xeralmente de clase baixa, e as afeccionadas ti\u00f1an tanto tempo coma as profesionais para dedicarse ao seu oficio. As \"joglaresses\" eran de clase m\u00e1is baixa, compositoras profesionais moito menos respectadas que as \"trobairitz\".\nTanto os trobadores como as \"trobairitz\" escrib\u00edan sobre \"fin' amors\", ou amor cort\u00e9s. As mulleres eran xeralmente o tema dos escritos dos trobadores, con todo: \"Ning\u00fan outro grupo de poetas d\u00e1lle \u00e1s mulleres unha definici\u00f3n tan alta dentro dun contexto circunscrito de supresi\u00f3n feminina\". A tensi\u00f3n entre a supresi\u00f3n das mulleres presente na poes\u00eda dos trobadores e temas similares na poes\u00eda das \"trobairitz\" \u00e9 a maior fonte de discusi\u00f3n dos estudos modernos. A poes\u00eda das \"trobairitz\" en relaci\u00f3n ao amor tend\u00eda a ofrecer unha concepci\u00f3n menos idealizada do tema que os seus hom\u00f3logos masculinos, cun estilo de escritura m\u00e1is conversacional e menos florido destinado a emular dun xeito m\u00e1is pr\u00f3ximo unha visi\u00f3n m\u00e1is fundamentada das relaci\u00f3ns. As \"trobairitz\" escribiron nos x\u00e9neros da \"canso\" (canci\u00f3n estr\u00f3fica) e \"tenz\u00f3n\" (poemas de debate). Amais das cansos e os tenz\u00f3ns, as \"trobairitz\" tam\u00e9n escribiron \"sirvent\u00e9s\" (poemas pol\u00edticos), \"pranto\" (lamentos), \"salut d\u2019 amor\" (unha carta de amor nunha forma non estr\u00f3fica), \"alba\" (canci\u00f3ns de alba), e \"balada\" (canci\u00f3ns de danza). A xulgar polo que sobreviviu ata os nosos d\u00edas, as \"trobairitz\" non escribiron \"pastorelas\" nin \"malmariee\", a diferenza dos seus hom\u00f3logos trobadores. Amais, de acordo coa tradici\u00f3n trobadoresca, as \"trobairitz\" vinculaban a acci\u00f3n do canto coa acci\u00f3n de amar. A Comtessa de Dia dem\u00f3strao no seu poema \"Fin ioi me don'alegranssa,\" dicindo que \"Fin ioi me dona alegranssa/per qu'eu chan plus gaiamen,\" traducido como \"A felicidade tr\u00e1eme ledicia pura/que me fai cantar m\u00e1is alegremente\".\nAtribuci\u00f3n.\nO n\u00famero de obras atribu\u00eddas \u00e1s \"trobairitz\" est\u00edmase en trinta e d\u00faas canci\u00f3ns, mais pode ir dende as 23 ata as 46. Hai numerosas raz\u00f3ns polas que o n\u00famero exacto non \u00e9 co\u00f1ecido. Na tradici\u00f3n do amor cort\u00e9s era frecuente que os poemas fosen escritos como un intercambio de cartas, ou un debate, como nun tenz\u00f3n. Alg\u00fans deles poden ser escritos orixinalmente por un poeta; con todo, alg\u00fans foron orixinalmente un intercambio real de ep\u00edstolas, posteriormente reunidas nun manuscrito. Algunhas destas eran entre homes, e algunhas eran entre un home e unha muller. Alg\u00fans editores modernos atrib\u00faen estes s\u00f3 ao home que orixinou o intercambio, e alg\u00fans atrib\u00faenos tanto ao home como \u00e1 muller involucrados. Hai unha longa historia de atribuci\u00f3n destas s\u00f3 aos homes, mesmo cando todas as evidencias apuntan ao contrario.\nComo a poes\u00eda estaba altamente estilizada, \u00e9 dif\u00edcil determinar se cando un poeta falaba como unha muller era realmente unha muller, ou un home falando como unha muller. Isto s\u00famase \u00e1 dificultade da atribuci\u00f3n, especialmente das obras an\u00f3nimas. Hai alg\u00fan debate sobre se os poemas das \"trobairitz\" representan voces femininas xenu\u00ednas, xa que traballan dentro das convenci\u00f3ns altamente circunscritas dos trobadores. Matilda Bruckner suxire que as \"trobairitz\" \"falaban na s\u00faa propia voz como canalizada a trav\u00e9s das voces de moitos outros\". Ao manipular as estritas construci\u00f3ns da l\u00edrica trobadoresca, as \"trobairitz\" foron capaces de crear as s\u00faas propias \"ficci\u00f3ns da voz feminina\".\nHai un caso notable onde est\u00e1 clara a atribuci\u00f3n a unha muller, Bieiris de Romans (tam\u00e9n co\u00f1ecida como Beatritz), mais o tema do poema \u00e9 outra muller, Na Maria. No poema \"Na Maria\" Beatritz expresa o seu amor por Mar\u00eda no tradicional estilo do \"fin' amors\", tanto en termos de anhelo f\u00edsico como de admiraci\u00f3n cortes\u00e1. Este poema, se non claramente marcado como dunha muller, ser\u00eda asumido como realizado por un home. Hai controversia ao redor das obras de Bieiris de Romans, como alg\u00fans estudos suxeriron que a s\u00faa canci\u00f3n expresa \"desexo l\u00e9sbico\". O trobador pode falar tipicamente \u00e1 \"domna\" (muller); o feito de que o di\u00e1logo l\u00edrico se leve a cabo exclusivamente entre unha muller e outra \u00e9 unha rareza extrema.\nNa literatura contempor\u00e1nea.\nEn 2017, Edici\u00f3ns Xerais publicou a novela \"A arte de trobar\", de Santiago Lopo, que narra o encontro dunha \"trobairitz\" cun grupo de artistas itinerantes procedentes de Galicia. A obra ga\u00f1ou o Premio Xerais 2017."}
{"id": "386865", "revid": "23204", "url": "https://gl.wikipedia.org/wiki?curid=386865", "title": "Bombardino", "text": "O bombardino \u00e9 un instrumento pertencente \u00e1 familia do vento metal, con tubaxe c\u00f3nica e con voz na extensi\u00f3n de bar\u00edtono-tenor. Tam\u00e9n chamado eufonio, cuxo nome deriva do grego antigo \u03b5\u1f54\u03c6\u03c9\u03bd\u03bf\u03c2 (\"euph\u014dnos\"), que quere dicir \u00abson agradable\u00bb ou \u00abvoz doce\u00bb, derivado de \"eu\" (ben, suave, tranquilo) e \"phonos\" (son, voz). A\u00ednda as\u00ed, o primeiro nome \u00e9 o m\u00e1is com\u00fan. O bombardino \u00e9 un instrumento con pist\u00f3ns ou con v\u00e1lvulas rotatorias. O son prod\u00facese pola vibraci\u00f3n dos beizos do int\u00e9rprete na parte denominada boquilla a partir da columna do aire (fluxo do aire).\nConstruci\u00f3n.\nO bombardino est\u00e1 constru\u00eddo en Si bemol de concerto, \u00e9 dicir, que \u00f3 non premer ning\u00fan pist\u00f3n, o bombardino reproducir\u00e1 notas harm\u00f3nicas de Si bemol. En Am\u00e9rica Latina e Am\u00e9rica do Norte, a m\u00fasica para bombardino escr\u00edvese en clave de fa en tonalidade de concerto (\u00e9 dicir, sen transportar), pero na m\u00fasica para bandas de concerto ou bandas sinf\u00f3nicas, \u00e9 com\u00fan que as partes do bombardino estean escritas en Clave de Sol, transportando cara a baixo unha novena maior. Na tradici\u00f3n europea das bandas de metais, principalmente no Reino Unido, a m\u00fasica para bombardino tam\u00e9n se escribe dese xeito. Por\u00e9n, no continente europeo as partes para bombardino est\u00e1n escritas en Clave de Fa pero unha segunda maior m\u00e1is aguda que o ton do son.\nOs modelos profesionais incl\u00faen o xogo dos tres pist\u00f3ns de acci\u00f3n superior m\u00e1is un cuarto pist\u00f3n, que normalmente se atopa na metade do espazo cara a baixo na terceira bomba de afinaci\u00f3n. Os modelos para principiantes s\u00f3 te\u00f1en tres pist\u00f3ns e os modelos intermedios para estudantes te\u00f1en catro pist\u00f3ns de acci\u00f3n superior.\nO bombardino ten un rexistro extenso, as notas m\u00e1is graves que se poden obter dependen do xogo de pist\u00f3ns que te\u00f1a o instrumento. Todos os tipos de bombardino chegan ben at\u00e9 o Mi que est\u00e1 unha li\u00f1a adicional por baixo do pentagrama, pero os instrumentos de catro pist\u00f3ns poden chegar at\u00e9 o D\u00f3 que est\u00e1 embaixo de todo do pentagrama. Os instrumentos sen sistema de compensaci\u00f3n padecen de desafinaci\u00f3n do Mi bemol baixo at\u00e9 o D\u00f3. Os instrumentos con sistema de compensado non padecen estes problemas e chegan at\u00e9 o D\u00f3. Dende o Si bemol baixo, a Clave de fa cara a adiante, est\u00e1 no \"rexistro pedal\". \u00c9 m\u00e1is facilment producido no bombardino en comparanza con outros instrumentos de vento metal. A nota m\u00e1is grave producida nos instrumentos con sistema de compensado \u00e9 BBB, seis li\u00f1as baixo a clave de Fa. Como todos os outros instrumentos de tubo c\u00f3nico, o fliscorno, a trompa e a tuba, o tubo do bombardino medra gradualmente en di\u00e1metro, facendo un son xentil e suave comparado co doutros instrumentos de tubo cil\u00edndrico como a trompeta ou o tromb\u00f3n. A dixitaci\u00f3n no bombardino \u00e9 a mesma que na trompeta ou na tuba.\nModelos m\u00e1is populares.\nOs modelos profesionais de bombardino m\u00e1is populares no Reino Unido son o \"Besson Prestige\" e o \"Sovereign\". Os m\u00e1is populares nos Estados Unidos son o \"Wilson 2900\" e i 2950. Nos dous casos, estes modelos acadaron popularidade grazas \u00f3 uso e a publicidade que fixeron deles profesores e bombardinistas respectados; en Gran Breta\u00f1a, Steven Mead e en Am\u00e9rica, Brian Bowman. Nos \u00faltimos anos, o modelo \"Yamaha YEP-842\" ga\u00f1ou moita popularidade grazas a Adam Frey. A\u00ednda m\u00e1is recentmente, \"Demondrae Thurman\" traballou con \"Miraphone\" para desnvolver un modelo novo chamado \"Ambassador 5050\". Outros modelos profesionais de bombardino populares son o \"Yamaha 642\", o \"Hirsbrunner Standard\", Exclusive e Stealth, o \"Sterling Virtuoso\" e os \"Meinl-Weston 451\" e \"551\"\u2019."}
{"id": "386867", "revid": "1576", "url": "https://gl.wikipedia.org/wiki?curid=386867", "title": "777-200IGW", "text": ""}
{"id": "386870", "revid": "1576", "url": "https://gl.wikipedia.org/wiki?curid=386870", "title": "Seattle, Washington", "text": ""}
{"id": "386874", "revid": "15490", "url": "https://gl.wikipedia.org/wiki?curid=386874", "title": "Santa Hilda", "text": ""}
{"id": "386875", "revid": "55340", "url": "https://gl.wikipedia.org/wiki?curid=386875", "title": "Arabian Nights (videoxogo)", "text": "Arabian Nights\u00a0\u00e9 un videoxogo de plataformas de 1994 estreado para\u00a0Commodore Amiga que foi altamente valorado pola cr\u00edtica. O xogo foi orixinalmente estreado en dous discos flex\u00edbeis e despois foi dispo\u00f1\u00edbel en CD para a estrea en\u00a0Amiga CD32.\nO xogador controla o heroe do xogo, Sinbad Jnr, un xardineiro pobre que presencia o secuestro da princesa por un drag\u00f3n. Despois de que Sinbad Jnr tente salvala, acaba caendo \u00f3 chan e queda incosciente. Pouco despois esperta nunha prisi\u00f3n acusado de bruxar\u00eda e de capturar a muller que tentou para salvar."}
{"id": "386876", "revid": "98629", "url": "https://gl.wikipedia.org/wiki?curid=386876", "title": "1942 (videoxogo)", "text": "1942 \u00e9 un videoxogo de disparos feito por Capcom que se estreou para\u00a0arcada en 1984. Foi o primeiro xogo da serie \"19XX\". Foi seguido de \"\". \"1942\" est\u00e1 ambientado na Guerra do Pac\u00edfico durante a segunda guerra mundial. O obxectivo \u00e9 chegar a Toquio e destru\u00edr a frota a\u00e9rea xaponesa. O xogador pilota un Lockheed P-38 Lightning chamado \"Super Ace\" e ten que derribar os avi\u00f3ns inimigos e evitar o seu fogo. Durante o xogo, \u00e9 posible recoller unha serie de power-ups, un dos cales permite ser escoltado por dous pequenos avi\u00f3ns en formaci\u00f3n Tip Tow. Os inimigos son os modelos Kawasaki Ki-61, Mitsubishi A6M Zero e Kawasaki Ki-48. O avi\u00f3n inimigo xefe \u00e9 o Nakajima G8N."}
{"id": "386877", "revid": "1888", "url": "https://gl.wikipedia.org/wiki?curid=386877", "title": "Anunciaci\u00f3n Casado", "text": ""}
{"id": "386879", "revid": "89787", "url": "https://gl.wikipedia.org/wiki?curid=386879", "title": "Cuthbert de Lindisfarne", "text": "Cuthbert ou san Curthbert, nado cara o 635 e finado o 20 de marzo de 687, foi un monxe, bispo e eremita orixinario do reino de Northumbria, probablemente de Dunbar, hoxe en Escocia. Outras fontes falan dunha orixe irlandesa, e Beda afirma que era britano.\nTrala s\u00faa morte converteuse nun dos santos medievais m\u00e1is importantes do norte de Inglaterra. O seu culto c\u00e9ntrase arredor da s\u00faa tumba na Catedral de Durham.\u00a0\u00c9 considerado santo patr\u00f3n\u00a0do norte de Inglaterra.\u00a0A s\u00faa festividade conmem\u00f3rase o 20 de marzo (Igrexa Cat\u00f3lica\u00a0e\u00a0Igrexa de Inglaterra), tam\u00e9n o 31 de agosto (Igrexa Episcopal dos Estados Unidos.) e o 4 de setembro (Igrexa de Gales).\nTraxectoria.\nMedrou peto da abad\u00eda de Melrose, unha\u00a0filial de da abad\u00eda de Lindisfarne (hoxe en Escocia). Sendo pasto, decidiu converterse en monxe por mor dunha visi\u00f3n na mesma noite da morte, en 651, de santo Aidan o fundador de Lindisfarne.\nDurante un tempo realizou servizo de armas ao servizo de Oswiu de Northumbria fronte a Penda de Mercia. No 655, trala batalla de Winwidfield, na que morreu Penda, e chega-la paz marchou cara \u00f3 mosteiro de Melrose pedindo ser admitido na comunidade. A s\u00faa fama de piedade e dilixencia estendeuse rapidamente e, no 660, cando o abade de Melrose (Eata) recibiu uns terreos onde se fundou a abad\u00eda de Ripon, el e mais Cuthbert (en calidade de \"praepositus hospitum\" ou encargado dos h\u00f3spedes ou visitantes) foron os encargados de po\u00f1ela en funcionamento. Por\u00e9n, o ano seguinte, nas liortas entre a tradici\u00f3n c\u00e9ltica e a tradici\u00f3n romana para impor o tipo de culto nas illas, o rei Alchfrith de Deira, nas liortas entre a tradici\u00f3n c\u00e9ltica e a romana, cedeu a abad\u00eda a san Wilfrid e os monxes que segu\u00edan a tradici\u00f3n do cistianismo c\u00e9ltico tiveron que volver a Melrose.\nCando a enfermidade golpeou o convento en 664, entre outros, enfermaron o prior Boisel e Cuthbert. Ao morrer o prior, Cuthbert foi elixido no seu lugar. Tralo s\u00ednodo de Whitby, nese mesmo ano, no que se impuxo a liturxia romana sobre a c\u00e9ltica, o principal defensor desta, Colman de Lindisfarne, coa maior\u00eda dos monxes da abad\u00eda, abandona o cargo de abade de Lindisfarne e marcha cara Irlanda, deixando no seu posto a Eata, que si acepta a nova liturxia. E Cuthbert, a\u00ednda que educado na liturxia c\u00e9ltica, tam\u00e9n acepta o cambio e conv\u00e9rtese no prior de Lindisfarne.\nEn 676, co permiso de Eata, abandonou Lindisfarne e adoptou unha vida solitaria de ermit\u00e1n illado nunha gruta nas Illas Farne, fronte a actual Banborough (ou Bamburgh). Al\u00ed chegou a establecer leis especiais a fin de protexer aos paxaros que vi\u00f1an ani\u00f1ar nestas illas. Estas leis poder\u00edan ser as primeiras leis para protexer aos paxaros do mundo. Posteriormente, levou a cabo acci\u00f3ns misioneiras dende Berwickshire at\u00e9 Galloway; fundou unha pequena capela en Dull (condado de Perth and Kinross, Escocia), cunha gran cruz de pedra e unha pequena cela para o seu uso dende a cal a trav\u00e9s dunha fiestra bendic\u00eda aos fieis que se achegaban. O local foi transformado nun mosteiro e, posteriormente, na\u00a0Universidade de St Andrews. Tam\u00e9n se lle atrib\u00fae a fundaci\u00f3n da igrexa parroquial de San Cuthbert\u00a0en\u00a0Edimburgo.\nDurante o reinado de Ecgfrith, Lindisfarne medrou tanto que Teodoro, arcebispo de Canterbury decidiu dividir a diocese de Northumbria en 3 creando novas s\u00e9s: Lindisfarne (ou Hexham) cabeza de Bernicia, York en Deira e Lindsey, nos novos territorios ga\u00f1ados a Mercia. En 684 Cuthbert foi ordenado bispo de Hexham por Teodoro de Canterbury, mais sendo reticente a abandonar o seu illamento, foi preciso que unha delegaci\u00f3n m\u00e1is grande, conducida polo propio rei Ecgfrith ou Egfrido de Northumbria, vi\u00f1ese convencelo. Inmediatamente trocou co Eata as s\u00e9s episcopais: Eata pasou a Hexham e Cuthberth a Lindisfarne. Finalmente, foi consagrado en York o 26 de marzo de 685.\nEn 686, renunciou ao seu mandato como bispo e volveu \u00e1s Illas Farne, para prepararse para morrero. Foi enterrado en Lindisfarne mais o seu corpo foi levado a Melrose para evitar o saqueo dos viquingos sobre Lindisfarne en 875. Posteriormente foi levado \u00e1 catedral de Durham onde a s\u00faa tumba recolle os restos co nome en lat\u00edn: Cuthbertus. Foi o lugar de peregrincaci\u00f3n preferido de at\u00e9 a \u00e9poca da Reforma anglicana."}
{"id": "386881", "revid": "72012", "url": "https://gl.wikipedia.org/wiki?curid=386881", "title": "Maria Antonietta Beluzzi", "text": "Maria Antonietta Beluzzi, nada o 26 de xullo de 1930 e finada o 9 de agosto de 1997, foi unha actriz italiana que apareceu en numerosos filmes no seu pa\u00eds nativo. \u00c9 probabelmente m\u00e1is co\u00f1ecida por interpretar o papel da tabacaleira no filme de\u00a0Federico Fellini \"Amarcord\", cuxa excitaci\u00f3n\u00a0polo protagonista adolescente remata de xeito ir\u00f3nico. Esta aparici\u00f3n ocorreu dez anos ap\u00f3s a primeira colaboraci\u00f3n con Fellini non acreditada (como candidata de proba da pantalla para \"La Saraghina\") en \"8\u00bd\".\nA s\u00faa aparici\u00f3n en \"Amarcord\" \u00e9 mencionada cari\u00f1osamente polas personaxes da novela de\u00a0John Irving \"Until I Find You\"\u00a0(2005)."}
{"id": "386882", "revid": "55340", "url": "https://gl.wikipedia.org/wiki?curid=386882", "title": "Luciana Turina", "text": "Luciana Turina, nada o 13 de agosto de 1946, \u00e9 unha cantante, actriz e personalidade televisiva italiana.\nCarreira.\nNada en Malavicina di Roverbella, Provincia de Mantua, Turina comezou a s\u00faa carreira profesional como cantante en 1965, participando no\u00a0Festival de M\u00fasica\u00a0Castrocaro e ga\u00f1ando a competici\u00f3n coa canci\u00f3n \"Come ti vorrei\". Un ano m\u00e1is tarde, competiu no\u00a0Festival da Canci\u00f3n de Sanremo, coa canci\u00f3n \"Dipendesse da me\". En 1969 fixo o seu debut no filme de\u00a0Pietro Germi \"Serafino\" e dende ent\u00f3n centrou a s\u00faa carreira en actuar, principalmente interpretando papeis c\u00f3micos. A s\u00faa heterox\u00e9nea carreira tam\u00e9n incl\u00fae espect\u00e1culos de variedades, cabaret e varios libros."}
{"id": "386883", "revid": "89787", "url": "https://gl.wikipedia.org/wiki?curid=386883", "title": "Ehmed\u00ea Xan\u00ee", "text": "Ehmed\u00ea Xan\u00ee, nado en Hakkari en 1650 e finado en Do\u011fubeyaz\u0131t en 1707, foi un escritor, poeta, astr\u00f3nomo e fil\u00f3sofo kurdo.\nTraxectoria.\nPertenc\u00eda \u00e1 tribo khani establecida na provincia Hakkari, na actual Turqu\u00eda. Mudouse a Bayezid na provincia de Ritkan e al\u00ed se asentou. M\u00e1is tarde ensinoulles kurdo aos rapaces. Redactou un dicionario rimado \u00e1rabe-kurdo co t\u00edtulo de \"N\u00fbbihar\" en 1683 para axudar os nenos no seu proceso de aprendizaxe. A s\u00faa obra m\u00e1is importante \u00e9 a cl\u00e1sica historia de amor kurda \"Mem \u00fb Zin\" (1692), considerada un dos piares e a epopea por antonomasia da literatura kurda , e onde Xan\u00ee fala da opresi\u00f3n dos kurdos e da falta dun rei que os unifique como pobo, o que fixo que moitos o consideraran o fundador do nacionalismo kurdo. Outra das s\u00faas obras \u00e9 \"Eq\u00eedeya \u00ceman\u00ea\" que \u00e9 en parte poema e parte prosa, na obra explica os cinco piares da fe isl\u00e1mica. Publicouse por primeira volta en 2000, en Suecia. Tam\u00e9n \u00e9 autor do libro de astronom\u00eda e xeograf\u00eda \"Erd\u00ea Xweda\"."}
{"id": "386884", "revid": "98629", "url": "https://gl.wikipedia.org/wiki?curid=386884", "title": "8 Eyes", "text": " \u00e9 un videoxogo de acci\u00f3n e plataformas desenvolvido por Thinking Rabbit para Nintendo Entertainment System. O xogo cont\u00e9n oito niveis, e pode ser xogado por un ou dous xogadores. Tam\u00e9n cont\u00e9n unha gran e variada banda sonora, composta por Kenzou Kumei, con repertorio oper\u00edstico con tres pezas para cada un dos oito niveis, situando a acci\u00f3n nunha parte diferente do mundo. Ten unha xogabilidade e gr\u00e1ficos semellantes a \"Castlevania\".\nSinopse.\n\"8 Eyes\" est\u00e1 ambientado nun futuro post-apocal\u00edptico, nun pa\u00eds en caos pola guerra nuclear. A civilizaci\u00f3n est\u00e1 a ser reconstru\u00edda polo Gran Rei, que ten o poder das oito xemas. As xoias, co\u00f1ecidas como os \"8 Ollos\", que se formaron no centro de oito explosi\u00f3ns nucleares, est\u00e1n destinadas a destru\u00edr a Terra. Os \"8 Ollos\" te\u00f1en un poder misterioso que, en malas mans, poden provocar a fin do mundo. Os oito duques do Gran Rei queren roubar as xoias e involucrar a Terra nunha guerra de novo.\nO xogador controla a \"Orin o Falconeiro\" e o seu falc\u00f3n \"Cutrus\". A s\u00faa misi\u00f3n \u00e9 penetrar nos oito castelos dos \"Duques\" e recuperar os \"8 ollos\". Coa axuda de Cutrus, debe loitar contra os soldados dos \"Duques\", mutantes da guerra nuclear e o duque de cada castelo para recuperar as xoias."}
{"id": "386886", "revid": "89787", "url": "https://gl.wikipedia.org/wiki?curid=386886", "title": "Manspreading", "text": "O manspreading, en galego \"espraiamento\", \u00e9 un anglicismo co que se adoita referir \u00e1 pr\u00e1ctica masculina de sentar en lugares p\u00fablicos (asentos de medios de transpote, paradas de autob\u00fas, bancos p\u00fablicos) espallando as pernas, abranguendo m\u00e1is espazo que o que ocupar\u00eda un asento est\u00e1ndar. A dita pr\u00e1ctica estar\u00eda a prexudicar as persoas sentadas ao car\u00f3n ao teren menos espazo persoal. Foi cuesti\u00f3n de debate nas redes sociais e \u00e9 unha reivindicaci\u00f3n que acot\u00edo denuncian grupos e organizaci\u00f3ns feministas. En agosto de 2015 foi recollido polo dicionario Oxford English Dictionary, e posteriormente por organizaci\u00f3ns espa\u00f1olas coma a Fundeu BBVA. Por\u00e9n, a Real Academia Galega da lingua non a recolle.\nEtimolox\u00eda.\nA orixe do termo \"mansnpreading\" prov\u00e9n da uni\u00f3n das palabras inglesas \"man\" e \"spreading\". O prefixo \"man\" (\"home\") e o sufixo \"spreading\" (\"espall\u00e1ndose\" ou \"esprai\u00e1ndose\"). O termo adoita empregarse coma substantivo, a\u00ednda que non ten traduci\u00f3n \u00e1 lingua galega."}
{"id": "386887", "revid": "92340", "url": "https://gl.wikipedia.org/wiki?curid=386887", "title": "Ana Mar\u00eda Bejarano Escanilla", "text": "Ana Mar\u00eda Bejarano Escanilla, nada en Salamanca en 1959, \u00e9 unha tradutora e investigadora espa\u00f1ola especializada en filolox\u00eda sem\u00edtica. Foi galardoada co Premio Nacional de Traduci\u00f3n de Espa\u00f1a do ano 2016 pola traduci\u00f3n \u00e1 lingua espa\u00f1ola de \"Gran Cabaret\", de David Grossman.\nTraxectoria.\n\u00c9 profesora da Secci\u00f3n de Hebreo e Arameo do Departamento de Filolox\u00eda Sem\u00edtica da Universidade de Barcelona e coordinadora dos cursos de lingua hebrea da Escola de Tradutores de Toledo da Universidade de Castilla la Mancha.\nPublicou versi\u00f3ns de m\u00e1is de cincuenta obras da literatura hebrea contempor\u00e1nea, traducidas dende o hebreo \u00f3 espa\u00f1ol, cos x\u00e9neros de novela, conto, ensaio, teatro e poes\u00eda."}
{"id": "386888", "revid": "839", "url": "https://gl.wikipedia.org/wiki?curid=386888", "title": "Arnau Pons", "text": "Arnau Pons, nado en Felanitx en 1965, \u00e9 un poeta, tradutor, ensa\u00edsta e editor de poes\u00eda balear.\nTraxectoria.\nTraduciu ao catal\u00e1n obras de poetas alem\u00e1ns, italianos, franceses, portugueses e hebreos.\n\u00c9 especialista na poes\u00eda de Paul Celan, de quen traduciu diversas obras e sobre quen escribiu ensaios e traballos de cr\u00edtica literaria. No ano 2015 foille concedido o Premio Nacional de Traduci\u00f3n pola s\u00faa traduci\u00f3n ao catal\u00e1n de \"Cristall d\u2019al\u00e8\", de Celan.\nNo \u00e1mbito da an\u00e1lise cr\u00edtica e filol\u00f3xica, colaborou con Jean Bollack, de quen traduciu algunhas obras \u00e1 lingua espa\u00f1ola, e co Centro de Investigaci\u00f3n Filol\u00f3xica (\"Centre de recherche philologique\") de Lille (Francia), fundado polo devandito persoeiro, dentro da corrente da hermen\u00e9utica cr\u00edtica."}
{"id": "386889", "revid": "6939", "url": "https://gl.wikipedia.org/wiki?curid=386889", "title": "Mar\u00eda Alonso Seisdedos", "text": "Mar\u00eda del Carmen Alonso Seisdedos, nada en Vigo en 1961, \u00e9 unha tradutora galega.\nTraxectoria.\nLicenciada en Filolox\u00eda Hisp\u00e1nica pola Universidade Aut\u00f3noma de Barcelona (1984) e en Filolox\u00eda Galego-Portuguesa pola Universidade de Santiago de Compostela, traduce desde o ingl\u00e9s, franc\u00e9s, portugu\u00e9s, italiano, alem\u00e1n, catal\u00e1n e castel\u00e1n, principalmente \u00f3 galego.\nDesde o ano 1986, traduciu para dobraxe e subtitulaci\u00f3n multitude de produtos audiovisuais \u00f3 galego. Realizou correcci\u00f3ns ortotipogr\u00e1ficas e de estilo para editoriais galegas.\nNo ano 2009 iniciouse na traduci\u00f3n literaria e verteu \u00f3 galego autores como Orhan Pamuk, Kazuo Ishiguro e Herman Koch, as\u00ed como obras de literatura infantil e xuvenil.\nObras traducidas.\nTraduciu unha gran cantidade de obras desde diversas linguas:\nObras audiovisuais.\nEntre outras obras, traduciu \u00f3 galego para a s\u00faa posterior emisi\u00f3n en Televisi\u00f3n de Galicia:"}
{"id": "386890", "revid": "98629", "url": "https://gl.wikipedia.org/wiki?curid=386890", "title": "Locomoci\u00f3n acu\u00e1tica", "text": "En biolox\u00eda, a locomoci\u00f3n acu\u00e1tica \u00e9 o movemento propulsado a trav\u00e9s dun medio l\u00edquido que realizan os seres vivos. Os sistemas propulsores m\u00e1is simples est\u00e1n compostos por cilios e flaxelos. A nataci\u00f3n evolucionou varias veces en diversos gupos de organismos entre os que est\u00e1n os artr\u00f3podos, peixes, moluscos, r\u00e9ptiles, aves e mam\u00edferos.\nEvoluci\u00f3n da nataci\u00f3n.\nA nataci\u00f3n nos animais evolucionou varias veces en varias li\u00f1axes non relacionadas. Hai supostas medusas f\u00f3siles datadas no Ediac\u00e1rico, pero os primeiros animais indiscutiblemente con nataci\u00f3n libre apareceron no C\u00e1mbrico temper\u00e1n e medio. Trat\u00e1base de animais principalmente relacionados cos artr\u00f3podos, como os anomaloc\u00e1ridos, que nadaban utilizando uns lobos laterais de modo parecido ao das actuais xibas ou chocos. Os cefal\u00f3podos sum\u00e1ronse aos animais nect\u00f3nicos no C\u00e1mbrico tard\u00edo, e os cordados probablemente nadaban xa no C\u00e1mbrico temper\u00e1n. Moitos animais terrestres conservan certas capacidades natatorias, pero alg\u00fans deles retornaron \u00e1 auga e desenvolveron grandes capacidades para a locomoaic\u00f3n acu\u00e1tica. A maior\u00eda dos simios (inclu\u00edndo os humanos), prderon en gran medida o instinto de nadar.\nEn 2013 Pedro Renato Bender, un investigador do Instituto da Evoluci\u00f3n Humana da Universidade de Witwatersrand, propuxo unha teor\u00eda para explicar a perda dese instinto. Denominada hip\u00f3tese do antepasado com\u00fan de Saci (polo personaxe Saci do folclore brasileiro que non pode cruzar barreiras acu\u00e1ticas), sost\u00e9n que a perda da capacidade instintiva de nataci\u00f3n nos simios se explica mellor como unha consecuencia de restrici\u00f3ns relacionadas coa adaptaci\u00f3n \u00e1 vida arb\u00f3rea do seu \u00faltimo antepasado com\u00fan. Bender hipotetizou que o simio ancestral evitaba cada vez m\u00e1is os corpos de auga profundos cando o risco de expo\u00f1erse \u00e1 auga era claramente maior que as vantaxes de cruzala. Un contacto cada vez menor cos corpos de auga levar\u00eda despois \u00e1 desaparici\u00f3n do instinto de nadar ao xeito dos cans.\nMicroorganismos.\nOrganismos ciliados.\nOs ciliados usan pequenas proxecci\u00f3ns da c\u00e9lula chamadas cilios para moverse pola auga. Un ciliado xeralmente ten centos ou miles de cilios agrupados en ringleiras e conxuntos na s\u00faa superficie. Durante o movemento, cada cilio def\u00f3rmase utilizando unha batida potente de alta fricci\u00f3n seguida dunha batida de recuperaci\u00f3n de baixa fricci\u00f3n, que os impulsa na auga. Como hai moitos cilios en cada ciliado, estes te\u00f1en que moverse colectivamente cun ritmo metacronal. Isto significa que a deformaci\u00f3n dun cilio est\u00e1 en fase coa deformaci\u00f3n do seu veci\u00f1o, o que causa ondas de deformaci\u00f3n que se propagan ao longo da supericie do organismo. Estas ondas de propagaci\u00f3n dos cilios perm\u00edtenlles usar os cilios de forma coordinada para moverse. Un exemplo t\u00edpico de microorganismo ciliado \u00e9 \"Paramecium\", un protozoo cuberto de miles de cilios, que se pode mover pola auga a velocidades de 500 micr\u00f3metros por segundo.\nOrganismos flaxelados.\nCertos organismos pos\u00faen flaxelos, que son longas prolongaci\u00f3ns m\u00f3biles da c\u00e9lula, similares aos cilios pero m\u00e1is longos. Entre os organismos que se moven por flaxelos est\u00e1n algunhas bacterias e protozoos. Os flaxelos tam\u00e9n lle dan mobilidade aos espermatozoides. Nas bacterias, o motor rotatorio que hai na base do flaxelo bacteriano utiliza para mover o flaxelo os prot\u00f3ns dun gradiente electroqu\u00edmico que se crea na c\u00e9lula. A direcci\u00f3n de rotaci\u00f3n do flaxelo bacteriano procede da ocupaci\u00f3n das canles de prot\u00f3ns ao longo do per\u00edmetro do motor flaxelar.\nA motilidade do espermatozoide est\u00e1 alimentada por mitocondrias que lle dan ao flaxelo destas c\u00e9lulas a enerx\u00eda necesaria para moverse. Pero o movemento destes flaxelos \u00e9 ondulante, similar ao dos cilios (nas bacterias o flaxelo rota como unha h\u00e9lice).\nOrganismos con pseud\u00f3podos.\nO movemento ameboide usando pseud\u00f3podos, que presentan alg\u00fans protzoos e c\u00e9lulas, real\u00edzase incrementando a presi\u00f3n nun punto da membrana plasm\u00e1tica como resultado da polarizaci\u00f3n da prote\u00edna actina entre o c\u00f3rtex e a membrana. A medida que crece a presi\u00f3n, a membrana \u00e9 empurrada cara ao exterior formando unha prolongaci\u00f3n da c\u00e9lula, que \u00e9 o pseud\u00f3podo. Cando o pseud\u00f3podo se move cara a f\u00f3ra, o resto do corpo \u00e9 impulsado cara a adiante pola tensi\u00f3n cortical, o que permite que a c\u00e9lula se mova por medios flu\u00eddos. Ademais, a direcci\u00f3n do movemento est\u00e1 determinado pola quimiotaxe. Cando ocorre unha quimioatracci\u00f3n nunha \u00e1rea particular da membrana celular, pode empezar a polimerizaci\u00f3n da actina e o movemento da c\u00e9lula nesa direcci\u00f3n. Un excelente exemplo de organismo que utiliza pseud\u00f3podos para moverse \u00e9 o protozoo \"Naegleria fowleri\".\nUnha animaci\u00f3n sinxela\nInvertebrados.\nEntre os radiados (medusas e similares) a principal forma de nadar \u00e9 flexionar ao seus corpos con forma de camp\u00e1. Todas as medusas son animais de nataci\u00f3n libre, a\u00ednda que moitas delas pasan a maior parte do seu tempo nadando pasivamente. A nataci\u00f3n pasiva \u00e9 similar a un planeo; os organismos flotan, aproveitando as correntes cando lles \u00e9 posible, e non gastan enerx\u00eda en controlar a s\u00faa posici\u00f3n e movemento. A nataci\u00f3n activa, ao contrario, implica un gasto de enerx\u00eda viaxando ao sitio desexado.\nNos aniamis bilaterais, hai moitos m\u00e9todos de nataci\u00f3n. Os (quet\u00f3gnatos) ondulan os seus corpos con aletas, non moi diferentes \u00e1s dos peixes. Os nematodos nadan ondulando o seu corpo sen aletas. Alg\u00fans grupos de artr\u00f3podos poden nadar, especialmente os crust\u00e1ceos. A maior\u00eda dos crust\u00e1ceos, como os camar\u00f3ns, nadan utilizando unhas patas natatorias especiais chamadas ple\u00f3podos. Os cangrexos nadadores fano con patas andadoras modificadas (perei\u00f3podos). O crust\u00e1ceo \"Daphnia\", nada batendo as s\u00faas antenas.\nHai tam\u00e9n varias formas de moluscos nadadores. Moitos nudibranquios nadadores, como os Gymnosomata, te\u00f1en estruturas con forma de solapas similares a aletas. Alg\u00fans moluscos con cuncha, como as vieiras poden nadar brevemente abrindo e pechando r\u00e1pido as valvas das s\u00faas cunchas. Os moluscos m\u00e1is evolucionados na nataci\u00f3n son os cefal\u00f3podos, que usan a propulsi\u00f3n a chorro e xeralmente te\u00f1en aletas laterais.\nEntre os deuter\u00f3stomos hai tam\u00e9n varias especies nadadoras. Os crinoideos poden nadar ondulando os seus brazos . As salpas m\u00f3vense bombeando auga a trav\u00e9s dos seus corpos xelatinosos. Os deuter\u00f3stomos m\u00e1is evolucionados na nataci\u00f3n son os vertebrados, notablemente os peixes.\nPropulsi\u00f3n a chorro.\nA propulsi\u00f3n a chorro \u00e9 un m\u00e9todo de locomoci\u00f3n acu\u00e1tica na que os animais enchen unha cavidade muscular que comprimen expulsando un chorro de auga que os propulsa na direcci\u00f3n oposta \u00e1 do chorro. A maior\u00eda dos organismos est\u00e1n equipados con alg\u00fan de dous posibles m\u00e9todos de propulsi\u00f3n; poden absorber auga pola parte posterior dos seus corpos e expulsala tam\u00e9n pola parte posterior, como as medusas, ou absorber auga da parte frontal e expulsala pola posterior, como as salpas. A enchedura da cavidade causa un incremento tanto de masa coma da resistencia do animal. Debido \u00e1 expansi\u00f3n da cavidade contr\u00e1ctil, a velocidade do animal flut\u00faa a medida que avanza, accelerando ao expulsar o chorro e decelerando ao absorber a auga. A\u00ednda cando estas flutuaci\u00f3ns na resistencia e a masa poden ser ignoradas se a frecuencia dos ciclos de propulsi\u00f3n a chorro \u00e9 dabondo alta, a propulsi\u00f3n a chorro \u00e9 un m\u00e9todo relativamente pouco eficaz de locomoci\u00f3n acu\u00e1tica.\nTodos os cefal\u00f3podos poden moverse por propulsi\u00f3n a chorro, pero isto consome moita enerx\u00eda en comparaci\u00f3n coa propulsi\u00f3n por movementos da cola que utilizan os peixes. A eficacia relativa da propulsi\u00f3n a chorro dimin\u00fae a medida que aumenta o tama\u00f1o do animal. Desde o Paleozoico, como a competici\u00f3n cos peixes fac\u00eda que a eficacia locomotora fose crucial para a supervivencia, a propulsi\u00f3n a chorro quedou nun segundo plano, mentres que as aletas e tent\u00e1culos se utilizaban para manter unha velocidade constante. Por\u00e9n, o movemento de parada e aceleraci\u00f3n orixinado polos sucesivos chorros contin\u00faa sendo \u00fatil porque pode orixinar explosi\u00f3ns de alta velocidade, \u00fatiles para capturar unha presa ou escapar dun depredador. De feito, isto fixo que os cefal\u00f3podos sexan os invertebrados mari\u00f1os m\u00e1is r\u00e1pidos en tramos curtos, e poden superar \u00e1 maior\u00eda dos peixes. A auga ben oxixenada entra na cavidade do manto do molusco e pasa polas branquias por medio da contracci\u00f3n musculr desta cavidade, e a auga utilizada exp\u00falsase polo sif\u00f3n ou hip\u00f3nomo, creado por un pregamento no manto. O movemento dos cefal\u00f3podos \u00e9 xeralmente cara a atr\u00e1s, xa que a auga \u00e9 forzada a sa\u00edr pola parte anterior a trav\u00e9s do sif\u00f3n, pero a direcci\u00f3n pode ser controlada en parte apuntando o sif\u00f3n en diferentes direcci\u00f3ns. A maior\u00eda dos cefal\u00f3podos flotan (\u00e9 dicir, te\u00f1en unha flotabilidade neutra), polo que non necesitan estar nadando para manterse a flote. As luras nadan m\u00e1is lentamente que os peixes, pero utilizan m\u00e1is enerx\u00eda para xerar a velocidade. A perda de eficacia d\u00e9bese \u00e1 cantidade de auga que a lura pode acelerar expuls\u00e1ndoa da cavidade do manto. As luras nadan absorbendo auga na s\u00faa cavidade do manto e expuls\u00e1ndoa polo sif\u00f3n. A eficiencia de Froude do seu sistema de propulsi\u00f3n \u00e9 dun 0,29, que \u00e9 moito menor que a dun peixe da mesma masa.\nAs medusas usan unha cavidade para a auga dun s\u00f3 sentido que xera unha fase de ciclos continuos de propulsi\u00f3n a chorro seguidos dunha fase de descanso. A eficiencia de Froude \u00e9 de 0,09, o que indica que \u00e9 un m\u00e9todo moi custoso de locomoci\u00f3n. O custo metab\u00f3lico da locomoci\u00f3n das medusas \u00e9 alto cando se compara cun peixe de igual masa.\nOutro dos animais que se propulsa a chorro ten problemas semellantes de eficacia. As vieira, usan un dese\u00f1o similar ao das medusas, nadan abrindo e pechando rapidamente a cuncha, que absorbe a auga e exp\u00falsaa polos lados. Esta locomoci\u00f3n util\u00edzase como un medio para escapar dos predadores como as estrelas de mar. Despois, a cuncha act\u00faa como un hidrodeslizador que contrarresta a tendencia das vieiras a afundirse. A eficiencia de Froude \u00e9 baixa para este tipo de movemento, de 0,3, o cal \u00e9 a raz\u00f3n pola que s\u00f3 se usa como mecanismo de escape de emerxencia para os predadores. Por\u00e9n, a cantidade de traballo que te\u00f1en que facer as vieiras \u00e9 mitigado pola bisagra el\u00e1stica que conecta as d\u00faas valvas do molusco.\nMoito do traballo feito polos m\u00fasculos da vieira para pechar a cuncha \u00e9 almacenado como enerx\u00eda el\u00e1stica no tecido abdutor, que act\u00faa como un resorte que abre a cuncha. A elasticidade causa que o traballo feito contra a auga sexa baixo a causa das grandes aberturas que ten a auga para entrar e as pequenas aberturas por onde ten que sa\u00edr. O traballo inercial da propulsi\u00f3n a chorro da vieira \u00e9 tam\u00e9n baixo. Debido ao baixo traballo inercial, os aforros de enerx\u00eda creados polo tecido el\u00e1stico son tan pequenos que son desprezables. As medusas poden tam\u00e9n usar a s\u00faa mesoglea el\u00e1stica para expandir a s\u00faa camp\u00e1. O seu manto cont\u00e9n unha capa de m\u00fasculo situado en medio de fibra el\u00e1stica. As fibras musculares discorren arredor da camp\u00e1 circunferencialmente mentres que as fibras el\u00e1sticas corren polo m\u00fasculo e ao longo dos lados da camp\u00e1 para impediren o seu alongamento. Despois de facer unha soa contracci\u00f3n, a camp\u00e1 vibra pasivamente \u00e1 frecuencia de resonancia para volver a encher a camp\u00e1. Por\u00e9n, a diferenza das vieiras, o traballo inercial \u00e9 similar ao traballo hidrodin\u00e1mico debido ao modo en que as medusas expulsan a auga, por medio dunha grande abertura a baixa velocidade. A causa disto, a presi\u00f3n negativa creada pola cavidade vibrante \u00e9 menor que a presi\u00f3n positiva do chorro, o que significa que o traballo inercial do manto \u00e9 pequeno. As\u00ed, a propulsi\u00f3n a chorro consid\u00e9rase unha t\u00e9cnica de nataci\u00f3n pouco eficaz.\nPeixes.\nMoitos peixes nadan por medio de ondulaci\u00f3ns dos seus corpos ou movendo as aletas. As ondulaci\u00f3ns crean compo\u00f1entes de impulso cara a adiante complementadas por unha forza cara a atr\u00e1s, forzas laterais que gastan parte da enerx\u00eda, e unha forza normal que est\u00e1 entre o impulso cara a adiante e a forza lateral. Os diferentes peixes nadan ondulando distintas partes do seu corpo. Os peixes que te\u00f1en forma de angu\u00eda ondulan todo o seu corpo en secuencias r\u00edtmicas. Os peixes hidrodin\u00e1micos, como o salm\u00f3n, ondulan as porci\u00f3ns caudais do corpo. Alg\u00fans peixes, como os tibur\u00f3ns, te\u00f1en aletas fortes e r\u00edxidas que crean unha sustentaci\u00f3n din\u00e1mica e unha propulsi\u00f3n. \u00c9 com\u00fan nos peixes uilizar m\u00e1is dunha forma de propulsi\u00f3n, a\u00ednda que sempre te\u00f1en un modo dominante de nataci\u00f3n. Observ\u00e1ronse cambios na locomoci\u00f3n en peixes de arrecife xuven\u00eds de varios tama\u00f1os. Dependendo das s\u00faas necesidades, os peixes poden alternar rapidaemnte entre os batidos sincronizados das aletas e os batidos alternantes.\nSegundo o \"Libro Guinness dos R\u00e9cords de 2009\", \"Hippocampus zosterae\" (un cabali\u00f1o de mar anano) \u00e9 o peixe de movementos m\u00e1is lentos, cunha velocidade m\u00e1xima de s\u00f3 150\u00a0cm por hora. Os cabali\u00f1os de mar son moi malos nadadores, que nadan movendo a aleta dorsal, e utilizan as aletas pectorais (localizadas detr\u00e1s dos ollos) como tem\u00f3ns, e non te\u00f1en aleta caudal.\nPropulsi\u00f3n pola aleta caudal e o corpo.\nDist\u00ednguense os seguintes tipos de locomoci\u00f3n:\nPropulsi\u00f3n por aletas pares medias.\nDistinguimos os seguintes tipos de locomoci\u00f3n:\nHidrodeslizador.\nOs hidrodeslizadores, hidro\u00e1s ou aletas, util\u00edzanse para empurrar contra a auga e crear unha forza normal para proporcionar impulso, propulsando o animal pola auga. As tartarugas mari\u00f1as e ping\u00fc\u00edns baten as s\u00faas aletas hidrodeslizadoras para crear sustentaci\u00f3n. Algunhas aletas pares, como as pectorais do tibur\u00f3n \"Triakis semifasciata\", poden cambiar de \u00e1ngulo en varios graos, o que permite ao animal elevarse, descender ou manterse ao mesmo nivel na columna de auga. A reduci\u00f3n da \u00e1rea sperficial da aleta axuda a minimizar a resistencia, e, por tanto, incrementa a eficiencia. Independentemente do tama\u00f1o do animal, a calquera velocidade determinada, a sustentaci\u00f3n m\u00e1xima posible \u00e9 proporcional \u00e1 (\u00e1rea da \u00e1) x (velocidade)2. Os golfi\u00f1os e baleas te\u00f1en grandes aletas hidrodeslizadoras caudais horizontais, mentres que as dos peixes son verticais. A nataci\u00f3n \"de toni\u00f1a\", avanzando ascendendo e baixando e \u00e1s veces asomando \u00e1 superficie ou saltando (como se ve en cet\u00e1ceos, ping\u00fc\u00edns e pinn\u00edpedes) pode aforrar enerx\u00eda se se est\u00e1n a mover r\u00e1pido. Como a resistencia da auga se incrementa coa velocidade, o traballo requirido para nadar unha unidade de distancia \u00e9 maior a maiores velocidades, pero o traballo necesario para saltar unha unidade de distancia \u00e9 independente da velocidade. As focas prop\u00falsanse pola auga coa s\u00faa aleta caudal, mentres que os le\u00f3ns mari\u00f1os crean impulso s\u00f3 coas aletas pectorais.\nNataci\u00f3n por arrastre ou resistencia.\nCando un animal se move por un flu\u00eddo, cr\u00e9ase fricci\u00f3n porque as mol\u00e9culas do flu\u00eddo colisionan co organismo. A colisi\u00f3n orixina unha resistencia que se op\u00f3n o movemento do peixe, o que \u00e9 a causa de que a maior\u00eda dos peixes sexan fusiformes, xa que esta forma reduce a resistencia ao orientarse en paralelo coa forza de resistencia, o que permite que as correntes pasen sobre o extremo afiado do peixe. Esta forma de fuso hidrodin\u00e1mica permite un uso m\u00e1is eficiente da enerx\u00eda de locomoci\u00f3n. Alg\u00fans peixes planos poden aproveitar a resistencia de presi\u00f3n ao teren unha superficie inferior plana e unha superior curvada; esta presi\u00f3n permite unha f\u00e1cil ascensi\u00f3n do peixe.\nOs ap\u00e9ndices dos organismos acu\u00e1ticos propulsan mediante dous mecanismos principais e biomecanicamente extremos. Alg\u00fans te\u00f1en unha nataci\u00f3n impulsada pola sustentaci\u00f3n, que pode ser comparada con voar, xa que os ap\u00e9ndices baten como \u00e1s, e reducen a resistencia sobre a superficie do ap\u00e9ndice. Outros usan unha nataci\u00f3n sustentada pola resistencia ou arrastre, que pode compararse coa acci\u00f3n dun remo, con movementos nun plano horizontal, ou ben con movementos no plano parasaxital.\nOs nadadores por resistencia usan un movemento c\u00edclico no que empuxan a auga cara a atr\u00e1s nun batido potente, e levan de novo o membro cara a adiante no batido de recuperaci\u00f3n ou de regreso. Cando empuxan directamente a auga cara a atr\u00e1s, isto move o seu corpo cara a adiante, pero cando levan o membro de volta \u00e1 posici\u00f3n inicial, empuxan auga cara a adiante, o que os impulsa a eles para atr\u00e1s en certa medida, e as\u00ed oponse \u00e1 direcci\u00f3n \u00e1 que se dirixe o corpo. Esta forza de oposici\u00f3n denom\u00ednase arrastre. O arrastre do batido de retorno causa que os nadadores por resistencia ou arrastre empreguen unha estratexia diferente que os nadadores de sustentaci\u00f3n. Reducir a resistencia do batido de retorno \u00e9 esencial para optimizar a eficiencia. Por exemplo, os patos reman pola auga coas patas estendendo as membranas palmadas dos p\u00e9s a medida que a auga se move cara a atr\u00e1s, e despois cando os p\u00e9s regresan a diante xuntan as membranas para reducir o pulo da auga cara a adiante. Algo similar obs\u00e9rvase nos escaravellos acu\u00e1ticos, cuxas patas te\u00f1en uns pelos que estenden para recoller e mover a auga cara a atr\u00e1s no batido potente, pero que se colocan planos cando o ap\u00e9ndice se move cara a adiante no batido de retorno. Ademais, as patas dos escaravellos acu\u00e1ticos te\u00f1en unha parte lateral m\u00e1is ancha e que se mant\u00e9n perpendicular ao movemento cando as empuxan cara a atr\u00e1s, pero despois rotan a pata cando esta se move de regreso cara a adiante, para que as\u00ed a parte delgada colla menos auga e encontre menos resistencia.\nOs nadadores por resistencia reducen a eficiencia da s\u00faa nataci\u00f3n debido \u00e1 resistencia que afecta \u00e1 s\u00faa velocidade \u00f3ptima. Canto menos resistencia encontre o peixe, m\u00e1is doado lle ser\u00e1 manter unha velocidade alta. A morfolox\u00eda dos peixes pode estar dese\u00f1ada para reducir a resistencia, polo que a s\u00faa feitura xeral \u00e9 fusiforme. O custo do movemento \u00e9 moito maior para os nadadores por resistencia, e cando se desv\u00edan da s\u00faa velocidade \u00f3ptima, os nadadores por resistencia est\u00e1n moito m\u00e1is tensionados enerxeticamente que os nadadores por sustentaci\u00f3n. Hai procesos naturais que act\u00faan para optimizar o uso da enerx\u00eda, e crese que os axustes das taxas metab\u00f3licas poden compensar en parte as desvantaxes mec\u00e1nicas.\nOs animais semiacu\u00e1ticos comparados cos animais completamente acu\u00e1ticos mostran unha exacerbaci\u00f3n da resistencia. O seu dese\u00f1o que lles permite moverse f\u00f3ra da auga limita a s\u00faa eficiencia dentro da auga. Na nataci\u00f3n pola superficie da auga est\u00e1n expostos ao arrastre da onda de resistencia e isto est\u00e1 asociado cun maior custo que na nataci\u00f3n mergullados. Nadar por debaixo da suerficie exponos \u00e1 resistencia debido aos batidos de retorno dos seus membros e a presi\u00f3n, pero principalmente \u00e1 fricci\u00f3n. A resistencia friccional d\u00e9bese \u00e1 viscosidade dos flu\u00eddos e a caracter\u00edsticas morfol\u00f3xicas. A resistencia da presi\u00f3n \u00e9 debida \u00e1 diferenza do fluxo de auga arredor do corpo e tam\u00e9n est\u00e1 afectada pola morfolox\u00eda. Os organismos semiacu\u00e1ticoss encontran que a forza de resistencia increm\u00e9ntase cando est\u00e1n dentro ou f\u00f3ra da auga, xa que non est\u00e1n especializados para ning\u00fan dos dous h\u00e1bitats. A morfolox\u00eda das londras e castores, por exemplo, debe axustarse \u00e1s necesidades dos dous medios. O seu pelame dimin\u00fae o seu car\u00e1cter fusiforme e crea unha resistencia adicional. O ornitorrinco pode ser un bo exemplo dun animal intermedio entre os nadadores por resistencia e por sustentaci\u00f3n porque ten un mecanismo de remo similar ao da oscilaci\u00f3n pectoral baseada na sustentaci\u00f3n. As extremidades dos organismos semiacu\u00e1ticos est\u00e1n reservadas para o uso en terra e o seu uso na auga non s\u00f3 incrementa o custo da locomoci\u00f3n, sen\u00f3n que tam\u00e9n os limita no modo baseado na resistencia.\nA\u00ednda que os nadadores por resistencia son menos eficientes, poden producir m\u00e1is impulso a baixa velocidade que os nadadores por sustentaci\u00f3n. Tam\u00e9n se cre que son mellores na manobrabilidade debido ao grande impulso producido.\nAnfibios.\nA maior\u00eda dos anfibios te\u00f1en un estadio larvario acu\u00e1tico, que herdou dos seus antepasados peixes o movemento de tipo anguiliforme e unha cola comprimida lateralmente.\nAs formas adultas tetr\u00e1podas correspondentes, incluso na subclase dos urodelos que conservan a cola, son \u00e1s veces acu\u00e1ticos s\u00f3 en pequena medida (como no x\u00e9nero \"Salamandra\", cuxa cola perdeu as caracter\u00edsticas axeitadas para unha locomoci\u00f3n acu\u00e1tica), pero a maior\u00eda dos urodelos, desde os trit\u00f3ns \u00e1 salamandra xigante \"Megalobatrachus\",\nconservan unha cola comprimida lateralmente para utilizala na s\u00faa vida que \u00e9 considerablemente acu\u00e1tica, o cal pode orixinar un movemento de tipo caranxiforme.\nDos anfibios sen cola da subclase dos anuros (ras e sapos) a maior\u00eda son pouco acu\u00e1ticos na s\u00faa vida adulta, pero na minor\u00eda que son principalmente acu\u00e1ticos encontramos por primeira vez o problema de adaptar a estrutura sen cola dun tetr\u00e1podo \u00e1 propulsi\u00f3n acu\u00e1tica. O modo en que a usan non est\u00e1 relacionado con ning\u00fan dos utilizados polos peixes. Coas s\u00faas patas traseiras flexibles e p\u00e9s palmados executan uns movementos das patas traseiras parecidos aos da nataci\u00f3n de estilo braza dos humanos, pero de forma bastante m\u00e1is eficaz, xa que as s\u00faas patas son m\u00e1is hidrodin\u00e1micas.\nR\u00e9ptiles.\nOs r\u00e9ptiles descenden de antepasados que eran Amphibia con cola. Desde o punto de vista da propulsi\u00f3n acu\u00e1tica, entre os membros modernos da clase Reptilia con cola, os da orde Crocodilia son os mellores nadadores, e usan as s\u00faas colas moi comprimidas lateralmente nun modo de propulsi\u00f3n esencialmente caranxiforme.\nAs serpes terrestres, malia teren unha forma hidromecanicamente 'mala' cunha secci\u00f3n transversal aproximadaemdnte circular que se adelgaza gradualmente cara \u00e1 parte posterior, nadan bastante rapidamente cando c\u00f3mpre cunha proplsi\u00f3n de tipo anguiliforme.\nOs Cheloniidae (tartarugas) atoparon unha sinxela soluci\u00f3n ao problema da nataci\u00f3n dos tetr\u00e1podos por medio da transformaci\u00f3n das s\u00faas extremidades anteriores en aletas con forma de \u00e1 de alta proporci\u00f3n de aspecto, na cal imitan un modo de propulsi\u00f3n parecido ao das aves m\u00e1is requintado incluso que o das raias Myliobatidae.\nLocomoci\u00f3n con aletas.\nOs r\u00e9ptiles acu\u00e1ticos como as tartarugas mari\u00f1as e especies extintas como os pliosauroides usaban fundamentalmente as s\u00faas aletas pectorais para propulsarse pola auga e as aletas p\u00e9lvicas para manobrar. Durante a nataci\u00f3n moven as s\u00faas aletas pectorais nun movemento dorso-ventral, causando un movemento cara a adiante. Durante a nataci\u00f3n, fan rotar as s\u00faas aletas anteriores para diminu\u00edr a resistencia da auga e incrementar a eficiencia. As tartarugas mari\u00f1as acabadas de eclosionar exhiben varias habilidades de comportamento que lles axudan a orientarse cara ao oc\u00e9ano e a identificar a transici\u00f3n da area e a auga. Se se rotan na direcci\u00f3n incorrecta, as cr\u00edas poden countrarrestar as forzas que act\u00faan sobre eles corrix\u00edndoas coas s\u00faas aletas pectorais e p\u00e9lvicas e redirix\u00edndose cara ao oc\u00e9ano aberto.\nEntre os mam\u00edferos os ot\u00e1ridos nadan principalmente coas s\u00faas aletas frontais, usando as aletas posteriores como tem\u00f3n, mentres que os f\u00f3cidos moven as s\u00faas aletas lateralmente, impulsando o animal pola auga.\nReacci\u00f3ns de escape.\nAlg\u00fans artr\u00f3podos, como as lagostas mari\u00f1as e camar\u00f3ns, poden propulsarse cara a atr\u00e1s rapidamente movendo vigorosa e repetidamente a s\u00faa cola, o que se chama reacci\u00f3n de escape dos caridoides.\nVariedades de peixes, como os tele\u00f3steos, tam\u00e9n usan arrancadas r\u00e1pidas para escapar dos predadores, que se caracterizan pola contracci\u00f3n muscular da cola que fai que o animal se curve cara a un lado adoptando forma de C. Despois, a contracci\u00f3n muscular ocorre no lado oposto para que o peixe entre nun estado de nataci\u00f3n estable con ondas de ondulaci\u00f3n que percorren o corpo. A potencia do movemento de dobrar o corpo procede de fibras musculares de contracci\u00f3n r\u00e1pida localizadas na rexi\u00f3n central do animal. O sinal para realizar esta contracci\u00f3n procede dun conxunto de c\u00e9lulas de Mauthner, que simultaneamente env\u00edan un sinal aos m\u00fasculos nun lado do peixe. As c\u00e9lulas de Mauthner son activadas cando algo altera o peixe como poden ser est\u00edmulos visuais ou sonoros.\nAs arrancadas r\u00e1pidas div\u00eddense en tres etapas. A primeira etapa, que se denomina batido preparatorio, caracter\u00edzase por curvar inicialmente o corpo con forma de C con pequenos atrasos causados pola resistencia hidrodin\u00e1mica. Na segunda etapa, o batido propulsor, implica que o corpo se dobre rapidaemnte para o outro lado, todo o cal pode ocorrer moitas veces. Na etapa tres, a fase de descanso, os peixes regresan ao estado de nataci\u00f3n estable normal e as ondulaci\u00f3ns do corpo empezan a cesar. Os m\u00fasculos grandes localizados na porci\u00f3n central dos peixes son m\u00e1is fortes e xeran m\u00e1is forza que os m\u00fasculos da cola. Esta asimetr\u00eda na composici\u00f3n muscular causa as ondulaci\u00f3ns do corpo que se producen na etapa 3. Unha vez que a arrancada r\u00e1pida se completou, a posici\u00f3n dos peixes ten certo nivel de impredicibilidade, que axuda ao peixe a sobrevivir aos predadores.\nA velocidade \u00e1 que pode dobrarse o corpo est\u00e1 limitada pola resistencia da inercia de cada parte do corpo. Por\u00e9n, esta inercia axuda o peixe a crear propulsi\u00f3n como resultado do momento xerado contra a auga. As ondas de ondulaci\u00f3n crean un momento cara a atr\u00e1s contra a auga proporcionando o impulso cara a adiante necesario para que o peixe avance.\nEficiencia.\nA eficiencia de propulsi\u00f3n de Froude pode calcularse segundo esta f\u00f3rmula:\n\"nf = 2 U1 / (U1 + U2)\"\nonde U1 = velocidade da corrente libre e U2 = velocidade do chorro. Unha boa eficiencia para a propulsi\u00f3n de tipo caranxiforme est\u00e1 entre o 0,5 e o 0,8.\nMinimizaci\u00f3n da resistencia.\nAs diferenzas de presi\u00f3n ocorren f\u00f3ra da capa l\u00edmite (capa de flu\u00eddo xusto sobre a superficie) dos organismos nadadores debido \u00e1 alteraci\u00f3n do fluxo arredor do corpo. A diferenza de presi\u00f3n entre as superficies superior e inferior do corpo \u00e9 o arrastre de presi\u00f3n, que crea unha forza dirixida cara a abaixo sobre o obxecto. O arrastre friccional, por outra parte, \u00e9 resultado da viscosidade do flu\u00eddo na capa l\u00edmite. Unha maior turbulencia causa maior arrastre friccional.\nO n\u00famero de Reynolds (Re) \u00e9 unha medida da relaci\u00f3n entre as forzas inercial e viscosa en fluxos ((lonxitude do animal x velocidade do animal)/viscosidade cinem\u00e1tica do flu\u00eddo).\nA forma do corpo dun organismo nadador afecta \u00e1 resistencia resultante. Os corpos longos e delgdos reducen o arrastre de presi\u00f3n ao seren hidrodin\u00e1micos, mentres que os corpos curtos e arredondados reducen o arrastre fricional; por tanto, a forma \u00f3ptima dun organismo depende do seu nicho. Os organismos nadadores fusiformes probablemente experimentan a maior reduci\u00f3n de arrastre de presi\u00f3n e friccional.\nA secreci\u00f3n de mucus na superficie do organismo pode reducir o arrastre friccional experimentado polo organismo.\nFlotaci\u00f3n.\nMoitos organismos acu\u00e1ticos/mari\u00f1os desenvolveron \u00f3rganos para compensar o seu peso e controlar a s\u00faa flotabilidade na auga. Estas estruturas, fan que a densidade do seu corpo sexa moi pr\u00f3xima \u00e1 da auga que os rodea. Alg\u00fans hidrozoos, como os sifon\u00f3foros, te\u00f1en flotadores cheos de gas; os cefal\u00f3podos \"Nautilus\", \"Sepia\" e \"Spirula\" te\u00f1en c\u00e1maras de gas dentro das s\u00faas cunchas; e a maior\u00eda dos peixes tele\u00f3steos e moitos peixes lanterna (Myctophidae) pos\u00faen vexiga natatoria. Moitos organismos acu\u00e1ticos e mari\u00f1os poden tam\u00e9n estar compostos con materiais de baixa densidade. Os tele\u00f3steos de augas profundas, que non te\u00f1en vexiga natatoria, te\u00f1en pouca cantidade de l\u00edpidos e prote\u00ednas, \u00f3sos moi densos, e tecidos acuosos que mante\u00f1en a s\u00faa flotabilidade. Alg\u00fans f\u00edgados de tibur\u00f3n te\u00f1en abundancia de l\u00edpidos de baixa densidade, como o escualeno ou \u00e9steres de cera (que tam\u00e9n se encontran nos Myctophidae carentes de vexiga natatoria), que lles proporcionan flotabilidade.\nOs animais nadadores que son m\u00e1is densos que a auga deben xerar forza de sustentaci\u00f3n ou adaptarse a unha forma de vida bent\u00f3nica. Para evitar afundirse \u00e9 necesario o movemento do peixe para xerar sustentaci\u00f3n hidrodin\u00e1mica. A mi\u00fado, os seus corpos act\u00faan como hidrodeslizadores, o que \u00e9 m\u00e1is efectivo cando o corpo \u00e9 plano. Con pequenos \u00e1ngulos de inclinaci\u00f3n, a sustentaci\u00f3n \u00e9 maior nos peixes planos que nos peixes con corpos estreitos. Os peixes de corpos estreitos usan as s\u00faas aletas como hidrodeslizadores ou hidro\u00e1s mentres que os seus corpos permanecen horizontais. En tibur\u00f3ns, a cola heterocerca impulsa a auga cara a abaixo, creando unha forza cara a arriba e impulsando o tibur\u00f3n cara a adiante. A sustentaci\u00f3n xerada \u00e9 complementada polas aletas pectorais e a posici\u00f3n do corpo nun \u00e1ngulo ascendente. Suponse que os at\u00fans usan principalmente as aletas pectorais para xerar sustentaci\u00f3n.\nO mantemento da flotabilidade \u00e9 metbolicamente caro. G\u00e1stanse grandes cantidades de enerx\u00eda en manter un \u00f3rgano especial para a flotabilidade, axustando a composici\u00f3n e exercendo tensi\u00f3n f\u00edsica para estar en movemento. Prop\u00faxose que a sustentaci\u00f3n pode ser xerada fisicamente a un custo enerx\u00e9tico baixo nadando cara a arriba e planeando cara a abaixo, nun movemento tipo \"remontar e planear\", en vez de nadar constantemente nun mesmo plano.\nTemperatura.\nA temperatura pode tam\u00e9n afectar grandemente \u00e1 capacidade dos organismos acu\u00e1ticos de moverse pola auga. Isto d\u00e9bese a que a temperatura non s\u00f3 afecta \u00e1s propiedades da auga, sen\u00f3n tam\u00e9n aos organismos que est\u00e1n na auga, xa que a maior\u00eda te\u00f1en un intervalo espec\u00edfico ideal de temperatura para que funcione ben o seu corpo e metabolismo.\nO coeficiente de temperatura Q10, o factor ao cal aw incrementa a velocidade cun incremento de temperatura de 10\u00a0\u00b0C, util\u00edzase para medir canto depende da temperatura o rendemento ou prestaci\u00f3n dun organismo. A maior\u00eda incrementan a s\u00faa taxa a medida que a auga se fai m\u00e1is quente, pero alg\u00fans te\u00f1en l\u00edmites a isto e outros encontran maneiras de alterar eses efectos, como por endotermia ou usando m\u00fasculos m\u00e1is r\u00e1pidos.\nPor exemplo, \"Crocodylus porosus\", o crocodilo de auga salgada, incrementa a s\u00faa velocidade de nataci\u00f3n desde os 15\u00a0\u00b0C aos 23\u00a0\u00b0C de temperatura da auga, e despois chega ao seu pico de nataci\u00f3n desde os 23\u00a0\u00b0C aos 33\u00a0\u00b0C. Por\u00e9n, o seu rendemento empeza a declinar cando as temperaturas soben m\u00e1is dese punto, o que mostra que hai uns l\u00edmites no intervalo de temperaturas \u00e1s que esta especie pode render idealmente.\nSubmerxencia.\nCanto maior \u00e9 a parte do corpo do animal que est\u00e1 mergullada cando nada, menor \u00e9 a enerx\u00eda que ten que utilizar. Nadar na superficie require d\u00faas ou tres veces m\u00e1is enerx\u00eda que facelo completamente mergullado. Isto d\u00e9bese \u00e1 onda de proa que se forma na parte frontal cando o animal est\u00e1 empuxando a superficie da auga ao nadar, creando unha resistencia extra.\nEvoluci\u00f3n secundaria.\nA\u00ednda que os tetr\u00e1podos perderon gran parte das s\u00faas adaptaci\u00f3ns naturais \u00e1 nataci\u00f3n cando evolucionaron a unha vida terrestre, moitos recuperaron a capacidade de nadar e mesmo volveron a unha vida completamente acu\u00e1tica.\nOs animais primaria ou exclusivalmente acu\u00e1aticos orixin\u00e1ronse por unha reevoluci\u00f3n dos tetr\u00e1podos terrestres en varias ocasi\u00f3ns. Son exemplos anfibios como os trit\u00f3ns; r\u00e9ptiles como os crocodilos, tartarugas mari\u00f1as, serpes mari\u00f1as, ictiosauros, plesiosauros e mosasauros; mam\u00edferos mari\u00f1os como os cet\u00e1ceos (baleas, golfi\u00f1os etc.), pinn\u00edpedes (focas, le\u00f3ns mari\u00f1os, morsas) e londras mari\u00f1as, e aves como os ping\u00fc\u00edns. Entre os invertebrados varias especies de insectos te\u00f1en adaptaci\u00f3ns para a vida e locomoci\u00f3n acu\u00e1tica, como as larvas de lib\u00e9lulas, os hem\u00edpteros cor\u00edxidos, e escaravellos como os dit\u00edscidos. Hai tam\u00e9n ara\u00f1as acu\u00e1ticas, a\u00ednda que adoitan preferir outros modos de locomoci\u00f3n baixo a auga distintos da nataci\u00f3n.\nAlg\u00fans animais non fan unha vida preferentemente acu\u00e1tica pero te\u00f1en tam\u00e9n algunhas adaptaci\u00f3ns para nadar e desenvolverse ben na auga. O gato pescador (\"Prionailurus viverrinus\") ten un estilo de vida semiacu\u00e1tico con adaptaci\u00f3ns especiais con dedos palmados. Algunhas razas de cans, os tigres e xaguares poden nadar. Os gatos xeralmente gustan pouco da auga, pero os gatos adultos poden nadar. Os cabalos, alces son potentes nadadores, e poden viaxar longas distancias pol auga. Os elefantes poden nadar incluso en augas profundas. O coello de Indias \u00e9 un excelente nadador. Os ratos non gustan da auga pero poden tam\u00e9n nadar. Outros animais como hipop\u00f3tamos, castores, londras, entre outros, fan unha vida practicamnte anfibia.\nMoitas serpes son excelentes nadadoras, como as anacondas, que se desenvolven mellor mov\u00e9ndose na auga que en terra.\nMoitos monos nadan regularmente no seu estado natural, como o \"Nasalis larvatus\", o macaco cangrexeiro e o macaco rhesus.\nNataci\u00f3n humana.\nA nataci\u00f3n ve\u00f1en practic\u00e1ndoa os humanos desde \u00e9pocas prehist\u00f3ricas; o rexistro m\u00e1is antigo de nataci\u00f3n rem\u00f3ntase \u00e1s pinturas da Idade de Pedra de hai uns 7\u00a0000 anos. A nataci\u00f3n competitiva empezou en Europa arredor de 1800 e formaba parte dos primeiros Xogos Ol\u00edmpicos de 1896 de ver\u00e1n celebrados en Atenas, a\u00ednda que non de forma comparable aos campionatos contempor\u00e1neos. Ata 1908 non se aplicaron regulamentaci\u00f3ns, establecidas pola Federaci\u00f3n Internacional de Nataci\u00f3n que rexen a nataci\u00f3n competitiva."}
{"id": "386892", "revid": "89787", "url": "https://gl.wikipedia.org/wiki?curid=386892", "title": "Kobroor", "text": "A illa de Kobroor (en ) \u00e9 unha illa do grupo das illas Aru, no mar de Arafura. Administrativamente pertence \u00e1 provincia de Molucas, Indonesia. A s\u00faa superficie \u00e9 de 1.723 km\u00b2 e, por extensi\u00f3n, \u00e9 a 225\u00aa illa maior do mundo.\nAs outras illas principais do arquip\u00e9lago son Tanahbesar (tam\u00e9n chamada Wokam), Trangan, Kola e Maikoor. O estreito chamado \"Manoeambi River\" separa a illa de Kobroor, polo seu lado norte, da illa de Tanahbesar e o \"Workai River\" sep\u00e1raa, polo sur, de Maikoor e Koba."}
{"id": "386893", "revid": "1987", "url": "https://gl.wikipedia.org/wiki?curid=386893", "title": "Carmen Montes Cano", "text": "Carmen Montes Cano, nada en C\u00e1diz en 1963, \u00e9 unha tradutora espa\u00f1ola, galardoada co Premio Nacional de Traduci\u00f3n de Espa\u00f1a en 2013 pola versi\u00f3n \u00f3 espa\u00f1ol de \"Kalloca\u00edna\", da autora sueca Karin Boye.\nTraxectoria.\nLicenciada en Filolox\u00eda Cl\u00e1sica na Universidade de Granada, realizou un terceiro ciclo universitario en Ling\u00fc\u00edstica e Literatura na mesma universidade e un m\u00e1ster na Universidade de Estocolmo de Lingua e Cultura sueca. \u00c9 especialista na traduci\u00f3n do sueco, lat\u00edn e noruegu\u00e9s \u00f3 espa\u00f1ol de obras literarias. Traduciu, entre outros, \u00f3 guionista e director Ingmar Bergman, \u00f3s novelistas Henning Mankell e Camilla L\u00e4ckberg, ou o te\u00f3logo e m\u00edstico, Emanuel Swedenborg; do lat\u00edn Publio Ovidio Nas\u00f3n e do noruegu\u00e9s, o escritor e cantante Jo Nesb\u00f8.\nEn 2013 foi galardoada polo Ministerio de Cultura de Espa\u00f1a co Premio Nacional de Traduci\u00f3n de Espa\u00f1a por \"Kalloca\u00edna\", da poeta e novelista sueca Karin Boye,\nunha obra cumio entre as novelas dist\u00f3picas do panorama literario universal."}
{"id": "386894", "revid": "22570", "url": "https://gl.wikipedia.org/wiki?curid=386894", "title": "Luz G\u00f3mez Garc\u00eda", "text": "Luz G\u00f3mez Garc\u00eda, nada en Madrid en 1967, \u00e9 unha arabista e tradutora espa\u00f1ola. \u00c9 profesora titular de Estudos \u00c1rabes e Isl\u00e1micos na Universidade Aut\u00f3noma de Madrid. Foi galardoada co Premio Nacional de Traduci\u00f3n de Espa\u00f1a en 2012 pola versi\u00f3n \u00f3 espa\u00f1ol de \"En presencia de la ausencia\", do palestino Mahmud Darwish.\nTraxectoria.\nDoutora en Filolox\u00eda \u00c1rabe pola Universidade Aut\u00f3noma de Madrid, ampliou estudos na American University do Cairo e investigou no Centro de Estudos e Documentaci\u00f3n Econ\u00f3mica, Xur\u00eddica e Social (Centre d\u2019\u00e9tudes et de documentation \u00e9conomiques, juridiques et sociales) do Cairo e no Instituto Franc\u00e9s de Estudos \u00c1rabes de Damas (Institut Fran\u00e7ais d\u2019Etudes Arabes de Damas). Foi tam\u00e9n profesora titular de Traduci\u00f3n na Universidade de Alacante e na Universidade de Columbia (Nova York). Pertence \u00f3 grupo investigador \"Travelling Concepts in Feminist Pedagogy\", da Rede Europea ATHENA.\nEn 2012 foi galardoada polo Ministerio de Cultura de Espa\u00f1a co Premio Nacional de Traduci\u00f3n de Espa\u00f1a pola versi\u00f3n espa\u00f1ola de \"En presencia de la ausencia\" (\"Fi Hadrat al-ghiyab\", 2006), do palestino Mahmud Darwish."}
{"id": "386895", "revid": "1576", "url": "https://gl.wikipedia.org/wiki?curid=386895", "title": "International Civil Aviation Organization", "text": ""}
{"id": "386896", "revid": "1576", "url": "https://gl.wikipedia.org/wiki?curid=386896", "title": "Organisation de l'aviation civile internationale", "text": ""}
{"id": "386897", "revid": "1576", "url": "https://gl.wikipedia.org/wiki?curid=386897", "title": "777-200", "text": ""}
{"id": "386898", "revid": "1576", "url": "https://gl.wikipedia.org/wiki?curid=386898", "title": "777-200ER", "text": ""}
{"id": "386899", "revid": "1576", "url": "https://gl.wikipedia.org/wiki?curid=386899", "title": "777-200LR", "text": ""}
{"id": "386900", "revid": "1576", "url": "https://gl.wikipedia.org/wiki?curid=386900", "title": "777-300", "text": ""}
{"id": "386901", "revid": "1576", "url": "https://gl.wikipedia.org/wiki?curid=386901", "title": "777-300ER", "text": ""}
{"id": "386902", "revid": "25871", "url": "https://gl.wikipedia.org/wiki?curid=386902", "title": "Olivia de Miguel", "text": "Olivia de Miguel Crespo, nada en Logro\u00f1o en 1948, \u00e9 unha profesora universitaria e tradutora espa\u00f1ola, galardoada co Premio Nacional de Traduci\u00f3n de Espa\u00f1a en 2011 pola versi\u00f3n \u00f3 espa\u00f1ol de \"Poes\u00eda completa\", da estadounidense Marianne Moore.\nTraxectoria.\nLicenciada en Filolox\u00eda Angloxerm\u00e1nica pola Universidade de Zaragoza e doutora en Teor\u00eda da Traduci\u00f3n pola Universidade Aut\u00f3noma de Barcelona, \u00e9 profesora titular da Facultade de Traduci\u00f3n e Interpretaci\u00f3n da Universidade Pompeu Fabra.\nComo tradutora literaria traduciu desde o ingl\u00e9s \u00f3 espa\u00f1ol a autores coma Kate Chopin, Joan Didion, George Orwell, Judith Thurman, Barry Hannah ou G. K. Chesterton."}
{"id": "386903", "revid": "92340", "url": "https://gl.wikipedia.org/wiki?curid=386903", "title": "Miguel Mart\u00ednez-Lage", "text": "Miguel Mart\u00ednez-Lage, nado en Pamplona en 1961 e finado en Garrucha o 14 de abril de 2011, foi un profesor e tradutor espa\u00f1ol.\nTraxectoria.\nCursou estudos de Filolox\u00eda Hisp\u00e1nica na Universidade de Navarra e na Universidade Aut\u00f3noma de Madrid. Exerceu como profesor e como cr\u00edtico literario. Traduciu m\u00e1is de 200 obras \u00f3 espa\u00f1ol de autores coma Martin Amis, Ernest Hemingway, Henry James, George Orwell, Eudora Welty, Virginia Woolf, Joseph Conrad, Edgar Allan Poe, John Maxwell Coetzee, William Faulkner, Joe Dever o Steve Jackson.\nEn 2008 recibiu o Premio Nacional de Traduci\u00f3n de Espa\u00f1a pola versi\u00f3n \u00f3 castel\u00e1n de \"Vida de Samuel Johnson\" (\"Life of Samuel Johnson\"), de James Boswell."}
{"id": "386904", "revid": "56817", "url": "https://gl.wikipedia.org/wiki?curid=386904", "title": "Joaqu\u00edn Otero", "text": "Co nome de Joaqu\u00edn Otero podemos referirnos a:"}
{"id": "386905", "revid": "1093", "url": "https://gl.wikipedia.org/wiki?curid=386905", "title": "Nicandro Ares V\u00e1zquez", "text": ""}
{"id": "386907", "revid": "89787", "url": "https://gl.wikipedia.org/wiki?curid=386907", "title": "Abadox", "text": " \u00e9 un videoxogo para a NES, subtitulado \"The Deadly Inner War\". \u00c9 xogo de disparos en scrolling lateral do estilo de \"Gradius\" e \"R-Type\". O xogo salienta polo seu estilo visual \u00fanico xa que est\u00e1 ambientado no tracto intestinal dun organismo alien\u00edxena xigante. \"Abadox\" \u00e9 tam\u00e9n co\u00f1ecido polo seu grao de dificultade, xa que s\u00f3 \u00e9 preciso un disparo inimigo para ser asasinado. En \"Abadox\", se o xogador morre, debe comezar de novo dende o checkpoint antes da morte."}
{"id": "386908", "revid": "1131", "url": "https://gl.wikipedia.org/wiki?curid=386908", "title": "Game of Thrones (tempada 7)", "text": "A s\u00e9tima tempada da serie de televisi\u00f3n de drama e fantas\u00eda \"Game of Thrones\" estreouse en HBO o 16 de xullo de 2017 e conclu\u00edu seis semanas despois, o 27 de agosto de 2017. \u00d3 contrario que as tempadas anteriores da serie que constaban de dez episodios, a s\u00e9tima tempada s\u00f3 consta de sete. \u00d3 igual que tempada anterior, componse de contido orixinal que non aparece na obra de George R. R. Martin \"A Song of Ice and Fire\", e tam\u00e9n adapta material que Martin revelou \u00f3s creadores da serie sobre as futuras novelas da serie. A serie foi adaptada para televisi\u00f3n por David Benioff e D. B. Weiss.\nHBO confirmou a s\u00e9tima tempada o 21 de abril de 2016, tres d\u00edas despois da estrea da sexta tempada, e comezou a rodarse o 31 de agosto de 2016. Esta tempada foi rodada principalmente en Irlanda do Norte, Espa\u00f1a e Islandia.\n\"Game of Thrones\" cont\u00e9n un gran n\u00famero de actores, inclu\u00edndo a Peter Dinklage, Nikolaj Coster-Waldau, Lena Headey, Emilia Clarke e Kit Harington. A tempada introduce varios actores no elenco, como Jim Broadbent e Tom Hopper.\nPersonaxes.\nElenco convidado.\nOs actores secundarios recollidos aqu\u00ed son os que aparecen na tempada 6. Am\u00f3sanse listados pola rexi\u00f3n na que apareceron primeiro."}
{"id": "386909", "revid": "89787", "url": "https://gl.wikipedia.org/wiki?curid=386909", "title": "Offa de Essex", "text": "Offa foi rei de Essex, tras a morte do seu pai Sighere, o 709, pero abdicou pouco despois para ir a Roma como un peregrino.\nTraxectoria.\nNa \"\", Beda describe dicindo que era: \"Un home novo, na mellor idade e de gran beleza, que tivo o apoio da s\u00faa naci\u00f3n enteira para ser rei. Pero el, movido pola s\u00faa devoci\u00f3n, deixou a s\u00faa esposa, a s\u00faa terra, os seus fillos e o seu pa\u00eds para atoparse con Deus e o evanxeo, que el quer\u00eda recibir totalmente na vida e tam\u00e9n na vida eterna tras a morte. Cando visitou lugares sagrados en Roma, f\u00edxose tonsurar e adoptou a vida mon\u00e1stica, co fin de acadar a longamente desexada visi\u00f3n dos benditos ap\u00f3stolos no ceo\". Nesta viaxe foi acompa\u00f1ado por Coenred de Mercia que tam\u00e9n renunciou ao t\u00edtulo de rei, pero a diferenza de Offa, Coenred levaba anos no cargo. No \" Liber Pontificalis\", un libro que conta a historia dos acontecementos durante os diferentes papados, describe a chegada destes dous reis sax\u00f3ns, e que morreron al\u00ed.\nCons\u00e9rvase unha carta de doaz\u00f3ns de terras en Warwickshire (S64) atribu\u00edda a el, a\u00ednda que el \u00e9 descrito como rei de Mercia no canto de rei de Essex. Poder\u00edase tratar dunha copia mal feita dunha aut\u00e9ntica feita en conxunto con Coenred de Mercia. Houbo outra carta (probabelmente aut\u00e9ntica) que xa non se conserva (S1784) na que Offa fixo unha doaz\u00f3n de terras da cidade de Hemel Hempstead para o bispo de Londres."}
{"id": "386911", "revid": "89787", "url": "https://gl.wikipedia.org/wiki?curid=386911", "title": "Saelred de Essex", "text": "Saelred ou Selered de Essex,\u00a0finado en 746, foi\u00a0rei de Essex de c. 709 a 746.\nTraxectoria.\nO seu dereito ao trono debeuse a ser descendente de Sledd de Essex, o fundador da s\u00faa dinast\u00eda. Parte do seu reinado produciuse conxuntamente con Swaefberht, quen se pensa que puido gobernar na parte de\u00a0Middlesex. A s\u00faa data de morte co\u00f1\u00e9cese por unha entrada na \"Cr\u00f3nica anglosaxoa\", a pesar de que as circunstancias non foron precisadas.\nSaelred foi sucedido por\u00a0Swithred, neto de Sigeheard.\u00a0O fillo de\u00a0Saelred,\u00a0Sigeric, sucedeu a\u00a0Swithred.\nComo os seus predecesores, Saelred non foi un gobernante independente, sen\u00f3n dependente do reino de Mercia..\nV\u00e9xase tam\u00e9n.\nLigaz\u00f3ns externas.\nSaelred en Prosopography of Anglo-Saxon England."}
{"id": "386913", "revid": "624", "url": "https://gl.wikipedia.org/wiki?curid=386913", "title": "Selered de Essex", "text": ""}
{"id": "386915", "revid": "89787", "url": "https://gl.wikipedia.org/wiki?curid=386915", "title": "Swithred de Essex", "text": "Swithred (tam\u00e9n co\u00f1ecido como Swaefred), finado en 758, foi rei de Essex, tras a morte de Saelred. O per\u00edodo do seu reinado vai do 746 ao 758, \u00e9poca na que este pa\u00eds era unha dependencia do reino de Mercia.\nTraxectoria.\nSwithred era o neto de Sigeheard. Hai moi pouca informaci\u00f3n sobre o seu reinado. Hai outro Swithred que poder\u00eda ser o seu fillo ou neto, que foi arcebispo de Canterbury co nome de Feologild (c. 832).\nO seu nome aparece nunha carta de confirmaci\u00f3n da doaz\u00f3n de Twikenham ao bispo de Londres."}
{"id": "386919", "revid": "23204", "url": "https://gl.wikipedia.org/wiki?curid=386919", "title": "The Addams Family (videoxogo)", "text": "The Addams Family \u00e9 un videoxogo de plataformas baseado no filme de 1991 do mesmo nome desenvolvido por Ocean Software en 1992. O xogo foi publicado para as consolas Master System, Sega Mega Drive / Genesis, Super NES, Amiga e Atari ST.\nOcean lanzou moitas versi\u00f3ns para outras plataformas con diferentes niveis e xogabilidade. Unha versi\u00f3n foi creada para Sega Master System, Nintendo Entertainment System e Sega Game Gear, sendo a \u00faltima adaptada a Acclaim Entertainment. Un terceiro t\u00edtulo foi desenvolvido para Game Boy, e un cuarto para Amstrad CPC, Commodore 64 e ZX Spectrum.\nEn t\u00f3dalas versi\u00f3ns, o xogador controla a Gomez Addams que tenta rescatar \u00f3s outros membros da familia Addams."}
{"id": "386920", "revid": "56817", "url": "https://gl.wikipedia.org/wiki?curid=386920", "title": "The Adventures of Rocky and Bullwinkle and Friends", "text": "The Adventures of Rocky and Bullwinkle and Friends \u00e9 un videoxogo distribu\u00eddo por THQ que \u00e9 unha adaptaci\u00f3n da serie de televisi\u00f3n \"As aventuras de Rocky e Bullwinkle\". O xogo consiste en sete niveis que est\u00e1n ambientados en diferentes lugares: as monta\u00f1as dos Alpes su\u00edzos, unha caverna, unha mina, un submarino, un barco enmeigado, unha vila portuaria e un castelo. Os mini xogos est\u00e1n dispo\u00f1ibles en certos puntos que permiten \u00f3 xogador recoller vidas extras. Os mini xogos son \"Peabody and Sherman\" e \"Dudley Do-Right\"."}
{"id": "386921", "revid": "624", "url": "https://gl.wikipedia.org/wiki?curid=386921", "title": "Sigeric II de Essex", "text": "Sigeric (II) foi un rei de Essex, do s\u00e9culo IX.\nTraxectoria.\nS\u00f3 \u00e9 co\u00f1ecido por unha carta datada entre 829 e 837, asinada por un \"Sigric rex Orientalium Saxonum\", pola que o bispo de Londres Ceolberht outorga unhas terras na actual Hertfordshire a un tal \"Sigric minister\" (\"servo\") de rei Wiglaf de Mercia. Estes dous \"Sigric\" son, probabelmente, unha soa persoa. A duraci\u00f3n exacta do seu poder non \u00e9 co\u00f1ecida: \u00e9 pos\u00edbel que non reinase sobre todo Essex, sometido a Ecgberht de Wessex desde 825, sen\u00f3n s\u00f3 na Middlesex e Hertfordshire.\nO seu nome suxire que ser\u00eda parente dos reis Sigeric e Sigered."}
{"id": "386923", "revid": "98629", "url": "https://gl.wikipedia.org/wiki?curid=386923", "title": "The Addams Family (filme)", "text": "The Addams Family \u00e9 un filme estadounidense de comedia e fantas\u00eda dirixido por Barry Sonnenfeld que se estreou en 1991. Bas\u00e9ase nos debuxos animados hom\u00f3nimos creados por Charles Addams. O filme foi desenvolvido orixinalmente por Orion Pictures (que daquela posu\u00eda os dereitos da serie de televisi\u00f3n na que se baseou). Por mor dos problemas financeiros do estudio Paramount Pictures f\u00edxose responsable de rematar o filme e escargouse da distribuci\u00f3n en Am\u00e9rica do Norte, mentres que Orion mantivo os seus dereitos internacionais."}
{"id": "386924", "revid": "89787", "url": "https://gl.wikipedia.org/wiki?curid=386924", "title": "Combinaci\u00f3n linear", "text": "En matem\u00e1tica, particularmente en \u00e1lxebra linear, unha combinaci\u00f3n linear \u00e9 unha expresi\u00f3n matem\u00e1tica que consiste na suma entre pares de elementos de determinados conxuntos multiplicados entre si.\nEn particular, a combinaci\u00f3n linear dun sistema de vectores tr\u00e1tase dun vector da forma\ncos formula_1 elementos dun corpo. A definici\u00f3n d\u00e1 lugar a outras definici\u00f3ns e ferramentas importantes, como son os conceptos de independencia linear e base dun espazo vectorial.\nDefinici\u00f3n.\nDados dous conxuntos calquera \"A\" e \"B\", def\u00ednese como combinaci\u00f3n linear toda expresi\u00f3n da forma\nResulta de especial interese a definici\u00f3n de combinaci\u00f3n linear de vectores con respecto a un conxunto de escalares.\nEspazos vectoriais.\nDado un espazo vectorial \"V\" sobre un corpo formula_2 e un conxunto formula_3 de vectores en \"V\", \u00e9 dicir, formula_4, dise que un vector formula_5 \u00e9 combinaci\u00f3n linear de \"A\" se formula_6.\nEn termos informais, dise que formula_7 \u00e9 combinaci\u00f3n linear de vectores de formula_8 se se poden expresar como unha suma de produtos por escalar dunha cantidade finita de elementos de formula_8. Neste caso, tam\u00e9n se di que formula_7 depende linearmente dos vectores de formula_8.\nEspazo xerado.\nDado un conxunto de vectores \"A\" do espazo vectorial \"V\", finito ou infinito, ch\u00e1mase espazo xerado, denotado como formula_22, ao conxunto:\nonde formula_2 \u00e9 o corpo sobre o cal est\u00e1 definido \"V\". En termos informais, o espazo xerado a partir de \"A\" \u00e9 o conxunto de todas as combinaci\u00f3ns lineares que poden formarse cos vectores de \"A\"."}
{"id": "386926", "revid": "47401", "url": "https://gl.wikipedia.org/wiki?curid=386926", "title": "Combinaci\u00f3n lineal", "text": ""}
{"id": "386927", "revid": "23204", "url": "https://gl.wikipedia.org/wiki?curid=386927", "title": "Premio de traduci\u00f3n Fray Luis de Le\u00f3n", "text": "O Premio de Traducci\u00f3n Fray Luis de Le\u00f3n (en galego, Premio de Traduci\u00f3n Frei Luis de Le\u00f3n) foi o premio nacional espa\u00f1ol \u00e1 mellor traduci\u00f3n dunha obra, convocado entre 1956 e 1983 (con d\u00faas etapas, a do Franquismo e a democr\u00e1tica). Foi substitu\u00eddo en 1984 polo Premio Nacional de Traduci\u00f3n de Espa\u00f1a. O premio reco\u00f1ec\u00eda a mellor obra traducida no ano anterior \u00f3 da convocatoria.\nO nome homenaxea o poeta espa\u00f1ol Luis de Le\u00f3n, tradutor de Virxilio e do \"Cantar dos cantares\" \u00f3 castel\u00e1n.\nGalardoados.\nTodas as traduci\u00f3ns galardoadas foron versi\u00f3ns vertidas \u00f3 castel\u00e1n, a diferenza do Premio Nacional de Traduci\u00f3n de Espa\u00f1a, que reco\u00f1ece as traduci\u00f3ns \u00f3 galego, \u00e9uscaro e catal\u00e1n.\nEn 1977 non se convocou. A partir do ano 1978 reco\u00f1ec\u00e9ronse varios t\u00edtulos \"ex-aequo\" segundo as linguas de partida da traduci\u00f3n (xerm\u00e1nica, rom\u00e1nica, eslava...):\nA partir de 1984, v\u00e9xase a listaxe de galardoados en Premio Nacional de Traduci\u00f3n de Espa\u00f1a."}
{"id": "386928", "revid": "1576", "url": "https://gl.wikipedia.org/wiki?curid=386928", "title": "A340-500HGW", "text": ""}
{"id": "386929", "revid": "1576", "url": "https://gl.wikipedia.org/wiki?curid=386929", "title": "Aeroporto Internacional de Londres-Heathrow", "text": ""}
{"id": "386930", "revid": "17467", "url": "https://gl.wikipedia.org/wiki?curid=386930", "title": "Mundial de F\u00fatbol 2006", "text": ""}
{"id": "386931", "revid": "1576", "url": "https://gl.wikipedia.org/wiki?curid=386931", "title": "747-100", "text": ""}
{"id": "386932", "revid": "1576", "url": "https://gl.wikipedia.org/wiki?curid=386932", "title": "747-200", "text": ""}
{"id": "386933", "revid": "1576", "url": "https://gl.wikipedia.org/wiki?curid=386933", "title": "A340-600", "text": ""}
{"id": "386934", "revid": "5863", "url": "https://gl.wikipedia.org/wiki?curid=386934", "title": "Nef'i", "text": "Nef\u02bf\u012b (\u0646\u0641\u0639\u0649) pseud\u00f3nimo literario (turco otom\u00e1n: \u0645\u062e\u0644\u0635 \"ma\u1e2bla\u1e63\") de \u00d6mer (\u0639\u0645\u0631), nado en Hasankale en 1572 e finado en Istambul o 27 de xaneiro de 1635, foi un poeta e satirista otom\u00e1n\nTraxectoria.\nNef\u02bf\u012b mudouse \u00e1 caital otom\u00e1 Istambul antes de 1606, cando se sabe que traballaba como bur\u00f3crata no posto de controlador de minas (\"maden mukataac\u0131s\u0131\"). Nef'i intentou conseguir o interese do sult\u00e1n para a s\u00faa poes\u00eda, a\u00ednda que non tivo \u00e9xito nin con Ahmet I (1603-1617) nin con Osm\u00e1n II ( 1618-1622). As\u00ed e todo, finalmente o sult\u00e1n Murad IV (1623-1640) reco\u00f1eceulle a s\u00faa habilidade conced\u00e9ndolle un estipendio.\nPor mor dos seus versos sat\u00edricos a funcionarios do goberno, a petici\u00f3n do \"kaymakam\" Bayram Pasha execut\u00e1rono por estrangulaci\u00f3n.\nObras.\nNef'i recibiu unha grande influencia da poes\u00eda persa cl\u00e1sica, pero desenvolveu a forma turca \"kaside\". Ademais de odas, especialmente sobre o sult\u00e1n Murad IV, Nef'i escribiu versos sarcast\u00edcos sobre os fallos de determinados funcionarios gobernamentais."}
{"id": "386936", "revid": "1576", "url": "https://gl.wikipedia.org/wiki?curid=386936", "title": "A350-1000", "text": ""}
{"id": "386937", "revid": "1576", "url": "https://gl.wikipedia.org/wiki?curid=386937", "title": "Boeing 747-400", "text": ""}
{"id": "386938", "revid": "1576", "url": "https://gl.wikipedia.org/wiki?curid=386938", "title": "747-400", "text": ""}
{"id": "386940", "revid": "89787", "url": "https://gl.wikipedia.org/wiki?curid=386940", "title": "Kadebostany", "text": "Kadebostany (estilizado como KADEBOSTANY) \u00e9 un grupo de m\u00fasica de Xenebra, Su\u00edza, fundado no 2008 no que o propio grupo chama a \"Rep\u00fablica europea de Kadebostany\". Foi producido polo DJ Kadebostan, e a banda conta cunha identidade visual e estil\u00edstica \u00fanica.\nNo 2011, estreou o seu primeiro \u00e1lbum \"Songs From Kadebostany\". O \u00e1lbum de 2013, \"Pop Collection\", supuxo a fama en Su\u00edza e un triplo nomeamento \u00f3s Swiss Music Awards nas categor\u00edas \"Best Talent - National\", \"Best Live Act - National\" e \"Best Act - Romandie\". O seu seguinte \u00e1lbum, \"Soldiers of Love\", foi estreado no 2017, e o seu primeiro sinxelo \"Frozen to Death\u201d foi estreado en maio."}
{"id": "386941", "revid": "23204", "url": "https://gl.wikipedia.org/wiki?curid=386941", "title": "Adventures in the Magic Kingdom", "text": "Adventures in the Magic Kingdom \u00e9 un videoxogo estreado o 1 de xu\u00f1o de 1990 para Nintendo Entertainment System. A s\u00faa banda sonora foi composta por Yoko Shimomura que realizar\u00eda despois a da serie \"Kingdom Hearts\". O xogo foi distribu\u00eddo en cinco rexi\u00f3ns diferentes (Illas Brit\u00e1nicas, Am\u00e9rica do Norte, Francia, Escandinavia e Australasia), empregando tres portadas diferentes. Na historia do xogo, Goofy deixa a chave dourada da porta do castelo no seu interior, polo que Mickey Mouse pregunta \u00f3 xogador se pode axudalo a atopar seis chaves de prata que son precisas para abrir o castelo de Cincenta e permitir a cabalgata no parque. Despois de completar esta tarefa, Mickey parabeniza \u00f3 xogador e a cabalgata comeza."}
{"id": "386942", "revid": "1576", "url": "https://gl.wikipedia.org/wiki?curid=386942", "title": "777 Freighter", "text": ""}
{"id": "386943", "revid": "85894", "url": "https://gl.wikipedia.org/wiki?curid=386943", "title": "Carlos Acevedo", "text": "Carlos Acevedo D\u00edaz, nado o 16 de xu\u00f1o de 1976, \u00e9 un tradutor galego.\nTraxectoria.\nLicenciado en Traduci\u00f3n e Interpretaci\u00f3n pola Universidade de Vigo e en Filolox\u00eda Galega, \u00e9 tradutor profesional desde o ingl\u00e9s, italiano e portugu\u00e9s ao galego, principalmente. Traduciu autores como Milena Agus, Alessandro Baricco, Dan Brown ou J. K. Rowling."}
{"id": "386944", "revid": "624", "url": "https://gl.wikipedia.org/wiki?curid=386944", "title": "Aelle de Sussex", "text": ""}
{"id": "386945", "revid": "12452", "url": "https://gl.wikipedia.org/wiki?curid=386945", "title": "Sledda", "text": ""}
{"id": "386946", "revid": "624", "url": "https://gl.wikipedia.org/wiki?curid=386946", "title": "William de Malmesbury", "text": ""}
{"id": "386948", "revid": "23204", "url": "https://gl.wikipedia.org/wiki?curid=386948", "title": "Airwolf (videoxogo)", "text": "Airwolf \u00e9 un videoxogo de disparos baseado na serie de televisi\u00f3n hom\u00f3nima. Foi publicado para Nintendo Entertainment System en 1987. O videoxogo pon \u00f3 xogador na cabina dun helic\u00f3ptero de nome Airwolf, e debe tratar de derribar avi\u00f3ns inimigos e rescatar prisioneiros."}
{"id": "386949", "revid": "1576", "url": "https://gl.wikipedia.org/wiki?curid=386949", "title": "Airbus A350-1000", "text": ""}
{"id": "386951", "revid": "6139587", "url": "https://gl.wikipedia.org/wiki?curid=386951", "title": "Eduardo o Vello", "text": "Eduardo o Vello (en anglosax\u00f3n: \"\u0112adweard cyning\"), nado en 874 - 877 e finado o 17 de xullo de 924, foi o segundo dos fillos var\u00f3ns -6 en total- de Alfredo o Grande, rei de Wessex e da s\u00faa esposa Aethelswitha. Converteuse en rei de Wessex \u00e1 morte de seu pai en 899.\nO ep\u00f3nimo de Eduardo, \"o Vello\" foi usado por primeira vez no s\u00e9culo X no escrito \"Vida de San \u00c6thelwold\" de Wulfstan, para distinguilo do rei posterior, Eduardo o M\u00e1rtir.\nTraxectoria.\nSucesi\u00f3n e inicios do seu reinado.\nA sucesi\u00f3n de Eduardo ao trono do seu pai non estaba asegurada, xa que cando Alfredo morreu, o seu primo Aethelwold, o fillo do rei Aethelred I reclamou o seu dereito ao trono. Tomou Wimborne, en Dorset, onde fora enterrado o seu pai e a igrexa cristi\u00e1 en Hampshire, hoxe Dorset. Eduardo marchou a Badbury e ofreceu combate, pero Aethelwold rexeitou deixar Wimborne. Cando viu que Eduardo estaba listo para atacar Wimborne, Aethelwold fuxiu na noite e uniuse aos daneses en Northumbria, onde foi proclamado rei. Namentres, Eduardo era coroado en Kingston upon Thames o 8 de xu\u00f1o de 900. Ao ano seguinte, tomou o t\u00edtulo de \"Rei dos Anglos e Sax\u00f3ns\", distingu\u00edndose dos seus predecesores que foran reis de Wessex.\nEn 901, Aethelwold chegou a Essex cunha frota e impulsou aos daneses a levantarse en Anglia Oriental. O seguinte ano, atacou Cricklade e Braydon. Eduardo chegou cun ex\u00e9rcito e logo de varias marchas, ambos os lados atop\u00e1ronse na batalla do Holme. Aethelwold e o rei Eohric foron mortos en batalla.\nAs relaci\u00f3ns co norte foron problem\u00e1ticas para Eduardo por varios anos m\u00e1is. A Cr\u00f3nica anglosaxoa menciona que fixo as paces cos daneses de Anglia Oriental e de Northumbria \"por necesidade\". Tam\u00e9n existe unha menci\u00f3n da reconquista de Chester en 907, o cal pode indicar que a cidade foi tomada nunha batalla.\nEn 909, Eduardo enviou un ex\u00e9rcito para arrasar Northumbria. Ao ano seguinte, os habitantes de Northumbr\u00eda estiveron a favor de atacar Mercia, pero atop\u00e1ronse cun ex\u00e9rcito combinado de mercianos e sax\u00f3ns occidentais na batalla de Tettenhall, onde foron destru\u00eddos os daneses de Northumbria. Desde ent\u00f3n, non volveron a facer incursi\u00f3ns ao sur do r\u00edo Humber.\nEnt\u00f3n Eduardo comezou a construci\u00f3n de varias fortalezas en Hertford, Witham e Bridgnorth. Dise que tam\u00e9n construir\u00eda unha en Scergeat, pero esa localizaci\u00f3n a\u00ednda non foi identificada. Esta serie de fortalezas, mantiveron aos daneses baixo control. Tam\u00e9n se constru\u00edron outras fortalezas en Tamworth, Stafford, Eddisbury e Warwick.\nLogros.\nP\u00f3dese afirmar que Eduardo superou os logros militares do seu pai, regresando o Danelaw ao dominio sax\u00f3n e reinando sobre Mercia a partir de 918 tras a morte da s\u00faa irm\u00e1 Aethelflaed (\u00c6\u00f0elfl\u01e3d). Polo ano 918, todos os daneses do sur somet\u00e9ranselle. A s\u00faa sobri\u00f1a Aelfwynn, filla de Aethelflaed, foi nomeada sucesora da s\u00faa nai, pero Eduardo dep\u00faxoa, terminando as\u00ed coa independencia de Mercia. Xa anexara as cidades de Londres e Oxford e as terras circundantes a Oxfordshire e Middlesex.\nUnha serie de invasi\u00f3ns escandinavas polo norte, forzaron a Eduardo a entrar en varias batallas entre fins do 918 e finais de 920. Nese momento, os escandinavos, os escoceses e os galos cham\u00e1bano \"pai e se\u00f1or\". Este reco\u00f1ecemento do se\u00f1or\u00edo de Eduardo en Escocia levou a que os seus sucesores reclamasen soberan\u00eda sobre ese reino.\nEduardo reorganizou a igrexa en Wessex, creando novos bispados en Ramsbury e Sonning, Wells e Crediton. A pesar diso, hai pouca evidencia de que Eduardo fose particularmente relixioso. De feito, o Papa envioulle unha reprimenda para que puxese maior atenci\u00f3n \u00e1s s\u00faas responsabilidades relixiosas.\nMorte.\nMorreu liderando un ex\u00e9rcito contra a rebeli\u00f3n cambro-merciana, o 17 de xullo de 924 en Farndon, Cheshire. Os seus restos foron sepultados na igrexa nova de Winchester, Hampshire, que el mesmo establecera o ano 901. Despois da conquista normanda de Inglaterra, a igrexa foi substitu\u00edda pola abad\u00eda de Hyde, ao Norte da cidade e o corpo do rei Eduardo foi transferido al\u00ed.\nO seu \u00faltimo lugar de descanso est\u00e1 marcado por un bloque de pedra cunha cruz inscrita nos arredores da abad\u00eda nun parque p\u00fablico.\nMatrimonio e descendencia.\nO rei Eduardo tivo catorce fillos dos seus tres matrimonios e pode ser que tivese fillos ilex\u00edtimos tam\u00e9n.\nEn 893 casou con Egwina, muller de baixa condici\u00f3n social, coa cal tivo 3 fillos.Como o status de Egwina, a s\u00faa primeira esposa, era baixo, foi apartada por Eduardo pouco despois do seu ascenso ao trono (900), e os fillos nados dela declarados ilex\u00edtimos. Acerca de Egwina, pouco se sabe \u00e1 parte do seu nome, do que non hai rexistros previos \u00e1 reconquista aos normandos. Historiadores posteriores proclamaron que era unha muller nobre e moi relixiosa. Eduardo casou (a\u00ednda que o status exacto da uni\u00f3n \u00e9 incerto) con Egwina ao redor do 893, e foron pais de:\nA morte do seu irm\u00e1n m\u00e1is vello Edmundo, correi de Wessex (899), deixouno como o herdeiro do seu pai, a cuxa morte (26 de outubro de 899) o sucedeu no trono, sendo coroado en Kingston-upon-Thames o 31 de maio de 900.\nPasou o inicio do seu reinado pelexando co seu primo Aethelwold, fillo do rei Aethelred I, que alegaba ter maiores dereitos \u00e1 coroa de Wessex. A\u00ednda que Eduardo \u00e9 derrotado na batalla de Holm (902), a morte do pretendente na batalla aseg\u00faralle a coroa.\nAs\u00ed, para reconciliarse coa rama de Aethelred I, casou en 901 con Aelfflaed, sobri\u00f1a de Aethelwold e neta do rei Aethelred I. Deste matrimonio naceron 10 fillos:\nVi\u00favo en 920, casa por terceira vez -a\u00ednda que segunda legalmente- con Edgiva, filla de Sigelhelm, cabaleiro de Kent, de aproximadamente 15 anos de idade, nacendo deste matrimonio 4 fillos:\nA historia de Guillerme de Malmesbury, \"De antiquitate Glastonie ecclesiae\" afirma que a segunda esposa de Eduardo, Elfleda, tam\u00e9n viviu despois da morte de Eduardo, pero esta \u00e9 a \u00fanica fonte para dita afirmaci\u00f3n.\nEduardo morreu en Farndon-on-Dee, o 17 de xullo de 924, aos 52 anos de idade, sendo sepulto na catedral de Winchester."}
{"id": "386953", "revid": "624", "url": "https://gl.wikipedia.org/wiki?curid=386953", "title": "Eadweard de Wessex", "text": ""}
{"id": "386954", "revid": "624", "url": "https://gl.wikipedia.org/wiki?curid=386954", "title": "Aelfred de Wessex", "text": ""}
{"id": "386955", "revid": "98629", "url": "https://gl.wikipedia.org/wiki?curid=386955", "title": "Aethelstan de Inglaterra", "text": "Aethelstan, \u00c6\u00feelstan, \u00c6\u00f0elst\u0101n ou Ethelstan (n\u00f3rdico antigo: A\u00f0alsteinn), nado en 895 e finado o 27 de outubro de 939, chamado o Glorioso, foi rei dos anglosax\u00f3ns de 924 a 927 e rei de Inglaterra de 927 a 939. O seu reinado \u00e9 frecuentemente pasado por alto polos historiadores modernos, enfoc\u00e1ndose m\u00e1is no do seu av\u00f3, Alfredo o Grande, ou no do seu sobri\u00f1o, Edgar o Pac\u00edfico. Con todo, o seu reinado foi de importancia fundamental para o desenvolvemento pol\u00edtico do s\u00e9culo X.\nTraxectoria.\nFoi o primox\u00e9nito de Eduardo o Vello, rei de Wessex, e de Egwina. A pesar de que os seus pais casaron, foi declarado ilex\u00edtimo ao subir o seu pai ao trono en 899, pois a baixa condici\u00f3n social da s\u00faa nai foi motivo para que o rei a afastase do seu lado e casase coa que ser\u00eda considerada a s\u00faa ra\u00ed\u00f1a e primeira esposa, Elfleda.\nO seu pai ascendeu ao trono do reino dos anglosax\u00f3ns formado por Alfredo, non sen dificultade. A s\u00faa t\u00eda, irm\u00e1 de Eduardo, Aethelflaed, rexeu Mercia Occidental na s\u00faa representaci\u00f3n logo da morte do seu marido, o ealdorman Aethelred en 918. \u00c1 morte de Aethelflaed, Eduardo rapidamente tomou o control de Mercia e, \u00e1 morte deste, Aethelstan directamente rexeu os reinos anglosax\u00f3ns ao sur do r\u00edo Humber.\nReinado.\nSendo criado no reino de Mercia por orde do seu pai, como unha forma de conseguir a lealdade deste rebelde pa\u00eds \u00e1 dinast\u00eda c\u00e9rdica, \u00e1 morte deste (17 de xullo de 924) foi aclamado de inmediato rei de Mercia.\nAo morrer o seu medio irm\u00e1n, o rei Aethelweard, logo de tan s\u00f3 16 d\u00edas de reinado \u2014ao parecer asasinado por orde s\u00faa\u2014 o (2 de agosto de 924), a Witan el\u00edxeo como o novo soberano, sendo coroado en Kingston-upon-Thames o 4 de setembro de 924.\nDurante o seu reinado demostrou ser un consumado diplom\u00e1tico, preferindo as alianzas \u00e1 guerra. O 30 de xaneiro de 926 casou \u00e1 s\u00faa irm\u00e1 Edith con Sihtric ua \u00cdmair, rei viquingo de \"J\u00f3rvik\" e de Northumbria. Con todo, Sihtric morre ao ano seguinte (927) e Aethelstan aproveitou a oportunidade para anexionarse Northumbria. Isto conv\u00e9rteo no rei sax\u00f3n coa maior extensi\u00f3n territorial at\u00e9 ent\u00f3n; por esta raz\u00f3n, os demais reis brit\u00e1nicos somet\u00e9ronse ao seu mando en Bamburgh. Na Cr\u00f3nica anglosaxoa descr\u00edbese como cada un dos reis se inclina ante o seu supremo l\u00edder: \"primeiro Hywel, rei de Cornualles, e logo \"Constantino II\", rei de \"Escocia\", e \"Owain\", rei de \"Gwent\", e logo Ealdred de Bamburgh\". O cronista \"Guillerme de Malmesbury\" engade ao rei Owain de Strahtclyde entre os reis sometidos.\nRex\u00edstranse outros eventos similares nas marchas occidentais do dominio de Aethelstan. Segundo Guillerme de Malmesbury, sometera aos reis do norte de Breta\u00f1a (o que implica Gales) en Hereford, onde esixiu un forte tributo. A realidade da s\u00faa influencia sobre Gales \u00e9 subli\u00f1ada no poema gal\u00e9s Armes Prydein Fawr e pola aparici\u00f3n dos reis galeses como \"subreguli\" nas cartas de '\u0391thelstan A'. En forma similar, dirixiu Gales do Oeste (ou sexa Cornish) f\u00f3ra de Exeter e estableceu a fronteira entre Inglaterra e Cornualla ao longo do r\u00edo Tamar.\nAethelstan \u00e9 considerado como o primeiro rei ingl\u00e9s \"de facto.\" Alcanzou \u00e9xitos militares consider\u00e1beis sobre os seus rivais, inclu\u00edndo os viquingos, e estendeu o seu dominio a partes de Gales e de Cornualla. A s\u00faa vitoria m\u00e1is grande, sobre unha alianza inimiga que inclu\u00eda a Constantino II de Escocia, foi a batalla de Brunanburh, no outono de 937.\nA\u00ednda que estableceu moitas alianzas a trav\u00e9s dos matrimonios das s\u00faas medio irm\u00e1s con casas reais de Europa, nunca casou nin tivo descendencia. Con todo, criou como ao seu propio fillo a Haakon o Bo, m\u00e1is tarde rei de Noruega.\nMorreu no seu palacio de Gloucester o 27 de outubro de 939, aos 44 anos de idade, sendo sepulto na abad\u00eda de Malmesbury, en Wiltshire. Non hai nada na tumba baixo a estatua, xa que as reliquias do rei probabelmente se perderon na Disoluci\u00f3n dos mosteiros de 1539. Os restos poden ser destru\u00eddos polos comisionados do rei ou ser escondidos antes de que chegasen ditos comisionados.\nAdministraci\u00f3n e leis.\nA medida que o seu reino crec\u00eda, Aethelstan imp\u00faxose novos desaf\u00edos con respecto \u00e1 s\u00faa administraci\u00f3n. Cara a fins do seu reinado, s\u00e1bese doutro Aethelstan, chamado 'medio rei' que foi Ealdorman na maior parte da Mercia Oriental e Anglia Oriental. Ian Walker expuxo que, a medida que se incrementaba o poder de Aethelstan, a extensi\u00f3n da rexencia do seguinte nivel da aristocracia tam\u00e9n deb\u00eda crecer. Todo o que apunta a unha maior estratificaci\u00f3n da sociedade anglosaxoa, desenvolvemento que \u00e9 pos\u00edbel examinar desde os tempos iniciais anglosax\u00f3ns at\u00e9 a conquista normanda e m\u00e1is al\u00f3.\nCre\u00e1ronse un gran n\u00famero de c\u00f3digos lexislativos durante o seu reinado. P\u00f3dense resumir dous puntos de vista sobre eles: Patrick Wormald afirma que a lei escrita ti\u00f1a pouco uso pr\u00e1ctico na Inglaterra anglosaxoa, que hab\u00eda pouca homoxeneidade entre as leis e que a natureza espor\u00e1dica delas indicaba un sistema pouco coherente baseado na lei escrita. Mentres que Simon Keynes argumentou que existe un patr\u00f3n nas leis do reino de Aehelstan e que estas son evidencia 'non de calquera actitude casual cara \u00e1 publicaci\u00f3n ou rexistro da lei, sen\u00f3n todo o contrario'.\nAethelstan e os galeses.\nO reinado de Aethelstan marca un fito nas esporadicamente inquietas relaci\u00f3ns entre anglosax\u00f3ns e galeses.\nSegundo Asser, un monxe de San David, Dyfed, varios reinos de Gales somet\u00e9ronse a Alfredo (inclu\u00edndo aqueles que ser\u00edan rexidos polos fillos de Rhodri Mawr). Non se rexistran batallas entre os ingleses e galeses durante o reinado de Aethelstan, pero algunhas cartas indican que os reis galeses asist\u00edan \u00e1 s\u00faa corte, posibelmente ao iren con el en campa\u00f1a.\nD.P. Kirby argumenta que Aethelstan reprim\u00eda aos reis galeses, mant\u00e9ndoos preto para ter a s\u00faa lealdade. A\u00ednda m\u00e1is, \u00e9 posible que alg\u00fans deles, particularmente Hywel Dda resultasen beneficiados con esta relaci\u00f3n. Hywel ser\u00eda influenciado por ideas inglesas da soberan\u00eda - el \u00e9 o primeiro rei gal\u00e9s que se asocia cun c\u00f3digo maior de lei galesa e unha moeda, cu\u00f1ada en Chester, leva o seu nome.\nContactos estranxeiros.\nComo as dos seus predecesores, a corte de Aethelstan estaba en contacto co resto de Europa. As s\u00faas medio irm\u00e1s casaron con familias da nobreza europea. Edith desposou ao futuro emperador Od\u00f3n I do Sacro Imperio Romano Xerm\u00e1nico, fillo de Henrique I o Paxareiro e outra contraeu matrimonio con Egill Skallagr\u00edmsson, o inspirador da islandesa \"saga de Egil\".\nAlan II, duque de Breta\u00f1a, e Haakon, fillo de Harald de Noruega, foron acollidos na corte de Aethelstan e deron un fogar a Lu\u00eds, o fillo exiliado de Carlos o Calvo.\nAethelstan pode considerar o seu reinado en forma imperial: o estilo \"basileus\" bas\u00e9ase nas s\u00faas cartas, mentres que \u00e9 o primeiro rei en levar o t\u00edtulo de \"r[ex] tot[ius] B[ritanniae]\".\nSegundo Guillerme de Malmesbury, reliquias como a espada do emperador Constantino I de Roma e a lanza de Carlomagno (primeiro emperador do Sacro Imperio Romano Xerm\u00e1nico) chegaron a Aethelstan, suxerindo que el estaba relacionado dalgunha forma con grandes rexentes do pasado.\nA\u00ednda que estableceu varias alianzas a trav\u00e9s da s\u00faa familia, non tivo fillos propios.\nAethelstan era relixioso e realizou importantes doaz\u00f3ns \u00e1 igrexa de Wessex. \u00c1 s\u00faa morte en 939 en Gloucester foi enterrado na s\u00faa abad\u00eda preferida (Malmesbury) no canto de coa s\u00faa familia en Winchester. A\u00ednda que a s\u00faa tumba a\u00ednda se atopa al\u00ed, o seu corpo perdeuse hai d\u00e9cadas.\nSucedeuno o seu medio irm\u00e1n m\u00e1is novo, o rei Edmundo de Inglaterra.\nFontes.\nA Cr\u00f3nica anglosaxoa que \u00e9 moi expl\u00edcita durante os reinados de Alfredo o Grande e Eduardo o Vello, queda relativamente en silencio durante o reinado de Aethelstan e a informaci\u00f3n que sobrevive \u00e9 retrospectiva. Unhas poucas referencias falan das s\u00faas campa\u00f1as militares, a informaci\u00f3n m\u00e1is extensa at\u00f3pase nun poema sobre a batalla de Brunanburh, composto probablemente durante o reinado do seu sucesor Edmundo.\nOutras fontes narrativas a trav\u00e9s de Europa conte\u00f1en m\u00e1is informaci\u00f3n. Os anais de Flodoardo conte\u00f1en varias referencias \u00e1 loita de Aethelstan contra os rexentes do Leste e Oeste de Francia, as\u00ed como a Cr\u00f3nica de Nantes.\nGuillerme de Malmesbury, no entanto, nos seus escritos de principios do s\u00e9culo XII, prov\u00e9 maiores detalles. A s\u00faa obra mesmo leva \u00e1 xa desaparecida \"Vita \u00c6thelstani\", pero \u2014como exp\u00f3n o historiador Michael Wood\u2014 d\u00e9bese ter coidado neste caso, xa que a s\u00faa existencia a\u00ednda non foi comprobada e as fontes de Guillerme a mi\u00fado non poden ser verificadas.\nAs fontes documentais son cartas e leis anglosaxoas. Existen numerosas cartas que informan acerca da persoa de Aethelstan e a quen outorgaba terras. A trav\u00e9s delas, \u00e9 pos\u00edbel examinar as s\u00faas peregrinaci\u00f3ns, particularmente entre os anos 927 e 932 en que todos os diplomas foron bosquexados polo extraordinario escribano co\u00f1ecido como 'Aethelstan A'. Existen varios c\u00f3digos de lei anglosax\u00f3ns atribu\u00eddos a Aethelstan, un par deles seguen a tradici\u00f3n de Alfredo e Eduardo, os outros son menos 'oficiais', pero non menos reveladores de aspectos da administraci\u00f3n de Aethelstan.\nExisten dispo\u00f1\u00edbeis fontes non escritas. As m\u00e1is \u00fatiles son as moedas, que dan a Aethelstan un t\u00edtulo que revela o estendida que estaba a s\u00faa administraci\u00f3n (ou a cu\u00f1axe) a trav\u00e9s de toda Breta\u00f1a. Tam\u00e9n son interesantes os manuscritos e reliquias que o rei coleccionaba e doaba -moitas das cales conte\u00f1en notas de detalles das doaz\u00f3ns. As reliquias doadas permitiron co\u00f1ecer mellor o padroado do rei do culto de San Cuthbert en Northumbria, ao cal doou dous manuscritos que conti\u00f1an referencias aos primeiros rexentes ingleses, o Corpus Christi Manuscript."}
{"id": "386961", "revid": "1888", "url": "https://gl.wikipedia.org/wiki?curid=386961", "title": "Rogelio Rodr\u00edguez D\u00edaz", "text": ""}
{"id": "386962", "revid": "4817", "url": "https://gl.wikipedia.org/wiki?curid=386962", "title": "Student Nitric Oxide Explorer", "text": "Student Nitric Oxide Explorer, m\u00e1is co\u00f1ecido polo seu acr\u00f3nimo SNOE, foi un sat\u00e9lite artificial do Laboratorio para a f\u00edsica espacial e atmosf\u00e9rica da Universidade de Colorado en Boulder patrocinado pola NASA e lanzado o 26 de febreiro de 1998 mediante un foguete Pegasus XL desde a base Vandenberg da Forza A\u00e9rea, en California.\nCaracter\u00edsticas.\nSNOE foi o primeiro sat\u00e9lite en ser lanzado pertencente ao programa de Iniciativa Demostradora de Exploraci\u00f3n Estudiantil (STEDI, \"Student Explorer Demonstration Initiative\") da NASA. A s\u00faa misi\u00f3n foi estudar a variaci\u00f3n do \u00f3xito n\u00edtrico (NO) na atmosfera terrestre. En especial SNOE centrouse no estudo de como a variaci\u00f3n dos raios X suaves do Sol afectan \u00e1 cantidade de NO na atmosfera e a maneira en que as auroras boreacantles aumentan a cantidade de NO na atmosfera sobre os polos.\nO sat\u00e9lite ti\u00f1a forma hexagonal de 0,9 m de alto e 1 m de di\u00e1metro m\u00e1ximo. Foi inxectado nunha \u00f3rbita heliosincr\u00f3nica de entre 530 e 580\u00a0km de altura e 97,7 graos de inclinaci\u00f3n orbital. Estabiliz\u00e1base mediante xiro a 5 r.p.m. co eixo de xiro perpendicular ao plano orbital.\nSNOE levaba a bordo tres instrumentos:\nAdicionalmente, o sat\u00e9lite levaba un receptor GPS a bordo para determinar con precisi\u00f3n a s\u00faa altura e posici\u00f3n.\nSNOE reentrou na atmosfera o 13 de decembro de 2003, tras 5 anos e 290 d\u00edas de misi\u00f3n."}
{"id": "386963", "revid": "4817", "url": "https://gl.wikipedia.org/wiki?curid=386963", "title": "SNOE", "text": ""}
{"id": "386965", "revid": "98629", "url": "https://gl.wikipedia.org/wiki?curid=386965", "title": "Illa Air Force", "text": "A Illa Air Force \u00e9 unha illa deshabitada na rexi\u00f3n de Qikiqtaaluk de Nunavut, Canad\u00e1. Local\u00edzase ao longo da costa do suroeste da illa de Baffin e ten un tama\u00f1o de 1.720\u00a0km\u00b2.\nO primeiro rexistro escrito da existencia da illa foi en 1948, do mesmo xeito que a veci\u00f1a Illa do Pr\u00edncipe Carlos e a Illa Foley, por un membro da tripulaci\u00f3n da Royal Canadian Air Force (RCAF), Albert Ernest Tomkinson, voando nun Avro Lancaster. A illa foi nomeada en reco\u00f1ecemento do papel da RCAF no levantamento do Arquip\u00e9lago \u00e1rtico canadense."}
{"id": "386966", "revid": "75439", "url": "https://gl.wikipedia.org/wiki?curid=386966", "title": "Fernando Moreiras", "text": "Fernando Moreiras Corral, nado en Vigo en 1976, \u00e9 un tradutor galego.\nTraxectoria.\nLicenciado en Traduci\u00f3n e Interpretaci\u00f3n pola Universidade de Vigo no ano 1998 e mestrado en Traduci\u00f3n Multimedia pola mesma universidade, \u00e9 tradutor profesional desde o ingl\u00e9s e o franc\u00e9s ao galego, principalmente. A s\u00faa especialidade son os textos t\u00e9cnicos, xur\u00eddicos, audiovisuais e literarios, \u00e1mbito en que traduciu autores como George Orwell ou Dan Brown. Impartiu docencia de traduci\u00f3n xur\u00eddica na Universidade de Vigo.\nDistinci\u00f3ns.\nFoi galardoado co Premio de Traduci\u00f3n Pl\u00e1cido Castro na s\u00faa X edici\u00f3n pola s\u00faa versi\u00f3n ao galego de \"Ensaio sobre a cr\u00edtica\", de Alexander Pope."}
{"id": "386967", "revid": "98629", "url": "https://gl.wikipedia.org/wiki?curid=386967", "title": "Natuna Besar", "text": "Illa Gran Natuna (Pulau Natuna Besar en Indonesio) ou simplemente Natuna \u00e9 a illa principal do Arquip\u00e9lago de Natuna, que forma parte da provincia das illas Riau, Indonesia. Tam\u00e9n se chama \"Illa Gran Bunguran\" (\"Pulau Bunguran Bicar\").\nA superficie de Gran Natuna \u00e9 de 1.720 km\u00b2.\nA illa \u00e9 o fogar de tres especies de primates non humanos: o lento loris (\"Nycticebus coucang\"), o macaque de cola longa (\"Macaca fascicularis\"), e o end\u00e9mico mono da folla de Natuna \"Presbytis natunae\". Un pequeno n\u00famero de cabras salvaxes viven na illa, as\u00ed como aves mari\u00f1as.\nHai unha gran mesquita na esquina nord\u00e9s da illa. a que se constru\u00edu durante dous anos de 2007 a 2009."}
{"id": "386968", "revid": "19415", "url": "https://gl.wikipedia.org/wiki?curid=386968", "title": "Conferencia leste (NHL)", "text": ""}
{"id": "386969", "revid": "19415", "url": "https://gl.wikipedia.org/wiki?curid=386969", "title": "Eastern Conference (NHL)", "text": ""}
{"id": "386970", "revid": "19415", "url": "https://gl.wikipedia.org/wiki?curid=386970", "title": "Conf\u00e9rence de l'Est (NHL)", "text": ""}
{"id": "386971", "revid": "98629", "url": "https://gl.wikipedia.org/wiki?curid=386971", "title": "Illa Geographical Society", "text": "Illa Geographical Society (Dan\u00e9s: \"Geografisk Samfund \u00d8\") \u00e9 unha illa da Ba\u00eda Foster no nord\u00e9s de Groenlandia.\nXeograf\u00eda.\nA illa ten unha superficie de 1.717\u00a0km\u00b2. \u00e9 monta\u00f1osa co Svedenborg Fjeld como o punto m\u00e1is alto a 1.730 m. Ao norte at\u00f3pase a desembocadura do Fiorde Kaiser Franz Joseph coa Illa Ymer ao NW e m\u00e1is pequena illa Bantekoe ao NE en Ba\u00eda Foster. Ao sur at\u00f3pase a illa Traill, separada por un estreito, o estreito de Vega. No oeste, sobre o Fiorde Rei Oscar at\u00b4pase a Illa Ella.\nXeolox\u00eda.\nDe oeste a leste, as rochas que constit\u00faen a illa son arenisca aproximadamente das idades devoniana, carbon\u00edfera e cret\u00e1cea, e algunhas \u00e1reas m\u00e1is pequenas con arenisca do Tri\u00e1sico e do Xur\u00e1sico."}
{"id": "386972", "revid": "1131", "url": "https://gl.wikipedia.org/wiki?curid=386972", "title": "Jorge Cubela", "text": ""}
{"id": "386973", "revid": "1131", "url": "https://gl.wikipedia.org/wiki?curid=386973", "title": "Olaia Ledo", "text": ""}
{"id": "386977", "revid": "1131", "url": "https://gl.wikipedia.org/wiki?curid=386977", "title": "Parque de Vio\u00f1o", "text": "O parque de Vio\u00f1o \u00e9 unha zona verde municipal na cidade da Coru\u00f1a. Foi inaugurado en decembro de 2006 cunha superficie de 37\u00a0049 metros cadrados.\nLeva o nome da aldea derrubada no mesmo lugar para a construci\u00f3n do propio parque as\u00ed como da urbanizaci\u00f3n que se xestou arredor do mesmo. Asemade, foron conservados alg\u00fans dos h\u00f3rreos xa existentes no lugar, que ficaron integrados dentro da zona verde.\nO seu per\u00edmetro est\u00e1 delimitado polas r\u00faas Revoluci\u00f3n Francesa, Jos\u00e9 Mar\u00eda Rivera Corral, Isaac Peral e Pasteur. Cara ao suroeste do parque at\u00f3pase o pol\u00edgono industrial da Agrela."}
{"id": "386980", "revid": "98629", "url": "https://gl.wikipedia.org/wiki?curid=386980", "title": "The Parent Trap (filme de 1998)", "text": "The Parent Trap \u00e9 un filme estadounidense de comedia familiar co-escrito e dirixido por Nancy Meyers que se estreou en 1998. \u00c9 un remake do filme hom\u00f3nimo de 1961 e unha adaptaci\u00f3n da novela de Erich K\u00e4stner \"Das doppelte Lottchen\". Dennis Quaid e Natasha Richardson interpretan unha parella que se divorcia pouco despois de casar; Lindsay Lohan intepreta a Hallie Parker e a Annie James, unhas xemelgas id\u00e9nticas que se re\u00fanen accidentalmente nun campamento de ver\u00e1n despois de vivir separadas dende o nacemento."}
{"id": "386982", "revid": "56817", "url": "https://gl.wikipedia.org/wiki?curid=386982", "title": "Adventures of Dino Riki", "text": "Adventures of Dino Riki, co\u00f1ecido no Xap\u00f3n como , \u00e9 un videoxogo estreado en 1987 para Family Computer no Xap\u00f3n e en 1989 para Nintendo Entertainment System en Am\u00e9rica do Norte.\nMalia que foi desenvolvido por Hudson Soft no Xap\u00f3n, foi publicado por Rix Soft, sendo o \u00fanico videoxogo xamais vendido por esta compa\u00f1\u00eda. En Am\u00e9rica do Norte, o xogo foi publicado por Hudson Soft."}
{"id": "386985", "revid": "65337", "url": "https://gl.wikipedia.org/wiki?curid=386985", "title": "H\u00fcseyin Ayg\u00fcn", "text": "H\u00fcseyin Ayg\u00fcn, nado en Tunceli o 20 de outubro de 1970, \u00e9 un escritor, avogado e pol\u00edtico turco da minor\u00eda zaza alev\u00ed. Foi representante da provincia de Tunceli no parlamento entre 2011 e 2015 polo CHP.\nTraxectoria.\nIhsaniye Ayg\u00fcn traballou como avogado na s\u00faa cidade natal, despois de se formar na Facultade de Dereito da Universidade de Ancara. Escribiu varios libros, principalmente sobre o masacre de Dersim contra os zaza alev\u00eds. ' (2009) , ' (2010), ' (2012), ' (2014). Mais tam\u00e9n \u00e9 autor dun libro en zazaki, \"\" (2007).\nSecuestro.\nMilitantes do PKK secuestr\u00e1rono arredor das 19:00, hora local, o 12 de agosto de 2012, cando volv\u00eda de visitar a localidade de Ovacik (Tunceli) acompa\u00f1ado dun reporteiro dun xornal e do seu asesor. Os militantes sa\u00edronlle ao paso e tras pararen o seu coche na autoestrada lev\u00e1rono a un bosque, ameaz\u00e1ndoo con dispararlle se opu\u00f1a resistencia.\nOs secuestradores liber\u00e1rono o 14 de agosto de 2012. Nas s\u00faas primeiras declaraci\u00f3ns afirmou que estaba ben de sa\u00fade e que o trataran con respecto, asegurando que pretend\u00edan realizar unha chamada ao cesamento das hostilidades. As s\u00faas declaraci\u00f3ns xeraron controversia no seo do seu partido, e as\u00ed Metin Feyzio\u011flu criticou a simpat\u00eda que desprend\u00edan por unha organizaci\u00f3n terrorista mentres o voceiro Haluk Ko\u00e7 subli\u00f1ou o chamamento \u00e1 paz expresado por Ayg\u00fcn.\nConflitos co seu partido.\nAyg\u00fcn fixo declaraci\u00f3ns sobre a responsabilidade do seu partido no masacre de Dersim e m\u00e1is tarde sobre o status do alevismo, causando pol\u00e9mica co resto dos deputados e co l\u00edder do partido Kemal K\u0131l\u0131\u00e7daro\u011flu. Debido a estas declaraci\u00f3ns contrarias \u00e1 pol\u00edtica do seu partido, alg\u00fans membros do CHP solicitaron a s\u00faa expulsi\u00f3n.\nEn 2014, Ayg\u00fcn participou na fundaci\u00f3n do Movemento Xu\u00f1o Unido, unha organizaci\u00f3n progresista formada despois das protestas de Gez e mostrouse partidario da s\u00faa conversi\u00f3n nun partido pol\u00edtico.\nNas elecci\u00f3ns de xu\u00f1o de 2015 non se presentou \u00e1 reelecci\u00f3n."}
{"id": "386986", "revid": "89787", "url": "https://gl.wikipedia.org/wiki?curid=386986", "title": "Protosuchus", "text": "Protosuchus \u00e9 un x\u00e9nero extinto de carn\u00edvoros crocodilomorfos do Xur\u00e1sico temper\u00e1n. O nome \"Protosuchus\" significa \"primeiro crocodilo\", e \u00e9 un dos primeiros animais que lembran os crocodilianos. \"Protosuchus\" med\u00eda aproximadamente 1\u00a0m de lonxitude e pesaba uns 40\u00a0kg.\nComo \u00e9 un parente moi antigo dos crocodilos, o seu cranio presenta m\u00e1is caracter\u00edsticas corcodilianas que o dos seus antepasados m\u00e1is antigos. Ti\u00f1a mand\u00edbulas curtas que se fac\u00edan m\u00e1is anchas na base do cranio, que lle proporcionaban unha gran superficie \u00e1 cal se pod\u00edan unir os seus m\u00fasculos mandibulares. Isto incrementaba a abertura m\u00e1xima da boca do animal e a forza coa cal se pod\u00edan pechar as mand\u00edbulas. A dentici\u00f3n do animal tam\u00e9n lembra \u00e1 dos modernos crocodilos, inclu\u00edndo os dentes da mand\u00edbula inferior que encaixaban en amosegas da parte externa do lateral da mand\u00edbula superior cando pechaban a boca. Tam\u00e9n posu\u00eda unha poderosa cola que m\u00e1is tarde se converter\u00eda nos seus descendentes no mecanismos de propulsi\u00f3n na auga.\nO corpo estaba cuberto e reforzado con escamas e ao longo do dorso ti\u00f1an unha dobre ringleira de placas \u00f3seas. Era un r\u00e9ptil cuadr\u00fapede pouco com\u00fan con longas patas columnares, coas patas traseiras m\u00e1is longas que as dianteiras. Os seus cinco dedos ti\u00f1an garras e crese que eran bos corredores e nadadores, pero de vida predominantemente terrestre.\nEspecies.\nDescrib\u00edronse tres especies de \"Protosuchus\": a especie tipo \"P. richardsoni\" atopada en Arizona, Estados Unidos, \"P. micmac\" de Nova Escocia, Canad\u00e1, e \"P. haughtoni\" de Sur\u00e1frica."}
{"id": "386994", "revid": "23204", "url": "https://gl.wikipedia.org/wiki?curid=386994", "title": "The Adventures of Rad Gravity", "text": "The Adventures of Rad Gravity \u00e9 un videoxogo de plataformas do x\u00e9nero de acci\u00f3n e aventuras, desenvolvido por Interplay para Nintendo Entertainment System e publicado por Activision en 1990. Rad Gravity \u00e9 o nome do heroe do xogo.\nA historia ambi\u00e9ntase nun futuro afastado, no que os humanos colonizaron outros planetas e estabeleceron unha forma de biotecnolox\u00eda, uns seres chamados Compuminds, que se poden comunicar axi\u00f1a entre diferentes planetas. O malvado do xogo desactivou t\u00f3dolos Compuminds e agochounos. Eventualmente, un dos Compuminds, chamado Kakos, \u00e9 descuberto. Xuntos, Rad e Kakos deben atopar os oito Compuminds desaparecidos."}
{"id": "386996", "revid": "23204", "url": "https://gl.wikipedia.org/wiki?curid=386996", "title": "Air Fortress", "text": " \u00e9 un videoxogo publicado no Xap\u00f3n para Famicom en 1987, en Am\u00e9rica do Norte para Nintendo Entertainment System en setembro de 1989 despois dun test inicial coa estrea de 385 copias en 1987, e unha estrea PAL exclusiva en Australia en 1989."}
{"id": "386997", "revid": "23204", "url": "https://gl.wikipedia.org/wiki?curid=386997", "title": "Alien Syndrome", "text": " \u00e9 un videoxogo de disparos e arcade desenvolvido por Sega e publicado en 1987."}
{"id": "386998", "revid": "1505", "url": "https://gl.wikipedia.org/wiki?curid=386998", "title": "Bartug Aykan", "text": "Bartug Aykan, nado en Edirne (Turqu\u00eda) en 1971, \u00e9 un tradutor e profesor turco vinculado a Galicia.\nTraxectoria.\nEmigrou a Alema\u00f1a con dous anos e trasladou a s\u00faa residencia a Galicia en 1998. \u00c9 profesor de alem\u00e1n na Escola Oficial de Idiomas de Santiago de Compostela e Pontevedra.\nTraduciu varias obras de Orhan Pamuk ao galego, en compa\u00f1\u00eda doutras tradutoras.\nDistinci\u00f3ns.\nFoi galardoado co Premio \u00e1 Mellor Traduci\u00f3n de 2009 da Asociaci\u00f3n de Escritores en Lingua Galega por \"O museo da inocencia\" e co Premio Fervenzas Literarias ao Mellor Libro de Adultos Traducido en 2011 por \"O libro negro\", ambas de Orhan Pamuk e co-traducidas con Mar\u00eda Alonso Seisdedos.\nObras traducidas.\nTraduciu unha gran cantidade de obras desde o turco."}
{"id": "386999", "revid": "89787", "url": "https://gl.wikipedia.org/wiki?curid=386999", "title": "Ant\u00f3n Vialle", "text": "Ant\u00f3n Vialle \u00e9 un tradutor e int\u00e9rprete galego. Co\u00f1ece o ingl\u00e9s, portugu\u00e9s, castel\u00e1n, franc\u00e9s, italiano, neerland\u00e9s, alem\u00e1n, sueco e polaco.\nFoi distinguido co Premio Fervenzas Literarias ao mellor libro traducido en 2013, por \"Ulises\" de James Joyce (obra cotraducida con m\u00e1is autores), libro polo que tam\u00e9n recibiu o Premio \u00c1nxel Casal da Asociaci\u00f3n Galega de Editores ao mellor libro traducido en 2013, o Premio Irmandade do Libro da Federaci\u00f3n de Librar\u00edas de Galicia ao mellor libro do 2013, o Premio da AELG \u00e1 mellor traduci\u00f3n do 2013 e o Premio Nacional de Traduci\u00f3n de Espa\u00f1a en 2014."}
{"id": "387000", "revid": "89787", "url": "https://gl.wikipedia.org/wiki?curid=387000", "title": "Pobo caiap\u00f3", "text": "Os caiap\u00f3s son pobo ind\u00edxena que habita nas chairas de Mato Groso e Par\u00e1, no Brasil, no sur da conca do Amazonas, do Xingu e dos seus tributarios. Os caiap\u00f3s ch\u00e1manse a si mesmos \"mebengokre\", que quere dicir \"pobo da fonte\".\nLingua.\nFalan a lingua caiap\u00f3, que pertence \u00e1 familia de lingua j\u00ea. Os caiap\u00f3s est\u00e1n divididos en varios grupos, o que resultou en diferentes dialectos da s\u00faa lingua. Os caiap\u00f3 te\u00f1en unha alta consideraci\u00f3n da oratoria, cham\u00e1ndose a si mesmos \"os que falan fermosamente\" (Kaben mei) cando se comparan con outros grupos ind\u00edxenas. Os caiap\u00f3s te\u00f1en diferentes graos de co\u00f1ecemento do portugu\u00e9s, dependendo dos diferentes grupos e da s\u00faa historia de contacto con for\u00e1neos."}
{"id": "387001", "revid": "23204", "url": "https://gl.wikipedia.org/wiki?curid=387001", "title": "Mebengokre", "text": ""}
{"id": "387002", "revid": "23204", "url": "https://gl.wikipedia.org/wiki?curid=387002", "title": "Caiap\u00f3s", "text": ""}
{"id": "387003", "revid": "102241", "url": "https://gl.wikipedia.org/wiki?curid=387003", "title": "Lingua caiap\u00f3", "text": "O caiap\u00f3 tam\u00e9n co\u00f1ecido como m\u1ebdbengokre, \u00e9 unha lingua j\u00ea falada polo pobo caiap\u00f3 do Brasil. \u00c9 unha lingua ind\u00edxena falada na parte oriental do Amazonas, no norte do estado de Mato Groso e en Par\u00e1. No 2010, ti\u00f1a arredor de 8\u00a0638 falantes. Por mor do seu reducido n\u00famero de falantes e da influencia do portugu\u00e9s, a lingua est\u00e1 no nivel seis de perigo de desaparici\u00f3n, xa que os materiais literarios e educativos en caiap\u00f3 son moi limitados."}
{"id": "387004", "revid": "23204", "url": "https://gl.wikipedia.org/wiki?curid=387004", "title": "Lingua m\u1ebdbengokre", "text": ""}
{"id": "387007", "revid": "1888", "url": "https://gl.wikipedia.org/wiki?curid=387007", "title": "Frederik Wilhelm Cloos", "text": ""}
{"id": "387008", "revid": "1888", "url": "https://gl.wikipedia.org/wiki?curid=387008", "title": "Guillermo Cloos", "text": ""}
{"id": "387010", "revid": "15490", "url": "https://gl.wikipedia.org/wiki?curid=387010", "title": "Linguas xerm\u00e1nicas occidentais", "text": "As linguas xerm\u00e1nicas occidentais constit\u00faen a meirande das tres p\u00f3las nas que se divide a familia xerm\u00e1nica de linguas (sendo as outras d\u00faas a n\u00f3rdica e a oriental, xa extinta).\nAs tres linguas xerm\u00e1nicas occidentais m\u00e1is prominentes son o ingl\u00e9s, o alem\u00e1n e o neerland\u00e9s. A familia tam\u00e9n incl\u00fae \u00e1s linguas alto e o baixo alem\u00e1n e dialectos como o luxemburgu\u00e9s e o yiddish, ademais das linguas franconias e ingvae\u00f3nicas como o fris\u00f3n, o escoc\u00e9s e o afrikaans (que est\u00e1n estreitamente relacionadas co ingl\u00e9s e co neerland\u00e9s, respectivamente). Ademais, numerosas linguas crioulas, patois e pidgins est\u00e1n baseadas no neerland\u00e9s e no ingl\u00e9s xa que foron linguas de grandes imperios coloniais."}
{"id": "387011", "revid": "1576", "url": "https://gl.wikipedia.org/wiki?curid=387011", "title": "Linguas ingvae\u00f3nicas", "text": "As linguas ingvae\u00f3nicas tam\u00e9n co\u00f1ecidas como linguas xerm\u00e1nicas do mar do Norte, \u00e9 un grupo de linguas proposto para agrupar as linguas xerm\u00e1nicas occidentais do norte, o fris\u00f3n antigo, o ingl\u00e9s antigo e o sax\u00f3n antigo, as\u00ed como os seus descendentes."}
{"id": "387012", "revid": "23204", "url": "https://gl.wikipedia.org/wiki?curid=387012", "title": "Rita Hayworth and Shawshank Redemption", "text": "Rita Hayworth and Shawshank Redemption \u00e9 unha novela de Stephen King que pertence \u00e1 colecci\u00f3n de 1982 \"Different Seasons\", subtitulada \"Hope Springs Eternal\". Est\u00e1 vagamente baseada na historia curta de Lev Tolstoi \"Bog pravdu vidit da ne skoro skazhet\". Foi adaptada \u00f3 cine en 1994 baixo o t\u00edtulo \"Cadea perpetua\", filme que foi nomeado a sete Premios \u00d3scar na 67\u00aa edici\u00f3n dos premios, inclu\u00edndo o \u00d3scar \u00f3 mellor filme. No 2009, foi adaptada \u00e1 obra de teatro \"The Shawshank Redemption\"."}
{"id": "387013", "revid": "98629", "url": "https://gl.wikipedia.org/wiki?curid=387013", "title": "Apt Pupil", "text": "Apt Pupil \u00e9 unha novela de Stephen King que pertence \u00e1 colecci\u00f3n de 1982 \"Different Seasons\", subtitulada \"Summer of Corruption\"."}
{"id": "387014", "revid": "98629", "url": "https://gl.wikipedia.org/wiki?curid=387014", "title": "Dan Marino", "text": "Daniel Constantine Marino Jr., m\u00e1is co\u00f1ecido como Dan Marino, nado o 15 de setembro de 1961 en Pittsburgh, Pensilvania, \u00e9 un ex xogador profesional de f\u00fatbol americano, que competiu na National Football League entre 1983 e 1999, defendendo durante dezasete temporadas as cores dos Miami Dolphins na posici\u00f3n de quarterback. Sendo o \u00faltimo dos quarterbacks seleccionados na primeira rolda do Draft de 1983, Marino pos\u00fae multitude de r\u00e9corda da NFL asociados coa s\u00faa posici\u00f3n. A pesar de non ter ga\u00f1ado nunca a Super Bowl, est\u00e1 considerado como un dos mellores quarterbacks da historia. Recordado pola s\u00faa velocidade e potencia de pase, liderou ao seu equipo a dez participaci\u00f3ns nos playoffs. Foi inclu\u00eddo no Sal\u00f3n da Fama do f\u00fatbol profesional en 2005 e no do f\u00fatbol universitario en 2002."}
{"id": "387015", "revid": "1131", "url": "https://gl.wikipedia.org/wiki?curid=387015", "title": "Sindicato Agr\u00edcola Republicano de Castroverde", "text": "O Sindicato Agr\u00edcola Republicano de Castroverde foi unha organizaci\u00f3n agraria que existiu no concello de Castroverde durante a Segunda Rep\u00fablica. Constantino Dorado e Bonifacio Sarille foron o primeiro presidente e secretario respectivamente. As actividades centr\u00e1banse, sobre todo, na parroquia de Montecubeiro."}
{"id": "387016", "revid": "56817", "url": "https://gl.wikipedia.org/wiki?curid=387016", "title": "Gerardo Campos", "text": "Gerardo Campos Ramos, nado en Vigo en 1881 e finado o 11 de setembro de 1964, foi un ciclista, comerciante, emprendedor e xornalista galego.\nTraxectoria.\nFillo de Eduardo Campos A\u00f1\u00f3n e Josefa Ramos, foi campi\u00f3n galego de ciclismo en 1902, xogador de f\u00fatbol e directivo de clubs. Foi un dos promotores do Real Club N\u00e1utico de Vigo. En 1929 unha comisi\u00f3n presidida por el acordou constitu\u00edr a sociedade Real Club N\u00e1utico.\nPropuxo a construci\u00f3n dun aeroporto en condici\u00f3ns e un grande acuario p\u00fablico e foi un dos impulsores da colocaci\u00f3n en 1932 da placa de bronce que hai na reixa que protexe a oliveira de Vigo.\nPresidiu outras instituci\u00f3ns de tipo cultural e deportivo e a compa\u00f1\u00eda Tranv\u00edas El\u00e9ctricos de Vigo dende 1939 ata 1942.\nComo presidente do Centro de Iniciativas e Turismo de Vigo, en 1949 pediu que se fixesen un parque zool\u00f3xico e un funicular, que atravesar\u00eda Vigo polo Monte do Castro. As\u00ed mesmo, en 1952, reavivando unha idea que xa tivera o arquitecto Antonio Palacios Ramilo en 1932, propuxo a Fernando Su\u00e1rez de Tangil, ministro de obras p\u00fablicas, a construci\u00f3n dun encoro no Estreito de Rande, que converter\u00eda a Enseada de San Sim\u00f3n nun pantano. O proxecto, como tantos outros de Gerardo Campos, desbotouse. Anos despois do seu falecemento, construir\u00edase, nese mesmo lugar, a Ponte de Rande.\nHerdou do seu pai, que era sobri\u00f1o-primo de Francisco A\u00f1\u00f3n, unha colecci\u00f3n de manuscritos do poeta de Outes, que entregou a Xos\u00e9 Mar\u00eda \u00c1lvarez Bl\u00e1zquez. No ano 1968 \u00c1lvarez Bl\u00e1zquez vendeuna \u00e1 Fundaci\u00f3n Penzol.\nColaborou na prensa local, como o \"Anuario de Vigo\", e no xornal madrile\u00f1o \"ABC\", e deu ao prelo alg\u00fans folletos, como \"\u00bfQue necesita Vigo?\" (1947). Empregou o pseud\u00f3nimo de Bernardo G. Gil del Valle.\nReco\u00f1ecementos.\nNome\u00e1rono fillo predilecto da cidade, en sesi\u00f3n da corporaci\u00f3n municipal de 30 de setembro de 1958. En 1960 foi recompensado coa Cruz do M\u00e9rito Naval, de segunda clase, con distintivo branco. En decembro de 1963 recibiu do ministro Manuel Fraga Iribarne a condecoraci\u00f3n ao M\u00e9rito Tur\u00edstico, na categor\u00eda de bronce.\nDende 1968, unha pequena r\u00faa do barrio de Teis, perpendicular \u00e1 Avenida de Buenos Aires, ao car\u00f3n da sa\u00edda da autoestrada, leva o seu nome."}
{"id": "387017", "revid": "5863", "url": "https://gl.wikipedia.org/wiki?curid=387017", "title": "Gerardo Campos Ramos", "text": ""}
{"id": "387018", "revid": "5863", "url": "https://gl.wikipedia.org/wiki?curid=387018", "title": "Campos Ramos", "text": ""}
{"id": "387019", "revid": "56817", "url": "https://gl.wikipedia.org/wiki?curid=387019", "title": "Antonio Gir\u00e1ldez", "text": "O nome Antonio Gir\u00e1ldez pode referirse a:"}
{"id": "387020", "revid": "1131", "url": "https://gl.wikipedia.org/wiki?curid=387020", "title": "Voo 6491 de Turkish Airlines", "text": "O voo 6491 de Turkish Airlines (TK6491/THY6491) foi un voo internacional de carga operado por ACT Airlines, no nome de Turkish Cargo, dende Hong Kong a Istanbul con escala en Bixkek, Kirguizist\u00e1n. O d\u00eda 16 de xaneiro de 2017 o Boeing 747-400F que realizaba esa ruta esnafrouse durante a aterraxe no aeroporto Internacional de Manas en Bixkek. Un total de 39 persoas, inclu\u00eddos os catro tripulantes a bordo e 35 habitantes dun distrito residencial situado preto do aeroporto, morreron no choque. A d\u00eda de hoxe o accidente est\u00e1 a ser investigado.\nAvi\u00f3n.\nO avi\u00f3n do accidente era un Boeing 747-412F con rexistro TC-MCL e n\u00famero de serie 32897. O seu primeiro voo foi o 13 de xaneiro de 2003 e entrou en servizo para Singapore Airlines Cargo co rexistro 9V-SFL. Despois de varios per\u00edodos de almacenamento o aparello foi mercado pola compa\u00f1\u00eda de Istambul ACT Airlines en 2015, que ent\u00f3n comezou a operar para Turkish Cargo. O aparello realizara unha 45 000 horas e 8 000 ciclos de voo cara xu\u00f1o de 2016. A s\u00faa derradeira revisi\u00f3n C complet\u00e1rase o 6 de novembro de 2015.\nAccidente.\n\u00c1s 07:19 hora local (01:19 UTC) do 16 de xaneiro de 2017 o avi\u00f3n chocou a 1\u00a0km do final da pista 26 do aeroporto Internacional de Manas, en condici\u00f3ns de n\u00e9boa densa. Segundo os informes iniciais o avi\u00f3n non puido ga\u00f1ar a suficiente altitude mentres intentaba un \"motor e ao aire\". Esnafrouse contra o terreo e destrozou varias casas. As autoridades posteriormente afirmaron que a tripulaci\u00f3n estaba facendo un determinado intento de aterrar o avi\u00f3n en vez de abortar.\nNo choque morreron un total de 39 persoas: os catro membros da tripulaci\u00f3n e 35 residentes de Dacha-SU, unha \u00e1rea residencial a uns 2\u00a0km ao oeste do aeroporto.\nTestemu\u00f1as e rescatadores informaron de que atoparon ao piloto a\u00ednda consciente atado ao seu asento do cal tivo que ser liberado. Morreu posteriormente durante o traslado ao hospital.\n14 persoas en terra resultaron feridas. 19 casas quedaron esnaquizadas no lugar do accidente, e sete m\u00e1is quedaron danadas. O aeroporto de Manas pechouse sendo todos os voos cancelados despois do sinistro."}
{"id": "387026", "revid": "12452", "url": "https://gl.wikipedia.org/wiki?curid=387026", "title": "Hartwall Areena", "text": ""}
{"id": "387027", "revid": "19415", "url": "https://gl.wikipedia.org/wiki?curid=387027", "title": "Helsingin Jokerit", "text": ""}
{"id": "387028", "revid": "19415", "url": "https://gl.wikipedia.org/wiki?curid=387028", "title": "Jokerit Helsinki", "text": ""}
{"id": "387030", "revid": "56817", "url": "https://gl.wikipedia.org/wiki?curid=387030", "title": "Arch Rivals", "text": "Arch Rivals \u00e9 un videoxogo de baloncesto publicado por Midway en 1989. Lanzado por Midway como \"A Basket Brawl\", o xogo consiste nun dous contra dous no que \u00e9 posible dar pu\u00f1adas \u00f3s rivais para roubarlles o bal\u00f3n.\n\"Arch Rivals\" permite \u00f3s xogadores escoller entre varios equipos de baloncesto ficticios e xogadores estrela. Unha das personaxes seleccionables, \"Tyrone\" tam\u00e9n apareceu en segmentos de \"Power Team\" na serie de televisi\u00f3n \"Video Power\". Foron publicadas diferentes versi\u00f3ns do xogo para Nintendo Entertainment System, Sega Genesis/Mega Drive as\u00ed como para Game Gear. Versi\u00f3ns de emulador do xogo foron inclu\u00eddas nos recompilatorios \"Midway Arcade Treasures 2\", \"Midway Arcade Treasures Deluxe Edition\" e \"Midway Arcade Origins\"."}
{"id": "387031", "revid": "23204", "url": "https://gl.wikipedia.org/wiki?curid=387031", "title": "Anticipation (videoxogo)", "text": "Anticipation \u00e9 un videoxogo desenvolvido por Rare e distribu\u00eddo por Nintendo para a consola Nintendo Entertainment System (NES) en 1988. P\u00f3dese xogar nos modos dun xogador ou de multixogador, podendo xogar at\u00e9 catro xogadores entre eles ou contra opo\u00f1entes controlados por IA."}
{"id": "387032", "revid": "23204", "url": "https://gl.wikipedia.org/wiki?curid=387032", "title": "American Gladiators (videoxogo)", "text": "American Gladiators \u00e9 un videoxogo creado en 1991 por Incredible Technologies para Amiga, Sega Mega Drive/Genesis, Super NES e Nintendo Entertainment System. Est\u00e1 baseado no programa de televisi\u00f3n \"American Gladiators\"."}
{"id": "387033", "revid": "89787", "url": "https://gl.wikipedia.org/wiki?curid=387033", "title": "Dusty Diamond's All-Star Softball", "text": "Dusty Diamond's All-Star Softball (estreado no Xap\u00f3n como Softball Tengoku) \u00e9 un videoxogo para un ou dous xogadores para NES no que os xogadores poden escoller diferentes personaxes ficticias do softball e personalizar o seu propio equipo para ga\u00f1ar o campionato.\nMalia que un videoxogo sobre softball, as regras lembran m\u00e1is \u00e1s do baseball ag\u00e1s polo feito de que cada xogador pode xogar un m\u00e1ximo de 7 innings."}
{"id": "387036", "revid": "56817", "url": "https://gl.wikipedia.org/wiki?curid=387036", "title": "Amagon", "text": "Amagon, co\u00f1ecido no Xap\u00f3n como , \u00e9 un videoxogo de acci\u00f3n e plataformas desenvolvido por Aicom para Nintendo Entertainment System.\nNo xogo, o xogador controla a Amagon, un soldado que est\u00e1 atrapado nunha illa ap\u00f3s que seu avi\u00f3n se estrelase. Por mala sorte, o seu barco de rescate at\u00f3pase na outra beira da illa, a cal Amagon debe atravesar a p\u00e9."}
{"id": "387037", "revid": "89787", "url": "https://gl.wikipedia.org/wiki?curid=387037", "title": "Al Unser Jr.'s Turbo Racing", "text": "Al Unser Jr.'s Turbo Racing \u00e9 un videoxogo de carreiras publicado para a consola Nintendo Entertainment System en 1990. \u00c9 unha adaptaci\u00f3n do xogo xapon\u00e9s de Famicom World Grand Prix - Pole to Finish (\u30ef\u30fc\u30eb\u30c9\u30b0\u30e9\u30f3\u30d7\u30ea \u30dd\u30fc\u30eb\u30c8\u30a5\u30d5\u30a3\u30cb\u30c3\u30b7\u30e5), con algunhas modificaci\u00f3ns notables como o engadido de Al Unser Jr. como adestrador no xogo, o n\u00famero de voltas, o son e o dese\u00f1o da interface."}
{"id": "387038", "revid": "5863", "url": "https://gl.wikipedia.org/wiki?curid=387038", "title": "Orde de San Raimundo Pe\u00f1afort", "text": ""}
{"id": "387039", "revid": "56817", "url": "https://gl.wikipedia.org/wiki?curid=387039", "title": "Altered Beast", "text": "Altered Beast, comercializado no Xap\u00f3n como \u00e9 un videoxogo arcade de 1988 do x\u00e9nero beat 'em up desenvolvido e comercializado por Sega. O xogo est\u00e1 ambientado na Grecia antiga, e conta a historia dun centuri\u00f3n que \u00e9 resucitado por Zeus para rescatar \u00e1 s\u00faa filla Atenea, e para conseguilo \u00e9 quen de transformarse en diferentes bestas como en lobishome grazas a diferentes poderes. Despois do seu lanzamento inicial arcade, foi adaptado a diferentes consolas como Mega Drive/Genesis."}
{"id": "387040", "revid": "23204", "url": "https://gl.wikipedia.org/wiki?curid=387040", "title": "All-Pro Basketball", "text": "All-Pro Basketball, co\u00f1ecido como Zenbei!! Pro Basketball no Xap\u00f3n, \u00e9 un videoxogo de baloncesto desenvolvido por Aicom e distribu\u00eddo para Vic Tokai para Nintendo Entertainment System. X\u00f3gase entre dous equipos con cinco xogadores e unha grella de oito equipos ficticios."}
{"id": "387041", "revid": "5132", "url": "https://gl.wikipedia.org/wiki?curid=387041", "title": "Larry Fitzgerald", "text": "Larry Darnell Fitzgerald Jr., nado o 31 de agosto de 1983 en Minneapolis, Minnesota, \u00e9 un xogador profesional estadounidense de f\u00fatbol americano que xoga na posici\u00f3n de wide receiver para os Arizona Cardinals da National Football League (NFL). Formado na Universidade de Pittsburgh, onde ga\u00f1ou numerosos premios All-American, foi elixido terceiro posto do Draft da NFL de 2004 polos Cardinals."}
{"id": "387069", "revid": "1131", "url": "https://gl.wikipedia.org/wiki?curid=387069", "title": "Sindicato Agr\u00edcola de Ouvia\u00f1o", "text": "O Sindicato Agr\u00edcola de Ouvia\u00f1o foi unha organizaci\u00f3n agraria que existiu na parroquia de Ouvia\u00f1o no concello de Negueira de Mu\u00f1iz durante a Segunda Rep\u00fablica."}
{"id": "387070", "revid": "1131", "url": "https://gl.wikipedia.org/wiki?curid=387070", "title": "Sindicato Agrario de Palas de Rei", "text": "O Sindicato Agrario de Palas de Rei foi unha organizaci\u00f3n agraria que existiu no concello de Palas de Rei durante a Segunda Rep\u00fablica. Nunha das s\u00faas manifestaci\u00f3ns na que \u00edan uns cincocentos afiliados, feita polas r\u00faas da cidade de Lugo o venres 25 de setembro de 1931, levaban un cartel diante que po\u00f1\u00eda \"Vivan los agrarios republicanos. Abajo los caciques\" ."}
{"id": "387071", "revid": "865", "url": "https://gl.wikipedia.org/wiki?curid=387071", "title": "USAir", "text": ""}
{"id": "387072", "revid": "1131", "url": "https://gl.wikipedia.org/wiki?curid=387072", "title": "Sindicato do Traballo de Lugo", "text": "O Sindicato do Traballo de Lugo, foi unha organizaci\u00f3n sindical que existiu en Lugo durante a Segunda Rep\u00fablica. Estaba afiliado \u00e1 Confederaci\u00f3n Rexional Galaica. Nun mitin do ano 1932 en Lugo participou Jos\u00e9 Villaverde Velo e Mario Rico ."}
{"id": "387073", "revid": "865", "url": "https://gl.wikipedia.org/wiki?curid=387073", "title": "Saudi Arabian Airlines", "text": ""}
{"id": "387074", "revid": "85894", "url": "https://gl.wikipedia.org/wiki?curid=387074", "title": "Buci\u00f1os, Buci\u00f1os, Carballedo", "text": "Buci\u00f1os \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2017 ti\u00f1a 23 habitantes (12 mulleres e 11 homes), catro mulleres menos ca en 2016. En 2018 eran 24 (14 mulleres e 10 homes).\nToponimia.\nO nome do lugar deriva do antrop\u00f3nimo en lat\u00edn relacionado con .\nF\u00f3ra da parroquia ning\u00fan outro lugar de Galicia leva o nome de Buci\u00f1os.\nPatrimonio.\nA igrexa parroquial, situada no lugar de Buci\u00f1os, foi constru\u00edda entre finais do s\u00e9culo XVIII e comezos do XIX. No seu interior cons\u00e9rvanse as cinzas de San Pexerto m\u00e1rtir, atopado en xaneiro de 1823 nas catacumbas de San Calisto de Roma. Os restos foron doados en 1832 polo bispo de Valladolid Jos\u00e9 Antonio de Ribadeneira, natural desta parroquia, xunto cun vaso de sangue e a l\u00e1pida de pedra do seu sepulcro anterior coas letras gravadas \"PEGERTVS\". O nome \"Pegerto\" foi moi com\u00fan na contorna, e se ben a xente do lugar pronuncia \"\"Pegerto\" ou \"Peguerto\"\", a evoluci\u00f3n natural de ser palabra patrimonial ser\u00eda \"Pexerto\". A s\u00faa festividade cel\u00e9brase o 9 de setembro, cunha romar\u00eda de sona porque a el ofrec\u00edanse os mozos que entraban en quintas xa que era crenza que fora soldado en Roma. Moita xente \u00eda o d\u00eda 8 \u00e1 Nosa Se\u00f1ora do Faro e xa continuaba para Buci\u00f1os celebrar o San Pexerto.\nTam\u00e9n era moi concorrida a festa do patr\u00f3n San Miguel (29 de setembro) na que se xuntaba moita xente para \"comer de campo\" a carne ao caldeiro, o polbo \u00e1 feira e a comida da casa. Ademais do campo da festa ench\u00edanse de xente os prados da regueira. Como xa era unha festa tard\u00eda e no tempo da vendima repet\u00edase o dito: \"San Miguel das uvas, tarde v\u00e9s e pouco duras\".\nFronte \u00e1 igrexa parroquial est\u00e1 a casa natal do escultor Manuel Garc\u00eda \"Buci\u00f1os\"."}
{"id": "387075", "revid": "85894", "url": "https://gl.wikipedia.org/wiki?curid=387075", "title": "Trasar de Sabugueiro, Buci\u00f1os, Carballedo", "text": "Trasar de Sabugueiro \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 30 habitantes (14 mulleres e 16 homes).\nToponimia.\nSegundo Ferro Ruibal, Trasar deriva do antrop\u00f3nimo , o nome do primeiro propietario dunha explotaci\u00f3n agropecuaria, que se chamaba \"Trasario\". No s\u00e9culo XII o lugar xa aparece documentado con este nome, e hai noticia dun \"Petrus Iohannis de Trasar\" do s\u00e9culo XIII.. Sabugueiro \u00e9 un fit\u00f3nimo que fai referencia \u00e1 planta abundante na zona, que ten a s\u00faa orixe no lat\u00edn ."}
{"id": "387076", "revid": "85894", "url": "https://gl.wikipedia.org/wiki?curid=387076", "title": "Surrego, Buci\u00f1os, Carballedo", "text": "Surrego \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 17 habitantes (8 mulleres e 9 homes).\nToponimia.\nO top\u00f3nimo deriva de , ao p\u00e9 dun rego. \u00c9, pois, un or\u00f3nimo. Ning\u00fan outro lugar de Galicia se chama as\u00ed."}
{"id": "387077", "revid": "85894", "url": "https://gl.wikipedia.org/wiki?curid=387077", "title": "O Coedo, Buci\u00f1os, Carballedo", "text": "O Coedo \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2018 ti\u00f1a 5 habitantes (2 mulleres e 3 homes), os mesmos ca en 2016.\nAntigamente no Coedo hab\u00eda feira os d\u00edas 4 de cada mes.\nToponimia.\nO top\u00f3nimo pode ser un fit\u00f3nimo derivado de -do radical grecolatino : col, coia-. Parece pouco veros\u00edmil que te\u00f1a que ver con \"coio\", palabra de orixe celta."}
{"id": "387078", "revid": "5863", "url": "https://gl.wikipedia.org/wiki?curid=387078", "title": "Bernardo G. Gil del Valle", "text": ""}
{"id": "387079", "revid": "85894", "url": "https://gl.wikipedia.org/wiki?curid=387079", "title": "A Corna, Buci\u00f1os, Carballedo", "text": "A Corna \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 4 habitantes (2 mulleres e 2 homes).\nToponimia.\nO nome \u00e9 un fit\u00f3nimo que deriva do lat\u00edn : cerdeira brava, sangui\u00f1o ."}
{"id": "387080", "revid": "112696", "url": "https://gl.wikipedia.org/wiki?curid=387080", "title": "Heterosexualidade obrigatoria", "text": "A heterosexualidade obrigatoria ref\u00edrese \u00e1 concepci\u00f3n social de que a heterosexualidade\u00a0\u00e9 a inclinaci\u00f3n natural dos seres humanos e que, por tanto, pode ser adoptada de maneira independente das posibles preferencias sexuais de cada persoa. Consecuentemente, calquera que difira desta orientaci\u00f3n \u00e9 considerado desviado e depravado. \u00c9 unha idea asumida e reforzada pola sociedade patriarcal.\nAdrienne Rich popularizou o termo nos anos 1980 co seu ensaio \"Heterosexualidade obrigatoria e existencia lesbiana\". Nel denunciaba os sesgos do feminismo cando relegaba ao lesbianismo, do mesmo xeito que fac\u00eda cos feminismos negros, a \u201c\"un fen\u00f3meno marxinal ou menos natural, como unha mera preferencia sexual ou como unha imaxe especular das relaci\u00f3ns heterosexuais ou homosexuais masculinas\"\u201d. A an\u00e1lise feminista da \u00e9poca non s\u00f3 non cuestionaba a heterosexualidade como unha instituci\u00f3n que constitu\u00eda outro eixe de opresi\u00f3n, sen\u00f3n que asum\u00eda que as mulleres eran naturalmente heterosexuais. Ademais, argumentaba que esta asunci\u00f3n responde en realidade a unha homofobia herdada de preceptos relixiosos, m\u00e9dicos, econ\u00f3micos e sociais tradicionais.\nDoutra banda, Adrienne Rich analiza como dos poucos estudos que abordaban o lesbianismo, alg\u00fans tend\u00edan a dar unha explicaci\u00f3n ao mesmo pero sen darlla \u00e1 heterosexualidade, partindo da premisa de que a heterosexualidade \u00e9 natural e necesaria e non necesita explicaci\u00f3n. Outros simplemente inclu\u00edan a sexualidade lesbiana baixo a homosexualidade masculina, invisibilizando as particularidades das mulleres lesbianas. Ademais, frecuentemente asum\u00edase que o lesbianismo era unha opci\u00f3n elixida tras un rexeitamento aos homes ou a relaci\u00f3ns insatisfactorias con estes.\nAdemais, engade que a heterosexualidade \u00e9 un requisito para as mulleres no mundo laboral, onde se enfrontan constantemente a acoso sexual, facendo que un comportamento heterosexual afable ante o acoso dos homes conv\u00e9rtase nun requisito para manter o posto de traballo.\nA\u00ednda que nun primeiro momento o concepto de heterosexualidade obrigatoria foi concibido en relaci\u00f3n \u00e1 situaci\u00f3n das mulleres lesbianas, hoxe en d\u00eda util\u00edzase igualmente para referirse a como os homes homosexuais enfr\u00f3ntanse \u00e1 presunci\u00f3n de heterosexualidade por parte da sociedade."}
{"id": "387082", "revid": "85894", "url": "https://gl.wikipedia.org/wiki?curid=387082", "title": "San Trocado, Buci\u00f1os, Carballedo", "text": "San Trocado \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 1 habitante (home).\nToponimia.\nO nome deriva do lat\u00edn , un dos sete var\u00f3ns apost\u00f3licos . \u00c9, pois, un haxiotop\u00f3nimo."}
{"id": "387083", "revid": "27155", "url": "https://gl.wikipedia.org/wiki?curid=387083", "title": "Hem\u00edptero", "text": ""}
{"id": "387084", "revid": "85894", "url": "https://gl.wikipedia.org/wiki?curid=387084", "title": "Trasmontes, Buci\u00f1os, Carballedo", "text": "Trasmontes \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 10 habitantes (6 mulleres e 4 homes).\nToponimia.\nO nome deriva do lat\u00edn pola s\u00faa situaci\u00f3n detr\u00e1s dun monte. Mais tam\u00e9n poder\u00eda significar \"o lugar de Trasamundo\" . Ning\u00fan outro lugar de Galicia leva este nome."}
{"id": "387085", "revid": "27155", "url": "https://gl.wikipedia.org/wiki?curid=387085", "title": "Mosasauro", "text": ""}
{"id": "387086", "revid": "85894", "url": "https://gl.wikipedia.org/wiki?curid=387086", "title": "A Eirexi\u00f1a, Buci\u00f1os, Carballedo", "text": "A Eirexi\u00f1a \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 4 habitantes (2 mulleres e 2 homes).\nToponimia.\nO nome \u00e9 un diminutivo de \"eirexe\" -igrexa- do lat\u00edn . Ningunha outra localidade de Galicia se chama Eirexi\u00f1a.\nA maior\u00eda da xente na zona di \"Airexi\u00f1a,\" igual que di \"aira\" por \"eira.\""}
{"id": "387087", "revid": "23204", "url": "https://gl.wikipedia.org/wiki?curid=387087", "title": "Aelfweard de Wessex", "text": "Aelfweard (ou Aethelweard), nado en 901 e finado en Oxford o 2 de agosto de 924, foi o segundo do dez fillos de Eduardo o Vello, rei de Wessex, e da s\u00faa primeira esposa Aelfflaed, neta do rei Aethelred I.\nTraxectoria.\nCo\u00f1ecido por ser un mozo erudito, viv\u00eda como un ermit\u00e1n en Bridgnorth, cando \u00e1 morte do seu pai (17 de xullo de 924) o \"Witan\" o designou para sucedelo.\nMorreu en Oxford, ao parecer asasinado por ordes do seu medio irm\u00e1n Aethelstan, o 2 de agosto de 924, aos 23 anos de idade e logo de soamente 16 d\u00edas de reinado, sendo sepulto na catedral de Winchester."}
{"id": "387091", "revid": "624", "url": "https://gl.wikipedia.org/wiki?curid=387091", "title": "\u00c6lfweard de Wessex", "text": ""}
{"id": "387093", "revid": "72012", "url": "https://gl.wikipedia.org/wiki?curid=387093", "title": "Aelfflaed de Wessex", "text": "\u00c6lffl\u00e6d de Wessex, nada posibelmente no ano 890 e finada en 920, foi filla do pr\u00edncipe Aethelhelm -fillo \u00e1 s\u00faa vez do rei Aethelred I- e da s\u00faa esposa Elswitha.\nTraxectoria.\nCasou no ano 901 con Eduardo o Vello, rei de Wessex, reconcili\u00e1ndose desta forma as d\u00faas familias -pois o pai de \u00c6lffl\u00e6d, Aethelhelm fora relegado da sucesi\u00f3n xunto ao seu irm\u00e1n por Alfredo o Grande, pai de Eduardo-. Do seu marimonio naceron 10 fillos, entre eles Eadgifu, ra\u00ed\u00f1a de Francia, e Edith, ra\u00ed\u00f1a de Alema\u00f1a.\nDescendencia.\nOs seus fillos foron.\nMorte.\nMorreu no ano 920, aos 30 anos de idade, sendo sepultada na catedral de Winchester."}
{"id": "387095", "revid": "56817", "url": "https://gl.wikipedia.org/wiki?curid=387095", "title": "Rub\u00e9n Mart\u00ednez", "text": "O nome Rub\u00e9n Mart\u00ednez pode referirse, entre outros, a alg\u00fan dos seguintes:"}
{"id": "387098", "revid": "5863", "url": "https://gl.wikipedia.org/wiki?curid=387098", "title": "Rub\u00e9n Iv\u00e1n Mart\u00ednez Andrade", "text": ""}
{"id": "387100", "revid": "624", "url": "https://gl.wikipedia.org/wiki?curid=387100", "title": "Carlos o Simple", "text": ""}
{"id": "387101", "revid": "22795", "url": "https://gl.wikipedia.org/wiki?curid=387101", "title": "ADLE", "text": ""}
{"id": "387102", "revid": "1505", "url": "https://gl.wikipedia.org/wiki?curid=387102", "title": "Traballo produtivo e improdutivo", "text": "O traballo produtivo ref\u00edrese a aquel traballo que ten a capacidade de modificar o valor de uso das mercador\u00edas ou de proporcionar servizos, xerando a riqueza material e non material que sost\u00e9n \u00e1 sociedade. Nun sistema socioecon\u00f3mico capitalista, ademais, os capitalistas poden apropiarse de parte desa riqueza en forma de plusval\u00eda.\nEn contraposici\u00f3n, o traballo improductivo \u00e9 aquel orientado ao mantemento da orde social baseado en clases sociais e que non xera riqueza por si s\u00f3 (como o goberno, as forzas armadas, o mantemento da propiedade privada ou as operaci\u00f3ns financeiras entre outras).\nTanto o traballo produtivo como o improductivo poden ser asalariados, sendo a riqueza xerada polo produtivo a responsable do mantemento tanto dos traballadores produtivos como dos improductivos, as\u00ed como da clase capitalista.\nTr\u00e1tase de conceptos centrais en econom\u00eda pol\u00edtica cl\u00e1sica cuxa concreci\u00f3n foi variando ao longo do tempo. Foron expostos primeiramente pola escola fisiocr\u00e1tica, para, m\u00e1is tarde, ter importantes contribuci\u00f3ns de Adam Smith e ser finalmente precisados pola cr\u00edtica de Karl Marx e o posterior desenvolvemento da teor\u00eda marxista."}
{"id": "387103", "revid": "69200", "url": "https://gl.wikipedia.org/wiki?curid=387103", "title": "Traballo produtivo", "text": ""}
{"id": "387104", "revid": "69200", "url": "https://gl.wikipedia.org/wiki?curid=387104", "title": "Traballo improdutivo", "text": ""}
{"id": "387105", "revid": "98629", "url": "https://gl.wikipedia.org/wiki?curid=387105", "title": "Grupo da Alianza dos Liberais e Dem\u00f3cratas por Europa", "text": "O Grupo da Alianza dos Liberais e Dem\u00f3cratas por Europa (abreviado como ALDE polo seu nome en ingl\u00e9s) \u00e9 un grupo pol\u00edtico do Parlamento Europeo composto por case todos os deputados do Partido da Alianza dos Liberais e Dem\u00f3cratas por Europa e do Partido Dem\u00f3crata Europeo, as\u00ed como dalg\u00fans de partidos non adscritos.\n\u00c9 o cuarto grupo en n\u00famero de escanos na oitava lexislatura do Parlamento Europeo (2014-2019) e est\u00e1 considerado como a referencia liberal nas instituci\u00f3ns europeas, tendo grupo no Consello de Europa (chamado \"ALDE-PACE\"), no Comit\u00e9 das Rexi\u00f3ns da Uni\u00f3n Europea e na Asemblea Parlamentaria da OTAN.\nDesde xullo de 2009 o presidente do Grupo da Alianza dos Liberais e Dem\u00f3cratas por Europa \u00e9 o belga Guy Verhofstadt, dos Liberais e Dem\u00f3cratas Flamengos, sucedendo ao ingl\u00e9s Graham Watson, dos Liberal Dem\u00f3cratas.\nHistoria.\nO Grupo da Alianza dos Liberais e Dem\u00f3cratas por Europa ten a s\u00faa orixe nas primeiras reuni\u00f3ns da Asemblea Com\u00fan da Comunidade Europea do Carb\u00f3n e do Aceiro, fund\u00e1ndose o \"Grupo de Liberais e af\u00edns\" o 23 de xu\u00f1o de 1953. A medida que a Asemblea se converteu en Parlamento, os gaullistas se separaron do grupo, e deuse entrada aos novos pa\u00edses da Uni\u00f3n Europea, e o grupo converteuse no \"Grupo Liberal, Democr\u00e1tico e Reformista\" o 13 de decembro de 1985, cambiando posteriormente a Grupo do Partido Europeo dos Liberais, Dem\u00f3cratas e Reformistas para coincidir co nome do partido europeo.\nNon foi ata o inicio da quinta lexislatura, o 20 de xullo de 2004, cando o Partido Europeo dos Liberais, Dem\u00f3cratas e Reformistas e o Partido Dem\u00f3crata Europeo ali\u00e1ronse no Parlamento Europeo para a creaci\u00f3n do grupo pol\u00edtico. Nesta primeira lexislatura, onde contaron con 88 eurodeputados de 732 asentos, o grupo elixiu ao ingl\u00e9s Graham Watson como presidente.\nNesta citada primeira lexislatura o grupo fixou 10 obxectivos primordiais, entre os que figuraba a promoci\u00f3n da paz e a creaci\u00f3n dunha federaci\u00f3n europea, facer da UE un actor global, tanto na s\u00faa dimensi\u00f3n econ\u00f3mica como pol\u00edtica, democratizar as estruturas da Uni\u00f3n, garantir os dereitos fundamentais de todos os cidad\u00e1ns europeos o promover a educaci\u00f3n a todos os niveis, as\u00ed como garantir plenamente o reco\u00f1ecemento das rexi\u00f3ns europeas e aumentar o seu poder.\nNas elecci\u00f3ns ao Parlamento Europeo de 2009, o grupo obtivo 84 escanos, mant\u00e9ndose como a terceira forza pol\u00edtica da Euroc\u00e1mara. O voceiro e o liderado do grupo foi o exprimeiro ministro belga Guy Verhofstadt. O grupo mantivo a li\u00f1a da s\u00faa anterior lexislatura, dando especial importancia ao afianzamento do mercado \u00fanico e \u00e1 ampliaci\u00f3n dos dereitos fundamentais para a protecci\u00f3n das minor\u00edas e en contra da discriminaci\u00f3n, as\u00ed como \u00e1 loita polo reco\u00f1ecemento en todos os estados membros dos matrimonios entre persoas do mesmo sexo celebrados nalg\u00fans pa\u00edses.\nNa oitava lexislatura, tras uns resultados discretos nas elecci\u00f3ns ao Parlamento Europeo de 2014 e a sa\u00edda dos deputados do Partido Nacional Liberal de Roman\u00eda e do Fianna F\u00e1il de Irlanda, o grupo decidiu abrirse a novos membros, como o Partido da Terra de Portugal, o ANO 2011 da Rep\u00fablica Checa e os espa\u00f1ois Uni\u00f3n Progreso y Democracia e Ciudadanos-Partido de la Ciudadan\u00eda, creando problemas internos pola posici\u00f3n contra a independencia de Catalu\u00f1a de ambas as formaci\u00f3ns, fronte \u00e1 posici\u00f3n favor\u00e1bel de Converg\u00e8ncia Democr\u00e0tica de Catalunya e Partido Nacionalista Vasco. Finalmente, a situaci\u00f3n resolveuse coa entrada de UPyD e C's e a creaci\u00f3n dun subgrupo para falar de autogoberno para CDC e PNV.\nPresidentes do grupo.\nO Grupo da Alianza dos Liberais e Dem\u00f3cratas por Europa tivo dous presidentes diferentes desde a s\u00faa fundaci\u00f3n.\nPresidentes do Parlamento.\nDesde a s\u00faa fundaci\u00f3n, o 20 de xullo de 2004, o Grupo da Alianza dos Liberais e Dem\u00f3cratas por Europa non lograron presidir o Parlamento Europeo, a\u00ednda que o seu grupo predecesor, o Grupo do Partido Europeo dos Liberais, Dem\u00f3cratas e Reformistas, tivo ese posto en catro per\u00edodos: de 1962 a 1964, co italiano Gaetano Martino; de 1973 a 1975, co neerland\u00e9s Cornelis Berkhouwer; de 1979 a 1981 coa francesa Simone Veil, e de 2002 a 2004, co irland\u00e9s Pat Cox.\nOrganizaci\u00f3n.\nO Grupo da Alianza dos Liberais e Dem\u00f3cratas por Europa organ\u00edzase a trav\u00e9s da presidencia, a mesa e as reuni\u00f3ns do grupo e a mesa.\nA presidencia.\nA presidencia do grupo est\u00e1 formada polo presidente e oito vicepresidentes. Re\u00fanese unha vez ao mes para planificar as actividades do grupo e preparar as decisi\u00f3ns da mesa.\nA Mesa.\nA Mesa \u00e9 o \u00f3rgano principal pra a toma de decisi\u00f3ns do grupo, e est\u00e1 integrada polos l\u00edderes de todas as delegaci\u00f3ns nacionais. Enc\u00e1rgase de supervisar as estratexias pol\u00edticas do grupo.\nParlamento Europeo.\nO Grupo da Alianza dos Liberais e Dem\u00f3cratas por Europa \u00e9 o sexto grupo por n\u00famero de escanos na oitava lexislatura do Parlamento Europeo, sumando un total de 68 eurodeputados, que repesntan o 9,05 % da c\u00e1mara, de 17 estados membros da Uni\u00f3n Europea.\nMesa do Parlamento.\nPara a presidencia do Parlamento, o grupo da Alianza dos Liberais e Dem\u00f3cratas por Europa decidiu non presentar candidato e dar o seu apoio ao alem\u00e1n Martin Schulz, tras un acordo co grupo do Partido Popular Europeo e o grupo da Alianza Progresista de Socialistas e Dem\u00f3cratas. Este acordo dar\u00eda a presidencia, a finais de 2016, ao popular Manfred Weber ata a final da lexislatura.\nPara os postos da mesa, o grupo logrou d\u00faas vicepresidencias, unha para o finland\u00e9s Olli Rehn, do Partido do Centro, e outra para o alem\u00e1n Alexander Graf Lambsdorff, do Partido Democr\u00e1tico Liberal. Ademais, a inglesa Catherine Bearder, dos Liberal Dem\u00f3cratas, foi nomeada cuestora, e tres deputados lograron presidir comisi\u00f3ns parlamentarias."}
{"id": "387106", "revid": "98629", "url": "https://gl.wikipedia.org/wiki?curid=387106", "title": "Traballo reprodutivo", "text": "O traballo reprodutivo ou traballo da reproduci\u00f3n ref\u00edrese tanto ao traballo necesario para a reproduci\u00f3n humana realizada pola muller ao longo da historia (embarazo, parto ou lactaci\u00f3n) como ao conxunto de atenci\u00f3ns e coidados necesarios para o sustento da vida e a supervivencia humana: alimentaci\u00f3n, coidados f\u00edsicos e sanitarios, educaci\u00f3n, relaci\u00f3ns sociais, apoio afectivo e psicol\u00f3xico ou mantemento dos espazos e bens dom\u00e9sticos.\nDenom\u00ednase\u00a0\"traballo reprodutivo\" para diferenciar do \"traballo produtivo\" dirixido a xerar bens e servizos. Fronte ao traballo produtivo, asalariado e reco\u00f1ecido socialmente nas sociedades industrializadas, o traballo da reproduci\u00f3n non se reco\u00f1ece nin econ\u00f3mica nin socialmente. As mudanzas sociais no \u00e1mbito produtivo e reprodutivo obrigan a repensar a tradicional e desigual distribuci\u00f3n de cargas entre mulleres e homes ben como o reco\u00f1ecemento social e econ\u00f3mico do traballo reprodutivo."}
{"id": "387107", "revid": "27155", "url": "https://gl.wikipedia.org/wiki?curid=387107", "title": "Exhibici\u00f3n de cortexo", "text": ""}
{"id": "387108", "revid": "89787", "url": "https://gl.wikipedia.org/wiki?curid=387108", "title": "Var\u00e1nidos", "text": "Os var\u00e1nidos (Varanidae), xeralmente chamados varanos, son unha familia de lagartos da superfamilia Varanoidea. A familia \u00e9 un grupo de lagartos carn\u00edvoros e frux\u00edvoros, entre os que est\u00e1 inclu\u00eddo o extinto megalania (o lagarto m\u00e1is grande co\u00f1ecido), e o actual drag\u00f3n de Komodo (o lagarto vivo m\u00e1is grande), e o \"Varanus salvadorii\". Os Varanidae comprenden o x\u00e9nero vivo \"Varanus\" e varios taxons extintos. Os seus parentes vivos m\u00e1is pr\u00f3ximos son os \u00e1nguidos e os heloderm\u00e1tidos (se consideramos \"Lanthanotus\" dentro da familia).\nTaxonom\u00eda.\nVaranidae foi definido por Estes, de Queiroz e Gauthier (1988) como o clado que conti\u00f1a o antepasado com\u00fan m\u00e1is recente de \"Lanthanotus\" e \"Varanus\" e todos os seus descendentes. Uha definici\u00f3n similar formul\u00e1rona Conrad \"et al.\" (2008), que definiron Varanidae como o clado que conti\u00f1a \"Varanus varius\", \"Lanthanotus borneensis\" e todos os descendentes do seu \u00faltimo antepasado com\u00fan. Usando unha destas definici\u00f3ns hai que inclu\u00edr o varano sen o\u00eddos \"Lanthanotus borneensis\" na familia Varanidae.\nLee (1997) creou unha definici\u00f3n diferente de Varanidae, defin\u00edndoo como o clado que cont\u00e9n \"Varanus\" e todos os taxons m\u00e1is estreitamente relacionados con \"Varanus\" que con \"Lanthanotus\"; esta definici\u00f3n excl\u00fae explicitamente o varano sen o\u00eddos dos Varanidae. Que \"Lanthanotus borneensis\" sexa inclu\u00eddo ou non en Varanidae depende do autor: por exemplo, Vidal \"et al.\" (2012) clasifican o varano sen o\u00eddos nunha familia separada, Lanthanotidae, mentres que Gauthier \"et al.\" (2012) clasif\u00edcano dentro de Varanidae.\nX\u00e9nero.\nOs x\u00e9neros normalmente inclu\u00eddos en Varanidae (dentro da subfamilia Varaninae egundo Conrad \"et al.\", 2008)) son:\nOutros x\u00e9neros \u00e1s veces inclu\u00eddos en Varanidae (na subfamilia Lanthanotinae segundo Conrad \"et al.\", 2008), pero tratados como unha familia diferente, Lanthanotidae, por outros autores son:\nVaranoides basais:\nAnteriormente inclu\u00eddos en Varanidae:\nFiloxenia.\nVelaqu\u00ed un cladograma de Conrad \"et al.\" (2008) que mostra as relaci\u00f3ns dentro de Varanoidea:\nBiolox\u00eda.\nOs varanos monitor est\u00e1n considerados uns dos lagartos m\u00e1is intelixentes. A maior\u00eda das especies buscan continuamente alimento e te\u00f1en amplos dominios vitais, e moitos son moi resistentes. A\u00ednda que a maior\u00eda das especies son carn\u00edvoras, hai tres arb\u00f3reas en Filipinas (\"Varanus olivaceus\", \"Varanus mabitang\" e \"Varanus bitatawa\") que son principalmente frux\u00edvoras. Entre as especies de var\u00e1nidos vivos, as extremidades mostran unha alometr\u00eda positiva, xa que son m\u00e1is grandes nas especies de corpo meirande, a\u00ednda que os p\u00e9s se fan m\u00e1is pequenos se os comparamos coas lonxitudes doutros segmentos da extremidade.\nOs var\u00e1nidos presentan un fluxo de aire pulmonar unidireccional, inclu\u00edndo sacos a\u00e9reos similares aos que te\u00f1en as aves."}
{"id": "387110", "revid": "27155", "url": "https://gl.wikipedia.org/wiki?curid=387110", "title": "Var\u00e1nido", "text": ""}
{"id": "387111", "revid": "27155", "url": "https://gl.wikipedia.org/wiki?curid=387111", "title": "Varano", "text": ""}
{"id": "387113", "revid": "27155", "url": "https://gl.wikipedia.org/wiki?curid=387113", "title": "Varanidae", "text": ""}
{"id": "387115", "revid": "88215", "url": "https://gl.wikipedia.org/wiki?curid=387115", "title": "Antonio Cid Cort\u00e9s", "text": "Antonio Cid Cort\u00e9s, nado o 16 de febreiro de 1954 en Xunqueira de Espadanedo, \u00e9 un deportista galego e medallista paral\u00edmpico de boccia.\nTraxectoria.\nNaceu con par\u00e1lise cerebral infantil, tam\u00e9n sufriu tetraplex\u00eda e est\u00e1, polo tanto, no grupo BC1 no deporte con discapacidade.\nMentres traballaba nos Pa\u00edses Baixos na d\u00e9cada de 1980, comezou a interesarse polo xogo de bolas. Con seis medallas, inclu\u00edndo tres de ouro, \u00e9 un dos atletas m\u00e1is exitosos do seu deporte durante os Xogos Paral\u00edmpicos de Ver\u00e1n. Ademais, ga\u00f1ou sete medallas a nivel mundial, cinco en Europa e 16 en campionatos nacionais espa\u00f1ois durante a s\u00faa carreira.\nCid Cort\u00e9s \u00e9 membro da Asociaci\u00f3n Aixi\u00f1a en Ourense, unha asociaci\u00f3n sen \u00e1nimo de lucro e lugar de encontro para persoas con discapacidade f\u00edsica e mental."}
{"id": "387117", "revid": "72012", "url": "https://gl.wikipedia.org/wiki?curid=387117", "title": "Pegasus XL", "text": ""}
{"id": "387120", "revid": "23204", "url": "https://gl.wikipedia.org/wiki?curid=387120", "title": "Space Optical Communications Research Advanced Technology Satellite", "text": "Space Optical Communications Research Advanced Technology Satellite, m\u00e1is co\u00f1ecido polo seu acr\u00f3nimo SOCRATES, \u00e9 un sat\u00e9lite artificial do NICT (Instituto Nacoinal da Informaci\u00f3n e as Tecnolox\u00edas da Comunicaci\u00f3n) do Xap\u00f3n e lanzado o 24 de maio de 2014 mediante un foguete H-IIA desde o Centro Espacial de Tanegashima.\nCaracter\u00edsticas.\nSOCRATES \u00e9 un pequeno sat\u00e9lite de 48\u00a0kg de masa adicado a probar comunicaci\u00f3ns por l\u00e1ser usando o instrumento SOTA (\"Small Optical Transponder\"). Estabil\u00edzase nos tres eixos usando propulsores alimentados por per\u00f3xido de hidr\u00f3xeno e a alimentaci\u00f3n el\u00e9ctrica corre a cargo de dous paneis solares."}
{"id": "387121", "revid": "4817", "url": "https://gl.wikipedia.org/wiki?curid=387121", "title": "Socrates (sat\u00e9lite)", "text": ""}
{"id": "387124", "revid": "23204", "url": "https://gl.wikipedia.org/wiki?curid=387124", "title": "Cinioch", "text": "Cinioch, chamado\u00a0C\u00ednaed mac Luchtren nos\u00a0anais irlandeses, foi\u00a0rei dos pictos dende o ano 616 at\u00e9 o 631, ano no que aparece a s\u00faa morte nos Anais do Ulster, nos Anais de Tigernach e no Chronicon Scotorum.\nSegundo a lista de reis da cr\u00f3nica picta, reinou entre 14 e 19 e foi sucedido por Gartnait III."}
{"id": "387125", "revid": "5863", "url": "https://gl.wikipedia.org/wiki?curid=387125", "title": "Atentado de Barcelona de 2017", "text": ""}
{"id": "387126", "revid": "23204", "url": "https://gl.wikipedia.org/wiki?curid=387126", "title": "C\u00ednaed mac Luchtren", "text": ""}
{"id": "387127", "revid": "23204", "url": "https://gl.wikipedia.org/wiki?curid=387127", "title": "Cinioch dos pictos", "text": ""}
{"id": "387129", "revid": "5863", "url": "https://gl.wikipedia.org/wiki?curid=387129", "title": "Gartnait III", "text": "Gartnait,\u00a0fillo de Foith ou fillo de Uuid (morto no ano 635) foi un rei do pictos\u00a0dende o ano 631 at\u00e9 o 635. A lista de reis da cr\u00f3nica picta cifra o seu reinado en catro anos, o cal se corresponde co sinalado nos anais irlandeses, malia que algunhas variantes cifran cinco ou oito anos.\nA s\u00faa morte \u00e9 mencionada nos Anais do Ulster no 637. Foi sucedido polo seu irm\u00e1n Bridei fillo de Uuid segundo a lista de reis. O terceiro irm\u00e1n de ambos, Talorc, foi rei despois de Bridei."}
{"id": "387131", "revid": "23204", "url": "https://gl.wikipedia.org/wiki?curid=387131", "title": "Gartnait III dos pictos", "text": ""}
{"id": "387132", "revid": "23204", "url": "https://gl.wikipedia.org/wiki?curid=387132", "title": "Gartnait, fillo de Uuid", "text": ""}
{"id": "387133", "revid": "17467", "url": "https://gl.wikipedia.org/wiki?curid=387133", "title": "Presidencia dos Estados Unidos de Am\u00e9rica", "text": ""}
{"id": "387134", "revid": "98629", "url": "https://gl.wikipedia.org/wiki?curid=387134", "title": "The Hateful Eight", "text": "The Hateful Eight \u00e9 un filme estadounidense de 2015 do x\u00e9nero western revisionista escrito e dirixido por Quentin Tarantino. Est\u00e1 protagonizado por Samuel L. Jackson, Kurt Russell, Jennifer Jason Leigh, Walton Goggins, Demi\u00e1n Bichir, Tim Roth, Michael Madsen e Bruce Dern, que interpretan oito desco\u00f1ecidos que buscan refuxio dunha treboada de neve nunha parada de dilixencias pouco despois da guerra civil estadounidense."}
{"id": "387137", "revid": "98629", "url": "https://gl.wikipedia.org/wiki?curid=387137", "title": "Clifford Odets", "text": "Clifford Odets, nado en Filadelfia o 18 de xullo de 1906 e finado nos \u00c1nxeles o 14 de agosto de 1963, foi un dramaturgo, guionista e director norteamericano.\nTraxectoria.\nOdets era fillo de Louis Odets (nado como Gorodetsky) e Pearl Geisinger, inmigrantes xudeus procedentes de Rusia e Roman\u00eda. Medrou en Filadelfia e no Bronx (Nova York). Non rematou o instituto deix\u00e1ndoo coa intenci\u00f3n de se converter en actor. Estableceuse con 19 anos en Greenwich Village, actuando en Poet's Theatre dirixido por Harry Kemp. Traballou na radio e afirmou que fora o primeiro dillei, na estaci\u00f3n de radio WBNY, programando m\u00fasica cl\u00e1sica e contempor\u00e1nea e improvisando nos tempos mortos . Tam\u00e9n realizaba cr\u00edticas teatrais e como tal viu en 1926 a obra de Sean O'Casey \"Juno and the Paycock.\" que o marcou fondamente.\nOdets pasou varios ver\u00e1ns como conselleiro teatral en varios campamentos en Catskills e Poconos. Fixo xiras con pequenas compa\u00f1\u00edas, realzando unha gran variedade de papeis. En 1929 logrou entrar en Broadway, como suplente de Spencer Tracy en \"Conflict\"de Vincent Lawrence e debutou no prestixioso Theatre Guild en outono de 1929, como un extra. Ata 1931 actuou en pequenos papeis en diversas produci\u00f3ns nese teatro.\nGroup Theatre.\nAcudiu a xuntanzas con Harold Clurman e Cheryl Crawford para discutir novos conceptos teatrais que estaban a desenvolver con Lee Strasberg. Odets quedou fascinado polas novidades de Clurman e foi o \u00faltimo actor escollido para integrar Group Theatre en xu\u00f1o de 1931 no Brookfield Center en Connecticut. que se converteu nunha moi influente compa\u00f1\u00eda teatral de Nova York que utilizou unha t\u00e9cnica de actuaci\u00f3n nova nos Estados Unidos, baseada no sistema dese\u00f1ado polo actor e director ruso Constantin Stanislavski. Desenvolveuna o director do Group Theatre Lee Strasberg e pasou a co\u00f1ecerse como O M\u00e9todo. A\u00ednda que Odets ser\u00eda o principal dramagurgo do Group Theatre ao primeiro tan s\u00f3 actuou en pequenos papeis e como suplente, mais aproveitou o tempo libre para comezar a escribir, influenciado polo marxismo os seus textos eran abertamente pol\u00edticos, tomando de John Howard Lawson o poder da linguaxe coloquial. As s\u00faas primeiras pezas teatrais foron \"910 Eden Street\", e outra sobre Beethoven, titulado \"Victory\". Clurman desbotounas como inmaturas pero animouno a seguir escribindo procurando temas m\u00e1is pr\u00f3ximos. A finais de 1932, Odets comezou a escribir unha peza sobre unha familia de clase media do Bronx. Co t\u00edtulo \"Awake and Sing!\", o grupo representou o segundo acto nun campamento de ver\u00e1n en 1933, e malia o entusiamo do p\u00fablico, Lee Strasberg op\u00faxose a producilo.\nOdets seguiu a actuar coa compa\u00f1\u00eda nos campamentos de ver\u00e1n ata 1939. e sempre afirmou que o Group Theatre fora esencial para o seu desenvolvemento como dramaturgo.\nA primeira obra que estreou foi a peza dun acto \"Waiting for Lefty\" o 5 de xaneiro de 1935, no antigo Civic Repertory Theatre de Nova York. producida por Group Theatre. A peza consiste nunha serie de escenas interconectadas representando os traballadores dunha empresa ficticia de taxi, pero inspirado por unha folga de taxis real e converteuse nun \u00e9xito inesperado.\n\"Awake and Sing\", finalmente, produciuna o Group Theatre en febreiro de 1935, \u00e9 est\u00e1 considerada a obra mestra de Odet e mais unha das primeiras grandes obras do teatro xudeu, f\u00f3ra do teatro yiddish. A peza trata da familia Berger do Bronx que vive baixo a sombra do colapso econ\u00f3mico. A elecci\u00f3n de Odets de empezala \"in media res\", o seu estilo de di\u00e1logo, e o feito de ser a obra de Broadway centrada totalmente nunha familia xud\u00eda, dist\u00ednguea doutras pezas da \u00e9poca.\n\"Waiting for Lefty\" e \"Till the Day I Die\", xunto con varias outras pezas producidas por Group Theatre son duras cr\u00edticas aos que se beneficiaron e ao propio sistema econ\u00f3mico que explotou ao pobo durante a Gran Depresi\u00f3n. Odets afirmou que todas as s\u00faas obran tratan do esp\u00edrito humano perseverando contra calquera adversario, estean ou non os personaxes retratados loitando co sistema capitalista.\n\"Golden Boy\" (1937) retrata un home novo dividido entre a satifaci\u00f3n art\u00edstica e a material. Foi o maior \u00e9xito comercial de Group Theatre. A partir desta obra Odets centrouse m\u00e1is na din\u00e1mica das relaci\u00f3ns interpersoais e a s\u00faa modificaci\u00f3n polos dilemas morais de caracteres individuais. En 1938 a compa\u00f1\u00eda representou \"Rocket to the Moon\", unha peza m\u00e1is reflexiva, e menos reivindicativa politicamente. En decembro de 1938 por mor da obra Odets sa\u00edu na portada de \"Time\".\nHollywood.\nO \u00e9xito das primeiras obras de Odets atraeu a atenci\u00f3n de produtores de Hollywood. Foi por vez primeira a Hollywood a primeiros do ano 1936 para escribir para a pantalla. Dende aquela pasou a maior parte da s\u00faa vida en Hollywood. A s\u00faa intenci\u00f3n inicial era facer di\u00f1eiro para axudarlle a Group Theatre a montar a fins de 1935 \" Paradise Lost\" e mais tam\u00e9n para mellorar a s\u00faa propia situaci\u00f3n financeira. O seu primeiro gui\u00f3n produciuno Paramount nun filme dirixido por Lewis Milestone e protagonizado por Gary Cooper e Madeleine Carroll, \"The General Died at Dawn\" (1936) que recibiu cr\u00edticas positivas.\nComo a maior\u00eda dos guionistas da \u00e9poca, Odets traballaba dentro do sistema de estudio. As\u00ed escrib\u00eda borradores que se entregaban a outro guionista ou a un equipo para un maior desenvolvemento, e en moitos dos filmes declinou aparecer nos t\u00edtulos de cr\u00e9dito. Dirixiu e escribiu o gui\u00f3n de \"None but the Lonely Heart\" (1944), adaptaci\u00f3n da novela de Richard Llewellyn, producida pola RKO. O filme protagonizouno Cary Grant, Ethel Barrymore (que ga\u00f1ou un Oscar \u00e1 mellor actriz secundaria), Barry Fitzgerald e Jane Wyatt.\nOdets seguiu a escribir teatro, \"The Country Girl\" (1950), foi un \u00e9xito de p\u00fablico e cr\u00edtica. A s\u00faa \u00faltima peza teatral foi \"The Flowering Peach\" (1954).\nOdets escribiu 1957 o gui\u00f3n para \"Sweet Smell of Success\", baseado na noveli\u00f1a de Ernest Lehman e producido pola compa\u00f1\u00eda independente Hecht-Hill-Lancaster. Protagonizada por Burt Lancaster e Tony Curtis, este filme negro retrata o submundo do xornalismo. O personaxe de J. J. Hunsecker, interpretado por Lancaster, est\u00e1 considerado un dos vil\u00e1ns m\u00e1is desprezables do cinema norteamericano. Odets dirixiu outra pel\u00edcula, para a que tam\u00e9n escribiu o gui\u00f3n \"The Story on Page One\" (1959).\nHUAC.\nEn maio de 1952 tivo que comparecer diante a Comit\u00e9 de Actividades Antiamericanas (HUAC). Pertencera ao Partido Comunista durante menos dun ano, entre 1934 e 1935. Colaborou co Comit\u00e9, respondendo \u00e1s s\u00faas preguntas, e reiterou nomes de membros do Partido Comunista, xa anteriormente citados polo seu amigo e antigo compa\u00f1eiro de Group Theatre, Elia Kazan. Antes do testemu\u00f1o final de Kazan en abril de 1952, eles acordaron dar o nome de cada un. Odets, as\u00ed, evitou entrar na lista negra.\n\u00daltimos anos.\nA principios da d\u00e9cada de 1960 escribiu catro gui\u00f3ns de televisi\u00f3n para a serie antol\u00f3xica da NBC, \"The Richard Boone Show\", e actuou tam\u00e9n como supervis\u00f3n dos gui\u00f3ns. Ademais traballou no libreto para unha versi\u00f3n musical de \"Golden Boy\" pero morreu antes de rematar e o traballo completouno un antigo estudante seu, o dramaturgo William Gibson."}
{"id": "387138", "revid": "5863", "url": "https://gl.wikipedia.org/wiki?curid=387138", "title": "Prelo", "text": ""}
{"id": "387139", "revid": "65337", "url": "https://gl.wikipedia.org/wiki?curid=387139", "title": "Jackson Pollock", "text": "Paul Jackson Pollock, nado en Cody, Wyoming, o 28 de xaneiro de 1912 e finado en Springs, Nova York, o 11 de agosto de 1956 foi un pintor estadounidense, referencia no movemento do expresionismo abstracto.\nTraxectoria.\nPrimeiros anos.\nJackson Pollock naceu en Cody, Wyoming en 1912, o m\u00e1is novo de cinco irm\u00e1ns. Os seus pais, Stella May McClure e LeRoy Pollock, naceron e creceron en Tingley, Iowa e estudaron en Tingley High School. O seu pai nacera co apelido McCoy, mais tomou o apelido dos seus pais adoptivos, veci\u00f1os que o acolleron trala morte dos seus pais biol\u00f3xicos. LeRoy Pollock era granxeiro e logo agrimensor para o goberno, pasando por varios traballos. A s\u00faa nai, orgullosa da s\u00faa familia de tecedores, confeccionou e vendeu vestidos de adolescentes. En novembro de 1912 Stella levou os seus fillos a San Diego; Jackson ti\u00f1a s\u00f3 dez meses e nunca volveu a Cody. Criouse en Arizona e Chico (California).\nMentres viv\u00eda en Echo Park, California, entrou no Manual Arts High School dos \u00c1nxeles, do que foi expulsado. Xa en 1928 fora expulsado doutro instituto. Durante os seus primeiros anos, Pollock estudou a cultura dos nativos americanos mentres viaxaba co seu pai.\nEn 1930, seguindo o seu irm\u00e1n m\u00e1is vello Charles Pollock, mudouse a Nova York, onde ambos os dous estudaron con Thomas Hart Benton na Art Students League. A tem\u00e1tica rural de Benton tivo pouca influencia na obra de Pollock, pero o seu uso r\u00edtmico da pintura e a s\u00faa feroz independencia si permaneceron. A principios da d\u00e9cada de 1930, Pollock pasou un verano viaxando polo oeste estadounidense co seu compa\u00f1eiro Glen Rounds e o seu profesor Benton.\nCarreira.\nPollock comezou co uso da pintura l\u00edquida en 1936 nun obradoiro en Nova York co muralista David Alfaro Siqueiros. Despois usou pingas de pintura como unha das s\u00faas t\u00e9cnicas en lenzos a principios da d\u00e9cada de 1940, como en \"Male and Female\" e \"Composition with Pouring I\". Tras mudarse a Springs, comezou a pintar coas s\u00faas teas colocadas no chan do estudio, e desenvolveu o que se chamou \"dripping\" (\"gotexamento\"), t\u00e9cnica de pintura creada por Max Ernst, na cal pingaba a tinta sobre as s\u00faas inmensas teas: as pingueiras escorregaban formando trazos harmoniosos e parec\u00edan entrelazarse na superficie da tea.\nEntre 1938 e 1942 traballou para WPA Federal Art Project. Durante este tempo intentou combater o seu alcoholismo e de 1938 a 1941 tratouse con psicoterapia jungiana co Dr. Joseph Henderson e coa Dra. Violet Staub de Laszlo en 1941\u201342. Henderson enganchouno coa arte, anim\u00e1ndoo a debuxar. Os conceptos e arquetipos jungianos foron expresados nas s\u00faas pinturas.\nPollock asinou un contrato con Peggy Guggenheim en xullo de 1943. Recibiu dela a encarga de crear \"Mural\" (1943), que mide aproximadamente 2,44\u00d76\u00a0metros para a s\u00faa nova casa. Por suxesti\u00f3n do seu amigo e conselleiro Marcel Duchamp, Pollock pintou a obra sobre tea en lugar de sobre a parede para que puidese transportarse. Tras ver o gran mural, o cr\u00edtico de arte Clement Greenberg escribiu: \"Boteille un ollo e pensei, 'Agora isto \u00e9 grande arte', e souben que Jackson era o maior pintor que este pa\u00eds producira\". O cat\u00e1logo que presentaba a s\u00faa primeira exposici\u00f3n describ\u00eda o talento de Pollock como \"...volc\u00e1nico. Ten lume. \u00c9 impredicible. \u00c9 indisciplinado. Espar\u00e9xese del mesmo nunha prodigalidade mineral, a\u00ednda non cristalizada\".\nCasou coa pintora Lee Krasner en 1945, que se converteu nunha importante influencia na s\u00faa carreira e no seu legado.\nPollock foi moi importante para o \"dripping\"; o cadro \"UN\" \u00e9 un exemplo desa t\u00e9cnica. Pintaba coa tea colocada no chan para se sentir dentro do cadro. Pollock part\u00eda do cero: da pingueira de tinta que deixaba caer na tea elaboraba unha obra de arte. Al\u00e9n de deixar de lado o cabalete, Pollock tampouco usaba pinceis.\nA arte de Pollock combina a simplicidade coa pintura pura e as s\u00faas obras de maiores dimensi\u00f3ns pos\u00faen caracter\u00edsticas monumentais que exemplifican o seu estilo. Con Pollock comeza o auxe da \"pintura de acci\u00f3n\" (\"action painting\"). A tensi\u00f3n \u00e9tico-relixiosa por el vivida impeleuno aos pintores da Revoluci\u00f3n mexicana. A s\u00faa esfera da arte \u00e9 o inconsciente: os seus signos son un prolongamento do seu interior. A pesar de ter o seu traballo reco\u00f1ecido e con exposici\u00f3ns por varios pa\u00edses do mundo, Pollock nunca sa\u00edu dos Estados Unidos.\n\u00daltimos anos.\nEn 1955, Pollock pintou \"Scent\" e \"Search\", as s\u00faas d\u00faas \u00faltimas pinturas. Non pintou nada en 1956, sen\u00f3n que estaba a facer esculturas na casa de Tony Smith: construci\u00f3ns de arame, tea met\u00e1lica e xeso. Modeladas con fundido en area, ti\u00f1an texturas semellantes \u00e1s que Pollock adoitaba crear nas s\u00faas pinturas.\nA relaci\u00f3n entre Pollock e Krasner comezou a derrubarse en 1956, debido \u00e1 continua loita de Pollock contra o alcoholismo e \u00e1 s\u00faa infidelidade con Ruth Kligman. O 1 de agosto de 1956, \u00e1s 10:15 pm, Pollock morreu nun accidente ocorrido a menos dunha milla da s\u00faa casa mentres conduc\u00eda o seu Oldsmobile baixo os efectos do alcohol. Unha das pasaxeiras, Edith Metzger, tam\u00e9n morreu no accidente, mentres que a outra pasaxeira, a artista Ruth Kligman, sobreviviu. Nese momento Krasner estaba a visitar un amigos en Europa e volveu rapidamente cando o\u00edu a nova por un amigo.\nO resto da s\u00faa vida a s\u00faa vi\u00fava Lee Krasner encargouse da propiedade e asegurouse que a reputaci\u00f3n de Pollock permanecese forte a pesar dos cambios na moda da arte. A parella est\u00e1 enterrada en Green River Cemetery en Springs."}
{"id": "387141", "revid": "92340", "url": "https://gl.wikipedia.org/wiki?curid=387141", "title": "Cecilio Ben\u00edtez Os\u00e9s", "text": "Cecilio Ben\u00edtez Os\u00e9s, finado en Ponferrada en maio de 1922, foi un avogado e escritor galego.\nTraxectoria.\nFoi rexistrador da propiedade de Alba de Tormes, Vilalba e Ponferrada, onde morreu con 35 anos. Escribiu d\u00faas novelas e publicou poemas en peri\u00f3dicos e revistas.\nVida persoal.\nCasou en 1916 con Carmen L\u00f3pez de Castro e foi pai de Cecilio Ben\u00edtez de Castro."}
{"id": "387144", "revid": "89787", "url": "https://gl.wikipedia.org/wiki?curid=387144", "title": "Varanus", "text": "Varanus \u00e9 un x\u00e9nero de lagartos de gran tama\u00f1o da familia dos var\u00e1nidos, xeralmente chamados varanos (como todos os da familia) ou lagartos monitor. Son nativos de \u00c1frica, Asia e Ocean\u00eda, pero agora poden encontrarse en Am\u00e9rica como especies invasoras. Actualmente reco\u00f1\u00e9cense un total de 79 especies deste x\u00e9nero.\nTe\u00f1en pescozos longos, poderosas colas e garras, e patas ben desenvolvidas. A lonxitude do adulto das especies existentes vai de 20\u00a0cm nalgunhas especies a uns 3\u00a0m no drag\u00f3n de Komodo, a\u00ednda que o var\u00e1nido extinto chamado megalania (\"Varanus priscus\") puido chegar a lonxitudes de m\u00e1is de 7\u00a0m. A maior\u00eda das especies son terrestres, mais tam\u00e9n as hai arb\u00f3reas e semiacu\u00e1ticas. A\u00ednda que a maior\u00eda son carn\u00edvoros que comen ovos pequenos r\u00e9ptiles, peixes, aves e pequenos mam\u00edferos, alg\u00fans tam\u00e9n comen froita e vexetaci\u00f3n, dependendo do lugar onde vivan.\nA\u00ednda que normalmente son solitarios, son com\u00fans grupos de ata 25 individuos en ecosistemas que te\u00f1en recursos de auga limitados.\nDistribuci\u00f3n.\nAs distintas especies cobren unha vasta \u00e1rea que comprende \u00c1frica, o subcontinente indio ata China, e ao sur no sueste asi\u00e1tico ata Brunei, Indonesia, as Filipinas, Nova Guinea, Australia e illas do oc\u00e9ano \u00cdndico e o mar da China Meridional. Abundan nas illas Tiom\u00e1n e as illas Perhentian no estado malaio de Pahang. O \"Varanus stellatus\" africano at\u00f3pase agora no sur de Florida e en Singapur como especie invasora.\nH\u00e1bitos e dieta.\nOs \"Varanus\" son, en xeral, case enteiramente carn\u00edvoros, e comen insectos, crust\u00e1ceos, ar\u00e1cnidos, miri\u00e1podos, moluscos, peixes, anfibios, r\u00e9ptiles, aves e mam\u00edferos. A maior\u00eda ds especies alim\u00e9ntanse de invertebrados cando son novos, pero despois, de adultos, cambian a alimentarse de vertebrados. Os adultos da especie m\u00e1is grande, o drag\u00f3n de Komodo, te\u00f1en unha dieta composta nun 50% de cervos, e \u00e1s veces atacan o home. Ao contrario, as tres especies arb\u00f3reas de Filipinas, \"V. bitatawa\", \"V. mabitang\" e \"V. olivaceus\", comen principalmente froita.\nBiolox\u00eda.\nO x\u00e9nero \"Varanus\" ten a caracter\u00edstica \u00fanica entre os animais de que os seus membros son relativamente conservadores morfoloxicamente e presentan un rango de tama\u00f1os equivalente ao que vai dun rato a un elefante. Caracter\u00edsticas morfol\u00f3xicas de m\u00e1is detalle como a forma do cranio e patas son variables, e est\u00e1n fortemente relacionadas coa ecolox\u00eda de cada especie.\nTe\u00f1en grandes territorios e empregan t\u00e9cnicas de caza de persecuci\u00f3n activa que lembran as de mam\u00edferos de similar tama\u00f1o. A s\u00faa natureza activa suscitou numerosos estudos sobre as capacidades metab\u00f3licas destes lagartos. O consenso xeral \u00e9 que te\u00f1en as taxas metab\u00f3licas est\u00e1ndar m\u00e1is altas de todos os r\u00e9ptiles existentes.\nTe\u00f1en un alto alcance aer\u00f3bico que se poden permitir, en parte, pola anatom\u00eda do seu coraz\u00f3n. Mentres que a maior\u00eda dos r\u00e9ptiles se considera que te\u00f1en coraz\u00f3ns de tres c\u00e1maras, os coraz\u00f3ns destes varanos (igual que os das boas e pit\u00f3ns) te\u00f1en un septo ventricular ben desenvolvido que separa completamente os lados pulmonar e sist\u00e9mico do sistema circulatorio durante a s\u00edstole. Isto perm\u00edtelles xerar unhas diferenzas de presi\u00f3n equivalentes \u00e1s dos mam\u00edferos entre os circu\u00edtos pulmonar e sist\u00e9mico, o que \u00e1 s\u00faa vez asegura que o sangue oxixenado se distrib\u00fae rapidamente polo cropo sen inundar os pulm\u00f3ns con sangue a alta presi\u00f3n.\nOs estudos anat\u00f3micos e moleculares indican que todos os var\u00e1nidos (e posiblemente todos os lagartos) son parcialmente velenosos, pero o que ten un veleno potente \u00e9 o drag\u00f3n de Komodo.\nSon animais ov\u00edparos, e algunhas especies, como unha femia grande de \"V. niloticus\", poden po\u00f1er m\u00e1is de 60 ovos. Poden cubrir os ovos con material do solo ou prot\u00e9xenos no toco dunha \u00e1rbore oca, segundo as especies. No drag\u00f3n de Komodo observ\u00e1ronse casos espor\u00e1dicos de partenox\u00e9nese.\nEvoluci\u00f3n.\nA familia Varanidae probablemente se orixinou en Asia hai polo menos 65 mill\u00f3ns de anos, a\u00ednda que algunhas estimaci\u00f3ns atrasan a data ata o Mesozoico tard\u00edo (hai 112 mill\u00f3ns de anos). Probablemente espallaron a s\u00faa \u00e1rea de distribuci\u00f3n xeogr\u00e1fica a \u00c1frica hai entre 49 e 33 mill\u00f3ns de anos, posiblemente a trav\u00e9s de Ir\u00e1n, e a Australia e o arquip\u00e9lago indonesio hai entre 39 e 26 mill\u00f3ns de anos.\nOs var\u00e1nidos separ\u00e1ronse dos seus parentes vivos m\u00e1is pr\u00f3ximos, os varanos sen o\u00eddos \"Lanthanotus\"(\u00e1s veces clasificados na mesma familia), durante o Cret\u00e1ceo tard\u00edo.\nDurante o Cret\u00e1ceo tard\u00edo, os antepasados dos varanos crese que evolucionaron \u00e1 vida anfibia e despois orixinaron formas completamente mari\u00f1as, os mosasauros, que chegaron a ter unha lonxitude de 17\u00a0m.\nCr\u00edase que as serpes eran os r\u00e9ptiles vivos m\u00e1is pr\u00f3ximos aos varanos, pero prop\u00faxose recentemente que as serpes son un grupo irm\u00e1n do clado das iguanas e anguimorfos. Igual que as serpes, os varanos te\u00f1en linguas b\u00edfidas que usan para captar olores.\nDurante o Plistoceno, viviron formas xigantes de varanos o sueste asi\u00e1tico e Australasia, o f\u00f3sil mellor co\u00f1ecido \u00e9 megalania (\"Varanus priscus\", antes chamado \"Megalania prisca\"). Esta especie \u00e9 un membro ic\u00f3nico da megafauna do Plistoceno de Australia, e p\u00e9nsase que sobreviviu ata hai uns 50\u00a0000 anos.\nNome.\nO nome xen\u00e9rico \"Varanus\" deriva do \u00e1rabe \"waral/waran\" \u0648\u0631\u0646/\u0648\u0631\u0644, que procede da ra\u00edz sem\u00edtica \"ouran\", \"waran\" ou \"waral\", que significa \"drag\u00f3n\" ou \"besta lagarto\".\nO nome de monitor ou lagarto monitor que se lle d\u00e1 en varios idiomas suxeriuse que se debe o seu h\u00e1bito ocasional de po\u00f1erse de p\u00e9 sobre as patas traseiras e \"vixiar ou monitorizar\", ou do seu h\u00e1bito suposto de \"advertir \u00e1s persoas de que se aproxima un animal velenoso\".\nIntelixencia.\nDalgunhas especies de varanos fix\u00e9ronse estudos sobre a s\u00faa intelixencia. Estudos feitos alimentando \"V. albigularis\" con distinto n\u00famero de caracois mostraron que poden distinguir os n\u00fameros ata o seis. \"V. niloticus\" pode cooperar para saquear ni\u00f1os de crocodilo cando buscan xuntos alimento: un dos varanos fai de isco ou reclamo para que a femia de crocodilo o persiga e se afaste do ni\u00f1o, mentres que outros individuos abren o ni\u00f1o e alim\u00e9ntanse dos ovos. Cando o que fixo de reclamo volve tam\u00e9n se alimenta dos ovos. Observouse que os drag\u00f3ns de Komodo (\"V. komodoensis\") do Zoo Nacional de Washington, D.C., EUA, reco\u00f1ecen os seus coidadores e parecen ter distintas personalidades.\nUsos.\nMascotas.\nSon uns dos r\u00e9ptiles m\u00e1is utilizados no comercio de mascotas, especialmente \"Varanus exanthematicus\" e \"Varanus acanthurus\", debido ao seu tama\u00f1o relativamente pequeno, baixo prezo, e car\u00e1cter tranquilo cando os collen. Entre as outras especies que se te\u00f1en en catividade est\u00e1n, \"Varanus albigularis ionidesi\", \"V. timorensis, \"V. salvator\", \"V. niloticus\", \"V. indicus\", \"V. prasinus\", \"V. beccari\", \"V. rudicollis\", \"V.dumerilii\", \"V. jobiensis\", \"V. salvadorii\" e \"V. panoptes\".\nMedicina.\nA carne de varano, especialmente a lingua e o f\u00edgado, c\u00f3mese en partes da India e Malaisia como afrodis\u00edaco.\nEn zonas de Paquist\u00e1n, distintas partes do varano \u00fasanse para diversos prop\u00f3sitos medicinais. A carne c\u00f3mese para aliviar as dores reum\u00e1ticas, a graxa abdominal do animal \u00fasase como pomada para as infecci\u00f3ns da pel, o aceite e graxa util\u00edzanse para tratar as hemorroides ou dores cr\u00f3nicas, e o aceite como lubricante afrodis\u00edaco (\"saande kaa tel\").\nPel.\nReal\u00edzase unha \"explotaci\u00f3n a gran escala\" dos varanos para obter a s\u00faa pel, que se estima que \u00e9 \"de considerable utilidade\" na industria da pel. Un uso especial desta pel \u00e9 para facer un instrumento de percusi\u00f3n da m\u00fasica carn\u00e1tica chamado kanjira.\nAlimento.\nA carne destes varanos c\u00f3mese como alimento en partes da India, Tailandia e \u00c1frica occidental. No Nepal \u00fasana tanto como alimento coma con fins medicinais.\nStatus de conservaci\u00f3n.\nSegundo a Lista vermella da IUCN de especies ameazadas, a maior\u00eda das especies de \"Varanus\" est\u00e1n na categor\u00eda de \"pouca preocupaci\u00f3n\", pero as poboaci\u00f3ns est\u00e1n a diminu\u00edr globalmente. Excepto cinco das especies, o resto est\u00e1n clasificadas pola Covenci\u00f3n sobre o Comercio Internacional de Especies en Perigo da Fauna e Flora Silvestre (CITES) no Ap\u00e9ndice II, onde se incl\u00faen especies que se poden definir \"grosso modo\" como especies que non necesariamente est\u00e1n ameazadas de extinci\u00f3n, pero que poden chegar a estalo se o comercio desa especie non se regula estritamente para evitar unha explotaci\u00f3n incompatible coa supervivencia da especie na natureza. As cinco especies restantes (\"V. bengalensis\", \"V. flavescens\", \"V. griseus\", \"V. komodoensis\" e \"V. nebulosus\") est\u00e1n clasificadas no Ap\u00e9ndice I, que prohibe o comercio internacional desas especies.\nA especie \"Varanus flavescens\" est\u00e1 protexida en toda a s\u00faa \u00e1rea excepto en But\u00e1n, pero si no Nepal, a India, Paquist\u00e1n e Bangladesh.\nClasificaci\u00f3n.\nX\u00e9nero \"Varanus\"\nSubx\u00e9nero Empagusia:\nSubx\u00e9nero Euprepiosaurus:\nSubx\u00e9nero Odatria:\nSubx\u00e9nero Papusaurus:\nSubx\u00e9nero Philippinosaurus:\nSubx\u00e9nero Polydaedalus:\nSubx\u00e9nero Psammosaurus:\nSubx\u00e9nero Soterosaurus:\nSubx\u00e9nero \u2020Varaneades:\nSubx\u00e9nero Varanus:"}
{"id": "387145", "revid": "42275", "url": "https://gl.wikipedia.org/wiki?curid=387145", "title": "Vilna", "text": ""}
{"id": "387146", "revid": "98629", "url": "https://gl.wikipedia.org/wiki?curid=387146", "title": "Administraci\u00f3n Federal de Aviaci\u00f3n", "text": "A Administraci\u00f3n Federal de Aviaci\u00f3n\u200b (en ingl\u00e9s, \"Federal Aviation Administration\", FAA) \u00e9 unha autoridade nacional con poderes para regular todos os aspectos da aviaci\u00f3n civil. Estes incl\u00faen a construci\u00f3n e operaci\u00f3n de aeroportos, a xesti\u00f3n do tr\u00e1fico a\u00e9reo, a certificaci\u00f3n de persoal e aeronaves, e a protecci\u00f3n de activos estadounidenses durante o lanzamento ou reingreso de veh\u00edculos espaciais comerciais.\nFunci\u00f3ns principais.\nAs funci\u00f3ns da FAA incl\u00faen:"}
{"id": "387147", "revid": "865", "url": "https://gl.wikipedia.org/wiki?curid=387147", "title": "Federal Aviation Administration", "text": ""}
{"id": "387148", "revid": "865", "url": "https://gl.wikipedia.org/wiki?curid=387148", "title": "FAA", "text": ""}
{"id": "387149", "revid": "98629", "url": "https://gl.wikipedia.org/wiki?curid=387149", "title": "Capitalismo rosa", "text": "O capitalismo rosa (\u00e1s veces tam\u00e9n chamado gaipitalismo ou capitalismo gai) \u00e9 un termo utilizado para designar, desde unha perspectiva cr\u00edtica, a incorporaci\u00f3n dos discursos do movemento LGTBI e a diversidade sexual ao capitalismo e \u00e1 econom\u00eda de mercado, inclu\u00edndo especialmente o modelo de home gai, cisx\u00e9nero, occidental, branco e de clase media-alta.\nConsiste na obtenci\u00f3n duns maiores beneficios ao incorporar ao consumo a sectores da poboaci\u00f3n tradicionalmente discriminados, pero que adquiriron un poder adquisitivo suficiente, o denominado di\u00f1eiro rosa, como para xerar un mercado espec\u00edfico enfocado \u00e1 comunidade gai, como bares e discotecas, turismo homosexual ou consumo cultural especializado.\nMentres que a configuraci\u00f3n de espazos para o consumo LGTBI pode ser visto como unha oportunidade para a homosocializaci\u00f3n, o feito de definir patr\u00f3ns de consumo provoca unha asimilaci\u00f3n da diversidade sexual cara a patr\u00f3ns sexuais e de comportamento aceptados socialmente, como a monogamia, o interese pola moda dominante ou a definici\u00f3n de est\u00e9ticas corporais fixadas por canons publicitarios.\nContexto hist\u00f3rico.\nSegundo alg\u00fans autores, en termos globais, a evoluci\u00f3n do capitalismo rosa foi dalgunha forma paralela ao desenvolvemento do propio capitalismo moderno en Occidente. A\u00ednda que sempre existiron sexualidades diversas, poden distinguirse tres per\u00edodos no desenvolvemento do mercado e negocios dirixidos \u00e1 comunidade LGTBI, contribu\u00edndo estes \u00e1 s\u00faa vez \u00e1 construci\u00f3n das diversas identidades sexuais:\nFase clandestina.\nDesde as \u00faltimas d\u00e9cadas do s\u00e9culo XIX xa exist\u00edan nalgunhas cidades de Europa e Estados Unidos bares, cabarets ou prost\u00edbulos clandestinos dirixidos especialmente cara ao p\u00fablico homosexual. As persoas LGTBI eran frecuentemente perseguidas, a\u00ednda que comezaba unha primeira onda de loita polos dereitos LGTB que chegou incluso a publicar algunhas revistas de tem\u00e1tica homosexual. Con todo, este primeiro movemento LGTB quedou desintegrado pola primeira e segunda guerra mundial e o auxe do fascismo en Europa.\nFase de creaci\u00f3n de comunidades.\nTras a segunda guerra mundial in\u00edciase de forma xeral unha \u00e9poca de transici\u00f3n nas sociedades occidentais, tremendamente influ\u00eddas pola homofobia dos fascismos. A\u00ednda que os lugares e o consumo LGTBI seguen sendo marxinais, durante esta \u00e9poca cr\u00e9anse diversas asociaci\u00f3ns inclu\u00eddas dentro do movemento hom\u00f3filo que buscan a valoraci\u00f3n positiva da homosexualidade por parte da sociedade a trav\u00e9s de encontros, publicaci\u00f3ns ou festas ben\u00e9ficas, contrapostas aos comportamentos considerados marxinais e perversos como a promiscuidade, o cancaneo, a prostituci\u00f3n, as saunas ou as revistas er\u00f3ticas.\nFase de integraci\u00f3n na cultura de masas.\nOs disturbios de Stonewall de 1969 marcan o comezo do movemento de liberaci\u00f3n LGTB, caracterizado pola visibilidade p\u00fablica e polos obxectivos de despenalizaci\u00f3n da homosexualidade e da integraci\u00f3n social e pol\u00edtica, a\u00ednda que cunha resposta marcada pola pandemia de VIH/SIDA\u00a0e unha sociedade homof\u00f3bica e puritana que desembocou no desenvolvemento do \"queer\" por parte dos grupos discriminados.\nA partir dos anos 90, mediante o progresivo logro de dereitos e aceptaci\u00f3n social, a discriminaci\u00f3n que sufr\u00edan as persoas abertamente LGTB foi diminu\u00edndo, ampliando a posibilidade de acceso a postos de traballo tradicionalmente heteronormativos, o que trouxo consigo un aumento do poder adquisitivo do colectivo LGTB, fundamentalmente o dos gais; moi relacionado coa tendencia dos \"dinkis\", parellas con dous salarios e sen fillos. Estes procesos son palpables na din\u00e1mica que sufriron os \"barrios gais\", que comezando por ser marxinais e degradados, atraeron \u00e1 poboaci\u00f3n LGTB polos seus baixos prezos e a seguridade que brindaba convivir con outras minor\u00edas sexuais. Estes barrios, tras ser rehabilitados en gran medida grazas \u00e1 comunidade LGTB e \"porse de moda\", paulatinamente sufriron procesos de xentrificaci\u00f3n que soben os prezos e expulsan \u00e1 poboaci\u00f3n LGTB que non pode asumir os novos custos.\nParalelamente a estes procesos, foise desenvolvendo un mercado cada vez m\u00e1is especializado en torno ao colectivo LGTBI, que atende especificamente as s\u00faas necesidades mediante a venda de servizos e produtos exclusivos. Finalmente, a tendencia social xera que tam\u00e9n distintas compa\u00f1\u00edas e firmas acaben por incorporar a defensa dos dereitos LGTB \u00e1s s\u00faas pol\u00edticas de empresa e c\u00f3digos de conduta, chegando a financiar .\nMecanismos.\nA\u00ednda que \u00e9 probable que sen a lexitimidade dada polo modelo capitalista de consumo non se conseguiron alg\u00fans dereitos civ\u00eds e pol\u00edticos en certas partes do mundo occidental, a consecuci\u00f3n destes foi \u00e1 conta da integraci\u00f3n do colectivo LGTB nun marco vital e consumista heteronormativo. Neste sentido, o capitalismo rosa non \u00e9 moi diferente ao capitalismo patriarcal postfordista, desde o cal se impulsou a integraci\u00f3n das mulleres ao mundo do traballo produtivo mentres que se obviou estimular a incorporaci\u00f3n dos homes ao traballo reprodutivo.\nDa liberaci\u00f3n sexual ao ideal de home gai.\nDesde unha mirada hist\u00f3rica, existe un paralelismo no proceso de liberaci\u00f3n sexual e o paso dun sistema econ\u00f3mico que necesitaba traballadores a un que necesita consumidores: as pr\u00e1cticas sexuais non reprodutivas como a masturbaci\u00f3n, a sodom\u00eda ou a homosexualidade estaban prohibidas ou estigmatizadas por non xerar descendencia que era necesaria para manter o sistema econ\u00f3mico, pero paulatinamente o proceso de mecanizaci\u00f3n do traballo posibilitou o paso a un sistema que xa non necesita tantos traballadores que mante\u00f1an a oferta como consumidores que aseguren a demanda, relaxando a presi\u00f3n sobre a sexualidade e posibilitando a tolerancia cara a outras formas de erotismo.\nCon todo, a incorporaci\u00f3n da diversidade sexual ao modelo capitalista non se fai por ter este un car\u00e1cter social, sen\u00f3n pola posibilidade de clientes que aumenten a plusval\u00eda. Pero debido a que o acceso \u00e1 plusval\u00eda \u00e9 desigual, o sistema en si mesmo produce exclusi\u00f3n, fac\u00e9ndoo incompatible coa igualdade, a liberdade e o feminismo.\u00a0\u00c9 com\u00fan advertir como o discurso dominante eloxia \u00e1s mulleres ou aos gais que conseguen postos de poder, conectando coa ideolox\u00eda da meritocracia, o individualismo e a competitividade, mentres que xustifica que outros non consigan estes postos de poder porque non se esforzaron o suficiente, \"culpabiliz\u00e1ndolos\" dalgunha forma; cando a raz\u00f3n de que outras persoas non poidan acceder a postos de poder prov\u00e9n do mesmo feito de que existan postos de poder que son exclusivos e exclu\u00edntes.\nDoutra banda, a sociedade capitalista non aceptou a todas persoas sexo-diversas por igual. Tanto maior tolerancia social existe canto maior acceso a recursos te\u00f1an esas persoas, estando a orientaci\u00f3n sexual e a identidade sexual coligadas \u00e1s cuesti\u00f3ns de x\u00e9nero, etnia e clase social. Por tanto, en xeral son os homes gais, cisx\u00e9nero, occidentais, brancos, urbanos e de clase media ou alta os que est\u00e1n aceptados dentro do marco social de consumo. Ademais, este marco promove unha identidade homox\u00e9nea e heteronormativa do ideal de home gai, que ten unha determinada beleza, un corpo musculado e hipersexualizado, un comportamento masculino, \u00e9xito profesional e un poder adquisitivo concreto, establecendo que corpos son desexables e cales non; o que leva a que se despracen e marxinen, mesmo desde o propio colectivo gai, a homes con pluma ou que non se encadran dentro deste modelo est\u00e9tico.\nDereitos simb\u00f3licos e materiais.\nA\u00ednda que, dentro deste marco capitalista e dependendo do pa\u00eds, consegu\u00edronse alg\u00fans dereitos simb\u00f3licos como o acceso ao matrimonio igualitario ou o reco\u00f1ecemento da identidade de x\u00e9nero, estes dereitos est\u00e1n subordinados aos recursos, \u00e1 renda da persoa e \u00e1 s\u00faa posici\u00f3n social. Os dereitos simb\u00f3licos deben por tanto estar soportados primeiro por dereitos materiais que garantan unha vida digna, ligando a cultura e o social \u00e1 econom\u00eda e o material.\nNeste sentido, a tendencia foi a que o movemento gai non defina a axenda pol\u00edtica, sen\u00f3n ao rev\u00e9s, adapt\u00e1ndose aos esquemas heteropatriarcales e heteronormativos definidos desde a \u00f3ptica capitalista tradicional, incorporando a visi\u00f3n social de familia, propiedade, corpo, organizaci\u00f3n econ\u00f3mica ou vivencia sexual desde os esquemas heterosexuais. Non se ha problematizado a matriz onde se inseren os dereitos LGTB. Por exemplo, loitouse por conseguir o matrimonio igualitario, sen cuestionar o concepto de matrimonio, a s\u00faa historia, si \u00e9 necesario na sociedade ou si outros tipos de matrimonio son posibles, convert\u00e9ndose a loita polo matrimonio igualitario, sostida polo ideal de amor rom\u00e1ntico, na meta prioritaria do movemento LGB que fai parecer que non exista nada m\u00e1is polo que loitar, detendo desta forma a emancipaci\u00f3n sexual a trav\u00e9s dunha condena moralista da sexualidade libre.\nPol\u00edtica e movemento LGTBI.\nCon todo iso, e contrariamente \u00e1s ideas de igualdade, historicamente a esquerda pol\u00edtica ha tratado ao movemento LGTB (do mesmo xeito que pasou co feminismo) como extravagancia ou como singularidades culturais que fragmentaban a s\u00faa axenda pol\u00edtica, sen atender \u00e1s necesidades espec\u00edficas das persoas non-heterosexuais e reducindo os seus problemas aos do resto da clase obreira. Por\u00e9n, a feminizaci\u00f3n da pobreza recr\u00faese nas lesbianas e transexuais ou os gais efeminados quedan relegados a traballos non cualificados por non participar de certa masculinidade patriarcal. No entanto, os primeiros movementos pol\u00edticos defensores da liberdade sexual encadr\u00e1banse dentro da esquerda radical, como o anarquismo e s\u00f3 tard\u00edamente as reivindicaci\u00f3ns do colectivo LGTB integr\u00e1ronse na loita pol\u00edtica da esquerda m\u00e1is moderada, cando a hexemon\u00eda cultural capitalista comezou a incorporar ao colectivo gai.\nHoxe en d\u00eda obs\u00e9rvase que o movemento LGTB estase despolitizando e \u00e1 vez est\u00e1 a ser utilizado cada vez m\u00e1is con obxectivos pol\u00edticos e econ\u00f3micos, \u00e9 dicir, unha vez conseguidos certos dereitos simb\u00f3licos, as reivindicaci\u00f3ns do colectivo LGTB se desdebuxan, pero desde o \u00e1mbito pol\u00edtico e econ\u00f3mico util\u00edzanse con outros fins, como o lucro que sup\u00f3n a celebraci\u00f3n da marcha do Orgullo LGTB que queda relegada a un espect\u00e1culo, a esixencia de protecci\u00f3n dos dereitos LGTB para dar axudas a pa\u00edses en desenvolvemento, ou o uso da igualdade LGTB para apoiar posici\u00f3ns racistas e xen\u00f3fobas de partidos de ultradereita. Desta forma, est\u00e1 a facerse que o colectivo LGTB, tradicionalmente cr\u00edtico co Estado, apoie o homonacionalismo, \u00e9 dicir, senta identificado cos pa\u00edses que defenden posici\u00f3ns favorables \u00e1 igualdade LGTB e demonizando a outras culturas, especialmente a isl\u00e1mica, ademais de ser favorable a apoiar pol\u00edticas neocolonialistas e esquecendo a homofobia, a transfobia e o machismo que seguen existindo dentro do mundo occidental.\nMovementos de protesta actuais.\nEn numerosos lugares do globo existen desde hai d\u00e9cadas grupos pol\u00edticos que denuncian o capitalismo rosa e a mercantilizaci\u00f3n dos dereitos LGTB, visibiliz\u00e1ndose en moitas ocasi\u00f3ns como bloques de protesta (bloques \"queer\" ou rosas) dentro das manifestaci\u00f3ns do Orgullo LGTBI, \u00e1 parte de levar a cabo outras acci\u00f3ns.\nEn Espa\u00f1a.\nEn Espa\u00f1a desde o surgimiento do 15M, diversos colectivos levaron a cabo manifestaci\u00f3ns e reivindicaci\u00f3ns reclamando unha sexualidade para todas as persoas que non estea supeditada a intereses pol\u00edticos e econ\u00f3micos.\nOrgullo Cr\u00edtico.\nTras a aprobaci\u00f3n do matrimonio igualitario en Espa\u00f1a, a marcha do Orgullo LGTB foi criticada por deixar de ser unha manifestaci\u00f3n reivindicativa para pasar gradualmente a ser un negocio tur\u00edstico.\nDesde 2006 vi\u00f1an celebr\u00e1ndose anualmente nalg\u00fans barrios perif\u00e9ricos de Madrid, como Vallecas, manifestaci\u00f3ns en contra da mercantilizaci\u00f3n do movemento LGTBI, denomin\u00e1ndose Orgullo Alternativo ou Orgullo Cr\u00edtico, retomando o d\u00eda 28 de xu\u00f1o como eixo central de acci\u00f3n. En 2011, tras o \u00e9xito das protestas do movemento 15-M, desde varios colectivos implicados xorde a cuesti\u00f3n da adaptaci\u00f3n das demandas expostas \u00e1 realidade LGTB. Desta forma organ\u00edzase o primeiro Orgullo Indignado, con diversas actividades para reclamar unha sexualidade diferente \u00e1 marxe do rendemento econ\u00f3mico que te\u00f1a en conta as interseccionalidades de x\u00e9nero, etnia, idade e clase social ademais da reivindicaci\u00f3n doutras corporeidades non normativas.\nM\u00e1is tarde, este evento volve denominarse Orgullo Cr\u00edtico, recollendo as demandas anteriores ademais de reivindicaci\u00f3ns en contra do capitalismo rosa e \u00e1 marxe do Orgullo oficial. En 2017, ante a celebraci\u00f3n en Madrid do Orgullo Mundial, conformouse a Plataforma Orgullo Cr\u00edtico Madrid 2017 co fin de visibilizar durante todo o ano diversos aspectos relacionados coa mercantilizaci\u00f3n e instrumentalizaci\u00f3n da diversidade sexual.\nDistintos movementos noutras cidades, como Barcelona ou Sevilla, tam\u00e9n organizan outros eventos neste mesmo sentido.\nOutubro Trans.\nTam\u00e9n en 2011, o impulso do 15M recolle o ronsel das manifestaci\u00f3ns de outubro polo D\u00eda Internacional de Acci\u00f3n pola Despatologizaci\u00f3n Trans, que vi\u00f1an desenvolvendo en Madrid e Barcelona nos anos previos, para coordinar unha serie de eventos que reivindicasen o espazo social para outras identidades que non encaixasen dentro do esquema binario de x\u00e9nero. Desta forma, cada outubro, organ\u00edzanse diversas actividades englobadas dentro do \"Outubro Trans\" cun cuestionamento cara ao heteropatriarcado e o capitalismo rosa."}
{"id": "387151", "revid": "4817", "url": "https://gl.wikipedia.org/wiki?curid=387151", "title": "SOHLA 1", "text": "SOHLA 1, tam\u00e9n co\u00f1ecido como Maido 1, \u00e9 un sat\u00e9lite artificial da asociaci\u00f3n xaponesa SOHLA lanzado o 24 de xaneiro de 2009 mediante un foguete H-IIA desde o Centro Espacial de Tanegashima.\nCaracter\u00edsticas.\nSOHLA 1 \u00e9 un pequeno sat\u00e9lite de 50\u00a0kg de masa constru\u00eddo pola asociaci\u00f3n industrial xaponesa SOHLA e adicado a probar varias novas tecnolox\u00edas, entre elas unha c\u00e1mara de observaci\u00f3n da cobertura nubosa e dos raios das tormentas."}
{"id": "387152", "revid": "4817", "url": "https://gl.wikipedia.org/wiki?curid=387152", "title": "Maido 1", "text": ""}
{"id": "387153", "revid": "1576", "url": "https://gl.wikipedia.org/wiki?curid=387153", "title": "Hydrochaeris hydrochaeris", "text": ""}
{"id": "387154", "revid": "1576", "url": "https://gl.wikipedia.org/wiki?curid=387154", "title": "Sus hydrochaeris", "text": ""}
{"id": "387155", "revid": "23204", "url": "https://gl.wikipedia.org/wiki?curid=387155", "title": "Fedor Chispiiakov", "text": "Fedor Stepanovich Chispiiakov (en ), nado en Kosoy Porog en 1906 e finado en 1978, foi un escritor, tradutor e educador shor, considerado o fundador da literatura shor.\nTraxectoria.\nNaceu nunha pequena localidade, que se integrou na cidade de Mezhdurechensk pouco despois da s\u00faa formaci\u00f3n, a mediados do s\u00e9culo XX. Traballou como profesor na denominada, Monta\u00f1a Shoria, no sur do distrito de Kemerovo, o pa\u00eds dos shor. Entre 1925 e 1931 anos estudou no Instituto dos Pobos do Norte de Leningrado, convert\u00e9ndose no primeiro shor en recibir educaci\u00f3n superior. Tras rematar fixo un curso de posgrao en Moscova, Volveu a Siberia e comezou a traballar en instituci\u00f3ns educativas; do Distrito Nacional Gorno-Shorski, que existiu entre 1926-1939\nO seu primeiro libro, unha colecci\u00f3n de poemas, \"\u0428\u043e\u043b\u0431\u0430\u043d\" publicouse en 1934. Na d\u00e9cada de 1940 escribiu unha novela \"\u0412 \u0434\u043e\u043b\u0438\u043d\u0430\u0445 \u041c\u0440\u0430\u0441-\u0441\u0443\", as colecci\u00f3ns de relatos \"\u0427\u0443\u043b\u0435\u0448\" e \"\u0422\u0430\u043d\u044b\u0448\" e outras obras. Traduciu ao shor varias obras da literatura rusa como \"\u041a\u0430\u043f\u0438\u0442\u0430\u043d\u0441\u043a\u0443\u044e \u0434\u043e\u0447\u043a\u0443\" de Pushkin e foi autor de varios libros escolares."}
{"id": "387157", "revid": "27155", "url": "https://gl.wikipedia.org/wiki?curid=387157", "title": "Osmolalidade", "text": ""}
{"id": "387158", "revid": "27155", "url": "https://gl.wikipedia.org/wiki?curid=387158", "title": "Mol (unidade)", "text": ""}
{"id": "387160", "revid": "25871", "url": "https://gl.wikipedia.org/wiki?curid=387160", "title": "Pisc\u00edvoro", "text": "Un pisc\u00edvoro ou icti\u00f3fago \u00e9 un animal carn\u00edvoro que come principalmente peixes. Os peixes eran a dieta dos primeiros tetr\u00e1podos (anfibios); a dieta insect\u00edvora apareceu despois, e co tempo, os r\u00e9ptiles engadiron a dieta herb\u00edvora.\nAlg\u00fans animais, como os le\u00f3ns mari\u00f1os e os alig\u00e1tores, non son completamente pisc\u00edvoros, e adoitan depredar invertebrados acu\u00e1ticos ou animais terrestres ademais dos peixes, mentres que outras, como os morcegos pescadores Noctilionidae e o gavial, son m\u00e1is estritamente dependentes do peixe para a s\u00faa alimentaci\u00f3n. Os humanos poden vivir con dietas baseadas no peixe, como tam\u00e9n os seus animais mascotas domesticados, como cans e gatos. Alg\u00fans animais, como os cnidarios, polbos, luras, tibur\u00f3ns, cet\u00e1ceos, osos grizzly, xaguares, serpes, tartarugas, e gaivotas e outras aves mari\u00f1as, poden ter os peixes como unha parte significativa ou nalg\u00fans casos dominante das s\u00faas dietas.\nOs efectos ecol\u00f3xicos dos pisc\u00edvoros poden estenderse a outras cadeas tr\u00f3ficas. Nun estudo da troita \"Oncorhynchus clarkii\", os investigadores encontraron que a adici\u00f3n deste pisc\u00edvoro ao ecosistema pode ter efectos destacables sobre organismos non acu\u00e1ticos, neste caso os morcegos que se alimentan de insectos que emerxen da auga pola presenza da troita.\nOs pisc\u00edvoros poden clasificarse en primarios e secundarios. Os primairos, tam\u00e9n chamados \"especialistas\", pasan a este h\u00e1bito alimenticio nos primeiros poucos meses das s\u00faas vidas. Os pisc\u00edvoros secundarios pasan a comer principalmente peixes m\u00e1is tarde nas s\u00faas vidas. Hipotet\u00edzase que a dieta dos pisc\u00edvoros secundarios d\u00e9bese a unha adaptaci\u00f3n para manter a eficiencia no uso da enerx\u00eda cando est\u00e1n medrando."}
{"id": "387165", "revid": "89787", "url": "https://gl.wikipedia.org/wiki?curid=387165", "title": "Melursus ursinus", "text": "Melursus ursinus, xeralmente chamado oso beizudo, \u00e9 unha especie de mam\u00edfero carn\u00edvoro da familia dous \u00farsidos e subfamilia dos ursinos, o \u00fanico representante do x\u00e9nero \"Melursus\".\n\u00c9 un oso insect\u00edvoro nativo do subcontinente indio. O oso beizudo evolucionou dun oso pardo (\"Ursus arctos\") durante o Plistoceno e adquiriu caracter\u00edsticas que se encontran en mam\u00edferos comedores de insectos por converxencia evolutiva. A poboaci\u00f3n illada en Sri Lanka \u00e9 considerada unha subespecie. Comparados cos osos pardos e negros, os osos beizudos te\u00f1en un corpo desama\u00f1ado, pelame longa, gre\u00f1uda que forma unha melena arredor da face (similar \u00e1 melena do le\u00f3n), garras longas con forma de media l\u00faa, e un beizo inferior especialmente adaptado e un padal que usan para succionar insectos. Os osos beizudos reprod\u00facense durante a primavera e o inicio do ver\u00e1n e dan a luz preto do inicio do inverno. Alim\u00e9ntanse de t\u00e9rmites, colonias de abellas, e froitas. Os osos beizudos \u00e1s veces atacan os humanos que traspasan os seus territorios. Historicamente, os humanos reduciron drasticamente o seu h\u00e1bitat e fixeron diminu\u00edr as s\u00faas poboaci\u00f3ns pola caza para comelo ou obter produtos como o seu \u00f3so peneano ou b\u00e1culo e garras. Estes \u00farsidos utiliz\u00e1ronse como mascotas para facer exhibici\u00f3ns pola s\u00faa natureza domable. O oso beizudo est\u00e1 clasificado como especie vulnerable pola IUCN debido \u00e1 perda de h\u00e1bitat e o furtivismo.\nTaxonom\u00eda.\nDescrici\u00f3n.\nO x\u00e9nero foi descrito en 1793 polo m\u00e9dico, bot\u00e1nico e zo\u00f3logo (ornit\u00f3logo e teri\u00f3logo) alem\u00e1n Bernhard Meyer.\nA especie fora descrita, dous anos antes polo m\u00e9dico, bot\u00e1nico e zo\u00f3logo ingl\u00e9s George Shaw, baixo o nome de \"Bradypus ursinus\".\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1ceuse tam\u00e9n polo sin\u00f3nimos:\nA especie co\u00f1eceuse tam\u00e9n por estes sin\u00f3nimos:\nNota taxon\u00f3mica.\nO nome cient\u00edfico deste animal acabou sendo \"Melursus ursinus\" despois de diversos cambios. Inicialmente creuse que este nimal estaba relacionado cos preguiceiros de Suram\u00e9rica (\"Bradypus\"), e Shaw e Nodder en 1791 nomearon \u00e1 especie \"Bradypus ursinus\", indicando que era similar a un oso, pero d\u00e1ndolle m\u00e1is valor \u00e1s s\u00faas grandes garras como as dos preguiceiros e ausencia de incisivos superiores. De feito, nalg\u00fans idiomas o seu nome com\u00fan a\u00ednda lembra aos preguiceiros, como en ingl\u00e9s, idioma no que se chama \"sloth bear\" (oso preguiceiro). Meyer (1793) identificouno claramente como un oso e chamouno \"Melursus lybius\", e en 1817, de Blainville chamouno \"Ursus labiatus\" debido aos seus grandes beizos. Iliger denominouno \"Prochilus hirsutus\", cun nome grego para o x\u00e9nero que significa beizos grandes, mentres que o nome espec\u00edfico fac\u00eda referencia ao seu pelo longo e basto. Fischer chamouno \"Chondrorhynchus hirsutus\", mentres que Tiedemann o denominou \"Ursus longirostris\".\nSubespecies.\nDentro da especie, reo\u00f1\u00e9cense d\u00faas subespecies:\nEvoluci\u00f3n.\nOs osos beizudos deberon de chegar \u00e1 s\u00faa forma actual no Plistoceno temper\u00e1n, momento en que a familia dos osos se especializou e dispersou. Un fragmento de \u00famero fosilizado do Plistoceno atopado na cunca de Kurnool en Andhra Pradesh \u00e9 id\u00e9ntico ao dos modernos osos beizudos. O cranio fosilizado dun oso que se denominou inicialmente \"Melursus theobaldi\" encontrouse nos Shivaliks e data do Plistoceno temper\u00e1n ou Plioceno temper\u00e1n e certos autores pensan que representa un estadio intermedio ente os osos beizudos e os osos pardos ancestrais. O propio \"M. theobaldi\" ten dentes intermedios en tama\u00f1o entre os dos osos beizudos e os doutras especies de osos, a\u00ednda que o seu padal \u00e9 do mesmo tama\u00f1o que as especies anteriores, polo que se teoriza que \u00e9 o devanceiro directo do oso beizudo. A li\u00f1axe que dar\u00eda lugar aos osos beizudos probablemente se orixinou no Plioceno medio e evolucionaron no subcontinente Indio. Sufriron unha evoluci\u00f3n converxente coa dos animais comedores de formigas.\nDescrici\u00f3n f\u00edsica.\nOs osos beizudos dist\u00ednguense dos osos do Himalaia polo seu corpo desama\u00f1ado, pelame gre\u00f1udo, foci\u00f1o claro, e garras brancas. Os adultos son osos de tama\u00f1o medio que pesan uns 130\u00a0kg como media, a\u00ednda que o peso pode variar de 55 a 124\u00a0kg nas femias e de 80 a 192\u00a0kg en machos. A altura ata a cruz \u00e9 de entre 60 e 90\u00a0cm, e ten unha lonxitude de 1,4 a 1,9\u00a0m. As femias son menores que os machos e te\u00f1en m\u00e1is pelame entre os ombreiros.\nO seu morro \u00e9 groso e longo, con mand\u00edbulas pequenas e foci\u00f1o bulboso con amplas ventas nasais. Te\u00f1en uns beizos inferiores longos que poden ser estirados sobre o bordo exterior do foci\u00f1o, e carecen de incisivos superiores, o que lles permite succionar gran cantidade de insectos. Os premolares e molares son m\u00e1is pequenos que noutros osos, xa que non mastigan moita vexetaci\u00f3n. En adultos, os dentes est\u00e1n xeralmente en mal estado, debido \u00e1 gran cantidade de solo que succionan e mastigan cando se alimentan de insectos. A parte posterior do padal \u00e9 longa e ancha, como \u00e9 t\u00edpico noutros animais que comen formigas. As poutas son desproporcionadamente grandes e cunhas garras romas e con forma de media l\u00faa moi desenvolvidas que miden 10\u00a0cm de lonxitude. As almofadas das s\u00faas dedas est\u00e1n conectadas por unha membrana sen pelo. Te\u00f1en a cola m\u00e1is longa da familia dos osos, que chega a 15 a 18\u00a0cm. As patas traseiras non son moi fortes, a\u00ednda que te\u00f1en unha articulaci\u00f3n do xeonllo que lles permite po\u00f1erse case en calquera posici\u00f3n. As orellas son moi grandes e flexibles. \u00c9 o \u00fanico oso con pelos longos nas orellas.\nO seu pelame \u00e9 completamente negro (oxidado nalg\u00fans esp\u00e9cimes) ag\u00e1s unha marca abrancazada con forma de Y ou V no peito. Esta caracter\u00edstica est\u00e1 \u00e1s veces ausente, especialmente nos esp\u00e9cimes de Sri Lanka. A mesma caracter\u00edstica obs\u00e9rvase no oso do Himalaia e no oso malaio, e p\u00e9nsase que serve como unha exhibici\u00f3n de ameaza, xa que as tres especies son simp\u00e1tricas co tigre. A pelame \u00e9 longa, gre\u00f1uda e desordenada, malia o ambiente relativamente c\u00e1lido no que vive, e \u00e9 especialmente mesta detr\u00e1s do pescozo e entre os ombreiros, formando unha melena que pode ter 30\u00a0cm de longo. O ventre e partes baixo as patas est\u00e1n case espidas.\nComportamento.\nOs adultos poden viaxar en parellas, e os machos son amables coas cr\u00edas. Poden loitar pola comida. Cami\u00f1an cun paso lento e arrastrando os p\u00e9s, e pisan facendo ru\u00eddo, pero poden galopar r\u00e1pido superando unha carreira humana. A\u00ednda que parecen lentos e torpes, tanto os individuos novos coma, en menor medida, os adultos son excelentes gabeadores. Gabean para limentarse e descansar, pero non para escapar dos inimigos, xa que nese caso prefiren manterse firmes no seu lugar. As nais levan \u00e1s costas as cr\u00edas ata os nove meses de idade como m\u00e9todo de defensa primario contra os predadores, como tigres, leopardos e outros osos, en vez de facelos gabear a unha \u00e1rbore. Poden gabear por superficies lisas e colgarse boca abaixo como os preguiceiros suramericanos. Son bos nadadores, e entran na auga principalmente para xogar. Para marcar os seus territorios, rabu\u00f1an as \u00e1rbores coas poutas anteriores, e esfr\u00e9ganse contra elas cos seus flancos. Emiten variadas vocalizaci\u00f3ns. Gary Brown, no seu \"Great Bear Almanac\", fai unha lista duns 25 sons diferentes en 16 contextos, que poden emitir. Cando est\u00e1n incomodados, ameazados ou loitando fan sons como ladridos, ch\u00edos, gru\u00f1idos, ruxidos, sopridos e ouveos. Cando est\u00e1n feridos ou asustados, ch\u00edan, ouvean ou xemen. Cando se alimentan fan un ru\u00eddo forte de inhalaci\u00f3n ou succi\u00f3n, que se pode o\u00edr a m\u00e1is de 100\u00a0m de distancia. Cando descansan ou lamben as poutas fan sons parecidos a balbucir ou rumbar. As femias lactantes emiten sons suaves para as cr\u00edas. \u00c9 m\u00e1is ruidoso cando se aparea, momento en que fai chamadas melodiosas altas. Non hibernan. Fan uns leitos para deitarse con ramas rotas nas \u00e1rbores, e descansan en covas durante a estaci\u00f3n h\u00famida. Son os m\u00e1is nocturnos de todos os osos, a\u00ednda que as nais lactantes son m\u00e1is activas de d\u00eda cando est\u00e1n coas cr\u00edas.\nReproduci\u00f3n.\nA estaci\u00f3n reprodutora do oso beizudo var\u00eda segundo a localizaci\u00f3n: na India, apar\u00e9anse en abril, maio e xu\u00f1o, e dan a luz en decembro e inicios de xaneiro, mentres que en Sri Lanka o apareamento ten lugar durante todo o ano. As nais xestan durante 210 d\u00edas, e normalmente dan a luz en covas ou refuxios baixo penedos. As camadas constan de s\u00f3 unha ou d\u00faas cr\u00edas, raramente de tres. Os osi\u00f1os nacen cegos e abren os ollos catro semanas despois. As cr\u00edas desenv\u00f3lvense rapidamente en comparaci\u00f3n con outras especies de osos: empezan a cami\u00f1ar un mes despois de nacer, son independentes aos 24 a 36 meses, e chegan \u00e1 madurez sexual aos tres anos. As cr\u00edas novas soben \u00e1s costas das s\u00faas nais e permanecen as\u00ed cando esta cami\u00f1a, corre ou gabea polas \u00e1rbores ata que chegan a ter un terzo do seu tama\u00f1o. As cr\u00edas loitan entre elas para manter determinados postos a cabalo das s\u00faas nais. Os intervalos entre as camadas poden ser de dous a tres anos.\nAlimentaci\u00f3n.\nOs osos beizudos son expertos cazadores de t\u00e9rmites, que localizan polo olfacto. Cando chegan a un termiteiro, rabu\u00f1an a estrutura coas garras ata que chegan ao fondo das galer\u00edas, e retiran a terra con violentos sopridos. As t\u00e9rmites son succionadas co foci\u00f1o producindo un forte son que pode ser escoitado a m\u00e1is de 100\u00a0m de distancia. O seu sentido do olfacto \u00e9 dabondo agudo como para detectar larvas a case 1\u00a0m de profundidade. A diferenza doutros osos, non se congregan en grupos para a alimentaci\u00f3n. Raramente depredan outros mam\u00edferos. Poden suplementar as s\u00faas dietas con froita e vexetais; en marzo e abril comen os p\u00e9talos ca\u00eddos da \u00e1rbore \"Madhuca longifolia\" e son afeccionados \u00e1s mangas, cana de azucre, froitos de \"Artocarpus heterophyllus\" e \u00e1s va\u00ed\u00f1as da \u00e1rbore \"Cassia fistula\". Gustan moit\u00edsimo do mel. Cando alimentan as cr\u00edas, as femias regurxitan unha mestura de froitas semidixeridas (de \"Aegle marmelos\" ou \"Arthrocarpus heterophyllus\") e de panais de abellas. Esta substancia pega\u00f1osa endurece tomando cor amarela escura e unha forma circular que parece un pan e do que se alimentan as cr\u00edas. Este \"pan de oso\" \u00e9 considerado un manxar por alg\u00fans nativos da India.\nRelaci\u00f3ns con outros animais.\nOs grandes dentes caninos do oso beizudo en relaci\u00f3n co seu tama\u00f1o corporal e co tama\u00f1o dos caninos doutros osos, e a s\u00faa natureza agresiva poden ser unha defensa contra as interacci\u00f3ns con especies grandes e perigosas como os tigres, elefantes e rinocerontes.\nO tigre de Bengala ocasionalmente depreda osos beizudos. Os tigres xeralmente se mante\u00f1en afastados dos osos beizudos, a\u00ednda que alg\u00fans esp\u00e9cimes poden converterse en cazadores habituais destes osos e non \u00e9 infrecuente ver pelame de oso beizudo nos excrementos dos tigres. Os tigres c\u00e1zanos normalmente esper\u00e1ndoos preto dos termiteiros, e at\u00e1canos polas costas. Cando se te\u00f1en que enfrontar a un tigre, os osos beizudos cargan contra el berrando ruidosamente e os tigres novos ou xa saciados xeralmente se retiran ante el, xa que as garras do oso poden inflixir graves feridas. Informouse dun caso dunha femia de oso coas cr\u00edas que venceu no enfrontamento contra dous tigres (femia e macho) un detr\u00e1s doutro. Os osos beizudos poden comer prea das capturas feitas polo tigre. O leopardo indio pode ser tam\u00e9n unha ameaza para os osos, xa que pode seguir os osos que gabearon polas \u00e1rbores. Pero \u00e1s veces, os osos beizudos poden espantar a leopardos para facerse coas s\u00faas capturas.\nO oso beizudo \u00e9 simp\u00e1trico co oso do Himalaia no norte da India, e as d\u00faas especies, xunto co oso malaio, coexisten nalg\u00fans parques naturais e santuarios de vida silvestre. Tam\u00e9n se encontran en Assam, Manipur e Mizoram, nas monta\u00f1as do sur do r\u00edo Brahmaputra, que son os \u00fanicos lugares onde viven as tres especies, as cales non act\u00faan agresivamente entre si. Esta coexistencia pac\u00edfica pode deberse a que te\u00f1en h\u00e1bitos e preferencias alimenticias bastante diferentes.\nAs mandas de dholes poden atacar os osos beizudos, pero normalmente non os depredan. Cando os atacan, os dholes intentan impedir que o oso se retire a unha cova.\nOs elefantes asi\u00e1ticos aparentemente non toleran que os osos beizudos estean na s\u00faa proximidade. Non se sabe a raz\u00f3n disto, xa que os elefantes mante\u00f1en a calma ante os tigres pero cargan contra os osos. O rinoceronte indio ten unha intolerancia similar cara os osos e carga contra eles.\nStatus e conservaci\u00f3n.\nA IUCN estima que sobreviven menos de 20\u00a0000 osos beizudos libres na natureza no subcontinente Indio e Sri Lanka. A especie est\u00e1 na lista do Programa I da Lei de Protecci\u00f3n da Vida Silvestre de 1972 da India, que lle proporciona protecci\u00f3n legal. O comercio internacional do oso beizudo et\u00e1 prohibido, xa que figura no Ap\u00e9ndice I de Convenci\u00f3n sobre o Comercio Internacional de Especies en Perigo.\nO goberno da India prohibiu o uso de osos beizudos para o entretemento (exhibici\u00f3ns en espect\u00e1culos), e o 'Proxecto do Benestar do Oso Beizudo' ten o obxectivo de acabar co seu uso como entretemento. Por\u00e9n, esta actividade \u00e9 a\u00ednda frecuente. Moitas organizaci\u00f3ns est\u00e1n axudando \u00e1 s\u00faa conservaci\u00f3n en lugares seguros. Os maior santuario do oso beizudo na India \u00e9 o de Daroji en Karnataka.\nRelaci\u00f3ns cos humanos.\nAtaques aos humanos.\nOs osos beizudos probablemente ven os humanos como potenciais predadores que poder\u00edan matalos, xa que as s\u00faas reacci\u00f3ns ante eles (ruxir, seguido de retirada ou carga) son similares \u00e1s que realizan en presenza de tigres ou leopardos. As s\u00faas longas garras, adaptadas para escavar en termiteiros, fan que os adultos te\u00f1an menos capacidade para gabear \u00e1s \u00e1rbores para escapar do perigo, como a que te\u00f1en outros osos como o oso do Himalaia. Por tanto, os ooso beizudos evolucionaron para enfrontarse \u00e1s ameazas sendo agresivos. Pola mesma raz\u00f3n, os osos pardos poden ter unha inclinaci\u00f3n similar, tendo en conta a incidencia relativamente alta de agresi\u00f3ns non predadoras en ambas as especies cara aos humanos.\nSegundo Robert Armitage Sterndale, na s\u00faa obra \"Mammalia of India\" (1884, p.\u00a062):\nHai moitos casos hist\u00f3ricos de ataque a humanos, ben documentados desde o s\u00e9culo XIX. R.G. Burton deduciu comparando as estat\u00edsticas que os osos beizudos mataron m\u00e1is persoas que o oso do Himalaia. S\u00f3 en Madhya Pradesh, os ataques de osos beizudos ocasionaron a morte de 48 persoas e feridas a outras 686 entre 1989 e 1994, probablemente debido \u00e1 densidade de poboaci\u00f3n e competici\u00f3n polas fontes de alimentaci\u00f3n. Entre abril de 1998 e decembro de 2000 ocorreron un total de 137 ataques co resultado de 11 mortes na Divisi\u00f3n forestal de Bilaspur Norte de Chhattisgarh. A maior\u00eda dos ataques foron realizados por osos solitarios e ocorreron en xard\u00edns das casas, campos agr\u00edcolas e bosques contiguos durane a estaci\u00f3n monz\u00f3nica. En 2016, segundo un funcionario forestal, unha femia de oso matou 3 persoas e feriu outras 5 en Gujarat preto do Santuario de Vida Silvestre de Balaram Ambaji. Inicialmente intentouse capturar o oso nunha gaiola, pero cobrouse a vida dun funcionario, polo que un equipo de funcionarios e polic\u00edas o mataron a tiros.\nCaza e produtos.\nUn m\u00e9todo de cazar osos beizudos \u00e9 utilizando batedores, e un cazador que o espera nun posto para dispararlle na zona do ombro ou do peito. Son moi resistentes aos disparos no corpo e poden cargar contra os cazadores se os feren. Son f\u00e1ciles de rastrear durante a estaci\u00f3n h\u00famida, xa que as s\u00faas claras pegadas poden seguirse ata a s\u00faa gorida. A maior\u00eda dos osos beizudos cazados nos bosques f\u00f3rono por encontros causais con eles durante cacer\u00edas doutros animais. En rexi\u00f3ns con moitos outeiros e monta\u00f1as, \u00fasabanse dous m\u00e9todos para cazalo. Un era esperar agochado preto da s\u00faa gorida ao mencer ata que retornase da s\u00faa busca de alimentos nocturna. Outra era provocalo de d\u00eda con fachos acesos na s\u00faa cova para facelo sa\u00edr. Ocasionalmente eran cazados con lanza a cabalo. En Sri Lanka, o b\u00e1culo do oso beizudo era antes utilizado como un talism\u00e1n contra a esterilidade.\nDoma e espect\u00e1culos.\nOs funcionarios da India brit\u00e1nica a mi\u00fado ti\u00f1an osos beizudos como mascotas.\nOs osos danzantes foron historicamente un entretemento popular na India, que databa do s\u00e9culo XIII e da era premogola. Os kalandares, que practicaban a tradici\u00f3n de capturar o oso para espect\u00e1culos, eran a mi\u00fado empregados nas cortes dos emperadores mogois para espect\u00e1culos con osos adestrados. Foron noutros tempos com\u00fans en Calcuta, onde a mi\u00fado asustaban os cabalos dos funcionarios brit\u00e1nicos.\nMalia a prohibici\u00f3n desta pr\u00e1ctica en 1972, uns 800 osos danzantes estiveron actuando nas r\u00faas da India durante os anos finais do s\u00e9culo XX, especialmente na autoestrada entre Delhi, Agra e Jaipur. As cr\u00edas de oso beizudo, que se adoitaban comprar \u00e1 idade de seis meses a comerciantes e furtivos, eran despois adestradas no baile e a obedecer ordes por medio de est\u00edmulos coercitivos e privaci\u00f3n de alimentos. Os machos eran castrados a unha idade temper\u00e1, e romp\u00edanselles os dentes cando ti\u00f1an un ano de idade para impedir que ferisen gravemente os seus donos. Xeralmente se lles po\u00f1\u00eda un anel no foci\u00f1o unido a unha correa. Comprobouse que alg\u00fans quedaron cegos por malnutrici\u00f3n.\nEn 2009, despois dunha campa\u00f1a de sete anos feita por unha coalici\u00f3n de grupos protectores dos animais indios e internacionais, o \u00faltimo oso danzante de kalandares foi posto en liberdade. Os esforzos de protecci\u00f3n inclu\u00edron tam\u00e9n unha axuda aos donos dos osos para atoparen traballos e educaci\u00f3n, que lles permitisen reducir a s\u00faa dependencia dos ingresos que obti\u00f1an do espect\u00e1culo dos osos danzantes.\nReferencias culturais.\nNo \"The Jungle Book\" (\"Libro da selva\") de Rudyard Kipling, Baloo \"o vello oso pardo somnolento\" ensina a lei da xungla \u00e1s cr\u00edas de lobo da manda de lobos de Seeonee, e ao seu alumno m\u00e1is estimulante, a \"cr\u00eda humana\" Mowgli. Robert Armitage Sterndale, de quen Kipling obtivo a maior\u00eda do seu co\u00f1ecemento da fauna india, usou a palabra indostan\u00ed \"bhalu\" para varias especies de oso, a\u00ednda que Daniel Karlin, que editou a reedici\u00f3n do Libro da selva de 1989, afirmou que, coa excepci\u00f3n da cor, as descrici\u00f3ns de Kipling de Baloo son consistentes con que se trate dun oso beizudo, xa que os osos pardos e os osos negros do Himalaia non aparecen na \u00e1rea de Seoni, onde se desenvolve a historia da novela. Mesmo o nome en ingl\u00e9s usado na obra de Kipling, \"sloth bear\" (oso preguiceiro), cadra ben co car\u00e1cter somnolento do personaxe. Por\u00e9n, Karlin tam\u00e9n sinala que a dieta de Baloo de \".. s\u00f3 ra\u00edces, noces e mel\" \u00e9 unha caracter\u00edstica m\u00e1is com\u00fan do oso do Himalaia que do oso beizudo."}
{"id": "387166", "revid": "27155", "url": "https://gl.wikipedia.org/wiki?curid=387166", "title": "Oso beizudo", "text": ""}
{"id": "387167", "revid": "27155", "url": "https://gl.wikipedia.org/wiki?curid=387167", "title": "Icti\u00f3fago", "text": ""}
{"id": "387168", "revid": "27155", "url": "https://gl.wikipedia.org/wiki?curid=387168", "title": "Melursus", "text": ""}
{"id": "387169", "revid": "15490", "url": "https://gl.wikipedia.org/wiki?curid=387169", "title": "San Cuthbert", "text": ""}
{"id": "387170", "revid": "98629", "url": "https://gl.wikipedia.org/wiki?curid=387170", "title": "Solar and Heliospheric Observatory", "text": "Solar and Heliospheric Observatory, m\u00e1is co\u00f1ecido polo seu acr\u00f3nimo SOHO, \u00e9 un observatorio espacial conxunto da ESA e da NASA e lanzado o 2 de decembro de 1995 mediante un foguete Atlas IIAS desde o Centro Espacial de Cabo Ca\u00f1averal, en Florida. Estaba previsto un funcionamento de dous anos, mais en 2020 segue en activo, tendo observado o 24 ciclo solar por enteiro.\nCaracter\u00edsticas.\nPola altura da s\u00faa \u00f3rbita, SOHO opera f\u00f3ra da protecci\u00f3n da magnetosfera terrestre.\nA misi\u00f3n de SOHO foi estudar o Sol en distintos aspectos, entre eles os procesos f\u00edsicos que crean e quentan a coroa solar e o vento solar, e o seu interior mediante t\u00e9cnicas de heliosismolox\u00eda. SOHO foi parte do Programa Internacional de F\u00edsica Solar e Terrestre (ISTP pola s\u00faa sigla en ingl\u00e9s).\nO sat\u00e9lite foi fabricado por Matra Marconi Space, ten unha altura duns 3,65 m e unha envergadura de 9,50 m e estabil\u00edzase nos tres eixos. Apunta cara o sol cunha precisi\u00f3n de +/- 10 segundos de arco por cada 15 minutos de tempo. Foi lanzado a unha \u00f3rbita arredor do punto de Lagrange L1 entre a Terra e o Sol (a 1,5 mill\u00f3ns de quil\u00f3metros da Terra) desde a que ten unha visi\u00f3n continua deste \u00faltimo. Est\u00e1 dividido en dous elementos: o m\u00f3dulo de carga, coa instrumentaci\u00f3n, e o m\u00f3dulo de servizo, cos sistemas de propulsi\u00f3n, enerx\u00eda e comunicaci\u00f3ns. SOHO leva doce instrumentos a bordo que producen un fluxo de datos de 40 kbps salvo cando entra en acci\u00f3n o instrumento MDI, que produce fluxos de ata 160 kbps. Os datos poden transmitirse en tempo real ou gardarse temporalmente na cinta magn\u00e9tica de a bordo.\nA misi\u00f3n nominal de SOHO era de dous anos, que completou en abril de 1998. Desde ent\u00f3n foi recibindo extensi\u00f3ns. Entre os seus descubrimentos est\u00e1n os r\u00edos de plasma baixo a superficie, estruturas magn\u00e9ticas na superficie solar que contrib\u00faen ao quecemento da coroa, a primeira detecci\u00f3n dunha erupci\u00f3n solar producida por terremotos solares, o descubrimento de varias decenas de cometas cerca do Sol e o estudo das execci\u00f3ns de masa coronales para mellorar as predicci\u00f3ns do tempo espacial.\nOs doce instrumentos de SOHO son os seguintes:\nO contacto con SOHO perdeuse o 24 de xu\u00f1o de 1998 \u00e1s 23:16 durante operaci\u00f3ns de mantemento, co observatorio pasando automaticamente a un modo no que apunta ao Sol para recuperar a s\u00faa orientaci\u00f3n orixinal. Os esforzos para recuperar a comunicaci\u00f3n non tiveron \u00e9xito e unha an\u00e1lise da situaci\u00f3n levou \u00e1 conclusi\u00f3n de que SOHO estaba xirando sobre si mesmo de tal modo que os seus paneis solares apenas recib\u00edan enerx\u00eda. A situaci\u00f3n solucionouse por si soa debido a que de maneira natural, na s\u00faa \u00f3rbita, o \u00e1ngulo da nave respecto do Sol foi diminu\u00edndo ata que os paneis recibiron suficiente luz e, o 3 de agosto, as comunicaci\u00f3ns puideron retomarse. Tras retomar o control, os operadores de terra deixaron o observatorio funcionando de novo o 25 de setembro.\nResultados.\nEn 2019, a ra\u00edz dos datos de SWAN tomados en tres ocasi\u00f3ns entre 1996 e 1998, tense comprobado que o rastro da atmosfera terrestre abranguen ata unha distancia de 630 000 km.\nCon motivo do 25 aniversario da s\u00faa posta en marcha, a ESA ten difundido unha serie de infograf\u00edas e noticias que salientan que, entre outros feitos,\n- leva observado 30 000 execci\u00f3ns de masa solar,\n- observado dous ciclos solares (a\u00ednda de xeito parcial),\n- xerado 20 000 000 imaxes,\n- xerado 50 TB de datos,\n- achegado datos b\u00e1sicos para 300 teses de doutoramento,\n- xerado 6000 publicaci\u00f3ns cient\u00edficas,\n- avistado 4000 cometas,\n\u00d3 tempo que impulsaba un novo campo cient\u00edfico, a meteorolox\u00eda espacial.\nO 15 de febreiro de 2022 SOHO capturou imaxes dunha erupci\u00f3n solar cualificada de xigante, que se estendeu por 3,5 mill\u00f3ns de km.\nMisi\u00f3ns solares complementarias.\nDende o lanzamento de SOHO, a NASA lanzou o Observatorio de Din\u00e1mica Solar e logo, a sonda solar Parker, e a ESA, Solar Orbiter. Esas misi\u00f3ns complementan o traballo de SOHO, mais alg\u00fan instrumento como o coron\u00f3grafo na li\u00f1a Terra-Sol non ten equivalente en ditas misi\u00f3ns.\nEsp\u00e9rase que SOHO poida deixar de funcionar en 2025 despois de que outras d\u00faas misi\u00f3ns poidan substitu\u00edr os aparellos que polo momento non te\u00f1en equivalente. Son SWFO-L1 (\"Space Weather Follow-On L1\", ou Continuaci\u00f3n da Meteorolox\u00eda Espacial en Lagrange 1), da Administraci\u00f3n Nacional Oce\u00e1nica e Atmosf\u00e9rica dos Estados Unidos (NOAA) e GOES-U (\"Geostationary Operational Environmental Satellite-U\", ou Sat\u00e9lite Xeoestacionario Operacional Ambiental-U), tam\u00e9n da NOAA."}
{"id": "387171", "revid": "4817", "url": "https://gl.wikipedia.org/wiki?curid=387171", "title": "SOHO", "text": ""}
{"id": "387172", "revid": "85894", "url": "https://gl.wikipedia.org/wiki?curid=387172", "title": "A Corveira de Baixo, Buci\u00f1os, Carballedo", "text": "A Corveira de Baixo \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 7 habitantes (3 mulleres e 4 homes).\nTopnimia.\nO top\u00f3nimo deriva do lat\u00edn sitio de corvos, situado nun lugar baixo . A xente da zona di \"A Curveira\"."}
{"id": "387173", "revid": "85894", "url": "https://gl.wikipedia.org/wiki?curid=387173", "title": "Loureiro de Baixo, Buci\u00f1os, Carballedo", "text": "Loureiro de Baixo \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 17 habitantes (7 mulleres e 8 homes).\nTop\u00f3nimo.\nLoureiro de Baixo \u00e9 un fit\u00f3nimo que deriva do nome en lat\u00edn e da situaci\u00f3n xeogr\u00e1fica , baixo. Loureiro foi parroquia ata 1890 en que foi agregada a Buci\u00f1os..\nPatrimonio.\nA Casa Grande de Buci\u00f1os data do s\u00e9culo XVIII e pertenc\u00eda \u00e1 familia dos Ribadeneira, o bispo de Valladolid, Don Jos\u00e9 Antonio Ribadeneira, naceu nesta casa. Pos\u00fae un escudo na porta de entrada, unha gran cheminea, un campanario situado entre d\u00faas chemineas e unha capela cun escudo de armas no lintel da porta. Na entrada da casa at\u00f3pase un gran carballo, que se considera o av\u00f3 de Europa."}
{"id": "387174", "revid": "85894", "url": "https://gl.wikipedia.org/wiki?curid=387174", "title": "Loureiro de Riba, Buci\u00f1os, Carballedo", "text": "Loureiro de Riba \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 12 habitantes (6 mulleres e 6 homes).\nTop\u00f3nimo.\nLoureiro de Riba \u00e9 un fit\u00f3nimo que deriva do nome en lat\u00edn e da situaci\u00f3n xeogr\u00e1fica , arriba. Loureiro foi parroquia ata 1890 en que foi agregada a Buci\u00f1os ."}
{"id": "387175", "revid": "69200", "url": "https://gl.wikipedia.org/wiki?curid=387175", "title": "Minor\u00eda sexual", "text": "Minor\u00eda sexual refirese ao grupo social cuxa identidade de x\u00e9nero, orientaci\u00f3n sexual ou pr\u00e1cticas sexuais consentidas difiren dos da maior\u00eda da sociedade na que viven. \u00c9 un termo que en sociolog\u00eda util\u00edzase para referirse ao conxunto da diversidade sexual e de x\u00e9nero, inclu\u00eddo habitualmente baixo as siglas LGTBI.\n\u00c9 un concepto an\u00e1logo ao de minor\u00eda \u00e9tnica. As minor\u00edas sexuais tam\u00e9n poden manifestar comportamentos e pr\u00e1cticas que en conxunto conforman unha subcultura. En certos lugares e momentos hist\u00f3ricos, as minor\u00edas sexuais han chegado mesmo a desenvolver unha linguaxe propia co que identificarse sen ser reco\u00f1ecidos polo resto da sociedade.\nEn moitos lugares as minor\u00edas sexuais enfr\u00f3ntanse ao rexeitamento social e a riscos de sa\u00fade asociados que van m\u00e1is al\u00f3 das s\u00faas pr\u00e1cticas sexuais, como maiores taxas de depresi\u00f3n ou de suicidio."}
{"id": "387176", "revid": "69200", "url": "https://gl.wikipedia.org/wiki?curid=387176", "title": "Minor\u00edas sexuais", "text": ""}
{"id": "387177", "revid": "85894", "url": "https://gl.wikipedia.org/wiki?curid=387177", "title": "O Outeiro de Buci\u00f1os, Buci\u00f1os, Carballedo", "text": "O Outeiro de Buci\u00f1os \u00e9 un lugar da parroquia de Buci\u00f1os que se localiza no concello de Carballedo da comarca de Chantada. Segundo o INE en 2016 ti\u00f1a 22 habitantes (13mulleres e 9 homes).\nTop\u00f3nimo.\nOuteiro \u00e9 un or\u00f3nimo que deriva do lat\u00edn medieval , sitio alto. Buci\u00f1os deriva do antrop\u00f3nimo en lat\u00edn relacionado con .\nPatrimonio.\nCastro do Outeiro de Buci\u00f1os: asentamento castrexo pouco alterado con gran planicie interior.."}
{"id": "387178", "revid": "5863", "url": "https://gl.wikipedia.org/wiki?curid=387178", "title": "Lupa", "text": "Unha lupa \u00e9 unha lente empregada para producir unha imaxe aumentada dun obxecto. A lente adoita montarse nun mango. Unha lupa pode empregarse para focalizar luz, por exemplo para concentrar a radiaci\u00f3n do Sol e crear un foco que inicie un lume.\nA lupa \u00e9 unha icona dos detectives de ficci\u00f3n, particularmente de Sherlock Holmes.\nHistoria.\nO primeiro testemu\u00f1o da existencia de instrumentos para ampliar imaxes figura na obra \"As nubes\", de Arist\u00f3fanes, do 424 a.C., na que se fala dunha farmacia na que se venden lupas para prender lume, e na lente de Plinio o Vello, un globo de cristal cheo de auga empregado para cauterizar feridas e sobre o que S\u00e9neca escribiu que pod\u00eda empregarse para ler cartas sen importar \u201co pequenas ou borrosas que fosen\u201d.\nRoger Bacon describiu as propiedades das lupas no s\u00e9culo XIII. As lentes desenvolv\u00e9ronse en Italia nese mesmo s\u00e9culo.\nAmpliaci\u00f3n.\nA ampliaci\u00f3n dunha lupa depende do lugar onde se coloca entre o ollo do observador e o obxecto que se quere ver e a distancia entre ambos. A potencia dunha lupa equivale \u00e1 ampliaci\u00f3n angular e \u00e9 a raz\u00f3n dos tama\u00f1os das imaxes formadas na retina do observador con e sen a lente. No caso \u201csen lente\u201d, ent\u00e9ndese que o usuario achegar\u00eda o obxecto ao ollo tanto como for posible sen que se vise boroso. Este punto var\u00eda coa idade. En nenos pode chegar a 5\u00a0cm, mentres que en persoas m\u00e1is vellas pode ser ata dun ou dous metros. As lupas caracter\u00edzanse empregando un valor est\u00e1ndar de 0.25\u00a0m.\nAs maiores potencias obt\u00e9\u00f1ense colocando a lente moi pr\u00f3xima ao ollo e movendo ambos xuntos para obter o mellor foco. A potencia obtida nesta condici\u00f3n \u00e9 \"MP\"0\u00a0=\u00a0(0.25\u00a0m)\u03a6\u00a0+\u00a01, onde \u03a6 \u00e9 a potencia \u00f3ptica en dioptr\u00eda e o factor de 0.25\u00a0m representa o punto comentado. Este valor de potencia de ampliaci\u00f3n \u00e9 un dos que se empregar para cualificar as lupas. Adoita denotarse \"\"m\"\u00d7\", where \"m\"\u00a0=\u00a0\"MP\"0 e \u00e1s veces denom\u00ednase potencia total da lupa.\nCon todo, as lupas non sempre se describen as\u00ed xa que \u00e9 m\u00e1is c\u00f3modo po\u00f1elas pr\u00f3ximas ao obxecto. Nese caso o ollo pode estar a maior distancia e obtense facilmente unha boa imaxe. A potencia de ampliaci\u00f3n \u00e9 aproximadamente \"MP\"\u00a0=\u00a0(0.25\u00a0m)\u03a6.\nUnha lupa t\u00edpica pode ter unha distancia focal de 25\u00a0cm, que corresponde a unha potencia \u00f3ptica de 4 dioptr\u00edas. Estas lupas vender\u00edanse como \"2\u00d7\". Na realidade, un observador obter\u00eda unha potencia de ampliaci\u00f3n de entre 1 e 2, dependendo de onde se coloca a lente.\nAlternativas.\nAs lupas adoitan ter potencias de ampliaci\u00f3n pequenas: 2\u00d7\u20136\u00d7. Para ampliaci\u00f3ns maiores a calidade da imaxe dunha lupa simple \u00e9 pobre debida a aberraci\u00f3ns \u00f3pticas, especialmente a aberraci\u00f3n esf\u00e9rica. Cando se require m\u00e1is ampliaci\u00f3n ou unha imaxe mellor empr\u00e9ganse outros tipos de lupa, como a Coddington ou a Hastings triplet. As lupas m\u00e1is potentes adoitan montarse sobre soportes cil\u00edndricos ou c\u00f3nicos sen mangos.\nEstas lupas poden acadar ampliaci\u00f3ns de 30\u00d7, mais con estas ampliaci\u00f3ns a abertura da lupa pode ser moi pequena e quedar moi pr\u00f3xima ao obxecto e ao ollo. Para ampliaci\u00f3ns superiores resulta m\u00e1is conveniente o uso dun microscopio.\nS\u00edmbolo.\nA lupa (\u00e9 dicir, ou U+1F50D en Unicode: \ud83d\udd0d) adoita empregarse como representaci\u00f3n simb\u00f3lica da posibilidade de pescudar ou ampliar, especialmente en software e p\u00e1xinas web."}
{"id": "387179", "revid": "89787", "url": "https://gl.wikipedia.org/wiki?curid=387179", "title": "Bin\u00f3culo", "text": "O bin\u00f3culo ou prism\u00e1ticos \u00e9 un instrumento \u00f3ptico empregado para ampliar a imaxe dos obxectos afastados, igual que o anteollo e o telescopio, mais a diferenza destes provoca o efecto da estereoscop\u00eda na imaxe e por iso \u00e9 m\u00e1is c\u00f3modo apreciar a distancia entre obxectos afastados e seguilos en movemento.\nO bin\u00f3culo pos\u00fae un par de tubos e cada tubo cont\u00e9n unha serie de lentes e un prisma, que ampl\u00edan a imaxe para cada ollo, producindo a estereoscop\u00eda.\nFuncionamento.\nEste instrumento serve para ver obxectos afastados que non se poden ver a simple vista. A ampliaci\u00f3n l\u00f3grase cando a luz atravesa cada serie de lentes. Os prismas corrixen a imaxe coloc\u00e1ndoa na posici\u00f3n correcto, por medio do principio da reflexi\u00f3n interna total, a diferenza dos telescopios que a amosan invertida. Tradicionalmente, a maior\u00eda dos modelos empregan un par de prismas. O ocular de cada c\u00e1mara non est\u00e1 ali\u00f1ado co obxectivo e o prisma reflicte a luz en forma de \"S\" cara ao ocular.\nMoitos modelos permiten axustar a distancia entre os oculares para adaptarse ao observador. Tam\u00e9n pos\u00faen unha roda de enfoque que se xira para enfocar a imaxe. Xeralmente o ocular dereito ten un anel de correcci\u00f3n di\u00f3ptrica que se xira para conseguir a dioptr\u00eda diferente no ocular esquerdo e mellorar o enfoque da imaxe observada con ambos os ollos.\nAo ser o bin\u00f3culo un pequeno telescopio refractor cun sistema de prismas para acurtar o tubo de soporte e evitar a visi\u00f3n invertida, ten menor capacidade de aumento ca un telescopio, mais ten maior campo de visi\u00f3n. Para impedir as vibraci\u00f3ns conv\u00e9n fixalo nun tr\u00edpode.\nClasificaci\u00f3n de bin\u00f3culos.\nA clasificaci\u00f3n bas\u00e9ase no nivel de ampliaci\u00f3n da imaxe e o di\u00e1metro do obxectivo medido en mil\u00edmetros; ind\u00edcase con dous n\u00fameros separados por un \u00d7. Por exemplo, un bin\u00f3culo de \"12\u00d750\" ten un nivel de ampliaci\u00f3n de 12\u00d7 (12 aumentos) e un par de obxectivos de 50\u00a0mm de di\u00e1metro.\nO bin\u00f3culo de menor alcance \u00e9 de \"3\u00d710\" e adoita usarse nos teatros. Os de \"7\u00d750\" e \"10\u00d750\" son para a observaci\u00f3n afeccionada e observaci\u00f3ns astron\u00f3micas. Os de \"12\u00d750\" ata \"20\u00d750\" para a exploraci\u00f3n. Todos estes sost\u00e9\u00f1ense coas mans, mais existen bin\u00f3culos tan grandes como \"20\u00d780\", \"20\u00d7140\", que te\u00f1en que soster en tr\u00edpodes debido ao seu peso.\nNos bin\u00f3culos de ampliaci\u00f3n variable como os \"8-24\u00d750\" aprov\u00e9itase unha configuraci\u00f3n interna m\u00f3bil para proporcional un bin\u00f3culo que ampl\u00eda dende 8\u00d7 ata 24\u00d7 empregando o corpo dun s\u00f3 bin\u00f3culo.\nO nivel de ampliaci\u00f3n pr\u00e1ctico \u00e9 ata 10\u00d7 e os modelos que se poden soster coas mans son de ata 20\u00d7."}
{"id": "387180", "revid": "47401", "url": "https://gl.wikipedia.org/wiki?curid=387180", "title": "Prism\u00e1ticos", "text": ""}
{"id": "387181", "revid": "89787", "url": "https://gl.wikipedia.org/wiki?curid=387181", "title": "Ferdowsi", "text": "Abu \u02bel-Qasim Ferdowsi Tusi m\u00e1is co\u00f1ecido s\u00f3 como Ferdowsi, nado en Paj c. 940 e finado en Tus en 1020, foi un poeta persa, autor de \"Shahnameh\", o poema \u00e9pico m\u00e1is longo creado por un \u00fanico autor, e a \u00e9pica nacional do Grande Ir\u00e1n. Ferdowsi cel\u00e9brase como o autor m\u00e1is influente da literatura persa e un dos principais da historia da literatura.\nTraxectoria.\nFerdowsi naceu no seo dunha familia de propietarios de terra (\"dehqans\") nunha aldea preto da cidade de Tus na rexi\u00f3n de Khorasan do Imperio Sam\u00e1nida, na actual provincia Razavi Khorasan do nordeste de Ir\u00e1n. Pouco \u00e9 o que se sabe da vida do poeta, co\u00f1\u00e9cese que ti\u00f1a unha muller e un fillo que lle morreu con 37 anos e que recordou nunha elexia inserida en \"Shahnameh\".\nNon se sabe se escribiu algunha obra anterior, comezou a traballar en \"Shahnameh\" arredor do ano 977 coa intenci\u00f3n de continuar o traballo do poeta Daqiqi asasinado por un escravo. Como Daqiqi, Ferdowsi empregou como unha das fontes o \"Shahnameh de Abu-Mansuri\", en prosa e preisl\u00e1mico. Recibiu xeneroso patrocinio do sam\u00e1nida Mansur e completou unha primeira versi\u00f3n en 994. Cando o turcos gazn\u00e1vidas derrubaron os sam\u00e1nidas en 999, Ferdowsi continuou a traballar no poema, reescribindo secci\u00f3ns enteiras para eloxiar o novo sult\u00e1n Mahmud. Ferdowsi finalmente rematou a s\u00faa obra \u00e9pica o 8 de marzo de 1010. Practicamente nada se sabe con algunha certeza da \u00faltima d\u00e9cada da s\u00faa vida."}
{"id": "387183", "revid": "98629", "url": "https://gl.wikipedia.org/wiki?curid=387183", "title": "Soisalo", "text": "A illa Soisalo () \u00e9, cunha superficie de 1.638\u00a0km\u00b2, a illa m\u00e1is grande de Finlandia e a illa continental m\u00e1is grande de Europa. Situada en Savonia do Norte (antiga provincia de Finlandia Oriental), est\u00e1 rodeada polos lagos Kallavesi, Suvasvesi, Kermaj\u00e4rvi, Ruokovesi, Haukivesi e Unnukka. Xeograficamente, Soisalo, malia estar rodeado de auga, non \u00e9 unha illa como tal, porque os lagos non est\u00e1n no mesmo nivel. A maior diferenza entre os lagos \u00e9 de 6 m. S\u00e4\u00e4minginsalo, unha illa moi pr\u00f3xima de 1.069\u00a0km\u00b2, est\u00e1 igualmente rodeada de lagos, pero que est\u00e1n no mesmo nivel. Con todo, S\u00e4\u00e4minginsalo est\u00e1 tam\u00e9n en parte rodeada por unha canle artificial, polo que non pode ser considerada unha verdadeira illa tampouco. En tal caso, Fasta \u00c5land, con 685\u00a0km\u00b2, ser\u00eda a illa m\u00e1is grande do pa\u00eds."}
{"id": "387184", "revid": "85894", "url": "https://gl.wikipedia.org/wiki?curid=387184", "title": "Castro, Trasmonte, Oroso", "text": "Castro \u00e9 un lugar da parroquia de Trasmonte, no concello de Oroso. Conta con 53 habitantes repartidos en 14 casas"}
{"id": "387185", "revid": "69200", "url": "https://gl.wikipedia.org/wiki?curid=387185", "title": "Diversidade sexual e de x\u00e9nero", "text": ""}
{"id": "387195", "revid": "1131", "url": "https://gl.wikipedia.org/wiki?curid=387195", "title": "Aeroporto Internacional de Pequ\u00edn-Capital", "text": "O Aeroporto Internacional de Pequ\u00edn-Capital (IATA: PEK, ICAO: ZBAA) \u00e9 o principal aeroporto internacional que serve a Pequ\u00edn. Est\u00e1 situado a 32\u00a0km ao nord\u00e9s do centro da cidade, nun enclave do distrito de Chaoyang rodeado polo distrito de Shunyi. O aeroporto pertence \u00e1 Beijing Capital International Airport Company Limited, unha compa\u00f1\u00eda controlada polo estado que tam\u00e9n se encarga de operalo.\nO aeroporto \u00e9 o principal centro de conexi\u00f3ns de Air China, a aeroli\u00f1a nacional do pa\u00eds, que voa a uns 120 destinos (sen contar os de carga), dende Pequ\u00edn. China Eastern Airlines, Hainan Airlines e China Southern Airlines tam\u00e9n usan o aeroporto como centro de conexi\u00f3ns.\nPequ\u00edn-Capital inaugurou a s\u00faa Terminal 3 en 2008, xusto a tempo para os Xogos Ol\u00edmpicos de 2008, convert\u00e9ndose na segunda terminal m\u00e1is grande do mundo tras a terminal 3 do Aeroporto Internacional de Dubai e no sexto edificio m\u00e1is grande en superficie. O Aeroporto Internacional de Pequ\u00edn-Capital cobre unha \u00e1rea de 1 480 hect\u00e1reas de terra.\nPequ\u00edn-Capital ascendeu rapidamente nos r\u00e1nkings de aeroportos m\u00e1is concorridos do mundo na pasada d\u00e9cada. En 2009 converteuse no aeroporto con m\u00e1is n\u00famero de pasaxeiros e de movementos de avi\u00f3ns de Asia. Ven sendo o segundo aeroporto m\u00e1is concorrido do mundo en tr\u00e1fico de pasaxeiros dende o ano 2010. En 2012 rexistrou 557 167 movementos de avi\u00f3ns, chegando ao sexto posto mundial. En termos de carga o aeroporto de Pequ\u00edn-Capital tam\u00e9n conseguiu un r\u00e1pido crecemento. No ano 2012 converteuse no 13\u00ba m\u00e1is concorrido do mundo en tr\u00e1fico de mercador\u00edas, rexistrando 1 787 027 toneladas."}
{"id": "387198", "revid": "22570", "url": "https://gl.wikipedia.org/wiki?curid=387198", "title": "Mart\u00edn Belda y Menc\u00eda del Barrio", "text": "Mart\u00edn Belda y Menc\u00eda del Barrio nado en Cabra (C\u00f3rdoba) o 12 de agosto de 1820 e finado en Madrid o 1 de xaneiro de 1882, foi un militar e pol\u00edtico espa\u00f1ol, e ministro de Mari\u00f1a, durante o reinado de Isabel II de Espa\u00f1a.\nTraxectoria.\nFillo do valenciano Francisco Belda Calabuig, comerciante de panos, e empregado de correos, procedente de Bocairent, e Rosa Menc\u00eda del Barrio L\u00f3pez, natural de Cabra. Aprende na s\u00faa cidade natal as primeiras letras e cando ti\u00f1a 15 anos marchou para Madrid. A pesar de ter s\u00f3 unha educaci\u00f3n b\u00e1sica, prosperou no mundo pol\u00edtico pola s\u00faa capacidad de creear unha rede de intereses no sur de C\u00f3rdoba, onde foi deputado, polo distrito de Cabra, en varias lexislaturas desde 1846.\nCargos p\u00fablicos.\nMart\u00edn Belda \u00e9 un exemplo protot\u00edpico da persoa que non \u00e9 un pol\u00edtico tradicional de familia de avoengo, nin unha persoa con fortuna, sen\u00f3n que tivo moi claro que deb\u00eda ser un pol\u00edtico que serve os intereses dos votantes importantes do seu distrito e por iso, continuamente, aparece como deputado nas sucesivas elecci\u00f3ns.\nSoubo buscar influencias e co apoio de paisanos como Vicente Alcal\u00e1 Galiano obtivo o primeiro oficio en Madrid de escribente no ministerio de Mari\u00f1a. De contado, pasou a formar parte do Partido Moderado da tendencia denominada os \"polacos\" que dirix\u00eda Luis Jos\u00e9 Sartorius y Tapia, conde de san Luis, que o axudou a obter o grao de coronel na mari\u00f1a. Foi Ministro de Mari\u00f1a durante os gobernos do partido moderado dominado por Narv\u00e1ez e Gonz\u00e1lez Bravo, entre os anos 1867 e 1868. Unha das primeiras medidas que tomou foi a de anular un pedido de buques de guerra o que motivou o descontento da oficial\u00eda de mari\u00f1a e o apoio destes ao pronunciamento que se preparaba contra Isabel II. Ao se producir a Gloriosa, marchou con Isabel II ao exilio a Par\u00eds.\nDespois da restauraci\u00f3n borb\u00f3nica, recibiu do novo rei Afonso XIII o marquesado de Cabra no ano 1875 pola s\u00faa lealdade \u00e1 Coroa (decreto do 5 de febreiro e despacho do 17 de xu\u00f1o). Foi tam\u00e9n presidente do Congreso, de xeito interino entre febreiro e marzo de 1865 e, de xeito efectivo entre marzo e decembro de 1867. Tam\u00e9n\nFoi elixido membro do parlamento de Cabra nas elecci\u00f3ns xerais de 1876 e 1879. Durante o goberno de C\u00e1novas del Castillo, foi apoderado xeral de Isabel II e de a\u00ed pasou a ser nomeado Gobernador do Banco de Espa\u00f1a entre febreiro de 1878 e marzo de 1881.\nOutras caracter\u00edsticas.\nFoi amigo do autor egabrense Juan Valera y Alcal\u00e1 Galiano a\u00ednda que as relaci\u00f3ns foron entubi\u00e1ndose. Tam\u00e9n foi un benefactor do Real Colexio da Inmaculada Concepci\u00f3n de Cabra, hoxe IES Aguilar y Eslava, do que foi antigo alumno. Foi condecorado coa Gran Cruz da orde de Carlos III."}
{"id": "387199", "revid": "15490", "url": "https://gl.wikipedia.org/wiki?curid=387199", "title": "Mart\u00edn Belda", "text": ""}
{"id": "387200", "revid": "111586", "url": "https://gl.wikipedia.org/wiki?curid=387200", "title": "Hexemon\u00eda cultural", "text": "A hexemon\u00eda cultural \u00e9 un concepto da filosof\u00eda marxista que designa a dominaci\u00f3n da sociedade, culturalmente diversa, pola clase dominante, cuxa cosmovisi\u00f3n \u2014crenzas, moral, explicaci\u00f3ns, percepci\u00f3ns, instituci\u00f3ns, valores ou costumes\u2014 conv\u00e9rtese na norma cultural aceptada e na ideolox\u00eda dominante, v\u00e1lida e universal. A hexemon\u00eda cultural xustifica o \"status quo\" social, pol\u00edtico e econ\u00f3mico como natural e inevitable, perpetuo e beneficioso para todo o mundo, en lugar de presentalo como un constructo social artificial que beneficia unicamente \u00e1 clase dominante.\nEn filosof\u00eda e sociolog\u00eda, o termo hexemon\u00eda cultural ten connotaci\u00f3ns derivadas da palabra grega \"\u1f21\u03b3\u03b5\u03bc\u03bf\u03bd\u03af\u03b1\", que indica liderado e goberno. En pol\u00edtica, hexemon\u00eda \u00e9 o m\u00e9todo xeopol\u00edtico de dominaci\u00f3n imperialista indirecta, no que o estado hexem\u00f3nico goberna a outros estados subordinados, baixo a ameaza de intervenci\u00f3n como un medio impl\u00edcito de poder, m\u00e1is que pola forza militar directa (invasi\u00f3n, ocupaci\u00f3n ou anexi\u00f3n).\nA hexemon\u00eda cultural \u00e9 un termo desenvolvido por Antonio Gramsci para analizar as clases sociais e a superestrutura. Propu\u00f1a que as normas culturais vixentes dunha sociedade son impostas pola clase dominante (hexemon\u00eda cultural burguesa), de maneira que non deber\u00edan percibirse como naturais ou inevitables, sen\u00f3n reco\u00f1ecidas como unha construci\u00f3n social artificial e como instrumentos de dominaci\u00f3n de clase. Esta pr\u00e1ctica ser\u00eda indispensable para unha liberaci\u00f3n pol\u00edtica e intelectual do proletariado, reivindicando e creando a s\u00faa propia cultura de clase."}
{"id": "387201", "revid": "7596", "url": "https://gl.wikipedia.org/wiki?curid=387201", "title": "Interseccionalidade", "text": "A interseccionalidade\u00a0\u00e9\u00a0o estudo das identidades sociais solapadas ou intersectadas e os seus respectivos sistemas de opresi\u00f3n, dominaci\u00f3n ou discriminaci\u00f3n. \u00c9 un termo acu\u00f1ado en 1989 pola activista e acad\u00e9mica Kimberl\u00e9 Williams Crenshaw. A teor\u00eda suxire e examina como varias categor\u00edas biol\u00f3xicas, sociais e culturais como o x\u00e9nero, a etnia, a raza, a clase, a discapacidade, a orientaci\u00f3n sexual, a relixi\u00f3n, a caste, a idade, a nacionalidade e outros eixos de identidade interaccionan en m\u00faltiples e frecuentes niveis simult\u00e1neos. A teor\u00eda prop\u00f3n que debemos pensar en cada elemento ou trazo dunha persoa como unido de maneira inextricable con todos os demais elementos, para poder comprender de forma completa a propia identidade. Este marco pode usarse para comprender como ocorre a inxustiza sistem\u00e1tica e a desigualdade social desde unha base multidimensional.\nEtimolox\u00eda.\nInterseccionalidade procede de \"inter\" (preposici\u00f3n entre) e \"secare\" (verbo cortar). Tr\u00e1tase dunha situaci\u00f3n na que uns fen\u00f3menos, acci\u00f3ns ou procesos coinciden. Esa \u00e9 a interseccionalidade: unha realidade discriminatoria conflu\u00ednte de diversos riscos, atributos, peculiaridades, propiedades, condici\u00f3ns ou naturezas.\nConcepto.\nA interseccionalidade mant\u00e9n que as conceptualizaci\u00f3ns cl\u00e1sicas de opresi\u00f3n na sociedade \u2013como o racismo, o sexismo, o capacitismo, a homofobia, a transfobia, a xenofobia e todos os prexu\u00edzos baseados na intolerancia\u2013 non act\u00faan de maneira independente, sen\u00f3n que estas formas de exclusi\u00f3n est\u00e1n interrelacionadas, creando un sistema de opresi\u00f3n que reflicte a intersecci\u00f3n de m\u00faltiples formas de discriminaci\u00f3n.\nA interseccionalidade manif\u00e9stase de diversas formas. Cando as discriminaci\u00f3ns confl\u00faen ou se combinan, rec\u00f3rrese a diversas denominaci\u00f3ns. As\u00ed se fala de discriminaci\u00f3n composta, acumulativa, interactiva, interseccional, multidimensional, m\u00faltiple, dobre ou tripla (ou calquera numeral). Fronte ao uso de 'm\u00faltiple' nos documentos das instituci\u00f3ns internacionais como a ONU, o termo 'interseccional' desenvolveuse en maior medida no \u00e1mbito acad\u00e9mico.\nCaracter\u00edsticas.\nA interseccionalidade \u00e9 un\u00a0paradigma importante no \u00e1mbito acad\u00e9mico, ampliando os conceptos de xustiza social ou demograf\u00eda, a\u00ednda que \u00e1 s\u00faa vez pode dificultar a an\u00e1lise ao inclu\u00edr m\u00faltiples conceptualizaci\u00f3ns que explican o modo con que se constr\u00faen categor\u00edas sociais e a s\u00faa interacci\u00f3n para formar unha xerarqu\u00eda social. Por exemplo, a intersecionalidade sost\u00e9n que non hai ningunha experiencia singular propia dunha identidade. En lugar de entender a sa\u00fade das mulleres soamente a trav\u00e9s do x\u00e9nero, \u00e9 necesario considerar outras categor\u00edas sociais, como a clase, a discapacidade, a nacionalidade ou a etnia para entender por completo a gama de problemas de sa\u00fade das mulleres.\nA teor\u00eda da interseccionalidade tam\u00e9n suxire que o que parecen ser formas discretas de expresi\u00f3n e opresi\u00f3n est\u00e1n moldeadas por outras nunha relaci\u00f3n mutuamente constitutiva (como negro/branco, muller/home ou homosexual/heterosexual).De maneira que para comprender a racializaci\u00f3n dos grupos oprimidos, d\u00e9bese investigar as maneiras nas que as estruturas racializadoras, os procesos sociais e as representaci\u00f3ns sociais (ou as ideas implicadas en representar grupos e os membros dos grupos na sociedade) est\u00e1n conformadas polo x\u00e9nero, a clase, a sexualidade etc. A\u00ednda que a teor\u00eda comezou como unha exploraci\u00f3n da opresi\u00f3n das mulleres afroamericanas na sociedade estadounidense, hoxe a an\u00e1lise ten o potencial de ser aplicado a todas as categor\u00edas, inclu\u00eddos aqueles status que son vistos frecuentemente como dominantes ou aut\u00f3nomos.\nA orixe afroamericana do termo.\nCrenshaw expuxo o concepto con interesantes exemplos que reflicten as contradici\u00f3ns, limitaci\u00f3ns e desviaci\u00f3ns tanto a nivel anal\u00edtico e cient\u00edfico como estrat\u00e9xico, legal e pol\u00edtico dos enfoques baseados sobre un \u00fanico eixe de an\u00e1lise (ser muller ou ser afroamericana nos Estados Unidos). Deixa claro como esta an\u00e1lise permite contrastar a multidimensionalidade da experiencia das mulleres afroamericanas coas limitaci\u00f3ns da an\u00e1lise dun s\u00f3 eixe que deforma estas experiencias chegando a borralas e limitar os desenvolvementos te\u00f3ricos para ampliar as an\u00e1lises feministas e antirracistas.\nAs an\u00e1lises limitadas a un risco, ser muller ou ser afroamericana, impiden reflectir as realidades interseccionais creando a s\u00faa invisibilidade en favor dos sectores m\u00e1is favorecidos dentro dos grupos vulner\u00e1beis. As problem\u00e1ticas categorizadas tenden a estandarizar a comprensi\u00f3n da realidade privilexiando os grupos dominantes tam\u00e9n dentro dos colectivos desfavorecidos. No caso que analiza, as problem\u00e1ticas dos homes afroamericanos e das mulleres brancas ocultan as das mulleres afroamericanas. As\u00ed insiste en que o enfoque unidimensional marxina a aquelas persoas con m\u00faltiples cargas e escurece as afirmaci\u00f3ns que non se poden entender como resultado de fontes discretas de discriminaci\u00f3n.\nHull et al. reflicten este fen\u00f3meno no t\u00edtulo do seu traballo sobre os estudos de mulleres negras: \"Todas as mulleres son brancas, todos os negros son homes, pero algunhas de n\u00f3s somos valentes\". Con iso, dan a entender que, mentres o feminismo constru\u00eduse sobre a defensa das mulleres brancas e a loita contra a discriminaci\u00f3n racial focalizou os problemas dos var\u00f3ns afroamericanos, as mulleres afroamericanas quedaron desamparadas, f\u00f3ra de toda cobertura tanto no \u00e1mbito do x\u00e9nero como da raza. En certo modo, convert\u00e9ronse nun subgrupo discriminado dentro dos grupos discriminados aos que pertencen. No grupo das mulleres, son discriminadas por ser afroamericanas, mentres no grupo das persoas afroamericanas, son discriminadas por ser mulleres."}
{"id": "387202", "revid": "56817", "url": "https://gl.wikipedia.org/wiki?curid=387202", "title": "Metabolismo social", "text": "O metabolismo social ou metabolismo socioecon\u00f3mico \u00e9 o conxunto de fluxos de materiais e de enerx\u00eda que se producen entre a natureza e a sociedade, e entre distintas sociedades entre si, levados a cabo cunha forma cultural espec\u00edfica.\nOs procesos metab\u00f3licos sociais comezan coa \"apropiaci\u00f3n\" por parte dos seres humanos de materiais e enerx\u00eda da natureza. Estes poden ser \"transformados\" e \"circular\" para ser \"consumidos\" e finalmente \"excretados\" de novo \u00e1 propia natureza. Cada un destes procesos ten un impacto ambiental diferente dependendo da maneira na que se realizan, a cantidade de materiais e enerx\u00eda implicados no proceso, a \u00e1rea onde se produce, o tempo dispo\u00f1ible ou a capacidade de rexeneraci\u00f3n da natureza.\nA pesar de que gran parte dos estudos sobre metabolismo social red\u00facense \u00e1 entrada e sa\u00edda de materiais e enerx\u00eda dun Estado (importaci\u00f3ns e exportaci\u00f3ns) pola facilidade de acceso \u00e1 informaci\u00f3n sobre transacci\u00f3ns mercant\u00eds,\no metabolismo social tam\u00e9n se ocupa de estudar en detalle outros procesos metab\u00f3licos, como os efectuados en sociedades m\u00e1is pequenas, os servizos que a natureza presta aos seres humanos, as\u00ed como a forma cultural concreta que as persoas adoptan ao desenvolver cada proceso."}
{"id": "387204", "revid": "1888", "url": "https://gl.wikipedia.org/wiki?curid=387204", "title": "Alberto Manuel Ramos R\u00edos", "text": ""}
{"id": "387205", "revid": "1131", "url": "https://gl.wikipedia.org/wiki?curid=387205", "title": "Aeroporto Internacional O'Hare", "text": "O Aeroporto Internacional Chicago O'Hare (IATA: ORD, ICAO: KORD, FAA LID: ORD), tam\u00e9n co\u00f1ecido como Aeroporto O'Hare, Aeroporto Internacional de Chicago, Chicago O'Hare, ou sinxelamente O'Hare, \u00e9 un aeroporto internacional situado no noroeste de Chicago, Illinois, a 27\u00a0km do centro da cidade. \u00c9 o principal aeroporto que serve \u00e1 \u00e1rea metropolitana de Chicago, xunto co Aeroporto Internacional Midway, que se atopa a uns 16\u00a0km m\u00e1is preto do centro e que serve como aeroporto secundario. Est\u00e1 operado polo Departamento de Aviaci\u00f3n da cidade de Chicago.\nO'Hare foi o aeroporto m\u00e1is concorrido do mundo en n\u00famero de operaci\u00f3ns no ano 2014, por diante do Aeroporto Internacional Hartsfield-Jackson, que mantivo ese t\u00edtulo dende 2005 ata 2013; por\u00e9n no ano seguinte Atlanta volveu a superalo. Ata 1998 O'Hare tam\u00e9n foi o aeroporto m\u00e1is concorrido do mundo en n\u00famero de pasaxeiros; foi superado principalmente debido aos l\u00edmites impostos no aeroporto polo goberno federal para reducir os atrasos nos voos. En 2016 O'Hare foi o sexto aeroporto m\u00e1is concorrido do mundo en n\u00famero de pasaxeiros, o terceiro dos Estados Unidos, e o m\u00e1is concorrido do Medio Oeste. O'Hare ten oito pistas de aterraxe, m\u00e1is que calquera outro aeroporto internacioanal.\nEn xaneiro de 2017 O'Hare ti\u00f1a servizos directos a 208 destinos, inclu\u00eddos 153 dom\u00e9sticos nos Estados Unidos e 55 internacionais cara Norteam\u00e9rica, Suram\u00e9rica, Asia e Europa, facendo del unha porta de entrada internacional a gran parte do medio oeste estadounidense. O'Hare at\u00f3pase entre un selecto grupo de aeroportos de todo o mundo coa distinci\u00f3n de ter servizos a m\u00e1is de 200 destinos, xunto con Heathrow, Frankfurt, Atat\u00fcrk, \u00c1msterdam, Charles de Gaulle, Atlanta, Dallas/Fort Worth, M\u00fanic e Dubai.\nO'Hare serve como un gran centro de conexi\u00f3ns para United Airlines e American Airlines, ademais de facelo para a aeroli\u00f1a rexional Air Choice One, e \u00e9 unha cidade focal para Frontier Airlines e Spirit Airlines. \u00c9 o centro de conexi\u00f3ns m\u00e1is grande de United Airlines tanto en pasaxeiros transportados anualmente (16,6 mill\u00f3ns en 2016) e en voos diarios (585 de media). Tam\u00e9n \u00e9 o terceiro centro de conexi\u00f3ns m\u00e1is grande de American Airlines, despois do Aeroporto Internacional de Dallas-Fort Worth e do Aeroporto Internacional de Charlotte-Douglas, con 527 voos diarios a 120 destinos.\nO'Hare foi votado como o \"mellor aeroporto de Norteam\u00e9rica\" durante 10 anos polas revistas \"Business Traveler Magazine\" (1998\u20132003) e \"Global Traveler Magazine\" (2004\u20132007). Pola outra banda, a lista da revista \"Travel + Leisure\" das \"Cidades favoritas dos Estados Unidos\" (2009) sit\u00faan ao sistema aeroportuario de Chicago (O'Hare e Midway) como o segundo peor en atrasas, despois do sistema de aeroportos de Nova York (JFK, Newark Liberty e LaGuardia). O'Hare acumula case o 20% dos atrasos e cancelaci\u00f3ns de voos do pa\u00eds."}
{"id": "387206", "revid": "865", "url": "https://gl.wikipedia.org/wiki?curid=387206", "title": "Aeroporto O'Hare", "text": ""}
{"id": "387207", "revid": "15490", "url": "https://gl.wikipedia.org/wiki?curid=387207", "title": "Yayo Herrero", "text": "Yayo Herrero L\u00f3pez, nada en Madrid en 1965, \u00e9 unha antrop\u00f3loga, enxe\u00f1eira, profesora e activista ecofeminista espa\u00f1ola. \u00c9 unha das investigadoras m\u00e1is influentes no \u00e1mbito ecofeminista e ecosocialista a nivel europeo.\nTraxectoria.\nYayo Herrero \u00e9 Licenciada en Antropolox\u00eda Social e Cultural, Enxe\u00f1eira T\u00e9cnica Agr\u00edcola, Diplomada en Educaci\u00f3n social e DEA en Ciencias da Educaci\u00f3n.\nFoi coordinadora estatal de Ecoloxistas en Acci\u00f3n e participou en numerosas iniciativas sociais sobre promoci\u00f3n dos Dereitos Humanos e ecolox\u00eda social. Actualmente \u00e9 profesora da Universidade Nacional de Educaci\u00f3n a Distancia e directora xeral da FUHEM. Colabora habitualmente con diversos medios de comunicaci\u00f3n como eldiario.es.\nObra.\nA investigaci\u00f3n de Yayo Herrero c\u00e9ntrase na crise ecol\u00f3xica actual derivada do modelo de desenvolvemento e produci\u00f3n capitalista. Neste sentido, sost\u00e9n que o propio capitalismo non pode existir sen que exista crecemento econ\u00f3mico, pero que nun mundo f\u00edsico que ten l\u00edmites, un crecemento indefinido \u00e9 imposible. Ademais, sost\u00e9n que neste modelo econ\u00f3mico pr\u00edmanse traballos superfluos, mentres que os traballos que fan posible o mantemento da vida humana, como a produci\u00f3n agr\u00edcola ou o traballo reprodutivo, est\u00e1n completamente precarizados ou directamente exclu\u00eddos de toda remuneraci\u00f3n.\nDesta maneira, prop\u00f3n unha transici\u00f3n cara a un modelo econ\u00f3mico diferente, que te\u00f1a en conta a inclusi\u00f3n social de todas as persoas e sexa compatible coa capacidade de rexeneraci\u00f3n da natureza.\nV\u00e9xase tam\u00e9n.\nLigaz\u00f3ns externas.\nEntrevista de Marcos P\u00e9rez Pena en Praza P\u00fablica"}
{"id": "387213", "revid": "138085", "url": "https://gl.wikipedia.org/wiki?curid=387213", "title": "Kunashir", "text": "Illa Kunashir (; , \"Kunashiri-t\u014d\"; or \u30af\u30ca\u30b7\u31fd, \"Kunasir\"), posiblemente significando a \"illa negra\" ou a \"illa herbosa\" en Ainu \u00e9 a illa m\u00e1is meridional das illas de Kuriles, un arquip\u00e9lago actualmente baixo control de Rusia, entre as cales catro (entre elas a illa Kunashiri) son reclamados polo Xap\u00f3n (ver disputa das Illas Kuriles).\nAt\u00f3pase entre o estreito da Illa Kunashir, Catherine, Izmena, e Kuril Sur. A illa de Kunashir \u00e9 visible desde a pr\u00f3xima illa xaponesa de Hokkaido, da cal est\u00e1 separada polo estreito de Nemuro.\nA illa Kunashir est\u00e1 formada por catro volc\u00e1ns que eran illas separadas pero que se uniron desde ent\u00f3n por \u00e1reas baixas con lagos e augas termales. Todos estes volc\u00e1ns seguen activos: Tyatya (1.819 m), Smirnov, Mendeleev (Rausu-yama), e Golovnin (Tomari-yama).\nA illa est\u00e1 formada por rochas volc\u00e1nicas e cristalinas. O clima \u00e9 continental h\u00famido con precipitaci\u00f3ns moi fortes especialmente no outono e un forte atraso estacional con temperaturas m\u00e1ximas en agosto e setembro. A vexetaci\u00f3n componse principalmente de abetos, pi\u00f1eiros, abies, e bosques mixtos Caducifolios con lianas e arbustos de bamb\u00fa. As monta\u00f1as est\u00e1n cubertas de bidueiros e pi\u00f1eiros anano de Siberia, flores herb\u00e1ceas ou rochas espidas.\nEn xullo de 2001 atop\u00e1ronse carballos centenarios (Quercus crispula) na illa de Kunashiri.\nHistoria.\nEn 1789 a illa Kunashir foi un dos escenarios da batalla de Menashi-Kunashiri na cal o pobo Ainu se rebelou contra os comerciantes e colonos xaponeses.\nO navegante ruso Vasily Golovnin intentou cartografar e explorar a illa en 1811, pero foi detido polas autoridades xaponesas e pasou dous anos en prisi\u00f3n.\nO 1 de setembro de 1945, ou un d\u00eda antes de que os documentos de rendici\u00f3n da segunda guerra mundial fosen asinados o 2 de setembro de 1945, de acordo coas decisi\u00f3ns tomadas na Conferencia de Yalta, a Uni\u00f3n Sovi\u00e9tica adquiriu as Illas Kuriles. O goberno xapon\u00e9s afirma que os Territorios do Norte non eran parte das Illas Kuriles, debido a raz\u00f3ns hist\u00f3ricas. Isto ocorreu despois de que a Uni\u00f3n Sovi\u00e9tica renunciara ao Pacto de Neutralidade Sovi\u00e9tico-Xapon\u00e9s en abril de 1945 e declarara a guerra ao Xap\u00f3n o 9 de agosto de 1945 (oficialmente, o pacto mant\u00edvose en vigor ata o 13 de abril de 1946).\nAsentamentos.\nO establecemento m\u00e1is grande na illa de Kunashir \u00e9 Yuzhno-Kurilsk (Centro administrativo do ditrito Yuzhno-Kurilsky).\nEconom\u00eda.\nA principal actividade econ\u00f3mica \u00e9 a industria pesqueira. A illa ten un porto \u00e1 beira de Yuzhno-Kurilsk.\nTransporte.\nA illa \u00e9 atendida polo aeroporto de Yuzhno-Kurilsk Mendeleyevo.\nPoboaci\u00f3n.\nDespois do terremoto de 1994 nas Illas Kuriles, aproximadamente un terzo da poboaci\u00f3n da illa de Kunashir foise e non regresou. En 2002, a poboaci\u00f3n da illa era de aproximadamente 7.800 habitantes. A poboaci\u00f3n total das disputadas illas Kuriles nese momento era de aproximadamente 17.000 habitantes."}
{"id": "387214", "revid": "1131", "url": "https://gl.wikipedia.org/wiki?curid=387214", "title": "Jos\u00e9 Viador Traseira", "text": "Jos\u00e9 Viador Traseira, nado en Lugo cara a 1901 e finado na Fraga Vella (Romariz, Abad\u00edn) o 7 de abril de 1940, foi un falanxista galego.\nTraxectoria.\nNo curso 1913-14 iniciou os estudos no seminario de Lugo. Contratista de obras, en 1932 foi denunciado por maltrato a un veci\u00f1o. \nFundador da Falange Espa\u00f1ola de las JONS de Lugo, da que foi xefe provincial dende febreiro de 1936, a\u00ednda que s\u00f3 do norte da provincia, pois debido aos conflitos internos, Manuel Hedilla dividiu en dous sectores a provincia, adxudicando o sur a Mario Gonz\u00e1lez Zaera. En 1935 tivo un altercado no bar Tupi a consecuencia do cal foi xulgado con outros 15 militantes. En maio de 1936 foi condenado a un mes e un d\u00eda de arresto por tenza il\u00edcita de armas e reuni\u00f3n clandestina.\nCo golpe de Estado do 18 de xullo de 1936 foi nomeado xefe provincial de milicias. Despois foi inspector provincial de feiras e inspector provincial da Falange. Trasladouse a Abad\u00edn, onde se fixo cunha gran propiedade en Romariz ao cercar case 700 hect\u00e1reas do monte comunal Fraga Vella que pertenc\u00eda aos veci\u00f1os de cinco parroquias. Foi axustizado o 7 de abril de 1940, e as autoridades atribu\u00edron a autor\u00eda da morte ao guerrilleiro Lu\u00eds Trigo Chao.\nVida persoal.\nCasou en Madrid con Mercedes Rubio en 1929."}
{"id": "387215", "revid": "89787", "url": "https://gl.wikipedia.org/wiki?curid=387215", "title": "Marta Flich", "text": "Marta Flich, nada en Valencia o 21 de xullo de 1978, \u00e9 unha actriz espa\u00f1ola.\nTraxectoria.\nNada en Valencia, viviu gran parte da s\u00faa vida en La Vall d'Uix\u00f3. Ao sete anos comezou a estudar piano e canto no conservatorio de m\u00fasica. \u00c9 licenciada en Econom\u00eda pola Universidade de Valencia e m\u00e1ster en Comercio Internacional pola Universidade de Delaware. Traballou en banca, profesi\u00f3n que compaxinou coa s\u00faa formaci\u00f3n en interpretaci\u00f3n. Ademais de actriz, tam\u00e9n traballou como presentadora de televisi\u00f3n.\nDesde 2016 colabora no Huffington Post nun v\u00eddeo-blog onde explica a actualidade econ\u00f3mica dunha maneira sinxela e mordaz."}
{"id": "387216", "revid": "98629", "url": "https://gl.wikipedia.org/wiki?curid=387216", "title": "Tanahbesar", "text": "Tanahbesar (ou Wokam) \u00e9 unha das catro illas principais nas Illas Aru no Mar de Arafura. A s\u00faa superficie \u00e9 de 1604\u00a0km\u00b2.\nEst\u00e1 situado na provincia de Maluku, Indonesia.\nAs outras illas principais do arquip\u00e9lago son Kobroor, Illa Kola e Maikoor."}
{"id": "387217", "revid": "89787", "url": "https://gl.wikipedia.org/wiki?curid=387217", "title": "Illa Rantau", "text": "Rantau (en indonesio: \"Pulau Rantau\", ou ata \"Tebingtinggi Tebing Tinggi\") \u00e9 unha illa de Indonesia na costa leste de Sumatra, situada no estreito de Malaca.\nCunha superficie de 1.597\u00b45\u00a0km\u00b2, \u00e9 a m\u00e1is grande dunha serie de illas que se atopan na costa leste de Sumatra, que est\u00e1n separadas por s\u00f3 uns quil\u00f3metros de ancho das demais. Ao sur da illa esta Sumatra, ao nord\u00e9s at\u00f3pase Rangsang, Merbau no norte e ao noroeste Padang. Merbau esta a tan s\u00f3 100 metros de Rantau e est\u00e1n separadas por unha canle de 14\u00b43 quil\u00f3metros de lonxitude, polo que \u00e1s veces Merbau non aparece en moitos mapas como unha illa separada. Rantau ten de 76\u00a0km de longo, ata 26\u00a0km de largo e \u00e9 cha por completo.\nAo leste at\u00f3panse directamente en fronte d\u00faas illas pequenas Menggung e Topang, e no sueste Labu e Serap.\nAdministrativamente, a illa pertence aos \u00f3rganos de administraci\u00f3n de Rantau (kabupaten) \"Kepulauan Meranti\" da provincia de Riau e consta de dous subdistritos (Kecamatan) \"Tebing Tinggi\" e \"Tebing Tinggi Barat\" que en conxunto te\u00f1en 91.889 habitantes (2007). A vila m\u00e1is grande e m\u00e1is importante \u00e9 Selat Panjang na costa norte da illa."}
{"id": "387219", "revid": "98629", "url": "https://gl.wikipedia.org/wiki?curid=387219", "title": "Propelente s\u00f3lido", "text": "Os propelentes s\u00f3lidos para foguetes son aqueles nos que o combustible e o oxidante est\u00e1n embebidos nunha matriz s\u00f3lida.\nAlgunhas das s\u00faas vantaxes son:\nE algunhas das s\u00faas desavantaxes son:\nAs s\u00faas vantaxes fanno o propelente ideal para aplicaci\u00f3ns militares.\nHistoria.\nP\u00f3dese considerar a p\u00f3lvora, usada xa polos chineses no s\u00e9culo XIII, como o primeiro propelente s\u00f3lido da Historia. A finais dos s\u00e9xulos XVII e XVIII tiveron lugar avances en qu\u00edmica que diron lugar \u00e1 nitrocelulosa, a nitroglicerina, a cordita e a dinamita, que foron a base para os propelentes s\u00f3lidos posteriores. A nitrocelulosa foi empregada como propelente para pezas de artiller\u00eda xusto antes da primeira guerra mundial.\nConsid\u00e9rase o traballo de Theodore von Karman en 1936 usando alcatr\u00e1n xunto con perclorato de potasio como o punto de arranque dos propelentes s\u00f3lidos compostos modernos. O seu traballo inclu\u00eda o estudo e comprensi\u00f3n de como act\u00faa o propelente, a s\u00faa combusti\u00f3n, ignici\u00f3n e a interacci\u00f3n entre propelente e contedor. Os propelentes s\u00f3lidos compostos substitu\u00edron na s\u00faa \u00e9poca aos propelentes s\u00f3lidos de dobre base, feitos con mesturas de nitrocelulosa e nitroglicerina.\nDespois da segunda guerra mundial o desenvolvemento de propelentes s\u00f3lidos enfocouse a mellorar o seu impulso espec\u00edfico, que da unha medida da s\u00faa eficiencia e que en xeral \u00e9 peor que nos propelentes l\u00edquidos. A industria militar dos Estados Unidos estaba especialmente interesada no desenvolvemento deste tipo de propelente dadas as s\u00faas caracter\u00edsticas, que as fac\u00edan apropiadas para ter os seus m\u00edsiles listos para o lanzamento nun curto per\u00edodo de tempo.\nA principios da d\u00e9cada de 1950 a empresa Atlantic Research descubriu que o uso de ata un 15% de aluminio pulverizado na mestura de propelente fac\u00eda aumentar o seu rendemento ata un 15%. Ao mesmo tempo comezou a comprenderse mellor a qu\u00edmica dos propelentes s\u00f3lidos e a interacci\u00f3n entre as substancias ligantes no propelente e o comburente e o oxidante. Desenvolv\u00e9ronse substancias ligantes como parte do propelente, mellorando as s\u00faas caracter\u00edsticas mec\u00e1nicas e de resistencia ao desgaste, a humidade e \u00e1 tempatura.\nPola \u00e9poca apareceron d\u00faas grandes familias de propelentes compostos: os baseados en poliuretano (usados inicialmente pola empresa Aerojet) e os baseados en polibutadieno (favorecidos por Thiokol). Ao mesmo tempo os propelentes de dobre base recibiron un empurr\u00f3n, superando en impulso espec\u00edfico aos compostos. Posteriormente desenvoluse o HTBD (\"Hydroxyl Terminated Butadiene\", butadieno finalizado en hidroxilo), que comezou a ser usado con preferencia cara os anos 1990.\nO dese\u00f1o da combusti\u00f3n.\nNa maior parte de foguetes de propelente s\u00f3lido baseado en alcatr\u00e1n a combusti\u00f3n prod\u00facese na parte posterior exposta \u00e1 atmosfera, producindo un pulo constante. Noutra clase de arranxo do propelente prod\u00facese unha combusti\u00f3n \u00f3 longo do cilindro de propelente, tanto no di\u00e1metro externo como no interno, resultando tam\u00e9n nun pulo constante. Outro caso son os propelentes adheridos ao casco interno do foguete: a combusti\u00f3n prod\u00facese \u00f3 longo dunha perforaci\u00f3n cil\u00edndrica a trav\u00e9s do centro do propelente, o que causa un pulo inicial baixo ata un moi alto cara o final da combusti\u00f3n. Dado que este perfil de pulo non \u00e9 xeralmente o desexado a soluci\u00f3n que se atopou para que este arranxo produca un pulo m\u00e1is ou menos constante foi que a perforaci\u00f3n te\u00f1a secci\u00f3n de estrela, onde nas puntas se produce unha combusti\u00f3n r\u00e1pida que se vai volvendo m\u00e1is lenta cada o centro. Para necesidades concretas de aceleraci\u00f3n e cambios de pulo modif\u00edcase a xeometr\u00eda do propelente durante a s\u00faa fabricaci\u00f3n acorde as especificaci\u00f3ns. Tam\u00e9n \u00e9 posible engadir capas intermedias de propelente con diferentes caracter\u00edsticas ou alterar o tama\u00f1o e forma lonxitudinalmente para conseguir os obxectivos buscados."}
{"id": "387220", "revid": "865", "url": "https://gl.wikipedia.org/wiki?curid=387220", "title": "Banda de Bola\u00f1o", "text": "A Banda de Bola\u00f1o foi unha agrupaci\u00f3n musical do s\u00e9culo XX con orixe na parroquia de Bola\u00f1o, no concello lugu\u00e9s de Castroverde. A banda naceu no ano 1890 e estivo activa ata 1947."}
{"id": "387221", "revid": "98629", "url": "https://gl.wikipedia.org/wiki?curid=387221", "title": "Senja", "text": "Senja () \u00e9 a segunda illa m\u00e1is grande de Noruega, sen contar Svalbard.\nO nome.\nA forma norueguesa do nome tam\u00e9n \u00e9 Senja, ou quizais \"*S\u00e6ndja\". O significado do nome \u00e9 desco\u00f1ecido, pero poder\u00eda estar relacionado co verbo \"sundra\" 'b\u00e1goa, dividida'. A costa oeste da illa est\u00e1 desgarrada e dividida por numerosos pequenos fiordes. Tam\u00e9n poder\u00eda derivarse dunha forma Proto-N\u00f3rdico \"*Sandij\u014dn\" que significa \"(area) de area, illa areosa\".\nXeograf\u00eda.\nSenja est\u00e1 situada ao longo da costa do condado de Troms con Finnsnes como a cidade m\u00e1is pr\u00f3xima. Senja con\u00e9ctase ao continente pola Ponte Gisund. Os municipios situados en Senja son Lenvik (parte da cal est\u00e1 no continente), Berg, Torsken e Tran\u00f8e. Senja ti\u00f1a 7.808 habitantes o 1 de xaneiro de 2015.\nAs costas do norte de Senja enfr\u00f3ntase ao mar aberto, a costa occidental fai fronte a And\u00f8xa e Kr\u00f8tt\u00f8xa, a costa meridional fai fronte a And\u00f8rja e Dyr\u00f8xa. Aqu\u00ed, na costa occidental, as monta\u00f1as escarpadas e rugosas lev\u00e1ntanse directamente do mar, con alg\u00fans pobos pesqueiros (como Gryllefjord, Hus\u00f8e) dondequeira que hai algunha terra baixa. As partes oriental e meridional da illa son m\u00e1is suaves, con monta\u00f1as m\u00e1is redondas, bosques, r\u00edos e terras agr\u00edcolas.\nSenja ref\u00edrese a mi\u00fado como \"Noruega en miniatura\", pois a diversa paisaxe da illa reflicte case a totalidade da natureza noruega. Senja \u00e9 ben co\u00f1ecida a nivel nacional pola s\u00faa fermosa paisaxe, e comercial\u00edzase como unha atracci\u00f3n tur\u00edstica.\nAtracci\u00f3ns.\nEntre os lugares de interese tur\u00edstico da illa at\u00f3panse o Parque Nacional de \u00c5nderdalen, con bosques e monta\u00f1as costeiras de pi\u00f1eiros silvestres, bosques e monta\u00f1as. As comunidades de pescadores tradicionais, e a Senja Troll, o trol m\u00e1is grandes do mundo. O municipio m\u00e1is meridional (Tran\u00f8e) tam\u00e9n ten varios pequenos museos que documentan a historia local, entre eles o museo do Halibut (\"Kveitmuseet\") en Skrolsvik.\nClima.\nDatos clim\u00e1ticos da aldea de Gibotsad no lado do leste da illa, de cara ao continente (per\u00edodo 1961-90). O lado occidental da illa, fronte ao mar de Noruega, ter\u00e1 invernos lixeiramente m\u00e1is suaves pero m\u00e1is ventosos."}
