{"id": "349006", "revid": "98629", "url": "https://gl.wikipedia.org/wiki?curid=349006", "title": "Raedwald de Anglia Oriental", "text": "Raedwald, finado en 624, fillo de Tyttla, foi rei dos Anglos do Leste desde o 600 at\u00e9 o ano da s\u00faa morte.\nTraxectoria.\nAproximadamente a partir do 616, converteuse no gobernante ingl\u00e9s m\u00e1is poderoso ao sur do r\u00edo Humber, colocando mediante a acci\u00f3n militar a unha persoa da s\u00faa confianza no trono de Northumbria. Foi o primeiro gobernante de Anglia Oriental en recibir unha educaci\u00f3n cristi\u00e1 e o bautismo (da misi\u00f3n de Canterbury), asegurando a s\u00faa pervivencia durante a apostas\u00eda de Essex e Kent. A finais do s\u00e9culo IX, nas \"Cr\u00f3nicas Anglosaxoas\" aparece designado como \"Bretwalda\".\nCronolox\u00eda.\nA primeira e m\u00e1is completa fonte de informaci\u00f3n sobre Raedwald \u00e9 Beda na s\u00faa \"Historia ecclesiastica gentis anglorum\", que sit\u00faa o seu reinado entre a chegada a Kent da misi\u00f3n agosti\u00f1a e o matrimonio e conversi\u00f3n de Edwin de Northumbria (625-26). Unha serie de anais pertencentes a posteriores compilaci\u00f3ns rexistraron d\u00faas veces a s\u00faa morte: no 599 e o 624. De todos os xeitos, \u00e9 prob\u00e1bel que o anal que se refire ao ano 599 indicase a morte do seu pai Tyttla e a ascensi\u00f3n ao trono de Raedwald.\nContexto do reino de Raedwald.\nDurante a mocidade de Raedwald, as casas gobernantes noutros reinos consolid\u00e1ronse. Aethelberht de Kent (que gobernou entre o 560 ao 616), casou con Berta, filla do gobernante franco Cariberto de Par\u00eds. Ceawlin de Wessex, o m\u00e1is poderoso gobernante ao sur do Humber, rexeitou as incursi\u00f3ns de Aethelberht de Kent at\u00e9 o 584 cando, tras pelexar contra os britanos, o seu poder minguou e subiu a autoridade do rei de Kent. En Mercia, a borrosa figura de Creoda, descendente de Icel, deu comezo ao poder\u00edo da s\u00faa familia.\nAo norte do Humber, os reinos de Deira (con capital en York), e Bernicia (con capital en Bamburgh), eran dirixidos por dinast\u00edas rivais. Aella de Deira estivo no trono at\u00e9 a s\u00faa morte no 588, deixando como herdeiros a unha filla, Acha, un fillo, Edwin, e posibelmente alg\u00fan outro fillo. A dinast\u00eda berniciana, emparentada coa de Wessex, foi ga\u00f1ando superioridade. Por iso, Edwin pasou a s\u00faa mocidade na corte de Cadfan ap Iago de Gwynedd. O Rei de Bernicia, Aethelfrith, conseguiu, ao longo de varias guerras, consolidar o estado de Northumbria, conseguindo para si, preto do ano 604, o dominio de Deira.\nA familia de Raedwald.\nSegundo Beda, Raedwald descende de Wuffa, o fundador ep\u00f3nimo da dinast\u00eda dos \"Wuffingas.\" Nado preto do 560 ou do 580, foi o irm\u00e1n, probabelmente maior, de Eni. Na d\u00e9cada de 590 casou cunha muller de costumes pag\u00e1ns e altos valores morais cuxo nome se desco\u00f1ece. Con ela tivo dous fillos, Raegenhere (o m\u00e1is vello?) e Eorpwald. Ademais, Raedwald tivo outro fillo ou fillastro chamado Sigeberht.\nNon se atopa o nome \"Sigeberht\" na dinast\u00eda \"Wuffinga\", pero \u00e9 moi com\u00fan na dinast\u00eda dos Sax\u00f3ns do Leste. Sledda de Essex, que gobernou desde preto do 587 ao 604, casou con Ricula, irm\u00e1 de Aethelberht de Kent. Este apoiou a ascensi\u00f3n ao trono de Essex do seu sobri\u00f1o Saeberht, fillo de Sledda. Ambos os reis, Aethelberht e Saeberht, converter\u00edanse ao cristianismo pouco despois. Nos textos de Guillerme de Malmesbury sux\u00edrese que a muller de Raedwald puido estar casada nun principio con algu\u00e9n desta familia e, por tanto, como se indica m\u00e1is arriba, Saeberht ser\u00eda fillastro de Raedwald. Saeberht, quen creceu educado por costumes pag\u00e1ns, ga\u00f1ouse a inimizade de Raedwald e exiliouse \u00e1s Galias, probablemente para protexer a s\u00faa propia li\u00f1axe.\nOs comezos do reinado de Raedwald.\nSe esta suposici\u00f3n \u00e9 correcta, o matrimonio de Raedwald introducir\u00edao dentro da esfera de Kent e Essex, pero conservando a s\u00faa independencia. Nesta \u00e9poca, o feito m\u00e1is importante foi a chegada de Agosti\u00f1o de Canterbury, enviado polo Papa Gregorio Magno, e a conversi\u00f3n, a principios do s\u00e9culo VII, de Aethelberht de Kent e de Saeberht de Essex, ademais do establecemento de bispados en Kent e Essex.\nRaedwald recibir\u00eda o seu sacramento cristi\u00e1n en Kent, seguramente ante a invitaci\u00f3n de Aethelberht. A data exacta desta iniciaci\u00f3n desco\u00f1\u00e9cese. Deste xeito, Raedwald ali\u00f1\u00e1base co sistema de autoridade de Aethelberht. Beda afirma que, mesmo durante a vida de Aethelberht, Raedwald afianzaba o liderado no sur de Inglaterra da s\u00faa naci\u00f3n dos Anglos do Leste.\nEn Anglia oriental, o seu conversi\u00f3n non foi aceptada nin pola s\u00faa familia, nin tampouco pola s\u00faa esposa. Ela e os seus mestres pag\u00e1ns, persuad\u00edrono para que o seu compromiso cara \u00e1 s\u00faa nova fe non f\u00f3ra tan estrito. Por tanto, no seu templo existir\u00edan dous altares: un dedicado a Cristo, e outro para as deidades adoradas polos seus antepasados.\nO exilio de Edwin.\nAethelfrith, o construtor do reino de Northumbria, casou con Acha, filla de Aella de Deira, e persegu\u00eda ao seu cu\u00f1ado Edwin, que nese momento se atopaba no exilio, para matalo, xa que era un rival directo como pretendente ao trono de Deira. Edwin atop\u00e1base baixo a protecci\u00f3n de Cearl, gobernante de Mercia. Casou coa s\u00faa filla e tivo con ela dous fillos. O primo de Edwin, Hereric, exiliado no reino de Elmet, foi asasinado en dito lugar. Edwin, v\u00e9ndose en perigo, deambulou por varios reinos como fuxitivo, ata que atopou a protecci\u00f3n de Raedwald en Anglia Oriental.\nRaedwald recibiuno cos brazos abertos e prometeu protexelo, permit\u00edndolle unha estancia agrad\u00e1bel no seu reino. Esta noticia chegou a o\u00eddos de Aethelfrith, quen ofreceu moito di\u00f1eiro a Raedwald para acabar coa vida de Edwin. O rei de Anglia Oriental rexeitou a oferta. Aethelfrith insistiu unha segunda e unha terceira vez, prometendo grandes cantidades de prata e ameazando coa guerra de non cumprirse os seus desexos.\nA deliberaci\u00f3n sobre a guerra.\nA Edwin ofrec\u00e9uselle a oportunidade de escapar, pero rexeitouna. Ent\u00f3n recibiu a visita dun desco\u00f1ecido que co\u00f1ec\u00eda os plans de Raedwald de ir \u00e1 guerra. Un documento escrito en Whitby, afirma que este personaxe era Paulino de York. Ofreceulle a Edwin a esperanza, mediante o apoio de Raedwald, de que alg\u00fan d\u00eda chegar\u00eda a sentar nun trono.\nO apoio do rei de Anglia Oriental non se realizou de non estar contemplando o ir \u00e1 guerra e de non prever o futuro poder de Northumbria. Nese momento, a muller de Raedwald recriminoulle que un rei non deb\u00eda traizoar a s\u00faa palabra e tampouco p\u00f3r en perigo a un amigo por ouro. Pola s\u00faa banda, Edwin asegurou a Paulino que, se obti\u00f1a a vitoria e sub\u00eda ao poder, aceptar\u00eda as s\u00faas ensinanzas relixiosas. Tras partir os embaixadores do seu reino, Raedwald decidiu finalmente ir \u00e1 guerra.\nA batalla do r\u00edo Idle (616).\nRapidamente, Raedwald formou un grande ex\u00e9rcito e marchou ao norte para enfrontarse a Aethelfrith antes de que este lograse reunir todas as s\u00faas forzas. A influencia de Raedwald en Lindsey perc\u00edbese no feito de que se atopase con Aethelfrith xusto ao cruzar o r\u00edo Trent, a fronteira oeste de Lindsey, na beira leste do r\u00edo Idle, entre Gainsborough e Bawtry. Nesta batalla faleceron o propio Aethelfrith e o fillo de Raedwald, Raegenhere. Por conseguinte, Edwin sucedeu a Aethelfrith no trono de Northumbria e os fillos deste tiveron que partir ao exilio entre pictos e escotos.\nNun relato sobre a batalla realizado por Henrique de Huntingdon, af\u00edrmase que o ex\u00e9rcito de Raedwald estaba, como nunha lexi\u00f3n romana, formado por tres formaci\u00f3ns, liderada cada unha por Raedwald, Raegenhere e Edwin. Xa que o ex\u00e9rcito de Nortumbria contaba con m\u00e1is soldados experimentados, Aethelfrith decidiu atacar en formaci\u00f3n aberta. Ao ver a Raegenhere, quizais pensando que se trataba de Edwin, atacaron a s\u00faa formaci\u00f3n, mat\u00e1ndoo. Un Raedwald furioso logrou romper as filas northumbrias e asasinar a Aethelfrith, ademais de inflixir un gran n\u00famero de baixas ao ex\u00e9rcito do seu inimigo.\nO Imperium de Raedwald.\nAproximadamente na \u00e9poca desta batalla ou un pouco despois, Aerhelberht de Kent morr\u00eda sendo sucedido polo seu fillo Eadbald, que non era cristi\u00e1n. Saeberht de Essex tam\u00e9n morrera e o seu tres fillos repart\u00edronse o reino baixo un goberno pag\u00e1n, expulsando ao bispo Melito de Canterbury. A totalidade da misi\u00f3n de Canterbury trasladouse \u00e1s Galias para maior seguridade. Por conseguinte, o \u00fanico altar real cristi\u00e1n neste per\u00edodo era o de Raedwald. Xa na \u00e9poca da morte deste, a misi\u00f3n en Kent estaba totalmente restablecida.\nBeda reco\u00f1eceu a Raedwald como o sucesor do \"imperium\" de Ceawlin e Aethelberht de Kent. Tam\u00e9n o chamou \"Rex Anglorum\" ou \"Rei dos Anglos\". Grazas \u00e1 d\u00e9beda que Edwin ti\u00f1a con el, Raedwald converteuse nunha persoa con influencia no reino de Northumbria e, moi probabelmente, apoiou a Edwin no seu desexo de controlar Bernicia. A autoridade de Raedwald en Kent non foi conseguida posteriormente por Edwin. Este conseguir\u00eda o \"imperium\" tras a morte de Raedwald, cumprindo a s\u00faa promesa de se converter ao cristianismo e cas\u00e1ndo coa irm\u00e1 de Eadbald de Kent.\nGipeswic.\nAo redor do primeiro cuarto do s\u00e9culo VII, as zonas portuarias de Gipeswic (Ipswich) comezaron a converterse en importantes centros comerciais, recibindo importaci\u00f3ns de cer\u00e1mica e, probabelmente, outras mercador\u00edas provenientes de Renania e da Galia merovinxia. \u00c9 de supor que este importante desenvolvemento tivo lugar baixo supervisi\u00f3n real. A\u00ednda que levou a Gipeswic uns cen anos o conseguir desenvolverse e conseguir o \"status\" de vila, os seus comezos como asentamento reflicten a importancia de Raedwald durante a s\u00faa supremac\u00eda.\nCoa excepci\u00f3n dunha tumba na que se atoparon bastantes obxectos probabelmente pertencentes a un visitante de Renania, os obxectos extra\u00eddos das demais tumbas atopadas no seu cemiterio, inclu\u00edndo pequenos t\u00famulos funerarios, non son particularmente ricos ou elaborados e carecen da forte caracterizaci\u00f3n dos obxectos de finais do s\u00e9culo sexto achados no veci\u00f1o cemiterio de Hadleigh Road.\nRaedwald e Sutton Hoo.\nNon se pode probar que o monumento funerario en forma de barco de Sutton Hoo fose en honra a Raedwald. Con todo, Raedwald \u00e9 o candidato m\u00e1is prob\u00e1bel, a\u00ednda que se suxiran outros.\nAs probas realizadas demostran que o personaxe que est\u00e1 al\u00ed enterrado, viviu na \u00e9poca de Raedwald. O equipamento corporal de cor dourada e granate, foi producido por un ourive cunha t\u00e9cnica igual ou mellor a calquera usada en Europa, e foi dese\u00f1ado para proxectar unha imaxe de poder imperial. Os obxectos de prata achados na tumba son \u00fanicos para ese per\u00edodo en Europa e a inclusi\u00f3n de cuncas e culleres, que foron interpretados como agasallos bautismais, non entra en conflito coa historia da conversi\u00f3n de Raedwald.\nO propio ritual funerario en forma de barco e as fortes conexi\u00f3ns da armadura con obxectos similares da era de Vendel, suxiren conexi\u00f3ns xeneal\u00f3xicas do tipo que se describen no poema Beowulf. Beda rel\u00e1tanos como, tras pasar trinta anos desde o funeral, Sutton Hoo, e en especial Rendlesham, foi obxecto do patrocinio por parte de familiares herdeiros de Raedwald.\nA interpretaci\u00f3n do reino e da autoridade de Raedwald a trav\u00e9s dos obxectos e do funeral, require dunha opini\u00f3n persoal que non debe ser dada en absoluto. A\u00ednda as\u00ed, a ensamblaxe reflicte m\u00e1is al\u00f3 de toda d\u00fabida a espectacular riqueza, os contactos e a cultura do personaxe de Anglia Oriental m\u00e1is poderoso da s\u00faa \u00e9poca. Neste per\u00edodo e no contexto ingl\u00e9s non existe testemu\u00f1o comparable."}
{"id": "349007", "revid": "5132", "url": "https://gl.wikipedia.org/wiki?curid=349007", "title": "Sergi Quintela", "text": "Sergi Quintela Salvador, nado o 21 de setembro de 1996 en Lugo, \u00e9 un xogador profesional de baloncesto galego. Actualmente xoga para o Club Baloncesto Breog\u00e1n, onde ocupa a posici\u00f3n de escolta cunha altura de 1,85 metros. \u00c9 irm\u00e1n do tam\u00e9n baloncestista Erik Quintela."}
{"id": "349009", "revid": "624", "url": "https://gl.wikipedia.org/wiki?curid=349009", "title": "R\u00e6dwald de Anglia Oriental", "text": ""}
{"id": "349013", "revid": "5863", "url": "https://gl.wikipedia.org/wiki?curid=349013", "title": "Populus tremula", "text": ""}
{"id": "349015", "revid": "23204", "url": "https://gl.wikipedia.org/wiki?curid=349015", "title": "Pobo illado", "text": ""}
{"id": "349016", "revid": "23204", "url": "https://gl.wikipedia.org/wiki?curid=349016", "title": "Pobos non contactados", "text": ""}
{"id": "349017", "revid": "23204", "url": "https://gl.wikipedia.org/wiki?curid=349017", "title": "Pobo non contactado", "text": ""}
{"id": "349018", "revid": "23204", "url": "https://gl.wikipedia.org/wiki?curid=349018", "title": "Tribos perdidas", "text": ""}
{"id": "349019", "revid": "23204", "url": "https://gl.wikipedia.org/wiki?curid=349019", "title": "Tribo perdida", "text": ""}
{"id": "349020", "revid": "5863", "url": "https://gl.wikipedia.org/wiki?curid=349020", "title": "N\u00e1utica", "text": ""}
{"id": "349021", "revid": "13293", "url": "https://gl.wikipedia.org/wiki?curid=349021", "title": "Rego de Moreira", "text": ""}
{"id": "349022", "revid": "5863", "url": "https://gl.wikipedia.org/wiki?curid=349022", "title": "R\u00edo Ca\u00ednzos", "text": "O r\u00edo Ca\u00ednzos ou rego Capela \u00e9 un r\u00edo principal na Mari\u00f1a Oriental, que desemboca entre as r\u00edas de Foz e Ribadeo.\nCurso.\nNace no porto de Acevedo, entre A Granda e o Monte Coroa, a 290\u00a0m de altitude. Discorre enteiramente pola parroquia de Vilaframil, no concello lucense de Ribadeo, e pasa polas aldeas da Madanela, do Regueiral, de R\u00edo Ca\u00ednzos e de Coedo e bordea o aer\u00f3dromo de Vilaframil xusto antes de precipitarse \u00f3 mar. Desemboca no foxo de Vilaframil, na enseada de Coedo, no mar Cant\u00e1brico."}
{"id": "349023", "revid": "13293", "url": "https://gl.wikipedia.org/wiki?curid=349023", "title": "Rego Capela", "text": ""}
{"id": "349024", "revid": "13293", "url": "https://gl.wikipedia.org/wiki?curid=349024", "title": "Rego da Capela", "text": ""}
{"id": "349044", "revid": "23204", "url": "https://gl.wikipedia.org/wiki?curid=349044", "title": "Helenos (Gallaecia)", "text": "Os helenos (en ) eran unha tribo galaica, documentada por Plinio o Vello, a quen denomina \"heleni\", e que dar\u00edan o seu nome \u00e1 cidade de Helenos, mencionada por Estrab\u00f3n.\nPlinio sit\u00faaos \u00f3 sur dos cilenos, marcando a s\u00faa fronteira o r\u00edo L\u00e9rez polo norte e a r\u00eda de Vigo polo sur."}
{"id": "349045", "revid": "23204", "url": "https://gl.wikipedia.org/wiki?curid=349045", "title": "Leunos", "text": "Os leunos (en ) eran unha tribo celta de Gallaecia, un pobo galaico bracarense que habitaba no que actualmente \u00e9 o norte de Portugal, entre os r\u00edos Limia e Mi\u00f1o. O seu nome poder\u00eda proceder do indoeuropeo *l\"euks-no\" 'brillante' ou 'resplandecente' (cfr. lat\u00edn \"luna\" &lt; *l\"euks-na\" e antigo prusiano \"lauxnos\" 'estrelas' &lt; *\"leuks-nos\")."}
{"id": "349046", "revid": "23204", "url": "https://gl.wikipedia.org/wiki?curid=349046", "title": "Fredrik Eklund", "text": "Fredrik Eklund, nado o 26 de abril de 1977 en Estocolmo, \u00e9 un axente inmobiliario, empresario, actor pornogr\u00e1fico, escritor e personalidade da televisi\u00f3n sueco establecido en Nova York.\nTraxectoria.\nFillo do economista Kas Eklund e irm\u00e1n do escritor Sigge Eklund, estudou na Escola de Econom\u00eda de Estocolmo, traballou alg\u00fan tempo no xornal financeiro \"Finanstidningen\" e en 1999 fundou a empresa Humany, dedicada ao desenvolvemento de software.\nEklund trasladouse a Nova York en 2002 e participou en filmes pornogr\u00e1ficos gais baixo pseud\u00f3nimo \"Tag Eriksson\". En 2003 protagonizou \"The Hole\", unha parodia c\u00f3mica porno do filme \"The Ring\" co que logrou o premio GayVN \u00e1 mellor escena en solitario' En 2005, publicou o libro autobiogr\u00e1fico \"Bananflugornas herre \" sobre esa \u00e9poca.\nAxente inmobiliario.\nEklund entrou a formar parte da firma inmobiliaria J C DeNiro, onde no primeiro ano ao vender inmobles por valor de 50 mill\u00f3ns de d\u00f3lares recibiu o nomeamento de vendedor revelaci\u00f3n do ano polo Real Estate Board of New York. Foi director de operaci\u00f3ns de Core Group Marketing e de Prudential Douglas Elliman, a maior empresa inmobiliaria da costa leste dos Estados Unidos. En febreiro de 2008, vendeu un apartamento para Cameron Diaz, en agosto de 2009 a John Legend e en xullo de 2010 a Daniel Craig. En 2009 fundou Eklund Stockholm New York, con oficinas en Estocolmo.\nTelerrealidade.\nDesde 2010 apareceu como un dos protagonista do programa de telerrealidade \"Million Dollar Listing New York\" da canle Bravo,"}
{"id": "349047", "revid": "23204", "url": "https://gl.wikipedia.org/wiki?curid=349047", "title": "Estaci\u00f3n de San Bento", "text": ""}
{"id": "349049", "revid": "1131", "url": "https://gl.wikipedia.org/wiki?curid=349049", "title": "Estaci\u00f3n do Porto - S\u00e3o Bento", "text": "A Estaci\u00f3n do Porto - S\u00e3o Bento, tam\u00e9n chamada Estaci\u00f3n de S\u00e3o Bento, e orixinalmente co\u00f1ecida como Estaci\u00f3n Central do Porto, \u00e9 unha estaci\u00f3n ferroviaria da Linha do Minho, que serve a cidade do Porto, en Portugal. At\u00f3pase na Praza de Almeida Garrett, tendo o edificio da Estaci\u00f3n, de influencia francesa, sido delineado polo arquitecto portuense Jos\u00e9 Marques da Silva. Entrou en servizo, de forma provisional, no d\u00eda 8 de novembro de 1896, sendo oficialmente inaugurada o 5 de outubro de 1916. Situada no Centro hist\u00f3rico do Porto, a estaci\u00f3n forma parte dos principais monumentos da cidade, sendo especialmente c\u00e9lebre polos seus paneis de azulexo."}
{"id": "349050", "revid": "23204", "url": "https://gl.wikipedia.org/wiki?curid=349050", "title": "Estaci\u00f3n Ferroviaria de Porto S\u00e3o Bento", "text": ""}
{"id": "349051", "revid": "32797", "url": "https://gl.wikipedia.org/wiki?curid=349051", "title": "Coc de Fraga", "text": "O coc de Fraga \u00e9 un doce t\u00edpico da localidade oscense de Fraga. O ingrediente principal desta sobremesa \u00e9 o marmelo que se corta en finos anacos e se alterna con capas de masa antes de ser enfornado. \u00c9 moi popular en Fraga e pode atoparse nas pasteler\u00edas da vila. \u00c9 unha sobremesa moi reco\u00f1ecida, e dende 1994 pos\u00fae a marca \u00abArag\u00f3n Calidad Alimentaria\u00bb.\nCaracter\u00edsticas.\nA forma \u00e9 a dunha torta que se pode coci\u00f1ar doce ou salgada. P\u00f3dese dicir que \u00e9 tradicional o emprego do marmelo, a\u00ednda que se pode substitu\u00edr por maz\u00e1. A masa \u00e9 cocida finalmente no forno. Ad\u00f3itanse po\u00f1er diversos froitos secos sobre a masa rectangular e o marmelo."}
{"id": "349052", "revid": "98629", "url": "https://gl.wikipedia.org/wiki?curid=349052", "title": "Espazo euclidiano", "text": "O espazo euclidiano \u00e9 un espazo xeom\u00e9trico no que se satisf\u00e1n os axiomas de Euclides da xeometr\u00eda. A recta real, o plano euclidiano e o espazo tridimensional da xeometr\u00eda euclidiana son casos especiais de espazos euclidiano de dimensi\u00f3ns 1, 2 e 3 respectivamente. O concepto abstracto de espazo eucl\u00eddeo xeneraliza esas construci\u00f3ns a m\u00e1is dimensi\u00f3ns. Un espazo euclidiano \u00e9 un espazo vectorial completo dotado dun produto interno (o cal o converte ademais nun espazo normado, un espazo m\u00e9trico e unha variedade riemanniana ao mesmo tempo).\nO termo euclidiano empr\u00e9gase para distinguir estes espazos dos espazos \"curvos\" das xeometr\u00edas non euclidianas e do espazo da teor\u00eda da relatividade de Einstein. Para destacar o feformula_1, ou mesmo formula_2).\nIntroduci\u00f3n.\nUn espazo euclidiano de dimensi\u00f3n finita \u00e9 un espazo vectorial normado sobre os n\u00fameros reais de dimensi\u00f3n finita, no que a norma \u00e9 a asociada ao produto escalar ordinario. Para cada n\u00famero enteiro non negativo n, o espazo euclidiano n-dimensional repres\u00e9ntase polo s\u00edmbolo formula_3 e \u00e9 o conxunto de todas as tuplas ordenadas\nonde cada formula_4 \u00e9 un n\u00famero real, xunto coa funci\u00f3n distancia entre dous puntos (\"x\"1, ..., \"x\"\"n\") e (\"y\"1, ..., \"y\"\"n\") definida pola f\u00f3rmula:\nEsta funci\u00f3n distancia \u00e9 unha xeneralizaci\u00f3n do teorema de Pit\u00e1goras e denom\u00ednase distancia euclidiana. O feito de que se definise unha distancia permite definir outros conceptos m\u00e9tricos como o de medida de Lebesgue (que permite \u00e1 s\u00faa vez definir a lonxitude dunha curva (1-volume), as noci\u00f3ns de \u00e1rea (2-volume), volume (3-volume) e cando o espazo ten dimensi\u00f3n superior a 3 n-volume (para \"n\" &gt; 3).\nAdemais poden definirse \u00e1ngulos, ao poder falar de proxectar unha lonxitude recta sobre a direcci\u00f3n doutra lonxitude recta non paralela, polo que o \u00e1ngulo entre d\u00faas rectas \"r\"1 e \"r\"2 con vectores unitarios tanxentes formula_5 e formula_6 se pode definir como:\nEstruturas sobre o espazo euclidiano.\nOs espazos euclidianos e as s\u00faas propiedades serviron de base para xerar gran cantidade de conceptos matem\u00e1ticos relacionados coa xeometr\u00eda anal\u00edtica, a topolox\u00eda, a \u00e1lxebra e o c\u00e1lculo. A\u00ednda que o espazo euclidiano adoita ser introducido, por raz\u00f3ns did\u00e1cticas, como espazo vectorial, en realidade sobre el p\u00f3dense definir moitas m\u00e1is estruturas. O espazo eucl\u00eddeo \u00e9 ademais dun espazo vectorial un caso de:\nO espazo euclidiano como espazo m\u00e9trico.\nPor definici\u00f3n, \"E\"\u00a0\"n\" \u00e9 un espazo m\u00e9trico, e \u00e9 polo tanto tam\u00e9n un espazo topol\u00f3xico; \u00e9 o exemplo protot\u00edpico dunha n-variedade, e \u00e9 de feito unha \"n\"-variedade diferenciable. Para \"n\" \u2260 4, calqu\"e\"ra \"n\"-variedade diferenciable que sexa homeomorfa a \"E\"\u00a0\"n\" \u00e9 tam\u00e9n difeomorfa a ela. O feito sorprendente \u00e9 que isto non \u00e9 certo tam\u00e9n para \"n\" = 4, o que foi probado por Simon Donaldson no ano 1982; os contraexemplos ch\u00e1manse 4-espazos ex\u00f3ticos (ou falsos).\nO espazo euclidiano como espazo topol\u00f3xico.\nP\u00f3dese dicir moito sobre a topolox\u00eda de \"E\"\u00a0\"n\". Un resultado importante, a invariancia do dominio de Brouwer, \u00e9 o de que calquera subconxunto de \"E\"\u00a0\"n\" que sexa homeomorfo a un subconxunto aberto de \"E\"\u00a0\"n\" \u00e9 en si mesmo aberto. Como consecuencia inmediata disto tense que E\u00a0m non \u00e9 homeomorfo a \"E\"\u00a0\"n\" se \"m\" \u2260 \"n\", un resultado intuitivamente \"obvio\" que con todo non \u00e9 doado de demostrar.\nO espazo euclidiano como espazo vectorial.\nO n-espazo euclidiano p\u00f3dese considerar tam\u00e9n como un espazo vectorial n-dimensional real, de feito un espazo de Hilbert, de maneira natural. O produto escalar, de x = (\"x\"1...,\"x\"\"n\") e y = (\"y\"1...,\"y\"\"n\") est\u00e1 dado por:\nEspazo euclidiano de dimensi\u00f3n infinita.\nOs espazos euclidianos considerados usualmente ten unha dimensi\u00f3n topol\u00f3xica finita. Iso fai que sexan localmente compactos. Con todo, \u00e9 pos\u00edbel concibir estruturas de dimensi\u00f3n infinita que te\u00f1an propiedades an\u00e1logas aos espazos euclidianos, polo que a extensi\u00f3n \u00e1 dimensi\u00f3n infinita da noci\u00f3n de espazo euclidiano \u00e9 pos\u00edbel cunhas poucas precauci\u00f3ns. En primeiro lugar p\u00f3dese considerar o conxunto formula_7 definido como:\n\u00c9 dicir este conxunto \u00e9 o produto cartesiano dun n\u00famero infinito numerable de copias de formula_8. Con todo o conxunto de todas esas tuplas infinitas non ten a estrutura de espazo euclidiano porque non se pode dotar dunha norma euclidiana axeitada. Por exemplo as tuplas:\nnon representan vectores cunha suma de compo\u00f1entes ao cadrado que sexa un n\u00famero real finito. Por esta raz\u00f3n consid\u00e9rase o subconxunto:\nEste espazo vectorial formula_9 comparte a maior parte dos espazos euclidianos finitodimensionales e polo tanto pode considerarse un espazo euclidiano infinitodimensional; a principal propiedade \u00e9 que o espazo euclidiano infinitodimensional a diferenza das s\u00faas versi\u00f3ns finitodimensionais non \u00e9 un espazo localmente compacto."}
{"id": "349053", "revid": "128717", "url": "https://gl.wikipedia.org/wiki?curid=349053", "title": "T\u00fapac Amaru", "text": "T\u00fapac Amaru ou Thupa Amaro (en ) nado en Cuzco en 1545 e finado ib\u00eddem o 24 de setembro de 1572, foi o derradeiro monarca ind\u00edxena (Sapa Inca) do Novo estado inca, os restos do Imperio Inca en Vilacamba. Fillo de Manco Inca, foi feito sacerdote e gardi\u00e1n do corpo do seu pai. Foi executado polos conquistadores espa\u00f1ois.\nEn quechua, \"t\u00fapaq amaru\" significa \u2018v\u00edbora brava\u2019.\nAscensi\u00f3n como inca.\nT\u00fapac Amaru asumiu como Inca de Vilcabamba despois de que o seu medio irm\u00e1n, o inca Titu Cusi, morrese en 1570. Os incas consideraron que o seu medio irm\u00e1n fora obrigado a admitir misioneiros agosti\u00f1os en Vilcabamba e que os espa\u00f1ois o envelenaron. Nestes tempos, os espa\u00f1ois a\u00ednda non foran avisados da morte do ex-Inca e enviaran, como fac\u00edan habitualmente, embaixadores para continuar as negociaci\u00f3ns en curso. Un deles foi o conquistador Atilano de Anaya, que, despois de atravesar a ponte de Chuquisaca, foi capturado e executado xunto coa s\u00faa escolta polo xeneral inca Curi Paucar. \u00d3 ser informado desa nova polo sacerdote de Amaybamba, o novo vicerrei do Per\u00fa, Francisco de Toledo, decidiu someter, pola forza, o reino de Vilcabamba, apelando para a xustificaci\u00f3n que \"os incas quebrantaron a lei inviol\u00e1bel de t\u00f3dalas naci\u00f3ns do mundo: o respecto \u00f3s embaixadores\". O vicerrei declarou formalmente a guerra o 14 de abril de 1572."}
{"id": "349054", "revid": "23204", "url": "https://gl.wikipedia.org/wiki?curid=349054", "title": "Thupa Amaro", "text": ""}
{"id": "349055", "revid": "23204", "url": "https://gl.wikipedia.org/wiki?curid=349055", "title": "Tupac Amaru", "text": ""}
{"id": "349056", "revid": "23204", "url": "https://gl.wikipedia.org/wiki?curid=349056", "title": "Thupaq Amaru", "text": ""}
{"id": "349057", "revid": "23204", "url": "https://gl.wikipedia.org/wiki?curid=349057", "title": "T\u00fapac Amaru I", "text": ""}
{"id": "349058", "revid": "23204", "url": "https://gl.wikipedia.org/wiki?curid=349058", "title": "Pricesaurus", "text": ""}
{"id": "349063", "revid": "55340", "url": "https://gl.wikipedia.org/wiki?curid=349063", "title": "Duduh Durahman", "text": "Duduh Durahman. tam\u00e9n co\u00f1ecido como Abah Duduh, nado en Ciwidey o 26 de maio de 1939 e finado o 1 de outubro de 2008, foi un xornalista, cr\u00edtico literario e cinematogr\u00e1fico, escritor e actor de teatro indonesio de lingua sundanesa.\nTraxectoria.\nDe profesi\u00f3n profesor, escribiu ensaios sobre a literatura sundanesa: \"Petingan\" (1983), \"Catetan Prosa Sunda\" (1984), \"Salumar Sastra\" (1989), \"Sastra Sunda Saulas Sausap\"(1991). Publicou con Mustappa Abdullah e Karno Kartadibrata a antolox\u00eda de relatos previamente publicados na revista literaria \"Mangle\", da que era viceditor, \"Sawidak Carita Pondok\"(1983) e con Tatang Sumarsono editou as antolox\u00edas \"Kanagan 1\" e \"Kanagan 2\", recompilou a antolox\u00eda de detectivies \"Ajalna Sang B\u00e9ntang Pilem\". Traduciu \"Boule de Suif \" de Guy de Maupassant ao sundan\u00e9s co t\u00edtulo de \"Si D\u00e9mplon\".\nComo actor participou en diversas obras de teatro, como \"Khotbah Munggaran di Pajajaran\" de Yus Rusyana e foi Goak Nitipraja en \"Karto Loewak\". Durahman estivo entre os fundadores de \"Pendiri Forum Film Bandung\" (FFB) e nas d\u00e9cadas de 1980 e 1990 escribiu en varios xornais cr\u00edticas cinematogr\u00e1ficas."}
{"id": "349065", "revid": "98629", "url": "https://gl.wikipedia.org/wiki?curid=349065", "title": "Gameshow (\u00e1lbum)", "text": "Gameshow \u00e9 o terceiro \u00e1lbum da banda norteirlandesa de indie rock Two Door Cinema Club, publicado o 14 de outubro do 2016 a trav\u00e9s do selo Parlophone. O disco foi gravado nos \u00c1nxeles co produtor Jacknife Lee."}
{"id": "349066", "revid": "89787", "url": "https://gl.wikipedia.org/wiki?curid=349066", "title": "Majlinda Kelmendi", "text": "Majlinda Kelmendi, nada o 9 de maio de 1991, \u00e9 unha judoka kosovar dobre campioa do mundo e con dous t\u00edtulos europeos. Compite na categor\u00eda de 52\u00a0kg.\nNo 2014, Majlinda subiu \u00f3 m\u00e1is alto da Clasificaci\u00f3n Mundial de Judo feminino e foi condecorada polo Presidente de Kosovo, Atifete Jahjaga coa \"Medalla Presidencial \u00f3 M\u00e9rito\". O 7 de agosto de 2016, converteuse na primeira deportista kosovar en ga\u00f1ar unha medalla nuns Xogos Ol\u00edmpicos, en R\u00edo de Xaneiro. Representou a Albania no 2012, mais non conseguiu ningunha medalla."}
{"id": "349068", "revid": "88215", "url": "https://gl.wikipedia.org/wiki?curid=349068", "title": "Nebra Club de F\u00fatbol", "text": "O Nebra Club de F\u00fatbol \u00e9 un club de f\u00fatbol\u00a0galego\u00a0de Porto do Son. Compite na Segunda Auton\u00f3mica e o seu terreo de xogo \u00e9 o Campo do Prado."}
{"id": "349069", "revid": "23204", "url": "https://gl.wikipedia.org/wiki?curid=349069", "title": "Jogos Ol\u00edmpicos de Ver\u00e3o de 2016", "text": ""}
{"id": "349070", "revid": "23204", "url": "https://gl.wikipedia.org/wiki?curid=349070", "title": "Xogos da XXXI Olimp\u00edada", "text": ""}
{"id": "349073", "revid": "1131", "url": "https://gl.wikipedia.org/wiki?curid=349073", "title": "Avenida dos Aliados", "text": "A Avenida dos Aliados \u00e9 unha importante r\u00faa na fregues\u00eda de Santo Ildefonso, da cidade do Porto, en Portugal. Xunto coa Praza da Liberdade e a Praza do Xeneral Humberto Delgado constit\u00fae un tecido urbano continuo. \u00c9 a principal avenida e o centro da cidade do Porto.\nOrixe do nome.\nA avenida \u00e9 unha homenaxe \u00f3s pa\u00edses aliados da primeira guerra mundial."}
{"id": "349076", "revid": "1505", "url": "https://gl.wikipedia.org/wiki?curid=349076", "title": "Tripas \u00e0 moda do Porto", "text": "Tripas \u00e0 moda do Porto \u00e9 un prato tradicional portugu\u00e9s orixinario da cidade do Porto, e que, segundo unha lenda, se remonta \u00f3 per\u00edodo dos Descubrimentos portugueses.\nO prato \u00e9 confeccionado con varios tipos de carne, callos, embutidos e feix\u00f3ns brancos. Este prato foi un dos candidatos finalistas \u00e1s 7 Marabillas da Gastronom\u00eda portuguesa.\nA lenda dos tripeiros.\nO Infante D. Henrique, precisando de abastecer as naves para a toma de Ceuta na expedici\u00f3n militar comandada polo Rei Xo\u00e1n I en 1415, pediu \u00f3s habitantes da cidade do Porto todo o x\u00e9nero de alimentos. Todas as carnes que a cidade ti\u00f1a foron limpadas, salgadas e almacenadas nas embarcaci\u00f3ns, quedando a poboaci\u00f3n sacrificada unicamente cos callos. Foi con elas que os portugueses tiveron de discorrer alternativas alimentarias, xurdindo as\u00ed o prato \"Tripas \u00e0 moda do Porto\", que acabar\u00eda por se perpetuar at\u00e9 os nosos d\u00edas e tornarse, el mesmo, un dos elementos gastron\u00f3micos m\u00e1is salientables da cidade, de tal xeito que, con el, naceu tam\u00e9n o alcume \"tripeiros\", como foron chamados dende ent\u00f3n os portuenses."}
{"id": "349081", "revid": "98629", "url": "https://gl.wikipedia.org/wiki?curid=349081", "title": "No Man's Sky", "text": "No Man's Sky \u00e9 un videoxogo de acci\u00f3n e supervivencia desenvolvido e publicado polo estudio independente Hello Games para PlayStation 4 e Microsoft Windows. O xogo foi lanzado internacinalmente en agosto de 2016. O modo de xogo de \"No Man's Sky\" bas\u00e9ase en catro alicerces \u2014exploraci\u00f3n, supervivencia, loita e comercio. Os xogadores son libres para actuar nun universo aberto que incl\u00fae 18 quintill\u00f3ns (1,8\u00d71019) de planetas, moitos dos cales te\u00f1en a s\u00faa propia flora e fauna.\nOs xogadores participan nun universo compartido, coa posibilidade de intercambiar informaci\u00f3n dos planetas con amigos, a\u00ednda que o xogo tam\u00e9n se pode desfrutar completamente sen conexi\u00f3n a internet. Iso \u00e9 posible polo sistema de xeraci\u00f3n procesual que garante os xogadores a atopar o mesmo planeta coas mesmas caracter\u00edsticas , formas de vida e outros aspectos unha vez dadas as coordenadas do planeta, sen necesidade de m\u00e1is datos gardados ou recuperados de servidores de xogos. Case t\u00f3dolos elementos do xogo son xerados procesualmente, inclu\u00edndo os sistemas de estrelas, os planetas e os seus ecosistemas, a flora, a fauna e os patr\u00f3ns de comportamento, as estruturas artificiais, as facci\u00f3ns alien\u00edxenas e as s\u00faas naves espaciais. O motor do xogo emprega diversos algoritmos deterministas como ecuaci\u00f3ns matem\u00e1ticas parametrizadas que poden imitar unha ampla gama de xeometr\u00eda e estrutura atopada na natureza. Os elementos de arte creados por artistas humanos son usados e alterados tam\u00e9n. O son do xogo, inclu\u00edndo o ambiente e a s\u00faa banda sonora subxacente, tam\u00e9n emprega m\u00e9todos de xeraci\u00f3n procesual a partir de mostras de base creadas por Paul Weir e o seu grupo de m\u00fasica 65daysofstatic."}
{"id": "349082", "revid": "56817", "url": "https://gl.wikipedia.org/wiki?curid=349082", "title": "Quake (videoxogo)", "text": "Quake \u00e9 un videoxogo de disparos en primeira persoa desenvolvido por id Software e publicado por GT Interactive en 1996. A s\u00faa m\u00fasica foi composta por Trent Reznor e Nine Inch Nails. \u00c9 o primeiro t\u00edtulo da serie de videoxogos hom\u00f3nima. No xogo, os xogadores deben atopar o seu cami\u00f1o en diversos escenarios semellantes a labirintos mentres loitan con gran variedade de monstros empregando diferentes armas."}
{"id": "349083", "revid": "92340", "url": "https://gl.wikipedia.org/wiki?curid=349083", "title": "RedOne", "text": "RedOne, \u00e9 o nome art\u00edstico de Nadir Khayat, nado o 9 de abril de 1972 en Tetu\u00e1n (Marrocos), \u00e9 un compositor e produtor musical sueco que reside nos \u00c1nxeles.\nRedOne ao longo da s\u00faa carreira traballou con m\u00faltiples grupos e int\u00e9rpretes como New Kids on the Block, Michael Jackson, Usher, Brandy, Lionel Richie, Leona Lewis, Jennifer Lopez, Nicki Minaj e Lady Gaga. Para compo\u00f1er a s\u00faa m\u00fasica, utiliza principalmente o programa Logic Pro e unha guitarra ac\u00fastica.\nEn 2016, Redone sae \"Don't You Need somebody\" Feat Shaggy.\nA finais de outubro de 2017, lanzou o single Boom Boom con Daddy Yankee, Montana francesa e Dinah Jane. O clip superou os 25 mill\u00f3ns de visualizaci\u00f3ns en 24 horas.\nTraxectoria.\nRedOne emigrou a Suecia en 1991 e al\u00ed comezou como produtor de m\u00fasica pop, inspir\u00e1ndose en grupos como ABBA, Europe e Roxette. Deuse a co\u00f1ecer en 2005, co tema Step Up de Darin que chegou a n\u00famero un das listas de \u00e9xitos de Suecia, e mais cos temas \"I Wish\" e \"Little Mama\" do cantante canadense Carl Henry que foron \u00e9xitos no seu pa\u00eds. En 2006, RedOne compuxo a canci\u00f3n \"Bamb\u00fa\" para a Copa do Mundo de F\u00fatbol de 2006. En 2008 escribiu e produciu os temas de Lady Gaga \"Just Dance\" e \"Poker Face\", que se converteron en \u00e9xitos en todo o mundo e que ga\u00f1aron importantes premios musicais. En 2009 produciu m\u00e1is canci\u00f3ns para Lady Gaga, salientando \"Bad Romance\" que liderou listas en todo o mundo. No 2010 fundou 2101 Records."}
{"id": "349086", "revid": "1410", "url": "https://gl.wikipedia.org/wiki?curid=349086", "title": "Police, Polonia", "text": "Police, en alem\u00e1n \"P\u00f6litz\", \u00e9 unha cidade polaca. A cidade est\u00e1 situada na rexi\u00f3n de Pomerania Occidental, at\u00f3pase na chaira do r\u00edo Oder, con preto de 33625 habitantes. Tam\u00e9n \u00e9 importante porto mar\u00edtimo. Police forma parte da aglomeraci\u00f3n de Szczecin."}
{"id": "349105", "revid": "55340", "url": "https://gl.wikipedia.org/wiki?curid=349105", "title": "Nadir Khayat", "text": ""}
{"id": "349106", "revid": "1576", "url": "https://gl.wikipedia.org/wiki?curid=349106", "title": "Himno nacional de B\u00e9lxica", "text": ""}
{"id": "349107", "revid": "1576", "url": "https://gl.wikipedia.org/wiki?curid=349107", "title": "Himno nacional de Dinamarca", "text": ""}
{"id": "349108", "revid": "1576", "url": "https://gl.wikipedia.org/wiki?curid=349108", "title": "Himno nacional de Espa\u00f1a", "text": ""}
{"id": "349109", "revid": "89787", "url": "https://gl.wikipedia.org/wiki?curid=349109", "title": "Fakir Mohan Senapati", "text": "Fakir Mohan Senapati, nado en Mallikashpur o 13 de xaneiro de 1843 e finado o 14 de xu\u00f1o de 1918, foi un escritor indio, considerado o pai da literatura moderna en oriya.\nTraxectoria.\nFoi profesor en Balasore ata que en 1871 o superintentende dos estados tributarios nomeouno dewan de Nilgiri , posto que tam\u00e9n ostentou despois en Dompara, Daspallah e Palalahara. En 1868 estableceu unha editorial en Balasore que publicou varias revistas e deu ao prelo varios libros de texto en oriya da s\u00faa autor\u00eda. Foi un incansable activista na preservaci\u00f3n da lingua oriya\nObra.\nNovelas.\nA\u00ednda que traduciu obras cl\u00e1sicas en s\u00e1nscrito ao oriya e escribiu poes\u00eda, Mohan \u00e9 sobre todo un novelista. As catro novelas de Fakir Mohan, escritas entre 1897 e 1915, reflicten as condici\u00f3ns socioculturais dos s\u00e9culos XVIII e XIX en Orissa. Mentres \"Chha maana Atha Guntha\", \"Mamu\" e \"Prayaschita\" exploran as realidades de vida social nas s\u00faas m\u00faltiples dimensi\u00f3ns, \"Lachhama\" \u00e9 unha novela hist\u00f3rica que se desenvolve durante a \u00e9poca an\u00e1rquica que en Orissa supuxeron as invasi\u00f3ns maratas do s\u00e9culo XVIIII. \"Chha maana Atha Guntha\" explora a explotaci\u00f3n dos campesi\u00f1os polos terratenentes e constit\u00fae a primeira novela relevante en oriya. Tam\u00e9n foi o autor da primeira autobiograf\u00eda en oriya, \"Atma Jeevan Charita\".\nRelatos.\n\"Rebati\" (1898) est\u00e1 considerado o primeiro relato moderno en oriya, \u00e9 a historia dunha moza inocente que desexa educarse nunha aldeano contexto dunha sociedade conservadora. Outros relatos seus son \u201cPatent medicine\u201d, \u201cDaka Munshi\u201d, \u201dAdharma Bitta\u201d ou \"Randipua Ananta\".\nPoes\u00eda.\nEscribiu un poema longo, \"Utkala Bhramanam\" que apareceu en 1892. Escrito nun estilo sat\u00edrico trata da situaci\u00f3n da Orissa daquel tempo."}
{"id": "349110", "revid": "1576", "url": "https://gl.wikipedia.org/wiki?curid=349110", "title": "Himno nacional de Su\u00edza", "text": ""}
{"id": "349114", "revid": "1576", "url": "https://gl.wikipedia.org/wiki?curid=349114", "title": "Himno nacional de Francia", "text": ""}
{"id": "349115", "revid": "1576", "url": "https://gl.wikipedia.org/wiki?curid=349115", "title": "P\u00e9rmico", "text": ""}
{"id": "349116", "revid": "1576", "url": "https://gl.wikipedia.org/wiki?curid=349116", "title": "Himno nacional de Italia", "text": ""}
{"id": "349118", "revid": "1576", "url": "https://gl.wikipedia.org/wiki?curid=349118", "title": "Himno nacional de Polonia", "text": ""}
{"id": "349120", "revid": "12452", "url": "https://gl.wikipedia.org/wiki?curid=349120", "title": "Vigo Centro, Vigo Centro, Vigo", "text": ""}
{"id": "349122", "revid": "54336", "url": "https://gl.wikipedia.org/wiki?curid=349122", "title": "Santa Mar\u00eda de Baiona, Baiona", "text": ""}
{"id": "349123", "revid": "54336", "url": "https://gl.wikipedia.org/wiki?curid=349123", "title": "Santa Mar\u00eda de F\u00f3ra de Baiona, Baiona", "text": "Santa Mar\u00eda de F\u00f3ra de Baiona\u00a0\u00e9 unha parroquia civil do concello de\u00a0Baiona. Limita coas parroquias de\u00a0Ba\u00ed\u00f1a,\u00a0Baredo\u00a0e\u00a0Santa Mar\u00eda de Baiona. Segundo o\u00a0IGE, no 2015, ti\u00f1a 2.001 habitantes (1.009 homes e 992 mulleres).\u00a0[1]\u00a0\nXeograf\u00eda.\nEst\u00e1 constitu\u00edda por 4 lugares: Cova Terre\u00f1a, Loureiral, A Percebelleira e Santo Ant\u00f3n. Ademais do barrio da Anunciada.\nIgrexa.\nEsta parroquia, eclesialmente, est\u00e1 inclu\u00edda dentro da parroquia de Santa Mar\u00eda de Baiona; polo que non pos\u00fae igrexa."}
{"id": "349124", "revid": "1576", "url": "https://gl.wikipedia.org/wiki?curid=349124", "title": "Himno nacional de Israel", "text": ""}
{"id": "349126", "revid": "85894", "url": "https://gl.wikipedia.org/wiki?curid=349126", "title": "A Anunciada, Santa Mar\u00eda de F\u00f3ra de Baiona, Baiona", "text": "A Anunciada \u00e9 un barrio da parroquia de Santa Mar\u00eda de F\u00f3ra de Baiona, no concello pontevedr\u00e9s de Baiona. Segundo o IGE, no 2015, ti\u00f1a 210 habitantes (109 homes e 101 mulleres).\nHistoria.\nO barrio da Anunciada est\u00e1 constitu\u00eddo por vivendas de protecci\u00f3n oficial constru\u00eddas no ano 1939, logo da guerra civil espa\u00f1ola. Estas vivendas ti\u00f1an por obxectivo elevar o nivel de vida da xente m\u00e1is humilde que viv\u00eda en sotos e pisos co chan de terra (casas terre\u00f1as). Inaugur\u00e1ronse na d\u00e9cada de 1950. As primeiras familias traslad\u00e1ronse al\u00ed cando non hab\u00eda auga nin luz, a cambio dunha renda moi baixa.\nAntes de se constru\u00edren as vivendas, o lugar recib\u00eda o nome do Pi\u00f1eiro. Asign\u00f3uselle o nome da Anunciada na honra da Virxe da Anunciada, patroa de Baiona. A barriada co\u00f1\u00e9cese tam\u00e9n popularmente como Corea."}
{"id": "349127", "revid": "89787", "url": "https://gl.wikipedia.org/wiki?curid=349127", "title": "Cova Terre\u00f1a, Santa Mar\u00eda de F\u00f3ra de Baiona, Baiona", "text": "Cova Terre\u00f1a \u00e9 un lugar da parroquia de Santa Mar\u00eda de F\u00f3ra de Baiona no concello pontevedr\u00e9s de Baiona, na comarca de Vigo. Segundo o IGE, en 2015 ti\u00f1a 649 habitantes (331 homes e 318 mulleres)."}
{"id": "349128", "revid": "89787", "url": "https://gl.wikipedia.org/wiki?curid=349128", "title": "Loureiral, Santa Mar\u00eda de F\u00f3ra de Baiona, Baiona", "text": "Loureiral \u00e9 un lugar da parroquia de Santa Mar\u00eda de F\u00f3ra de Baiona no concello pontevedr\u00e9s de Baiona, na comarca de Vigo. Segundo o IGE, en 2015 ti\u00f1a 818 habitantes (407 homes e 411 mulleres)."}
{"id": "349129", "revid": "85894", "url": "https://gl.wikipedia.org/wiki?curid=349129", "title": "Percebelleira, Santa Mar\u00eda de F\u00f3ra de Baiona, Baiona", "text": "A Percebelleira \u00e9 un lugar da parroquia de Santa Mar\u00eda de F\u00f3ra de Baiona no concello pontevedr\u00e9s de Baiona, na comarca de Vigo. Segundo o IGE, en 2015 ti\u00f1a 400 habitantes (187 homes e 213 mulleres)."}
{"id": "349130", "revid": "12452", "url": "https://gl.wikipedia.org/wiki?curid=349130", "title": "Himno nacional do Reino Unido", "text": ""}
{"id": "349131", "revid": "89787", "url": "https://gl.wikipedia.org/wiki?curid=349131", "title": "Santo Ant\u00f3n, Santa Mar\u00eda de F\u00f3ra de Baiona, Baiona", "text": "Santo Ant\u00f3n \u00e9 un lugar da parroquia de Santa Mar\u00eda de F\u00f3ra de Baiona no concello pontevedr\u00e9s de Baiona, na comarca de Vigo. Segundo o IGE, en 2015 ti\u00f1a 134 habitantes (84 homes e 50 mulleres).\nNo ano 1846, pertenc\u00eda \u00e1 parroquia de Santa Mar\u00eda de Baredo."}
{"id": "349132", "revid": "1576", "url": "https://gl.wikipedia.org/wiki?curid=349132", "title": "Himno nacional de Venezuela", "text": ""}
{"id": "349134", "revid": "1576", "url": "https://gl.wikipedia.org/wiki?curid=349134", "title": "Himno nacional de Alema\u00f1a", "text": ""}
{"id": "349135", "revid": "1576", "url": "https://gl.wikipedia.org/wiki?curid=349135", "title": "Himno nacional de Iraq", "text": ""}
{"id": "349136", "revid": "1576", "url": "https://gl.wikipedia.org/wiki?curid=349136", "title": "Himno nacional de Nova Zelandia", "text": ""}
{"id": "349137", "revid": "1576", "url": "https://gl.wikipedia.org/wiki?curid=349137", "title": "Himno nacional de Acerbaix\u00e1n", "text": ""}
{"id": "349140", "revid": "89787", "url": "https://gl.wikipedia.org/wiki?curid=349140", "title": "Infante, infanta", "text": "Infante \u00e9 un t\u00edtulo de nobreza, situado por debaixo do de pr\u00edncipe. Este t\u00edtulo rec\u00edbeno todos os fillos lex\u00edtimos do rei ou a ra\u00ed\u00f1a de Portugal e Espa\u00f1a (e doutras monarqu\u00edas peninsulares como Arag\u00f3n, Le\u00f3n ou Navarra), que non son herdeiros da coroa. &lt;br&gt;O feminino de infante \u00e9 infanta.\nEtimolox\u00eda.\nO termo \"infante\" deriva do lat\u00edn \"infans, infantis\", 'o que non fala'. Esta palabra est\u00e1 composta polo prefixo \"in-\", de negaci\u00f3n, e polo participio presente do verbo \"f\u0101ri\", 'falar'. As\u00ed empezou a referirse aos nenos pequenos cando a\u00ednda non aprenderan a falar.\nMonarqu\u00edas peninsulares.\nNas monarqu\u00edas da Pen\u00ednsula Ib\u00e9rica o herdeiro da coroa \u00e9 o \u00fanico fillo do rei, ou a ra\u00ed\u00f1a, que recibe o t\u00edtulo de pr\u00edncipe, sendo en Espa\u00f1a (e antes, no Reino de Castela), o pr\u00edncipe de Asturias; en Portugal, o pr\u00edncipe real de Portugal, salvo o herdeiro presunto que recibe o t\u00edtulo de pr\u00edncipe da Beira; en Arag\u00f3n, o pr\u00edncipe de Xirona e en Navarra, o pr\u00edncipe de Viana).\nEn Espa\u00f1a e Portugal, tam\u00e9n reciben o nome de infante os parentes do rei que por graza real obte\u00f1en o t\u00edtulo de infante ou infanta. Por exemplo, este t\u00edtulo foille concedido a Carlos de Borb\u00f3n-D\u00faas Sicilias, duque de Calabria, rei titular das D\u00faas Sicilias (Carlos I) polo seu primo o rei Juan Carlos I. Ou en Portugal, \u00e1 \"S. Exc\u00aa o senhor D. Jo\u00e3o da Bemposta, fillo de S.A. o infante D. Francisco de Bragan\u00e7a, Duque de Beja e neto lex\u00edtimo do rei D. Pedro II\".\nTratamento.\nEn Espa\u00f1a os infantes reciben o tratamento de S\u00faa Alteza Real (S.A.R.), mentres que en Portugal soamente o de S\u00faa Alteza (S.A.).\nUn infante portugu\u00e9s e os seus fillos (mais non os dunha infanta), ten asociado o tratamento de senhor e de Dom, se non foren eles mesmos criados como infantes.\nEn Francia.\nNo caso da coroa de Francia, os fillos menores dos reis eran titulados como \"Enfants de France\" (Infantes de Francia) ou \"Fils de France\" (Fillos de Francia). Os fillos destes recib\u00edan o tratamento de \"Petits-Fils de France\" (Netos de Francia), na s\u00faa calidade de netos do rei por li\u00f1a paterna exclusivamente.\nOutros usos.\nEn varios pa\u00edses o termo \"infante\" \u00e9 unha denominaci\u00f3n legal relativa aos menores de idade que incl\u00fae os nenos de cero a cinco anos.\nO substantivo \"infante\", no ex\u00e9rcito, ref\u00edrese a un soldado de infantar\u00eda."}
{"id": "349141", "revid": "1822", "url": "https://gl.wikipedia.org/wiki?curid=349141", "title": "Os peixes na cultura popular galega", "text": "A pescada.\npescada:\nO salm\u00f3n.\nConta a lenda que San Rosendo se impuxo como penitencia un cilicio. Pechouno con chave e botouna no medio do r\u00edo Eume, prometendo non sacar o cilicio ata que aparecese a chave. Como \u00e9 natural, por m\u00e1is que os seus compa\u00f1eiros a buscaron, non atoparon rastro dela.\nTranscorrido un tempo, uns pescadores abriron posada cerca do mosteiro, e un d\u00eda foron comer al\u00ed Rosendo e os seus freires. Pux\u00e9ronlle \u00e1 mesa uns salm\u00f3ns e no que lle tocou a Rosendo apareceu a chave ."}
{"id": "349142", "revid": "1576", "url": "https://gl.wikipedia.org/wiki?curid=349142", "title": "Himno nacional de Grecia", "text": ""}
{"id": "349143", "revid": "1576", "url": "https://gl.wikipedia.org/wiki?curid=349143", "title": "Himno nacional de Estonia", "text": ""}
{"id": "349144", "revid": "61897", "url": "https://gl.wikipedia.org/wiki?curid=349144", "title": "Extinci\u00f3n do P\u00e9rmico-Tri\u00e1sico", "text": ""}
{"id": "349145", "revid": "1576", "url": "https://gl.wikipedia.org/wiki?curid=349145", "title": "Himno nacional dos Pa\u00edses Baixos", "text": ""}
{"id": "349146", "revid": "89787", "url": "https://gl.wikipedia.org/wiki?curid=349146", "title": "Stefan Persson", "text": "Carl \"Stefan\" Erling Persson, nado en Estocolmo o 4 de outubro de 1947, \u00e9 un empresario sueco, director executivo de H&amp;M entre 1982 e 1997 e o presidente do seu consello de administraci\u00f3n desde 1998. \u00c9 a persoa m\u00e1is rica de Suecia, e a 32\u00aa do mundo, cunha fortuna estimada en\nagosto de 2016 en 20.2 mil mill\u00f3ns de d\u00f3lares.\u00a0\nTraxectoria.\nEstudou na Universidade de Estocolmo. Entre 1976 e 1982 foi responsable de H&amp;M no Reino Unido. Persson asumiu o cargo de director executivo en 1982, substitu\u00edndo a seu pai e fundador da empresa Erling Persson e en 2009 asumiu o posto de presidente do consello de administraci\u00f3n. Persson pos\u00fae o 38,40% do capital e ten 70,01% dos votos do consello de administraci\u00f3n de H&amp;M.. Con Stefan a compa\u00f1\u00eda expandiuse internacionalmente, primeiro por Europa e logo desde 2000 polos Estados Unidos."}
{"id": "349147", "revid": "1822", "url": "https://gl.wikipedia.org/wiki?curid=349147", "title": "A \u00e1rbore na cultura popular galega", "text": ""}
{"id": "349149", "revid": "23204", "url": "https://gl.wikipedia.org/wiki?curid=349149", "title": "The Vanishing of Ethan Carter", "text": "The Vanishing of Ethan Carter (en ) \u00e9 un videoxogo de 2014, de horror e aventuras desenvolvido e publicado por The Astronauts para Microsoft Windows e PlayStation 4."}
{"id": "349150", "revid": "12452", "url": "https://gl.wikipedia.org/wiki?curid=349150", "title": "Infanta", "text": ""}
{"id": "349151", "revid": "23204", "url": "https://gl.wikipedia.org/wiki?curid=349151", "title": "Zagini\u0119cie Ethana Cartera", "text": ""}
{"id": "349153", "revid": "98629", "url": "https://gl.wikipedia.org/wiki?curid=349153", "title": "Xeometr\u00eda anal\u00edtica", "text": "A xeometr\u00eda anal\u00edtica estuda as figuras xeom\u00e9tricas mediante t\u00e9cnicas b\u00e1sicas da an\u00e1lise matem\u00e1tica e da \u00e1lxebra nun determinado sistema de coordenadas. O seu desenvolvemento hist\u00f3rico comezou coa xeometr\u00eda cartesiana, continuou coa aparici\u00f3n da xeometr\u00eda diferencial de Carl Friedrich Gauss e m\u00e1is tarde co desenvolvemento da xeometr\u00eda alx\u00e9brica. \nActualmente a xeometr\u00eda anal\u00edtica ten m\u00faltiples aplicaci\u00f3ns m\u00e1is al\u00f3 das matem\u00e1ticas e a enxe\u00f1ar\u00eda, pois forma parte do traballo de administradores para a planificaci\u00f3n de estratexias e lox\u00edstica na toma de decisi\u00f3ns.\nAs d\u00faas cuesti\u00f3ns fundamentais da xeometr\u00eda anal\u00edtica son:\nO innovador da xeometr\u00eda anal\u00edtica \u00e9 que representa as figuras xeom\u00e9tricas mediante f\u00f3rmulas do tipo formula_1, onde formula_2 \u00e9 unha funci\u00f3n ou outro tipo de expresi\u00f3n matem\u00e1tica: as rectas expr\u00e9sanse como ecuaci\u00f3ns polin\u00f3micas de grao 1 (por exemplo, formula_3), as circunferencias e o resto de c\u00f3nicas como ecuaci\u00f3ns polin\u00f3micas de grao 2 (a circunferencia formula_4, a hip\u00e9rbole formula_5) etc.\nConstruci\u00f3ns fundamentais.\nNun sistema de coordenadas cartesianas, un punto do plano queda determinado por dous n\u00fameros, chamados \"abscisa\" e ordenada do punto. Mediante ese procedemento a todo punto do plano corresp\u00f3ndenlle sempre dous n\u00fameros reais ordenados (abscisa e ordenada), e reciprocamente, a un par ordenado de n\u00fameros corresp\u00f3ndelle un \u00fanico punto do plano. Consecuentemente o sistema cartesiano establece unha correspondencia biun\u00edvoca entre un concepto xeom\u00e9trico como \u00e9 o dos puntos do plano e un concepto alx\u00e9brico como son os pares ordenados de n\u00fameros. Esta correspondencia constit\u00fae o fundamento da xeometr\u00eda anal\u00edtica.\nCoa xeometr\u00eda anal\u00edtica p\u00f3dense determinar figuras xeom\u00e9tricas planas por medio de ecuaci\u00f3ns e inecuaciones con d\u00faas inc\u00f3gnitas. Este \u00e9 un m\u00e9todo alternativo de resoluci\u00f3n de problemas, ou cando menos proporci\u00f3nanos un novo punto de vista co cal poder atacar o problema.\nLocalizaci\u00f3n dun punto no plano cartesiano.\nComo distancia aos eixos.\nNun plano (p. ex. papel milimetrado) tr\u00e1zanse d\u00faas rectas orientadas perpendiculares entre si (eixes) \u2014que por convenio se trazan de xeito que unha delas sexa horizontal e a outra vertical\u2014, e cada punto do plano queda un\u00edvocamente determinado polas distancias de devandito punto a cada un dos eixos, a condici\u00f3n de que se dea tam\u00e9n un criterio para determinar sobre que semiplano determinado por cada unha das rectas hai que tomar esa distancia, criterio que v\u00e9n dado por un signo. Ese par de n\u00fameros, as coordenadas, quedar\u00e1 representado por un par ordenado formula_6, sendo formula_7 a distancia a un dos eixes (por convenio ser\u00e1 a distancia ao eixe vertical) e formula_8 a distancia ao outro eixe (o horizontal).\nNa coordenada formula_7, o signo positivo (que adoita omitirse) significa que a distancia se toma cara \u00e1 dereita sobre o eixe horizontal (eixe das abscisas), e o signo negativo (que nunca se omite) indica que a distancia se toma cara \u00e1 esquerda. Para a coordenada formula_8, o signo positivo (tam\u00e9n se omite) indica que a distancia se toma cara a arriba sobre o eixe vertical (eixe de ordenadas), tom\u00e1ndose cara a abaixo se o signo \u00e9 negativo (en ning\u00fan caso se omiten os signos negativos).\nA coordenada formula_7 adoita denominarse \"abscisa\" do punto, mentres que formula_8 se denomina ordenada do punto.\nOs puntos do eixe de abscisas te\u00f1en polo tanto ordenada igual a formula_13, as\u00ed que ser\u00e1n da forma formula_14, mentres que os do eixe de ordenadas ter\u00e1n abscisa igual a formula_13, polo que ser\u00e1n da forma formula_16.\nO punto onde ambos os eixes se cortan ter\u00e1 polo tanto distancia formula_13 a cada un dos eixes, logo a s\u00faa abscisa ser\u00e1 formula_13 e a s\u00faa ordenada tam\u00e9n ser\u00e1 \nformula_13. Este punto \u2014o formula_20\u2014 denom\u00ednase orixe de coordenadas.\nComo proxecci\u00f3n sobre os eixes.\nConsid\u00e9ranse d\u00faas rectas orientadas (eixes) perpendiculares entre si, \"x\" e \"y\", cunha orixe com\u00fan, o punto \"O\" de intersecci\u00f3n de ambas as rectas.\nTendo un punto \"a\", do cal se desexa determinar as coordenadas, proc\u00e9dese da seguinte forma:\nPolo punto \"P\" tr\u00e1zanse rectas perpendiculares aos eies; estas determinan na intersecci\u00f3n cos mesmos dous puntos, \"P\"' (o punto situado sobre o eixe \"x\") e o punto \"P\"\" ( o punto situado sobre o eixe \"y\").\nEses puntos son as proxecci\u00f3ns ortogonales sobre os eixes \"x\" e \"y\" do punto \"P\".\nAos puntos \"P\"' e \"P\"\" corresp\u00f3ndenlle por n\u00famero a distancia dende eles \u00e1 orixe, tendo en conta que se o punto \"P\"' se atopa \u00e1 esquerda de O, ese n\u00famero ser\u00e1 negativo, e se o punto \"P\"\" se atopa cara a abaixo do punto \"O\", ese n\u00famero ser\u00e1 negativo.\nOs n\u00fameros relacionados con \"P\"' e \"P\"\", nesa orde son os valores das coordenadas do punto \"P\".\nExemplo 1: \"P\"' at\u00f3pase \u00e1 dereita de \"O\" unha distancia igual a 2 unidades. \"P\"\" at\u00f3pase cara arriba de \"O\", unha distancia igual a 3 unidades. Polo que as coordenadas de \"P\" son (2 , 3).\nExemplo 2: \"P\"' at\u00f3pase \u00e1 dereita de \"O\" unha distancia igual a 4 unidades. \"P\"\" at\u00f3pase cara abaixo de \"O\", unha distancia igual a 5 unidades. Polo que as coordenadas de \"P\" son (4 , -5).\nExemplo 3: \"P\"' at\u00f3pase \u00e1 esquerda de \"O\" unha distancia igual a 3 unidades. \"P\"\" at\u00f3pase cara abaixo de \"O\", unha distancia igual a 2 unidades. Polo que as coordenadas de \"P\" son (-3 , -2).\nExemplo 4: \"P\"' at\u00f3pase \u00e1 esquerda de \"O\" unha distancia igual a 6 unidades. \"P\"\" at\u00f3pase cara arriba de \"O\", unha distancia igual a 4 unidades. Polo que as coordenadas de \"P\" son (-6 , 4).\nEcuaci\u00f3ns da recta no plano.\nUnha recta \u00e9 o lugar xeom\u00e9trico de todos os puntos no plano tales que, tomados dous calquera deles, o c\u00e1lculo da pendente resulta sempre igual a unha constante.\nA ecuaci\u00f3n xeral da recta \u00e9 da forma:\nformula_21\nna que a pendente \u00e9 m = -\"A\"/\"B\" e a ordenada na orixe \u00e9 \"b\" = -\"C\"/\"B\".\nUnha recta no plano repres\u00e9ntase coa funci\u00f3n linear da forma:\nComo expresi\u00f3n xeral, co\u00f1\u00e9cese co nome de ecuaci\u00f3n pendente-ordenada na orixe e podemos distinguir dous casos particulares. Se unha recta non corta un dos eixes, ser\u00e1 porque \u00e9 paralela a el. Como os dous eixes son perpendiculares, se non corta un deles forzosamente ten que cortar o outro (a condici\u00f3n de que a funci\u00f3n sexa continua para todos os reais). Temos pois tres casos:\nSecci\u00f3ns c\u00f3nicas.\nO resultado da intersecci\u00f3n da superficie dun cono cun plano, d\u00e1 lugar ao que se denominan secci\u00f3ns c\u00f3nicas, que son: a par\u00e1bola, a elipse (a circunferencia \u00e9 un caso particular de elipse) e a hip\u00e9rbole.\nEn coordenadas cartesianas, as c\u00f3nicas expr\u00e9sanse en forma alx\u00e9brica mediante ecuaci\u00f3ns cuadr\u00e1ticas de d\u00faas variables (x,y) da forma:\nna que, en funci\u00f3n dos valores dos par\u00e1metros, se ter\u00e1:\nClasificaci\u00f3n da xeometr\u00eda anal\u00edtica dentro da xeometr\u00eda.\nDende o punto de vista da clasificaci\u00f3n de Klein das xeometr\u00edas (o Programa de Erlangen), a xeometr\u00eda anal\u00edtica non \u00e9 unha xeometr\u00eda propiamente dita.\nDesde o punto de vista did\u00e1ctico, a xeometr\u00eda anal\u00edtica resulta unha ponte indispensable entre a xeometr\u00eda euclidiana e outras ramas da matem\u00e1tica e da propia xeometr\u00eda, como son a propia an\u00e1lise matem\u00e1tica, a \u00e1lxebra lineal, a xeometr\u00eda af\u00edn, a xeometr\u00eda diferencial ou a xeometr\u00eda alx\u00e9brica.\nEn f\u00edsica empr\u00e9ganse os sistemas de coordenadas para a representaci\u00f3n de movementos e vectores entre outras magnitudes.\nHistoria da xeometr\u00eda anal\u00edtica.\nExiste unha certa controversia sobre a verdadeira paternidade deste m\u00e9todo. O \u00fanico certo \u00e9 que se publicou por primeira vez en 1637 como \"Xeometr\u00eda anal\u00edtica\", ap\u00e9ndice ao \"Discurso do m\u00e9todo\", de Descartes, a\u00ednda que se sabe que Pierre de Fermat co\u00f1ec\u00eda e empregaba o m\u00e9todo antes da s\u00faa publicaci\u00f3n por Descartes. A\u00ednda que Omar Khayyam xa no s\u00e9culo XI utilizase un m\u00e9todo moi parecido para determinar certas intersecci\u00f3ns entre curvas, \u00e9 imposible que alg\u00fan dos citados matem\u00e1ticos franceses tivesen acceso \u00e1 s\u00faa obra.\nO nome de \"xeometr\u00eda anal\u00edtica\" correu parello ao de \"xeometr\u00eda cartesiana\", e ambos son indistinguibles. Hoxe en d\u00eda, paradoxalmente, pref\u00edrese denominar xeometr\u00eda cartesiana ao ap\u00e9ndice do \"Discurso do m\u00e9todo\", mentres que se entende que \"xeometr\u00eda anal\u00edtica\" comprende non s\u00f3 \u00e1 xeometr\u00eda cartesiana (no sentido que acabamos de citar, \u00e9 dicir, ao texto ap\u00e9ndice do \"Discurso do m\u00e9todo\"), sen\u00f3n tam\u00e9n todo o desenvolvemento posterior da xeometr\u00eda que se basee na construci\u00f3n de eixes coordenados e a descrici\u00f3n das figuras mediante funci\u00f3ns \u2014alx\u00e9bricas ou non\u2014 at\u00e9 a aparici\u00f3n da xeometr\u00eda diferencial de Gauss (dise \"paradoxalmente\" porque se emprega precisamente o voc\u00e1bulo \"xeometr\u00eda cartesiana\" para aquilo que o propio Descartes bautizou como \"xeometr\u00eda anal\u00edtica\"). O problema \u00e9 que durante ese per\u00edodo non existe unha diferenza clara entre xeometr\u00eda anal\u00edtica e an\u00e1lise matem\u00e1tica \u2014esta falta de diferenza d\u00e9bese precisamente \u00e1 identificaci\u00f3n feita na \u00e9poca entre os conceptos de funci\u00f3n e curva\u2014, polo que resulta \u00e1s veces moi dif\u00edcil tentar determinar se o estudo que se est\u00e1 a realizar corresponde a unha ou outra rama.\nA xeometr\u00eda diferencial de curvas si que permite un estudo mediante un sistema de coordenadas, xa sexa no plano ou no espazo tridimensional. Pero no estudo das superficies, en xeral, aparecen serios obst\u00e1culos. Gauss salva estes obst\u00e1culos creando a xeometr\u00eda diferencial, e marcando con iso o fin da xeometr\u00eda anal\u00edtica como disciplina. \u00c9 co desenvolvemento da xeometr\u00eda alx\u00e9brica cando se pode certificar totalmente a superaci\u00f3n da xeometr\u00eda anal\u00edtica.\nA denominaci\u00f3n de \"anal\u00edtica\" dada a esta forma de estudar a xeometr\u00eda provocou que a anterior maneira de estudala (\u00e9 dicir, a maneira axiom\u00e1tico-dedutiva, sen a intervenci\u00f3n de coordenadas) terminase denomin\u00e1ndose, por oposici\u00f3n, xeometr\u00eda sint\u00e9tica, debido \u00e1 dualidade an\u00e1lise-s\u00edntese."}
{"id": "349154", "revid": "23204", "url": "https://gl.wikipedia.org/wiki?curid=349154", "title": "Crazy Taxi", "text": "Crazy Taxi \u00e9 un videoxogo de carreiras en mundo aberto desenvolvido por Kenji Kanno e o seu equipo en Hitmaker e publicado por Sega. \u00c9 o primeiro xogo da serie \"Crazy Taxi\". O xogo foi lanzado primeiro como arcade en 1999 e despois foi trasladado a Dreamcast no 2000. O xogo bas\u00e9ase en recoller clientes de taxi e conducir at\u00e9 o destino o m\u00e1is axi\u00f1a posible. A acollida de \"Crazy Taxi\" foi na s\u00faa maior\u00eda moi positiva. Foi levado a outras plataformas varias veces, inclu\u00edndo PlayStation 2 e Nintendo GameCube por Acclaim no 2001, e despois para Microsoft Windows no 2002. M\u00e1is tarde ser\u00eda adaptado para PlayStation Network, Xbox Live Arcade, iOS, e aparece en \"Dreamcast Collection\"."}
{"id": "349155", "revid": "98629", "url": "https://gl.wikipedia.org/wiki?curid=349155", "title": "Din\u00eds de Portugal", "text": "Din\u00eds de Portugal, nado o 9 de outubro de 1261 en Lisboa e finado o 7 de xaneiro de 1325 en Santar\u00e9m, foi rei de Portugal, fillo de Afonso III e da s\u00faa segunda esposa, Beatriz de Castela, sendo, por tanto, neto de Afonso X o Sabio. Sucedeu o seu pai no trono de Portugal en 1279.\nIntitul\u00e1base nos diplomas que outorgou durante o seu reinado como \"Dom Denis, pella gra\u00e7a de Deus, Rei de Purtugal e do Algarue\", e as\u00ed consta no foro (carta de poboamento) concedido a Rebord\u00e3os o 18 de maio de 1285, as\u00ed como noutros documentos.\nFoi o sexto rei de Portugal. Alcumado \"o Labrador\" ou \"o Rei-Agricultor\", polo impulso que deu no reino a aquela actividade, e a\u00ednda, \"o Rei-Poeta\" ou \"o Rei-Trobador\", dado que, grande amante das artes e das letras, foi un famoso trobador que cultivou as cantigas de amigo, de amor e de escarnio e maldicir, contribu\u00edndo no desenvolvemento da poes\u00eda trobadoresca na Pen\u00ednsula Ib\u00e9rica. Alg\u00fans pensan que foi o primeiro monarca portugu\u00e9s verdadeiramente alfabetizado, asinando sempre co nome completo. Impulsou a traduci\u00f3n de moitas obras para o portugu\u00e9s, entre elas os tratados do seu av\u00f3 Afonso X, o Sabio.\nEn 1282 casou coa infanta Isabel de Arag\u00f3n, que ser\u00eda co\u00f1ecida como a \"Ra\u00ed\u00f1a Santa\". Ao longo dos 46 anos do seu reinado foi un dos principais respons\u00e1beis da creaci\u00f3n da identidade nacional portuguesa, e o albor da conciencia de Portugal en canto estado naci\u00f3n. En 1297, despois da conclusi\u00f3n da Reconquista polo seu pai, definiu as fronteiras de Portugal no tratado de Alca\u00f1ices con Castela. Realizou relevantes reformas xudiciais, institu\u00edu a lingua portuguesa como lingua oficial da corte, creou a primeira Universidade portuguesa, liberou as Ordes militares no territorio nacional das influencias estranxeiras e proseguiu o sistem\u00e1tico crecemento do centralismo rexio. A s\u00faa pol\u00edtica centralizadora foi articulada con importantes acci\u00f3ns de fomento econ\u00f3mico, como a creaci\u00f3n de inumer\u00e1beis concellos e feiras. Dinis ordenou a explotaci\u00f3n de minas de cobre, prata, esta\u00f1o e ferro, e organizou a exportaci\u00f3n da produci\u00f3n excedente para outros pa\u00edses europeos. En 1308 asinou o primeiro acordo comercial portugu\u00e9s con Inglaterra. En 1312 fundou a Mari\u00f1a portuguesa, nomeando o primeiro almirante de Portugal, o xenov\u00e9s Manuel Pessanha (Emanuele Passagno, en italiano), e ordenando a construci\u00f3n de d\u00e1rsenas e molles.\nEntre 1320 e 1324 houbo unha guerra civil entre o rei e seu fillo, o futuro Afonso IV de Portugal. Este xulgaba que o pai pretend\u00eda legar o trono a Afonso Sanches, o seu irm\u00e1n bastardo. Nesta guerra, o rei contou con pouco apoio popular, pois nos \u00faltimos anos do reinado deu grandes privilexios aos nobres. O infante contou co apoio dos concellos. A pesar dos motivos da revolta, esta guerra foi no fondo un conflito entre grandes e pequenos. Despois da s\u00faa morte, en 1325 foi sucedido polo seu fillo lex\u00edtimo, Afonso IV, a pesar da oposici\u00f3n do seu favorito, o fillo natural Afonso Sanches.\nAcci\u00f3ns de goberno.\nComo herdeiro da coroa, D. Din\u00eds dende moi cedo implicouse nos aspectos de gobernaci\u00f3n polo seu pai. \u00c1 data da s\u00faa subida ao trono, Portugal estaba en conflito coa Igrexa cat\u00f3lica. D. Din\u00eds procurou normalizar a situaci\u00f3n asinando un tratado co papa Nicolao III, onde xuraba protexer os intereses de Roma en Portugal. Salvou a Orde do Temple en Portugal a trav\u00e9s da creaci\u00f3n da Orde de Cristo, que herdou os bens dos templarios en Portugal despois da s\u00faa extinci\u00f3n.\nD. Din\u00eds foi esencialmente un rei administrador e non guerreiro. En 1296, a ra\u00ed\u00f1a de Castela [[Mar\u00eda |s con romper os acordos establecidos entre ambos os reinos en [[1295]], se persist\u00eda nos seus ataques \u00e1 [[coroa de Castela]], as\u00ed como se o soberano portugu\u00e9s continuaba apoiando o [[infante]] [[Xo\u00e1n de Castela, se\u00f1or de Valencia de Campos|Xo\u00e1n de Castela]], que se proclamara rei de [[Reino de Le\u00f3n|Le\u00f3n]]. Ante as ameazas da ra\u00ed\u00f1a, Din\u00eds aceptou retirarse da coroa de Castela en 1296, non sen antes apoderarse de [[Figueira de Castelo Rodrigo|Castelo Rodrigo]], [[Alfaiates]] e [[Sabugal]], territorios pertencentes a [[Sancho de Castela \"o da Paz\"]], neto de [[Afonso X de Castela]]. O tratado foi asinado por D\u00aa Mar\u00eda e D. Don\u00eds o d\u00eda [[12 de setembro]] de [[1297]] no municipio [[Provincia de Zamora|zamorano]] que lle d\u00e1 nome ([[Alca\u00f1ices]]), dando lugar a unha das fronteiras m\u00e1is antigas de [[Europa]].\nMediante o tratado de Alca\u00f1ices quedaron fixadas, entre outros puntos, as fronteiras entre o [[Reino de Le\u00f3n]] e o [[Reino de Portugal]], que recib\u00eda unha serie de prazas firtes e vilas a cambio de romper os seus acordos que o posicionaban en contra do [[Reino de Castela e Le\u00f3n]], que foran asinados con [[Xaime II de Arag\u00f3n]], con [[Alfonso de la Cerda]], co infante Xo\u00e1n de Castela e con [[Juan N\u00fa\u00f1ez de Lara o Menor]]. Ao mesmo tempo no tratado volveise confirmar o proxectado enlace entre [[Fernando IV de Castilla]] e a infanta [[Constanza de Portugal (1290-1313)|Constanza de Portugal]], ao tempo que se acordaban os esponsais entre o infante [[Afonso IV de Portugal|Afonso de Portugal]], herdeiro do trono lusitano, e a infanta [[Beatriz de Castela (1293-1359)|Beatriz]], filla de [[Sancho IV de Castela]] e irm\u00e1 de Fernando IV. Por outra parte, o monarca portugu\u00e9s achegou un ex\u00e9rcito de trescentos cabaleiros, postos \u00e1s ordes de [[Juan Alfonso de Alburquerque]], para axudar \u00e1 ra\u00ed\u00f1a Mar\u00eda de Molina na s\u00faa loita contra o infante Juan, que at\u00e9 ese momento recibira o apoio do rei Din\u00eds. Ademais, estipul\u00e1base no tratado que as vilas e prazas de [[Campo Maior]], [[Olivenza]], Ouguela e [[San Felices de los Gallegos]] ser\u00edan entregadas a Din\u00ed como compensaci\u00f3n pola perdida por parte de [[Portugal]], durante o reinado de [[Afonso III de Portugal|Afonso III]] dunha serie de prazas que lle foran arrebatadas por [[Afonso X]]. Ao mesmo tempo, lle foron entregadas ao rei portugu\u00e9s as prazas de [[Almeida, Portugal|Almeida]], [[Castelo Bom]], [[Castelo Melhor]], [[Castelo Rodrigo]], [[Monforte da Beira]], [[Sabugal]], Sastres e [[Vilar Maior]]. A longo prazo as consecuencias deste tratado ser\u00edan duradeiras, xa que la fronteira entre ambos os reinos apenas foi modificada no curso dos s\u00e9culos posteriores.\nA s\u00faa prioridade gobernativa foi esencialmente a organizaci\u00f3n do reino: continuando a vertente lexisladora do seu pai D. Afonso III, a profusa acci\u00f3n lexislativa est\u00e1 contida, hoxe, no \"Libro da Leis e Posturas\" e nas \"Ordenaci\u00f3ns Afonsinas\" . Non son \"c\u00f3digos\" lexislativos tal como os entendemos hoxe, mais si compilaci\u00f3ns de leis e do dereito consuetudinario municipal, alteradas e reformuladas pola Coroa. En efecto, a incidencia de cuesti\u00f3ns de car\u00e1cter procesual con igual peso ao car\u00e1cter de dereito positivo das s\u00faas leis, denuncia a crecente preocupaci\u00f3n do rei en engarzar o dereito consuetudinario (ou costumeiro) no \u00e1mbito da Coroa, e en facer efectivo o seu poder no territorio.\nAs determinaci\u00f3ns sobre a actuaci\u00f3n de alguac\u00eds (oficiais dos concellos), xu\u00edces, \"procuradores\" e \"advocati\" demostran isto, xa que un poder s\u00f3 nominal sobre todos os habitantes do reino, como era t\u00edpico na [[Idade Media]], non se compatibiliza con este esforzo en demorar os tr\u00e1mites xur\u00eddicos, ou en moralizar o exercicio da xustiza. A creaci\u00f3n de correxedores denuncia claramente o inicio do proceso de territorializaci\u00f3n da xurisdici\u00f3n da Coroa, extravasando os dominio rexios, \u00e1 par da crecente importancia da capitalidade de Lisboa.\nO reinado de D. Din\u00eds acentuou a predilecci\u00f3n por [[Lisboa]] como lugar de permanencia da corte rexia. Non existe unha capital, mais a localizaci\u00f3n de Lisboa, o seu desenvolvemento urbano, econ\u00f3mico e mercantil van facendo da cidade o lugar m\u00e1is vi\u00e1bel para se afirmar como centro administrativo por excelencia. A articulaci\u00f3n entre o norte e o sur do pa\u00eds \u2014este sur que se torna branco da maior atenci\u00f3n e permanencia dos reis\u2014 fan de Lisboa centro para facer a Portugal vi\u00e1bel.\nEntre o norte, onde a malla [[nobreza|se\u00f1orial]] \u00e9 m\u00e1is densa e apertada, e o sur, onde o vasto espazo conquistado aos [[musulm\u00e1n]]s, onde se implantan sobre todo os dominios rexios e as Ordes militares, as\u00ed como a presenza de vastos espazos de \"res nullius\", fai de Portugal un reino onde d\u00faas realidades diferentes se complementan. Paralelamente, D. Din\u00eds aumentou en enorme medida o n\u00famero de novas vilas, feiras e castelos no interior de norte a sur e, especialmente, nas [[Beira, Portugal|Beiras]] e no [[Alentexo]], continuando unha obra que xa vi\u00f1a dos seus antecesores: o poboamento do reino, sobre todo do norte en direcci\u00f3n cara ao sur, e distribu\u00edndo neste proceso moitas cartas de poboamento (creaci\u00f3n de vilas).\nPreocupado poos recursos e as infraestruturas do pa\u00eds, D. Din\u00eds ordenou a explotaci\u00f3n de minas de [[cobre]], [[prata]], [[esta\u00f1o]] e [[ferro]] e fomentou os intercambios comerciais con outros reinos, asinou o primeiro tratado comercial co rei de [[Inglaterra]] en [[1308]] e creou o almirantado, atribu\u00eddo como privilexio, como quedou dito, ao xenov\u00e9s Manuel Pesagno, e fundando as bases para unha verdadeira [[Armada (mari\u00f1a)|Mari\u00f1a]] ao servizo da Coroa.\nD. Din\u00eds redistribu\u00edu terras, promoveu a [[agricultura]] e fundou varias comunidades rurais, as\u00ed como mercados e feiras, creando as chamadas \"feiras francas\" ao conceder a varias poboaci\u00f3ns diversos privilexios e exenci\u00f3ns. A raz\u00f3n dos seus alcumes \"o Labrador\" ou \"o Rei-Agricultor\" foi a orde de protexer o [[Pi\u00f1al de Leir\u00eda]], creado polo seu pai (ou polo seu t\u00edo) e que a\u00ednda se mant\u00e9n hoxe, como forma de protexer as terras agr\u00edcolas do avance das areas costeiras.\nCultura.\n[[Ficheiro:University-of-Coimbra.jpg|miniatura|Universidade de [[Co\u00edmbra]].]]\nA cultura foi un dos seus intereses persoais. D. Din\u00eds apreciaba a [[literatura]] e escribiu varios libros do seu propio pu\u00f1o e letra, sobre temas como a [[administraci\u00f3n p\u00fablica]] ou a [[Cinex\u00e9tica|caza]], e varios volumes de [[poes\u00eda]]. Foi un poeta not\u00e1bel e un dos maiores e m\u00e1is fecundos [[trobador]]es do seu tempo. At\u00e9 os nosos d\u00edas chegaron 137 [[cantiga]]s da s\u00faa autor\u00eda, distribu\u00eddas por todos os x\u00e9neros (73 de [[Cantigas de amor|amor]], 51 de [[cantiga de amigo|amigo]] e 10 [[Cantiga de escarnio e maldicir|escarnio e maldicir]], as\u00ed como a m\u00fasica orixinal de 7 desas cantigas (descubertas casualmente en 1990 polo profesor Harvey L. Sharrer, no Arquivo da Torre do Tombo, nun pergami\u00f1o que serv\u00eda de capa a un libro de rexistros notariais do [[s\u00e9culo XVI]], e que se co\u00f1ece como \"[[Pergami\u00f1o Sharrer]]\").\nDurante o seu reinado, [[Lisboa]] foi un dos centros [[Europa|europeos]] da [[cultura]]. A primeira [[universidade]] de Portugal, a Universidade de Co\u00edmbra, fundouse polo seu decreto \"Scientiae thesaurus mirabilis\", asinado en Lisboa en [[1290]]. Nela ensin\u00e1banse [[Arte]]s, [[Dereito civil]], [[Dereito can\u00f3nico]] e [[Medicina]].\nEsta universidade foi inicialmente instalada en [[Lisboa]] e foi trasladada por Din\u00eds, por primeira vez, a [[Co\u00edmbra]], en [[1308]]. Foi trasladada varias veces entre ambas as d\u00faas cidades, e quedou definitivamente instalada en Co\u00edmbra en [[1537]], por orde de [[Xo\u00e1n III de Portugal|Jo\u00e3o III]].\nD. Din\u00eds mandou traducir para o portugu\u00e9s importantes obras, entre elas a do seu av\u00f3 [[Afonso X de Le\u00f3n e Castela|Afonso X]], o Sabio, sendo a s\u00faa corte un dos maiores centros literarios da [[Pen\u00ednsula Ib\u00e9rica]].\nPersonalidade.\n[[Ficheiro:Isabel Dinis de Portugal.jpg|miniatura|right|D. Din\u00eds e a [[Isabel de Arag\u00f3n|ra\u00ed\u00f1a Santa Isabel]]. Retrato na Universidade de Co\u00edmbra.]]\nSen esquecermos o lapso de longos s\u00e9culos que nos separan de D. Din\u00eds, \u00e9 pos\u00edbel trazar un esbozo das li\u00f1as mestras da personalidade deste rei portugu\u00e9s. Era determinado, ou mesmo obstinado, nos seus intentos, do que son exemplo a \"cadencia de inqu\u00e9ritos\" verdadeiramente demoledora. e demais pol\u00edticas de centralizaci\u00f3n rexia que institu\u00edu de forma sistem\u00e1tica.\nRevelouse desde moi cedo como un grande estratego, sendo precursor dunha pol\u00edtica gobernativa e lexislativa non s\u00f3 reactiva, sen\u00f3n m\u00e1is ben de cu\u00f1o proactivo. Facendo unha an\u00e1lise \"a posteriori\", vese que as decisi\u00f3ns non eran tomadas por casualidade, antes ben se articulaban na senda dun ideal de pa\u00eds e naci\u00f3n que o rei desexaba. A t\u00edtulo de exemplo, p\u00f3dese indicar a concomitante creaci\u00f3n de [[Municipio|concellos]] e [[feira]]s, as pol\u00edticas de fortificaci\u00f3n das fronteiras ou a crecente dependencia das [[Orde militar|Ordes militares]] do poder real. Por todo isto, D. Din\u00eds foi reco\u00f1ecido como un home sagaz e de elevada capacidade gobernativa, tanto polos seus contempor\u00e1neos como por historiadores posteriores. \nNon carec\u00eda D. Din\u00eds do que hoxe se chama \"habilidade pol\u00edtica\". Sendo h\u00e1bil no trato e entendedor dos homes, D. Din\u00eds soubo ir \"atacando e pacificando\", alternativamente, os intereses se\u00f1oriais laicos e eclesi\u00e1sticos: desamortizou os bens do clero, mais aceptou o concordato e restrinxiu os dereitos de \"comedor\u00eda\" nos mosteiros; controlou os bens se\u00f1oriais, pero as leis de desamortizaci\u00f3n trababan a erosi\u00f3n dos patrimonios se\u00f1oriais.\nA administraci\u00f3n das propiedades rexias f\u00edxose m\u00e1is eficiente e D. Din\u00eds foi co\u00f1ecido como un rei rico; diso enc\u00f3ntrase eco na \"[[Divina Comedia]]\" de [[Dante Alighieri]].\nAs\u00ed e todo, D. Din\u00eds \u00e9 mormente celebrado en todos os rexistros das cr\u00f3nicas contempor\u00e1neas e posteriores como un rei xusto. Sabendo que a maior parte do traballo lexislativo do seu reinado se centrou en cuesti\u00f3ns de xustiza procesual, non \u00e9 de menor relevo o feito de que gran parte desa nova lexislaci\u00f3n \u00eda no sentido de evitar excesivas demoras e custos xudiciais e de impedir os abusos de avogados e procuradores.\nDel p\u00f3dese a\u00ednda dicir que a determinaci\u00f3n que tantas conquistas pol\u00edticas lle granxeou pod\u00eda, \u00e1s veces, dexenerar en teimos\u00eda e prepotencia. Descrito \u00e1s veces como cruel, principalmente nas relaci\u00f3ns familiares, na forma en que trataba o fillo herdeiro [[Afonso IV de Portugal|D. Afonso]] (que nunca foi o seu favorito) e a s\u00faa esposa, [[Isabel de Arag\u00f3n|D\u00aa. Isabel]], entreg\u00e1ndolle os froitos dos seus adulterios para que os criase.\nFigura incontrovert\u00edbel da [[Pen\u00ednsula Ib\u00e9rica]] do fin do [[s\u00e9culo XIII]] e inicios do [[s\u00e9culo XIV|XIV]], D. Din\u00eds foi alcumado \"Pai-da-P\u00e1tria\" por [[Duarte Nunes de Le\u00e3o]].\n\u00daltimos anos.\nO final do seu pac\u00edfico reinado estivo marcado por\u00e9n por conflitos internos. O herdeiro, o futuro D. [[Afonso IV de Portugal|Afonso IV]], receoso de que o favoritismo de D. Din\u00eds cara ao seu fillo bastardo [[Afonso Sanches]] o privase do trono, esixiu o Poder e combateu contra seu pai. Nesta loita tivo unha intervenci\u00f3n pacificadora a [[Isabel de Arag\u00f3n|ra\u00ed\u00f1a Santa Isabel]] que, na [[batalla de Alvalade]], se interpuxo entre as hostes inimigas xa postas en orde de batalla.\nProblemas card\u00edacos parece que foron a orixe dos seus problemas de sa\u00fade. En [[1322]] tivo un pequeno ataque card\u00edaco ou vascular-cerebral. A\u00ednda viviu tres anos m\u00e1is, debilitado, sendo levado \"en andas e en colos de homes\". Foi talvez unha anxina de peito ou unha miocardite a causa da s\u00faa morte, en 1325.\nD. Din\u00eds morreu en [[Santar\u00e9m, Portugal|Santar\u00e9m]] o [[7 de xaneiro]] de [[1325]], e foi sepultado no [[mosteiro de S\u00e3o Dinis]], en [[Odivelas]], no actual [[Distrito de Lisboa]].\nDescendencia.\nFillos naturais:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Trobadores en galego-portugu\u00e9s]]\n[[Categor\u00eda:Reis de Portugal]]\n[[Categor\u00eda:Dinast\u00eda de Borgo\u00f1a]]\n[[Categor\u00eda:Nados en 1261]]\n[[Categor\u00eda:Nados en Lisboa]]\n[[Categor\u00eda:Finados en 1325]]"}
{"id": "349157", "revid": "1576", "url": "https://gl.wikipedia.org/wiki?curid=349157", "title": "Himno nacional de Arabia Saudita", "text": ""}
{"id": "349158", "revid": "1576", "url": "https://gl.wikipedia.org/wiki?curid=349158", "title": "Himno nacional de Noruega", "text": ""}
{"id": "349160", "revid": "1576", "url": "https://gl.wikipedia.org/wiki?curid=349160", "title": "Himno nacional de Luxemburgo", "text": ""}
{"id": "349164", "revid": "1505", "url": "https://gl.wikipedia.org/wiki?curid=349164", "title": "Ara rubrogenys", "text": "O Ara rubrogenys \u00e9 unha especie de ave psitaciforme da familia dos papagaios (Psittacidae) end\u00e9mica de Bolivia e en perigo de extinci\u00f3n. S\u00f3 se atopa nos Vales Secos Interandinos e en parte do Bosque Tucumano-Boliviano dos Departamentos de Cochabamba, Chuquisaca, Potos\u00ed e Santa Cruz. Est\u00e1 catalogada como \"En Perigo\" pola UICN, e en Bolivia est\u00e1 listado como \"En Perigo Cr\u00edtico\". Tam\u00e9n \u00e9 co\u00f1ecido como \"Q'aca loro\" (en quechua)."}
{"id": "349167", "revid": "27155", "url": "https://gl.wikipedia.org/wiki?curid=349167", "title": "Extinci\u00f3n masiva do Permiano-Tri\u00e1sico", "text": ""}
{"id": "349168", "revid": "1505", "url": "https://gl.wikipedia.org/wiki?curid=349168", "title": "Q'aca loro", "text": ""}
{"id": "349169", "revid": "1576", "url": "https://gl.wikipedia.org/wiki?curid=349169", "title": "Himno nacional de Chile", "text": ""}
{"id": "349170", "revid": "89787", "url": "https://gl.wikipedia.org/wiki?curid=349170", "title": "Ficaria", "text": "A ficaria (Ficaria verna, antes\u00a0\"Ranunculus ficaria\") \u00e9 unha planta herb\u00e1cea perenne de porte pequeno, con follas brillantes sen pelos, con forma parecida a coraz\u00f3ns. Pertence ao x\u00e9nero Ranunculus, dentro da familia das ranuncul\u00e1ceas. Tam\u00e9n recibe o nome de\u00a0herba das almorr\u00e1s debido a uns engrosamentos nas s\u00faas ra\u00edces que lembran as hemorroides.\nDescrici\u00f3n.\nAs plantas son herbas perennes, cunhas ra\u00edces tuberosas, cil\u00edndricas con engrosamentos case na superficie que lembran \u00e1s hemorroides. As follas de m\u00e1is de 1\u00a0cm con limbo ovado-cordado, enteiro ou crenado son de cor verde escura brillante e longamente pecioladas. \nTen flores solitarias, hermafroditas, actinomorfas, grandes entre 1,5 a 4\u00a0cm e perianto de 3 s\u00e9palos, con 7 ou m\u00e1is p\u00e9talos (at\u00e9 20) de cor amarela brillante, con fosa nectar\u00edfera cuberta por unha escama. No centro da flor obs\u00e9rvanse numerosos estames en c\u00edrculo que rodean uns \u201cgr\u00e1nulos\u201d na zona central que formar\u00e1n o froito da planta (poliaquenios).\nFlorece durante o inverno, a partir de mediados de febreiro, e a primavera en zonas h\u00famidas, pasteiros, ribeiras e bosques frescos en xeral (reboredos, faiais...), a calquera altitude se as condici\u00f3ns son as adecuadas.\nLocalizaci\u00f3n.\nEnc\u00f3ntrase en pasteiros, nitr\u00f3filos, en lugares sombreados e frescos, sobre todo en marxes de regatos\u00a0e zonas h\u00famidas. Desenv\u00f3lvese en toda Europa e no oeste de Asia. Introducida como planta invasiva en Norteam\u00e9rica. P\u00f3dese atopar en toda a Pen\u00ednsula Ib\u00e9rica.\nTaxonom\u00eda.\n\"Ranunculus ficaria\" foi descrita por Carl von Linn\u00e9 e publicado en \"Species Plantarum\" 1: 550. 1753.\nO n\u00famero cromosom\u00e1tico desta especie e dos seus taxons infraespecificos \u00e9: 2n = 24\nRanunculus: nome xen\u00e9rico que prov\u00e9n do lat\u00edn tard\u00edo que significa \"ranci\u00f1a\", de \"ra\" e un diminutivo final. Isto probablemente ref\u00edrese a moitas especies que se atopan preto da auga, como as ras.\nficaria: ep\u00edteto"}
{"id": "349171", "revid": "47527", "url": "https://gl.wikipedia.org/wiki?curid=349171", "title": "Ranunculus ficaria", "text": ""}
{"id": "349172", "revid": "1576", "url": "https://gl.wikipedia.org/wiki?curid=349172", "title": "Himno nacional de Finlandia", "text": ""}
{"id": "349173", "revid": "98629", "url": "https://gl.wikipedia.org/wiki?curid=349173", "title": "Erschallet, ihr Lieder, erklinget, ihr Saiten! BWV 172", "text": "Erschallet, ihr Lieder, erklinget, ihr Saiten!, BWV 172, (\"Resoade, canci\u00f3ns; vibrade, cordas!\") \u00e9 unha cantata de igrexa de Johann Sebastian Bach, composta en Weimar en 1714 para o domingo de Pentecoste. Bach dirixiu a primeira interpretaci\u00f3n da obra o 20 de maio de 1714 na \"Schlosskirche\", a capela da corte do Palacio ducal. \"Erschallet, ihr Lieder\" \u00e9 unha obra temper\u00e1 nun x\u00e9nero ao cal Bach contribu\u00edu posteriormente con ciclos de cantatas completos para todos os eventos do ano lit\u00farxico.\nBach foi nomeado \"Konzertmeister\" en Weimar na primavera de 1714, un posto que requir\u00eda da interpretaci\u00f3n dunha cantata de igrexa cada mes. Compuxo \"Erschallet, ihr Lieder\" como a terceira cantata na serie, a partir dun texto probablemente escrito polo poeta da corte Salomo Franck. Ese texto reflicte aspectos diferentes do Esp\u00edrito Santo. O libretista inclu\u00edu unha menci\u00f3n do d\u00eda para o que est\u00e1 prescrita a lectura do Evanxeo no \u00fanico recitativo, e para o peche coral empregou unha estrofa do himno de Philipp Nicolai \"Wie sch\u00f6n leuchtet der Morgenstern\" (1599).\nA obra est\u00e1 composta en seis movementos e instrumentada para catro solistas vocais, coro de catro partes, tres trompetas, timbais, \u00f3boe, fagot e unha orquestra de corda de dous viol\u00edns, d\u00faas violas, e \"basso continuo\". A orquestra con motivo do d\u00eda de celebraci\u00f3n \u00e9 festiva en comparaci\u00f3n coas d\u00faas obras compostas anteriormente en Weimar. A cantata abre cun coro, seguido polo recitativo, no que as palabras de Xes\u00fas con cantadas polos baixos, como \"vox Christi\" (voz de Cristo). Unha aria grave con trompetas dirixe \u00e1 Sant\u00edsima Trindade e ent\u00f3n unha aria de tenor describe o Esp\u00edrito que est\u00e1 presente na Creaci\u00f3n. A continuaci\u00f3n, s\u00e9guelle un d\u00fao \u00edntimo da Alma (soprano) e o Esp\u00edrito (alto), no que un \u00f3boe interpreta a ornamentada melod\u00eda do himno de Marti\u00f1o Lutero \"Komm, Heiliger Geist, Herre Gott\" e un violonchelo solista proporciona a li\u00f1a de baixo. O tema da intimidade entre Deus e o Home desenv\u00f3lvese no seguinte coral, despois de que Bach especificara unha infrecuente repetici\u00f3n do coro de abertura.\nMentres Bach serv\u00eda como \"Thomaskantor\" \u2014director de m\u00fasica de igrexa\u2014 en Leipzig dende 1723, interpretou a cantata en varias ocasi\u00f3ns, \u00e1s veces nunha tonalidade diferente e con trocos na partitura. Os music\u00f3logos est\u00e1n de acordo en que lle gustaba o texto do Evanxeo da cantata, \"Se me amas...\", e o himno de Pentecoste empregado no d\u00fao, empregando tanto o texto como o himno varias veces. John Eliot Gardiner escribe que Bach \"valorou particularmente\" esta cantata. Cont\u00e9n caracter\u00edsticas que utilizou de novo en composici\u00f3ns m\u00e1is tard\u00edas, como cantatas, oratorios e as s\u00faas misas, por exemplo movementos con tres trompetas e timbais nun comp\u00e1s ternario para eventos festivos e d\u00faos como s\u00edmbolo de Deus e o home.\nHistoria.\nJohann Sebastian Bach \u00e9 co\u00f1ecido como un prol\u00edfico compositor de cantatas. Cando asumiu o cargo de \"Thomaskantor\" (director de m\u00fasica da igrexa) en Leipzig en 1723, comezou o proxecto de escribir cantatas de igrexa para os eventos do ano lit\u00farxico \u2014domingos e d\u00edas festivos. Un proxecto que continuou durante tres anos.\nBach foi nomeado organista e m\u00fasico de c\u00e1mara en Weimar na corte dos duques correxentes en Saxe-Weimar, Wilhelm Ernst e o seu sobri\u00f1o Ernest Augustus I, o 25 de xu\u00f1o de 1708. Anteriormente, compuxera cantatas sacras, algunhas durante a s\u00faa etapa en M\u00fchlhausen dende 1706 a 1708. A maior parte delas foron escritas para ocasi\u00f3ns especiais e base\u00e1ronse principalmente en textos b\u00edblicos e himnos. Entre elas enc\u00f3ntranse: \"Aus der Tiefen rufe ich, Herr, zu dir\", BWV 131; a cantata coral temper\u00e1 \"Christ lag in Todes Banden\", BWV 4 de Pascua; \"Gott ist mein K\u00f6nig\", BWV 71, para celebrar a inauguraci\u00f3n do novo consello da cidade o 4 de febreiro de 1708; e o \"Actus Tragicus\" para un funeral.\nEn Weimar, Bach concentrouse primeiro no \u00f3rgano, compo\u00f1endo grandes obras para este instrumento, inclu\u00edda a \"Orgelb\u00fcchlein\", a \"Tocata e fuga en re menor\", BWV 565, e a \"Tocata e fuga en mi maior\", BWV 566. Christoph Wolff suxire que Bach puido ter estudado material musical pertencente \u00e1 \"Hofkapelle\", (literalmente \u00abcapela da corte\u00bb ou orquestra da corte), e que copiou e estudou as obras de Johann Philipp Krieger, Christoph Graupner, Georg Philipp Telemann, Marco Giuseppe Peranda e Johann David Heinichen no per\u00edodo comprendido entre 1711 e 1713. A principios de 1713, Bach compuxo as s\u00faas primeiras cantatas no novo estilo que inclu\u00eda recitativos e arias: a chamada \"Jagdkantate\" ou \"Cantata da caza\", BWV 208, como homenaxe a Christian, duque de Saxonia-Weissenfels, celebrada o 23 de febreiro, e, posiblemente, a cantata de igrexa para o domingo de Sexax\u00e9sima (o segundo domingo antes da Coresma) \"Gleichwie der Regen und Schnee vom Himmel f\u00e4llt\", BWV 18, nun texto de Erdmann Neumeister.\nEn 1713, ped\u00edronlle que optara ao posto de director da \"Marktkirche\" en Halle, en substituci\u00f3n de Friedrich Wilhelm Zachow. Zachow ensin\u00e1ralle a un novo Georg Friedrich H\u00e4ndel e compuxera numerosas cantatas no novo estilo, adoptando recitativos e arias da \u00f3pera italiana. Bach tivo \u00e9xito na s\u00faa candidatura para o posto, mais rexeitouno logo de que o duque Wilhelm Ernst incrementara o seu salario e lle ofrecera un ascenso.\nBach ascendeu a \"Konzertmeister\" o 2 de marzo de 1714, unha honra que implicaba a interpretaci\u00f3n dunha cantata de igrexa mensualmente na \"Schlosskirche\": Foi nomeado:\nAs circunstancias eran favorables: Bach gozou dun espazo \"agradable e \u00edntimo\" na capela da corte, chamado \"Himmelsberg\" (Castelo do Ceo), e un grupo profesional de m\u00fasicos da orquestra da corte. Inspirouse nunha colaboraci\u00f3n co poeta da corte Salomo Franck, quen proporcionou os textos para a maior\u00eda das s\u00faas cantatas de igrexa, captando unha \"mensaxe teol\u00f3xica pura e sincera\" en \"elegante linguaxe po\u00e9tico\". As primeiras d\u00faas cantatas que Bach compuxo en Weimar baseadas en textos de Franck foron \"Himmelsk\u00f6nig, willkommen sei\", BWV 182, para o Domingo de Ramos, que coincidiu coa Anunciaci\u00f3n ese ano, e \"Weinen, Klagen, Sorgen, Zagen\", BWV 12 para o Jubilate. Un mes despois de compo\u00f1er \"Erschallet, ihr Lieder\", Bach realizou \"Ich hatte viel Bek\u00fcmmernis\", BWV 21, o terceiro domingo despois da Trindade, de novo sobre un texto de Franck. \"Erschallet, ihr Lieder\", a terceira cantata nesta serie, \u00e9 a primeira cantata para un d\u00eda festivo.\nAn\u00e1lise.\nTexto.\n\"Erschallet, ihr Lieder\" \u00e9 a terceira das cantatas de Weimar. Foi a primeira composta para un d\u00eda festivo, o Domingo de Pentecoste, sendo unha celebraci\u00f3n importante entre o Nadal e a Pascua. As lecturas prescritas para o d\u00eda da festa t\u00f3manse dos Feitos dos Ap\u00f3stolos, sobre o Esp\u00edrito Santo , e do Evanxeo de Xo\u00e1n, no que Xes\u00fas anuncia o Esp\u00edrito que vai ensinar, no seu Discurso de Despedida . Como en moitas cantatas de Bach, o libreto \u00e9 unha compilaci\u00f3n de textos da Biblia, poes\u00eda contempor\u00e1nea e coral. A poes\u00eda atrib\u00faese a Salomo Franck, a pesar de que os versos non est\u00e1n inclu\u00eddos nas s\u00faas edici\u00f3ns impresas. Varios dos primeiros xestos estil\u00edsticos de Bach aparecen aqu\u00ed, como unha cita b\u00edblica nun segundo movemento recitativo e non nun primeiro movemento coral, arias consecutivas entre si sen un recitativo no medio e o di\u00e1logo nun d\u00fao.\nO texto de Franck mostra elementos de comezos do pietismo: a expresi\u00f3n de sentimentos extremos, por exemplo, \"O seligste Zeiten!\" (\"Oh tempo feliz!\") no coro inicial, e unha \"actitude m\u00edstica\", por exemplo no d\u00fao da Alma e o Esp\u00edrito unidos. Na secci\u00f3n central do primeiro movemento, Franck parafraseou o texto evanx\u00e9lico, que di no vers\u00edculo 23 que Deus quere habitar co home, \"Gott se sich die Seelen zu Tempeln bereiten\" (\"Deus mesmo deber\u00e1 preparar as nosas almas para o Seu templo\", m\u00e1is literalmente: \"Deus quere preparar [as nosas] almas para convertelas no seu templo\"). As palabras para o recitativo son a cita do vers\u00edculo 23 do Evanxeo de Xo\u00e1n: \"liebet Wer mich, der wird mein Wort halten\" (\"O que me ama, gardar\u00e1 a mi\u00f1a Palabra, e o meu Pai amarao, e viremos a el e faremos morada con el\"). O terceiro movemento dir\u00edxese \u00e1 Trindade e o cuarto ao Esp\u00edrito que estivo presente na Creaci\u00f3n. O quinto movemento \u00e9 un d\u00fao da Alma e o Esp\u00edrito, subli\u00f1ado por unha transcrici\u00f3n instrumental do himno de Pentecoste de Marti\u00f1o Lutero \"Komm, Heiliger Geist, Herre Gott\", que se basea no himno en lat\u00edn \"Veni Sancte Spiritus, reple tuorum corda fidelium\". O sexto movemento \u00e9 un coral, do vers\u00edculo cuarto do himno de Philipp Nicolai \"Wie sch\u00f6n leuchtet der Morgenstern\". \"Geistlich Brautlied\" (\"Canci\u00f3n nupcial espiritual\") de Nicolai contin\u00faa co tema da unidade entre a Alma e o Esp\u00edrito.\nInterpretaci\u00f3n.\nCo nomeamento de Bach como \"Konzertmeister\" e a s\u00faa composici\u00f3n mensual e regular de cantatas, conseguiu permiso para celebrar ensaios na igrexa, para garantir un alto nivel de interpretaci\u00f3n: \"cambi\u00e1ronse os ensaios das pezas na casa [do \"Konzertmeister\"] e ordenouse que sempre deben ter lugar na \"Kirchen-Capelle\" [a galer\u00eda de m\u00fasica na igrexa do palacio], e tam\u00e9n para poder ser observado polo mestre de capela\". A orquestra que ti\u00f1a a s\u00faa disposici\u00f3n estaba composta polos membros da capela da corte, tres directores, cinco cantantes, e sete instrumentistas, ampliable baixo demanda con m\u00fasicos militares, m\u00fasicos da cidade e coristas dun \"Gymnasium\".\nBach levou a cabo a primeira interpretaci\u00f3n de \"Erschallet, ihr Lieder\" o 20 de maio de 1714. O seu fillo Carl Philipp Emanuel Bach lembrou que a dirixiu frecuentemente e tocou o primeiro viol\u00edn: \"el tocaba o viol\u00edn de xeito limpo e penetrante, e isto fixo que puidera manter \u00e1 orquestra en mellor orde que se o tivera feito dende o clave\". As partes da primeira actuaci\u00f3n perd\u00e9ronse, mais tanto a partitura como o material da interpretaci\u00f3n de actuaci\u00f3ns posteriores sobreviviron. Bach interpretou a cantata de novo, posiblemente en K\u00f6then entre 1717 e 1722, e varias veces como \"Thomaskantor\" en Leipzig. Para a interpretaci\u00f3n do 28 de maio de 1724, mudou a instrumentaci\u00f3n lixeiramente e traspuxo a obra de d\u00f3 maior a re maior. Volveu \u00e1 tonalidade de d\u00f3 maior para unha actuaci\u00f3n o 13 de maio de 1731. Existe unha parte do quinto movemento para \u00f3rgano dunha actuaci\u00f3n posterior.\nJohn Eliot Gardiner apuntou que Bach \"apreciaba particularmente\" esta cantata e que nela estableceu \"un modelo para enfoques posteriores do tema pentecostal\". Bach empregou o texto do Evanxeo do recitativo nun movemento coral en outras cantatas para Pentecoste \u2014\"Wer mich liebet, der wird mein Wort halten\", BWV 59 e \"Wer mich liebet, der wird mein Wort halten\", BWV 74.\nPartitura e estrutura.\nNa versi\u00f3n de Weimar, Bach realizou a partitura da cantata para catro cantantes solistas (soprano (S), alto (A), tenor (T) e baixo (B)), un coro a catro voces e unha orquestra de tres trompetas (Tpt), timbais (Tim), frauta doce (Fl bico) ou traverso (Fl), \"\u00f3boe d'amore\" (Oa), dous viol\u00edns (Vn), d\u00faas violas (Va), fagot (Fg), violonchelo (Vc) e \"basso continuo\" (Bc). \u00c9 unha alegre e rica instrumentaci\u00f3n para unha festividade, mentres que as d\u00faas cantatas anteriores en Weimar non empregaran os instrumentos de vento-metal. Bach empregou a orquestra de corda francesa con d\u00faas partes de viola, como na maior\u00eda das cantatas ata 1715, cando comezou a preferir a orquestraci\u00f3n italiana cunha \u00fanica viola. En Weimar, unha frauta doce ou un traverso dobraba ao primeiro viol\u00edn unha oitava superior; na primeira actuaci\u00f3n de Leipzig foi un traverso. Adaptouse unha parte para \u00f3rgano \"obbligato\" (Org) en substituci\u00f3n do \u00f3boe e o violonchelo no quinto movemento nunha representaci\u00f3n posterior. A obra ten unha duraci\u00f3n aproximada duns 25 minutos. Na versi\u00f3n de Weimar e a versi\u00f3n de 1724, Bach solicitou unha repetici\u00f3n do coro inicial, engadindo as palabras \"Chorus repetatur ab initio\" (repetici\u00f3n do coro de abertura) logo do coral.\nNa seguinte t\u00e1boa dos movementos, a partitura segue a versi\u00f3n de Weimar da Neue Bach-Ausgabe, e as abreviaturas para voces e instrumentos do Instituto Nacional de las Artes Esc\u00e9nicas y de la M\u00fasica de Espa\u00f1a. As tonalidades t\u00f3manse da versi\u00f3n de Weimar. A indicaci\u00f3n do comp\u00e1s de catro por catro ind\u00edcase mediante o s\u00edmbolo .\nM\u00fasica.\nO texto da cantata non conta unha historia, sen\u00f3n que reflicte diferentes aspectos do Esp\u00edrito Santo, que se celebra en Pentecoste. In\u00edciase coa louvanza xeral e logo conc\u00e9ntrase nunha soa li\u00f1a do Evanxeo. A continuaci\u00f3n, dir\u00edxese \u00e1 Santa Trindade, ref\u00edrese ao Esp\u00edrito que estaba presente na creaci\u00f3n e mostra un di\u00e1logo entre a Alma e o Esp\u00edrito. Concl\u00fae cunha estrofa do himno de Nicolai, o cal recolle o tema da unidade entre Deus (Esp\u00edrito) e o home, como se mostra no di\u00e1logo. As\u00ed, o texto parte do xeral cara a unha reflexi\u00f3n cada vez m\u00e1is persoal e \u00edntima.\nJohn Eliot Gardiner, que dirixiu unha integral das cantatas de igrexa de Bach no ano 2000, situou as cantatas pentecostais na metade do proxecto, que v\u00eda como unha \"exploraci\u00f3n durante un ano das s\u00faas cantatas no seu contexto temporal\". Describiu Pentecoste como \"a culminaci\u00f3n deses 'grandes cincuenta d\u00edas' que seguen \u00e1 Resurrecci\u00f3n, un motivo da finalizaci\u00f3n da obra de Xes\u00fas na terra e a chegada do Esp\u00edrito Santo\" e comentou que Bach \"crea unha m\u00fasica de sincero optimismo e exuberancia na celebraci\u00f3n de... o milagreiro acendido da chispa pentecostal divina que permite aos seres humanos comunicarse a trav\u00e9s da barreira do idioma\". En canto a \"Erschallet, ihr Lieder\", a primeira cantata escrita para a ocasi\u00f3n, observou que Bach reflicte as \"etapas na evoluci\u00f3n da relaci\u00f3n de Deus co home\", tanto pola partitura como pola elecci\u00f3n das s\u00faas tonalidades. Na primeira versi\u00f3n de Weimar, os primeiros movementos est\u00e1n en d\u00f3 maior, baixa a la menor (o relativo menor, unha terceira por debaixo) no cuarto, baixa de novo a fa maior (unha terceira por debaixo adicional) no quinto e sexto. A instrumentaci\u00f3n \u00e9 maxestosa, con tres trompetas e timbais no primeiro movemento e tres trompetas de novo no terceiro, reducidas \u00e1s cordas no cuarto e a instrumentos solistas no quinto movemento.\n\"Erschallet, ihr Lieder\".\n\"Erschallet, ihr Lieder\" (Resoade, canci\u00f3ns) \u00e9 un concerto festivo, marcado como \"Coro\" por Bach. As palabras e a m\u00fasica bas\u00e9anse posiblemente nunha cantata de felicitaci\u00f3n secular \u2014en alem\u00e1n \"Gl\u00fcckwunschkantate\"\u2014 que se perdeu. Unha edici\u00f3n das obras de Franck cont\u00e9n unha cantata para o D\u00eda de Aninovo, \"Erschallet nun wieder, gl\u00fcckw\u00fcnschende Lieder\" (Soade de novo, felicitando canci\u00f3ns), que puido ter servido de modelo. O movemento \u00e9 en forma de \"da capo\": a primeira secci\u00f3n rep\u00edtese tras unha secci\u00f3n central contrastante. Est\u00e1 composta para tres \"coros\": un de trompetas, outro de cordas e fagot, e un coro de catro partes. O terceiro, simbolizando a Trindade, aparece de novo nun comp\u00e1s de 3/8 cando se empregan as tres trompetas. A primeira parte comeza con fanfarras de trompeta, alternando cunhas flu\u00eddas coloraturas nas cordas. As voces entran como coro homof\u00f3nico en terceiras. Repiten o primeiro comp\u00e1s do motivo da fanfarra na palabra \u00abErschallet\u00bb (resoade!) mentres as trompetas repiten tam\u00e9n o motivo. As voces repiten o motivo do segundo comp\u00e1s da fanfarra en \u00abihr Lieder\u00bb, e as trompetas contestan. O coro repite os compases tres e catro en \u00aberklinget, ihr Saiten\u00bb, a trav\u00e9s da interpretaci\u00f3n das cordas. Como colof\u00f3n, a primeira s\u00edlaba de \u00abseligste Zeiten\u00bb (tempo feliz) \u00e9 sostida nun acorde de s\u00e9tima (primeiro no comp\u00e1s 53), durante o cal os instrumentos tocan os seus motivos.\nNa secci\u00f3n media en la menor, as trompetas descansan mentres que outros instrumentos interpretan \"colla parte\" coas voces. A imitaci\u00f3n polif\u00f3nica exp\u00e1ndese na idea de que Deus preparar\u00e1 \u00e1s almas para ser os seus templos. A primeira secuencia progresa dende a voz m\u00e1is grave ata a m\u00e1is aguda, con entradas despois de dous ou tres compases. A voz m\u00e1is aguda comeza a segunda secuencia e as outras voces entran nunha sucesi\u00f3n pr\u00f3xima, separadas un ou dous compases. Gardiner interpreta a polifon\u00eda como \"conxur\u00e1ndose ante n\u00f3s a elegante trazar\u00eda deses 'templos' que Deus promete facer das nosas almas\". A primeira parte \u00e9 repetida como \"da capo\".\nO movemento garda semellanzas coa abertura de \"T\u00f6net, ihr Pauken! Erschallet, Trompeten!\", BWV 214, composta en 1733 sobre outro texto chamando aos instrumentos a soar, que Bach posteriormente empregou cun texto diferente ao comezo do seu \"Oratorio de Nadal\", BWV 248. Bach empregou unha orquestraci\u00f3n festiva con tres trompetas en m\u00e9trica ternaria na s\u00faa \"Misa en si menor\", BWV 232 para a corte en Dresde, no \u00abGloria\u00bb, en contraste co precedente \u00abKyrie\u00bb.\n\"Wer mich liebet, der wird mein Wort halten\".\nO \u00fanico recitativo da cantata cita unha li\u00f1a do Evanxeo do d\u00eda: \"Wer mich liebet, der wird mein Wort halten\" (O que Me ama, gardar\u00e1 a Mi\u00f1a Palabra, [e Meu Pai amarao e N\u00f3s viremos a el e moraremos con el]). Bach reflicte a promesa de Xes\u00fas de \"morar nel\" a trav\u00e9s de li\u00f1as melism\u00e1ticas en contrapunto con motivos no violonchelo similares aos motivos do quinto movemento. Asignou as palabras de Xes\u00fas ao baixo como a \"vox Christi\" (voz de Cristo). Ilustrou o descanso final en Deus terminando sobre unha redonda en \"do\"1, a nota m\u00e1is grave que ped\u00eda a un solista. O music\u00f3logo Julian Mincham describe a li\u00f1a vocal:\n\"Heiligste Dreieinigkeit\".\nA primeira aria, dirixida \u00e1 Sant\u00edsima Trindade, \"Heiligste Dreieinigkeit\" (Sant\u00edsima Trindade), est\u00e1 acompa\u00f1ada por un coro de tres trompetas e \"basso continuo\", unha estra\u00f1a combinaci\u00f3n que expresa a idea das palabras. A trompeta simboliza a autoridade. En ocasi\u00f3ns, as trompetas tocan a un\u00edsono, para ilustrar adicionalmente a Trindade. O tema est\u00e1 composto sobre as tres notas do acorde maior. A aria div\u00eddese en tres secci\u00f3ns.\nBach escribiu unha aria acompa\u00f1ada s\u00f3 por un instrumento de metal \"obbligato\" na s\u00faa \"Misa\" (Kyrie e Gloria en si menor), composta en 1733 para a corte de Dresde e posteriormente integrada na s\u00faa \"Misa en si menor\". A aria de baixo \"Quoniam tu solus sanctus\" da \"Misa\", que reflicte a santidade e maxestade de Deus, est\u00e1 escrita para \"corno da caccia\", dous fagots e \"basso continuo\". Cando ensamblou a misa completa, ama\u00f1ou a aria empregando s\u00f3 instrumentos de vento para reflectir ao Esp\u00edrito Santo en \"Et in Spiritum Sanctum\", que tam\u00e9n \u00e9 un movemento con moitos s\u00edmbolos da Trindade.\n\"O Seelenparadies\".\nA segunda aria, para tenor, \"O Seelenparadies\" (O para\u00edso das almas), tam\u00e9n cont\u00e9n tres secci\u00f3ns e comp\u00e1s ternario, mais en contraste co movemento previo, describe en ondas continuas das cordas en un\u00edsono o Esp\u00edrito que estaba presente na Creaci\u00f3n, chamado \"O Seelenparadies, das Gottes Geist durchwehet, der bei der Sch\u00f6pfung blies\" (O para\u00edso das almas, avivadas polo Esp\u00edrito de Deus, que sopra na creaci\u00f3n). Alfred D\u00fcrr escribe que a m\u00fasica \"expresa a impresi\u00f3n de liberaci\u00f3n da gravidade terrenal\".\n\"Komm, la\u00df mich nicht l\u00e4nger warten\".\nO \u00faltimo movemento solista, titulado \"Aria\", \"Komm, la\u00df mich nicht l\u00e4nger warten\" (V\u00e9n, non me fagas esperar m\u00e1is), consiste nun di\u00e1logo entre a Alma e o Esp\u00edrito Santo e asem\u00e9llase a unha canci\u00f3n de amor. A parte do Esp\u00edrito est\u00e1 asignada \u00f3 alto, mentres que os d\u00faos similares da Alma e Xes\u00fas en cantatas posteriores son para soprano e baixo \u2014por exemplo, en \"Ich hatte viel Bek\u00fcmmernis\", BWV 21 e \"Wachet auf, ruft uns die Stimme\", BWV 140.\nBach estableceu o texto nunha complexa estrutura unindo \u00e1s d\u00faas cantantes, un \u00f3boe e un violonchelo solistas. A soprano e a alto cantan sobre a s\u00faa unidade nunha linguaxe \"neoer\u00f3tica\" ou \"abertamente er\u00f3tico/pietista\": \"Vou morrer, se te\u00f1o que estar sen ti\", di unha; \"Eu son t\u00faa e ti es mi\u00f1a!\", cont\u00e9stalle a outra. O violonchelo proporciona un intricado contrapunto, que Albert Schweitzer describe como \"un motivo de purificada felicidade\". As voces e o violonchelo forman outro tr\u00edo, outro s\u00edmbolo da Trindade. A music\u00f3loga Anne Leahy, do Dublin Institute of Technology, sinala que Bach ti\u00f1a posiblemente a terceira estrofa en mente, que fala do amor, e emprega o instrumento que leva o seu nome, o \"\u00f3boe d'amore\".\nO \"\u00f3boe d'amore\" interpreta unha melod\u00eda ricamente ornamentada do himno de Pentecoste \"Komm, Heiliger Geist, Herre Gott\" (V\u00e9n, Esp\u00edrito Santo, Se\u00f1or Deus, enche coa bondade da T\u00faa graza os coraz\u00f3ns, vontades e mentes da T\u00faa fe. Inflama o Teu ardente amor neles). Bach establece este himno, que parece pr\u00f3ximo ao seu coraz\u00f3n, d\u00faas veces nos seus \"Dezaoito grandes preludios corais\", como \"BWV 651\" e \"BWV 652\".\nBach empregou de novo d\u00faos cando compuxo en 1733 a s\u00faa \"Misa\" (\"Kyrie\" e \"Gloria\" en si menor) para a corte de Dresde. Escribiu dous movementos de duetos no estilo dos duetos de amor da \u00f3pera da \u00e9poca e localizounos no centro de cada parte da \"Misa\": \"Christe eleison\" para d\u00faas sopranos no centro do \"Kyrie\", \"Domine Deus\" no centro da estrutura sim\u00e9trica do \"Gloria\". Cando recompilou a \"Misa en si menor\", elixiu outro d\u00fao \"Et in unum Dominum Jesum Christum\" para o \"Credo\", con partitura para soprano e alto, do mesmo xeito que fixo en \"Erschallet, ihr Lieder\".\n\"Von Gott k\u00f6mmt mir ein Freudenschein\".\nO texto do coral de peche t\u00f3mao da \"Geistlich Brautlied\" (Espiritual canci\u00f3n nupcial) \"Wie sch\u00f6n leuchtet der Morgenstern\" de Philipp Nicolai, continuando o tema da unidade entre a Alma e o Esp\u00edrito. \"Von Gott k\u00f6mmt mir ein Freudenschein\" (Un ledo resplandor ch\u00e9game de Deus) est\u00e1 ilustrado por unha parte de viol\u00edn engadida ao coro de catro partes. O texto finaliza coas palabras:\nAta 1724, o coro de apertura repet\u00edase despois do coral, marcado como \"Chorus repetatur ab initio\" no manuscrito.\nGardiner describe a cantata como \"evidentemente... unha obra que el valorou particularmente\", engadindo que \"eleva con m\u00fasica de xenu\u00edno optimismo e exuberancia na celebraci\u00f3n dos primeiros dons da recentemente esperta natureza, as\u00ed como o milagreiro acendido da divina chama pentecostal que permite aos seres humanos comunicarse a trav\u00e9s das barreiras do idioma\". D\u00fcrr comenta que \"todos os diversos cambios que fixo mostran a cantidade de problemas que afrontou Bach coa obra \u2014como o n\u00famero de representaci\u00f3ns documentadas (canto menos catro) suxire\u2014 parece que lle gustaba particularmente\".\nPublicaci\u00f3n.\nA cantata foi publicada por Breitkopf &amp; H\u00e4rtel en 1888 no volume 35 da primeira edici\u00f3n completa das obras de Bach pola Bach Gesellschaft, editada por Alfred D\u00f6rffel. Na hist\u00f3rico-cr\u00edtica \"Neue Bach-Ausgabe\", a segunda edici\u00f3n completa das obras de Bach, Dietrich Kilian editou ambas, a versi\u00f3n reconstru\u00edda de Weimar (1959) e a primeira versi\u00f3n de Leipzig (1960) no volume 13, engadindo o informe cr\u00edtico en 1960.\nV\u00e9xase tam\u00e9n.\nBibliograf\u00eda.\nAs gravaci\u00f3ns completas das cantatas de Bach est\u00e1n acompa\u00f1adas por notas en li\u00f1a de m\u00fasicos e music\u00f3logos: John Eliot Gardiner comentou no seu Bach Cantata Pilgrimage, Tadashi Isoyama escribiu para Masaaki Suzuki e Christoph Wolff para Ton Koopman."}
{"id": "349181", "revid": "1576", "url": "https://gl.wikipedia.org/wiki?curid=349181", "title": "Himno nacional de Armenia", "text": ""}
{"id": "349184", "revid": "1576", "url": "https://gl.wikipedia.org/wiki?curid=349184", "title": "Himno nacional de Xeorxia", "text": ""}
{"id": "349186", "revid": "17467", "url": "https://gl.wikipedia.org/wiki?curid=349186", "title": "Himno nacional de Fidxi", "text": ""}
{"id": "349187", "revid": "1576", "url": "https://gl.wikipedia.org/wiki?curid=349187", "title": "Himno nacional de Hungr\u00eda", "text": ""}
{"id": "349189", "revid": "1576", "url": "https://gl.wikipedia.org/wiki?curid=349189", "title": "Himno nacional de Australia", "text": ""}
{"id": "349190", "revid": "1576", "url": "https://gl.wikipedia.org/wiki?curid=349190", "title": "Himno nacional de Austria", "text": ""}
{"id": "349191", "revid": "1576", "url": "https://gl.wikipedia.org/wiki?curid=349191", "title": "Himno nacional de Xamaica", "text": ""}
{"id": "349193", "revid": "1576", "url": "https://gl.wikipedia.org/wiki?curid=349193", "title": "Himno nacional de Qatar", "text": ""}
{"id": "349194", "revid": "71683", "url": "https://gl.wikipedia.org/wiki?curid=349194", "title": "\u00c1lxebra elemental", "text": "A \u00e1lxebra elemental incl\u00fae os conceptos b\u00e1sicos de \u00e1lxebra, que \u00e9 unha das ramas principais das matem\u00e1ticas. Mentres que na aritm\u00e9tica s\u00f3 aparecen os n\u00fameros e as s\u00faas operaci\u00f3ns aritm\u00e9ticas elementais, na \u00e1lxebra tam\u00e9n se empregan s\u00edmbolos para denotar n\u00fameros (\"x\", \"y\", \"a\", \"b\"). Estes denom\u00ednanse variables, inc\u00f3gnita, coeficientes, \u00edndices ou ra\u00edz, segundo o caso. O termo \"\u00e1lxebra elemental\" \u00fasase para distinguir este campo da \u00e1lxebra abstracta, a parte da matem\u00e1tica que estuda as estruturas alx\u00e9bricas.\nO anterior \u00e9 \u00fatil porque:\nEstes tres son os f\u00edos principais da \u00e1lxebra elemental, que deben distinguirse da \u00e1lxebra abstracta, un tema m\u00e1is avanzado que xeralmente se estuda no \u00e1mbito universitario.\nNa \u00e1lxebra elemental, unha expresi\u00f3n pode conter n\u00fameros, variables e operaci\u00f3ns aritm\u00e9ticas. Por convenci\u00f3n, estes xeralmente escr\u00edbense cos termos con expo\u00f1ente m\u00e1is altos \u00e1 esquerda; alg\u00fans exemplos son:\nNunha \u00e1lxebra m\u00e1is avanzada, unha expresi\u00f3n tam\u00e9n pode inclu\u00edr funci\u00f3ns elementais.\nUnha ecuaci\u00f3n \u00e9 a afirmaci\u00f3n de que d\u00faas expresi\u00f3ns son iguais. Algunhas ecuaci\u00f3ns son certas para todos os valores das variables implicadas (por exemplo formula_4); tales ecuaci\u00f3ns ch\u00e1manse identidades. As ecuaci\u00f3ns condicionais son certas s\u00f3 para alg\u00fans valores das variables implicadas: formula_5. Os valores das variables que fan a ecuaci\u00f3n verdadeira ch\u00e1manse soluci\u00f3ns da ecuaci\u00f3n.\nSignos alx\u00e9bricos.\nSignos de operaci\u00f3n.\nDo mesmo xeito que na aritm\u00e9tica, na \u00e1lxebra \u00fasanse as operaci\u00f3ns de suma, resta, multiplicaci\u00f3n, e divisi\u00f3n. Adicionalmente est\u00e1n as operaci\u00f3ns de potenciaci\u00f3n, radicaci\u00f3n e logaritmos.\nOs signos de operaci\u00f3n son:\nSignos de relaci\u00f3n.\nIndican a relaci\u00f3n que hai entre d\u00faas expresi\u00f3ns. Os signos de relaci\u00f3n son:\nSignos de agrupaci\u00f3n.\nOs signos de agrupaci\u00f3n empr\u00e9ganse para cambiar a orde das operaci\u00f3ns. As operaci\u00f3ns indicadas dentro deles deben realizarse primeiro.\nOs signos de agrupaci\u00f3n son:\nDe non aparecer signo entre o n\u00famero e o signo de agrupaci\u00f3n, tense que realizar unha multiplicaci\u00f3n; por exemplo:\nOutro exemplo ser\u00eda:\nExpresi\u00f3ns alx\u00e9bricas.\nTermo.\nUn termo \u00e9 unha expresi\u00f3n alx\u00e9brica elemental onde se atopan s\u00f3 operaci\u00f3ns de multiplicaci\u00f3n e divisi\u00f3n de n\u00fameros e letras. O n\u00famero ch\u00e1mase coeficiente e as letras constit\u00faen a parte literal. Tanto o n\u00famero como cada letra poden estar elevados a unha potencia. Nunha expresi\u00f3n alx\u00e9brica con varios termos, estes est\u00e1n separados con signos de suma e resta.\nTermo independente.\nO termo independente \u00e9 o que consta de s\u00f3 un valor num\u00e9rico e non ten parte literal.\nTermos semellantes.\nOs termos semellantes son os que te\u00f1en exactamente a mesma parte literal (coas mesmas letras elevadas aos mesmos expo\u00f1entes), e var\u00edan s\u00f3 no coeficiente. S\u00f3 se poden sumar e restar termos semellantes. Non se poden sumar e restar termos que non sexan semellantes; con todo, p\u00f3dense multiplicar e dividir todo tipo de termos. Se nunha expresi\u00f3n alx\u00e9brica hai varios termos semellantes, estes p\u00f3dense simplificar sum\u00e1ndoos ou rest\u00e1ndoos.\nGrao dun termo.\nO grao dun termo pode ser de dous tipos: grao absoluto e grao relativo.\nPolinomio.\nUn polinomio \u00e9 unha expresi\u00f3n alx\u00e9brica na que s\u00f3 interve\u00f1en as operaci\u00f3ns de suma, resta e multiplicaci\u00f3n, as\u00ed como expo\u00f1entes enteiros positivos. Cando o polinomio consta dun, de dous ou de tres termos ch\u00e1mase monomio, binomio ou trinomio, respectivamente. Xeralmente, un polinomio \"P\" na variable \"x\" expr\u00e9sase como:\nValor num\u00e9rico dun polinomio.\n\u00c9 o valor que se obt\u00e9n ao substitu\u00edr as letras por valores num\u00e9ricos e logo realizar as operaci\u00f3ns do polinomio.\nLeis da \u00e1lxebra elemental.\nOrde das operaci\u00f3ns.\nPara completar o valor dunha expresi\u00f3n, \u00e9 necesario calcular partes dela nunha orde particular, co\u00f1ecida como a \"orde de prioridade\" ou a \"xerarqu\u00eda\" das operaci\u00f3ns. Primeiro calc\u00falanse os valores das expresi\u00f3ns encerradas en signos de agrupaci\u00f3n (par\u00e9ntese, corchetes, chaves), despois as multiplicaci\u00f3ns e divisi\u00f3ns e, por \u00faltimo, as sumas e as restas.\nLeis da igualdade.\nA relaci\u00f3n de igualdade (=) ten as propiedades seguintes:\nLeis da desigualdade.\nA relaci\u00f3n de desigualdade (&lt;) ten as seguintes propiedades:\nRegra dos signos.\nNo produto e no cociente de n\u00fameros positivos (+) e negativos (-) c\u00famprense as seguintes regras:"}
{"id": "349195", "revid": "1576", "url": "https://gl.wikipedia.org/wiki?curid=349195", "title": "Himno nacional de Chipre", "text": ""}
{"id": "349196", "revid": "1576", "url": "https://gl.wikipedia.org/wiki?curid=349196", "title": "Himno nacional de Irlanda", "text": ""}
{"id": "349197", "revid": "1576", "url": "https://gl.wikipedia.org/wiki?curid=349197", "title": "Himno nacional de Malta", "text": ""}
{"id": "349198", "revid": "1576", "url": "https://gl.wikipedia.org/wiki?curid=349198", "title": "Himno nacional de Suecia", "text": ""}
{"id": "349199", "revid": "89787", "url": "https://gl.wikipedia.org/wiki?curid=349199", "title": "Stranded Deep", "text": "Stranded Deep \u00e9 un videoxogo de supervivencia en mundo aberto e primeira persoa, desenvolvido e publicado pola australiana BEAM Team Games para Microsoft Windows, Linux e OS X. Foi o primeiro videoxogo da compa\u00f1\u00eda. \"Stranded Deep\" segue a historia dun supervivente dun accidente de avi\u00f3n que naufraga nalg\u00fan lugar do Oc\u00e9ano Pac\u00edfico."}
{"id": "349201", "revid": "1576", "url": "https://gl.wikipedia.org/wiki?curid=349201", "title": "Himno nacional de Eslovaquia", "text": ""}
{"id": "349202", "revid": "23204", "url": "https://gl.wikipedia.org/wiki?curid=349202", "title": "Rust (videoxogo)", "text": "Rust \u00e9 un videoxogo multixogador de supervivencia en mundo aberto en desenvolvemento por Facepunch Studios para Microsoft Windows, OS X e Linux. \"Rust\" foi estreado orixinalmente no programa de Steam o 11 de decembro de 2013. \"Rust\" foi creado inicialmente como un clon de \"DayZ\", un mod popular para \"ARMA 2\"."}
{"id": "349204", "revid": "1576", "url": "https://gl.wikipedia.org/wiki?curid=349204", "title": "Himno nacional de Eslovenia", "text": ""}
{"id": "349205", "revid": "1576", "url": "https://gl.wikipedia.org/wiki?curid=349205", "title": "Himno nacional de Bulgaria", "text": ""}
{"id": "349206", "revid": "89787", "url": "https://gl.wikipedia.org/wiki?curid=349206", "title": "Worms (videoxogo de 1995)", "text": "Worms \u00e9 un videoxogo de estratexia e artillar\u00eda desenvolvido por Team17 e estreado en 1995. Foi o primeiro xogo da serie de videoxogos Worms.\n\"Worms\" \u00e9 un xogo baseado en quendas onde os xogadores controlan un equipo de vermes con outros equipos de vermes que son controlados pola computadora ou un opo\u00f1ente humano. O obxectivo \u00e9 acabar cos vermes empregando varias armas \u00f3 tempo que sobrevivan os propios vermes."}
{"id": "349207", "revid": "1576", "url": "https://gl.wikipedia.org/wiki?curid=349207", "title": "Himno nacional de Xordania", "text": ""}
{"id": "349209", "revid": "1576", "url": "https://gl.wikipedia.org/wiki?curid=349209", "title": "Himno nacional de Roman\u00eda", "text": ""}
{"id": "349211", "revid": "7523", "url": "https://gl.wikipedia.org/wiki?curid=349211", "title": "Jonathan Gilling", "text": "Jonathan Gilling, nado o 29 de xu\u00f1o de 1991 en Vaduz (Liechtenstein), \u00e9 un xogador profesional internacional de baloncesto dinamarqu\u00e9s. Actualmente forma parte do Afanion CB Almansa da LEB Ouro, onde xoga na posici\u00f3ns de ala ou ala-pivote cunha altura de 2,03 metros."}
{"id": "349213", "revid": "1576", "url": "https://gl.wikipedia.org/wiki?curid=349213", "title": "Himno nacional de Bahrain", "text": ""}
{"id": "349214", "revid": "22570", "url": "https://gl.wikipedia.org/wiki?curid=349214", "title": "H\u00f8rsholm 79ers", "text": "O H\u00f8rsholm 79ers, antes co\u00f1ecido como \"H\u00f8rsholm Basketball Klub\", \u00e9 un equipo de baloncesto profesional dinamarqu\u00e9s da localidade de H\u00f8rsholm. O Basket Brescia foi fundado en 1974 e actualmente compite na Basketligaen, m\u00e1xima categor\u00eda do baloncesto dan\u00e9s. O seu maior \u00e9xito son os campionatos de liga de 1991 e 1993."}
{"id": "349215", "revid": "5132", "url": "https://gl.wikipedia.org/wiki?curid=349215", "title": "Horsholm 79ers", "text": ""}
{"id": "349219", "revid": "624", "url": "https://gl.wikipedia.org/wiki?curid=349219", "title": "Ealhmund de Kent", "text": "Ealhmund foi un rei de Kent a finais do s\u00e9culo VIII e pai de Ecgberht, primeiro co\u00f1ecido da li\u00f1axe da familia real inglesa. Era fillo de Eafa de Wessex e casou cunha princesa de Kent.\nTraxectoria.\nEalhmund de Kent suponse rei dese territorio por unha carta datada o ano 784, na que \u00e9 identificado como o pai de Ecgberht, nun anexo posterior \u00e1 Cr\u00f3nica datado no ano 784. Este Ecgberht restaurar\u00eda posteriormente a dinast\u00eda. \u00c9 pos\u00edbel, con todo, que a Cr\u00f3nica de 825 se refira a algunha reclamaci\u00f3n por Ine de Wessex, de cuxo irm\u00e1n Ingeld Ecgberht era descendente.\n\u00c1 s\u00faa morte, crese que o rei Offa de Mercia, que xa dominaba en maior ou menor medida, tomou o control directo do reino."}
{"id": "349221", "revid": "624", "url": "https://gl.wikipedia.org/wiki?curid=349221", "title": "Eormenric de Kent", "text": "Eormenric ou Eormanric foi rei de Kent desde aproximadamente 534 ou 540 at\u00e9 564 ou 590.\nTraxectoria.\nO seu pai poder\u00eda ser o rei Octa de Kent, a quen Eormenric sucedeu no trono. Segundo a Cr\u00f3nica anglosaxoa foi sucedido polo seu fillo Aethelberht de Kent ao redor do ano 580 ou 590."}
{"id": "349223", "revid": "89787", "url": "https://gl.wikipedia.org/wiki?curid=349223", "title": "Oswine de Kent", "text": "Oswine foi rei de Kent xunto a Swaefberht e Swaefheard.\nTraxectoria.\n\u00c9 co\u00f1ecido por tres documentos: un datado en xullo de 689 e aparentemente testemu\u00f1ado por Swaefberht (corruptamente como \"Gabertus\"), outro do 26 de xaneiro de 690, testemu\u00f1ado por Swaefheard e que implica a descendencia de Eormenred por parte de Oswine, e un terceiro que non est\u00e1 datado pero que volve estar testemu\u00f1ado por Swaefheard, no que Oswine expresa a s\u00faa gratitude pola restauraci\u00f3n do reino dos seus pais "}
{"id": "349224", "revid": "1576", "url": "https://gl.wikipedia.org/wiki?curid=349224", "title": "Himno nacional de Letonia", "text": ""}
{"id": "349225", "revid": "1576", "url": "https://gl.wikipedia.org/wiki?curid=349225", "title": "Himno nacional de Islandia", "text": ""}
{"id": "349226", "revid": "1576", "url": "https://gl.wikipedia.org/wiki?curid=349226", "title": "Himno nacional de Lituania", "text": ""}
{"id": "349227", "revid": "17467", "url": "https://gl.wikipedia.org/wiki?curid=349227", "title": "Himno nacional de Ucra\u00edna", "text": ""}
{"id": "349228", "revid": "89787", "url": "https://gl.wikipedia.org/wiki?curid=349228", "title": "Jacob Wallenberg", "text": "Jacob Wallenberg, nado o 13 de xaneiro de 1956 en Estocolmo, \u00e9 un empresario sueco.\nTraxectoria.\nFillo do banqueiro Peter Wallenberg formouse como oficial na Real Academia Naval e graduouse en econ\u00f3micas en 1980 na Universidade de Pensilvania, e logo realizou un mestrado de administraci\u00f3n de negocios nesa mesma universidade.\n\u00c9 presidente da sociedade de investimento Investidor AB desde 2005. Entre 1998 e 2005 presidiu o banco SEB, e de 2007 a 2014, foi membro do consello de administraci\u00f3n de Coca-Cola Company, o \u00fanico de f\u00f3ra dos Estados Unidos. e foi tam\u00e9n directivo de LM Ericsson, SAS, FAM AB, ABB Ltd., Patricia Industries, Atlas Copco e Stora Enso. Tam\u00e9n \u00e9 o presidente do Real Club N\u00e1utico de Suecia e membro do comit\u00e9 de direcci\u00f3n do grupo Bidelberg."}
{"id": "349229", "revid": "1576", "url": "https://gl.wikipedia.org/wiki?curid=349229", "title": "Himno nacional de Rusia", "text": ""}
{"id": "349230", "revid": "1576", "url": "https://gl.wikipedia.org/wiki?curid=349230", "title": "Himno nacional de Croacia", "text": ""}
{"id": "349231", "revid": "1576", "url": "https://gl.wikipedia.org/wiki?curid=349231", "title": "Himno nacional de Turqu\u00eda", "text": ""}
{"id": "349232", "revid": "1576", "url": "https://gl.wikipedia.org/wiki?curid=349232", "title": "Himno nacional de Moldavia", "text": ""}
{"id": "349233", "revid": "1576", "url": "https://gl.wikipedia.org/wiki?curid=349233", "title": "\u041c\u044b, \u0431\u0435\u043b\u0430\u0440\u0443\u0441\u044b", "text": ""}
{"id": "349234", "revid": "1576", "url": "https://gl.wikipedia.org/wiki?curid=349234", "title": "Himno nacional de Bielorrusia", "text": ""}
{"id": "349235", "revid": "1576", "url": "https://gl.wikipedia.org/wiki?curid=349235", "title": "Himno nacional de M\u00f3naco", "text": ""}
{"id": "349236", "revid": "1576", "url": "https://gl.wikipedia.org/wiki?curid=349236", "title": "Himno nacional de Liechtenstein", "text": ""}
{"id": "349237", "revid": "1576", "url": "https://gl.wikipedia.org/wiki?curid=349237", "title": "Himno nacional da Cidade do Vaticano", "text": ""}
{"id": "349239", "revid": "1822", "url": "https://gl.wikipedia.org/wiki?curid=349239", "title": "Mal cativo", "text": ""}
{"id": "349240", "revid": "25871", "url": "https://gl.wikipedia.org/wiki?curid=349240", "title": "Christian von Koenigsegg", "text": "Christian Erland Harald von Koenigsegg, nado o 2 de xullo de 1972 en Estocolmo, \u00e9 un empresario sueco, fundador do fabricante de autom\u00f3biles deportivos Koenigsegg.\nTraxectoria.\nChristian von Koenigsegg \u00e9 fillo de Jesko von Koenigsegg, director J K Energiteknik, e da modista Brita. A familia von Koenigsegg procede de Suabia e Baviera dunha familia artistocr\u00e1tica que se remonta ao s\u00e9culo XII. Christian medrou en Estocolmo e estudou en Lundsbergs skola e na Escola Escandinava de Bruxelas. En 1994 con 22 anos de idade, fundou a s\u00faa propia compa\u00f1\u00eda Koenigsegg automotive AB con di\u00f1eiro que ti\u00f1a aforrado e ao ano seguinte recibiu cartos de seu pai e 1999 logrou dous mill\u00f3ns de d\u00f3lares dun grupo de 20 investidores, salientando B\u00e5rd Eker que \u00e9 o principal accionista da empresa, por\u00e9n von Koenigsegg \u00e9 o presidente.\nO primeiro prototipo dese\u00f1ouno o enxe\u00f1eiro David Crafoord, e logo de varios anos de desenvolvemento apareceu o primeiro modelo que se fabricou o Koenigsegg CC8S elaborado en Margretetorp en 2002. Despois de acadar unha velocidade de 388 quil\u00f3metros por hora o libro Guinness reco\u00f1eceuno como o coche fabricado en serie m\u00e1is r\u00e1pido do mundo."}
{"id": "349244", "revid": "1505", "url": "https://gl.wikipedia.org/wiki?curid=349244", "title": "Gracula religiosa", "text": "A Gracula religiosa \u00e9 unha especie de paxaro da familia do estorni\u00f1o (Sturnidae), que se pode atopar nas rexi\u00f3ns monta\u00f1osas da Asia Meridional e do Sueste asi\u00e1tico. Unha antiga subespecie de \"G. religiosa\", est\u00e1 hoxe aceptada polo xeral como unha especie separada, \"Gracula ptilogenys\". \"Gracula enganensi\" e \"Gracula robusta\" tam\u00e9n est\u00e1n amplamente considerados como especies distintas."}
{"id": "349246", "revid": "23204", "url": "https://gl.wikipedia.org/wiki?curid=349246", "title": "Ara chloropterus", "text": "O Ara chloropterus \u00e9 un gran papagaio do x\u00e9nero \"Ara\".\n\u00c9 o meirande do x\u00e9nero \"Ara\", e o seu h\u00e1bitat esp\u00e1llase polas selvas e zonas arboradas do norte e o centro de Am\u00e9rica do Sur. Por\u00e9n, \u00f3 igual que outras especies de papagaios, nos \u00faltimos anos o seu n\u00famero est\u00e1 a minguar por mor da destruci\u00f3n de h\u00e1bitat e a captura ilegal para o comercio de aves ex\u00f3ticas."}
{"id": "349248", "revid": "88215", "url": "https://gl.wikipedia.org/wiki?curid=349248", "title": "Niklas Zennstr\u00f6m", "text": "Niklas M\u00e5rten Zennstr\u00f6m, nado o 16 de febreiro de 1966 en J\u00e4rf\u00e4ll, \u00e9 un empresario sueco do sector da tecnolox\u00eda da informaci\u00f3n, cofundador con Janus Friis de Skype e dos servizos de internet Kazaa, Joost e Rdio.\nTraxectoria.\nEstudou enxe\u00f1er\u00eda f\u00edsica e administraci\u00f3n de empresas na Universidade de Uppsala. Comezou a s\u00faa carreira profesional en 1991 no operador de telecomunicaci\u00f3ns Tele 2, e foi tam\u00e9n directivo do portal everyday.com.\nCon Janus Friis fundou en 2000, Kazaa, un programa de intercambio de arquivos baseado na tecnolox\u00eda P2P, que se converteu dous anos despois no software m\u00e1is descargado do mundo. Xuntos tam\u00e9n estableceron en 2003 Skype, un programa que utiliza a teconolox\u00eda VoIP, e que mercou EBay en 2005 por 2'6 mil mill\u00f3ns de d\u00f3lares. Zennstr\u00f6m permaneceu como director executivo de Skype ata outubro de 2007, por\u00e9n un ano antes, en 2006 fundou a empresa de investimento, Atomico centrada no sector da tecnolox\u00eda.\nZennstr\u00f6m \u00e9 un reco\u00f1ecido regatista que navega iates das clases TP 52 e 72 mini e maxi. Co R\u00e1n II ga\u00f1ou a Fastnet Race en 2009 e 2011. Tam\u00e9n ga\u00f1ou na s\u00faa clase na Regata Sydney-Hobart en 2009 e 2010 e o Campionato do Mundo 72 Mini Maxi en 2010, 2011 e 2013. Co m\u00e1is pequeno R\u00e1n IV ga\u00f1ou en 2013 o Campionato do Mundo TP52."}
{"id": "349256", "revid": "1576", "url": "https://gl.wikipedia.org/wiki?curid=349256", "title": "Himno nacional de Tailandia", "text": ""}
{"id": "349257", "revid": "1576", "url": "https://gl.wikipedia.org/wiki?curid=349257", "title": "Himno nacional de Sur\u00e1frica", "text": ""}
{"id": "349258", "revid": "1576", "url": "https://gl.wikipedia.org/wiki?curid=349258", "title": "Himno nacional de Kenya", "text": ""}
{"id": "349259", "revid": "1576", "url": "https://gl.wikipedia.org/wiki?curid=349259", "title": "Himno nacional de Nixeria", "text": ""}
{"id": "349260", "revid": "89787", "url": "https://gl.wikipedia.org/wiki?curid=349260", "title": "Sigfrid Edstr\u00f6m", "text": "Johannes \"Sigfrid\" Edstr\u00f6m, nado o 21 de novembro de 1870 en Morlanda e finado o 18 de marzo de 1964 en Estocolmo, foi un enxe\u00f1eiro, industrial e dirixente deportivo sueco.\nTraxectoria.\nSigfrid Edstr\u00f6m era fillo do capit\u00e1n da mari\u00f1a mercante Martin Edstr\u00f6m e de Charlotta Edstr\u00f6m. Sigfrid graduouse en 1891 na Universidade T\u00e9cnica Chalmers e continou logo os seus estudos no Instituto T\u00e9cnico Federal de Z\u00fcrich. Traballou en varias plantas el\u00e9ctricas e entre 1897 e 1900 foi enxe\u00f1eiro dos tranv\u00edas de Z\u00fcrich. Logo volveu a Suecia e foi director dos tranv\u00edas de Gotemburgo (1900-1903), e o encargado da s\u00faa electrificaci\u00f3n. Foi director xeral da compa\u00f1\u00eda el\u00e9ctrica ASEA (1903-1933) e presidente do seu consello de administraci\u00f3n (1934-1949). De 1904 a 1922 foi asemade concelleiro de V\u00e4ster\u00e5s. Foi un dos fundadores da Sveriges Industrif\u00f6rbund en 1910, e o seu presidente (1928-1929) e presidente desde a s\u00faa fundaci\u00f3n en 1918 da Elektroindustrif\u00f6reningen. Tam\u00e9n participou na creaci\u00f3n da C\u00e1mara de Comercio Internacional en 1919 e foi o seu presidente de 1939 a 1945.\nDe 1916 a 1939 foi presidente da Sveriges verkstadsf\u00f6rening e presidente da patronal Svenska Arbetsgivaref\u00f6reningen (1931-42), e como tal foi un dos rsponsables da sinatura do Acordo de Saltsj\u00f4baden cos sindicatos en 1938 que se converteu en modelo para outros acordos semellantes e que a\u00ednda est\u00e1 en vigor.\nAfervoado defensor do deporte afeccionado, foi membro do Comit\u00e9 Ol\u00edmpico Internacional (1920-1952), vicepresidente desde 1937 e desde a morte de Henri de Baillet-Latour actuou como o m\u00e1ximo dirixente de facto do COI, tentando grazas \u00e1 neutralidade de Suecia manter vivo o olimpismo\ne o seu presidente entre 1946 e 1952, encargado de reconstru\u00edr o movemento ol\u00edmpico despois da guerra. Tam\u00e9n foi un dos organizadores dos Xogos Ol\u00edmpicos de 1912 e quen ideou o establecemento da Asociaci\u00f3n Internacional de Federaci\u00f3ns de Atletismo e o seu primeiro presidente (1913-1946). Estivo entre os fundadores da Confederaci\u00f3n de Deportes de Suecia en 1903 e do Comit\u00e9 Ol\u00edmpico Sueco en 1913.\nEdstr\u00f6m pertenceu desde 1925 da Real Academia Sueca de Ciencias da Enxe\u00f1ar\u00eda."}
{"id": "349261", "revid": "17467", "url": "https://gl.wikipedia.org/wiki?curid=349261", "title": "Himno nacional de Casaquist\u00e1n", "text": ""}
{"id": "349262", "revid": "1576", "url": "https://gl.wikipedia.org/wiki?curid=349262", "title": "Himno nacional de Costa do Marfil", "text": ""}
{"id": "349263", "revid": "1576", "url": "https://gl.wikipedia.org/wiki?curid=349263", "title": "Himno nacional de Turcomenist\u00e1n", "text": ""}
{"id": "349264", "revid": "23204", "url": "https://gl.wikipedia.org/wiki?curid=349264", "title": "Sergei Loznitsa", "text": "Sergei Loznitsa (, , ), nado o 5 de setembro do 1964, \u00e9 un director de cine ucra\u00edno co\u00f1ecido tanto polos seus documentais como polas s\u00faas pel\u00edculas de ficci\u00f3n.\nTraxectoria.\nLoznitsa naceu o 5 de setembro de 1964 na cidade de Baranavi\u010dy, en Belar\u00fas. Naquel tempo Belar\u00fas formaba parte da Uni\u00f3n Sovi\u00e9tica. M\u00e1is adiante a familia trasladouse a K\u00ediv, Ucra\u00edna, onde Loznitsa rematou os seus estudos secundarios.\nNo 1987 graduouse no instituto polit\u00e9cnico de K\u00ediv como matem\u00e1tico. Entre o 1987 e 1991 traballou no instituto de cibern\u00e9tica. Desenvolveu sistemas expertos, sistemas para a toma de decisi\u00f3ns e traballo en intelixencia artificial. \u00d3 mesmo tempo traballou coma tradutor de xapon\u00e9s.\nNo 1991 entrou no instituto de cinematograf\u00eda Gerasimov, no departamento de direcci\u00f3n de pel\u00edculas no grupo de Nana Djordjadze. No 1997 graduouse con honores.\nDende o 2000 traballou como director de documentais en San Petersburgo. No 2001 el e a s\u00faa familia traslad\u00e1ronse a Alema\u00f1a.\nNo 2010 a s\u00faa pel\u00edcula \"\u0429\u0430\u0441\u0442\u044f \u043c\u043e\u0454\" foi seleccionada para a competici\u00f3n principal do Festival de Cannes 2010. A s\u00faa longametraxe \"\u0423 \u0442\u0443\u043c\u0430\u043d\u0456\" competiu pola Palma de Ouro no Festival de Cannes 2012. \"Maidan\" tivo a s\u00faa estrea mundial nun pase especial en Cannes en maio de 2014; este documental mostraba gravaci\u00f3ns das protestas populares dos anos 2013-14 en K\u00ediv e a s\u00faa represi\u00f3n violenta."}
{"id": "349265", "revid": "1987", "url": "https://gl.wikipedia.org/wiki?curid=349265", "title": "Gestor de Infraestructuras Ferroviarias", "text": "Gestor de Infraestructuras Ferroviarias (GIF) foi un ente p\u00fablico espa\u00f1ol creado o 30 de decembro de 1996 pola Lei 13/1996 aprob\u00e1ndose o seu estatuto o 25 de abril de 1997 por Real Decreto 613/1997 e clasificado como entidade p\u00fablica empresarial pola Lei 50/1998 o 30 de decembro de 1998.\nHistoria.\nA creaci\u00f3n de GIF debeuse \u00e1s medidas do transporte ferroviario que a Uni\u00f3n Europea comezou a impulsar a partir da Directiva do Consello 91/440/CEE sobre o Desenvolvemento dos Ferrocarr\u00eds Comunitarios, onde establec\u00eda, entre outras cuesti\u00f3ns, a separaci\u00f3n entre os operadores dos trens e o suxeito xestor da infraestrutura.\nO GIF ti\u00f1a como obxectivo \"a construci\u00f3n e, no seu caso, administraci\u00f3n das novas infraestruturas ferroviarias que expresamente lle atrib\u00faa o Goberno, a proposta do Ministro de Fomento\". A empresa foi unida a Renfe instantes antes de que esta, o 1 de xaneiro de 2005, dese lugar a Adif e Renfe Operadora.\nO seu \u00faltimo presidente, Antonio Gonz\u00e1lez Mar\u00edn, foi tam\u00e9n o primeiro presidente de ADIF."}
{"id": "349266", "revid": "10599", "url": "https://gl.wikipedia.org/wiki?curid=349266", "title": "Ferrocarril de v\u00eda estreita", "text": "O ferrocarril de v\u00eda estreita \u00e9 un tipo de transporte ferroviario cuxo largo de v\u00eda \u00e9 inferior ao est\u00e1ndar do transporte ferroviario (1435\u00a0mm). Normalmente \u00e9 utilizado para li\u00f1as de car\u00e1cter secundario.\nEn Espa\u00f1a.\nEn Espa\u00f1a a lexislaci\u00f3n define como ferrocarril de v\u00eda estreita a todas aquelas li\u00f1as de ferrocarril que o seu ancho de v\u00eda sexa inferior a 1674\u00a0mm. A rede principal, de ferrocarril aglutinada e explotada por Renfe usa un largo de 1668\u00a0mm (o chamado \"largo ib\u00e9rico\") a excepci\u00f3n do tren de alta velocidade, que ao manter un ancho de v\u00eda internacional (adoptado pola maior\u00eda de pa\u00edses europeos), de 1435\u00a0mm, entrar\u00eda dentro dos considerados legalmente como de \"v\u00eda estreita\".\nEntre as diferentes li\u00f1as de ferrocarril que completan a rede de transporte ferroviario espa\u00f1ol, a maior\u00eda delas mante\u00f1en un largo de 1000\u00a0mm. Destacan os seguintes ferrocarr\u00eds:\nAs li\u00f1as de Feve, dos FGC, a li\u00f1a Llobregat-Anoia, FGV na Comunidade Valenciana, Serveis Ferroviaris de Mallorca e as li\u00f1as de Euskotren no Pa\u00eds Vasco. Renfe explota unha li\u00f1a de largo m\u00e9trico entre Cercedilla e Los Cotos, pasando polo Porto de Navacerrada, como excepci\u00f3n dentro da rede.\n\u00c9 o utilizado polo Metro de Madrid nalgunhas li\u00f1as.\nO utilizado polas li\u00f1as do AVE, nalgunhas li\u00f1as do Metro de Madrid e na li\u00f1a Barcelona-Vall\u00e8s Occidental de FGC.\nO utilizado no Ferrocarril de S\u00f3ller, que une Palma e S\u00f3ller, en Mallorca."}
{"id": "349267", "revid": "10599", "url": "https://gl.wikipedia.org/wiki?curid=349267", "title": "V\u00eda estreita", "text": ""}
{"id": "349268", "revid": "1576", "url": "https://gl.wikipedia.org/wiki?curid=349268", "title": "Himno nacional de Libia", "text": ""}
{"id": "349269", "revid": "27249", "url": "https://gl.wikipedia.org/wiki?curid=349269", "title": "Himno nacional de Tanzania", "text": ""}
{"id": "349270", "revid": "29831", "url": "https://gl.wikipedia.org/wiki?curid=349270", "title": "Kirovohrad", "text": ""}
{"id": "349271", "revid": "98629", "url": "https://gl.wikipedia.org/wiki?curid=349271", "title": "Jo Harris", "text": "Joseph Harris, nado o 30 de maio de 1987 en Jacksonville (Carolina do Norte), \u00e9 un ex xogador profesional de baloncesto estadounidense. O seu \u00faltimo equipo foi o Ovarense da Liga Portuguesa de Basquetebol. Xogaba na posici\u00f3n de ala cunha altura de 1,96 metros. En 2016, tras asinar contrato co Club Baloncesto Breog\u00e1n decide retirarse do baloncesto."}
{"id": "349272", "revid": "55340", "url": "https://gl.wikipedia.org/wiki?curid=349272", "title": "Johannes Sigfrid Edstr\u00f6m", "text": ""}
{"id": "349273", "revid": "1410", "url": "https://gl.wikipedia.org/wiki?curid=349273", "title": "Eug\u00e8ne de Beauharnais", "text": "Eug\u00e8ne Rose de Beauharnais, nado en Par\u00eds o 3 de setembro de 1781, e finado en M\u00fanic o 21 de febreiro de 1824, foi o primox\u00e9nito do matrimonio entre Alexandre, vizconde de Beauharnais e Xosefina Tascher de la Pagerie.\nFillo adoptivo de Napole\u00f3n despois da execuci\u00f3n do seu pai, en 1805. Cando o emperador asumiu o Reino de Italia nomeouno o seu vicerrei.\nFoi un dos m\u00e1is leais e talentosos dos subordinados de Napole\u00f3n, que o nomeou xeneral en xefe. Mandou o IV Corpo do Ex\u00e9rcito durante a campa\u00f1a de Rusia. Durante o inverno de 1812-1813, despois da sa\u00edda de Napole\u00f3n para Par\u00eds, e da fuxida de Murat foi o pr\u00edncipe Eug\u00e8ne quen mant\u00e9n con moita habilidade e audacia estrat\u00e9xica os restos da \"Grande Arm\u00e9e\" at\u00e9 a reuni\u00f3n coas novas tropas en Saxonia, a pesar dos intentos dos rusos e dos seus novos aliados prusianos.\nTraxectoria.\nNaceu en Par\u00eds, Francia o 3 de setembro de 1781, sendo os seus pais o vizconde Alexandre de Beauharnais e a s\u00faa esposa, a crioula da Martinica Xosefina Tascher de la Pagerie.\nA finais de 1783 a s\u00faa nai sep\u00e1rase do seu esposo e pouco despois regresa ao Caribe, onde pon orde na econom\u00eda familiar en medio da sublevaci\u00f3n dos escravos de 1791 e da Revoluci\u00f3n francesa. De regreso en Par\u00eds, chega xusto na ca\u00edda do Antigo R\u00e9xime e a instauraci\u00f3n da Primeira Rep\u00fablica Francesa. Grazas \u00e1s s\u00faas conexi\u00f3ns sociais co\u00f1ece a Napole\u00f3n Bonaparte, con que casa en 1796, dous anos despois de que o seu primeiro esposo falecera baixo a guillotina.\nNapole\u00f3n afillou a Eug\u00e9ne que, en 1804, foi nomeado de forma oficial membro da familia imperial como a S\u00faa Alteza Imperial, Eug\u00e8ne de Beauharnais, pr\u00edncipe de Francia.\nEn 1805 engadiu o de vicerrei de Italia aos seus t\u00edtulos nobiliarios.\nO 14 de xaneiro de 1806 casou en M\u00fanic coa princesa Augusta de Baviera, primox\u00e9nita do rei Maximiliano I.\nEn 1807 foi nomeado pr\u00edncipe de Venecia. No mesmo ano, seu sogro converteuno en duque de Leuchtenberg.\nEn 1810 Napole\u00f3n nomeouno herdeiro do Gran Ducado de Frankfurt e, tecnicamente, sucedeu ao gran duque-arcebispo Karl Theodor von Dalberg cando este abdicou en 1813, a\u00ednda que este posto foi puramente te\u00f3rico, xa que a abdicaci\u00f3n do antigo gran duque se debeu \u00e1 inminente conquista do Ducado polos ex\u00e9rcitos aliados.\nMatrimonio e descendencia.\nDo seu matrimonio coa princesa Augusta de Baviera (1788-1852) naceron os seguintes fillos:\nAntepasados.\nAntepasados de Eug\u00e8ne de Beauharnais"}
{"id": "349274", "revid": "197", "url": "https://gl.wikipedia.org/wiki?curid=349274", "title": "Xosefina de Beauharnais", "text": "Mar\u00eda Xosefina Rosa Tascher de la Pagerie (en franc\u00e9s: \"Marie Jos\u00e8phe Rose Tascher de la Pagerie\"), vizcondesa de Beauharnais, co\u00f1ecida como Xosefina de Beauharnais, nada o 23 de xu\u00f1o de 1763 na Martinica (daquela colonia do Reino de Francia) e finada o 29 de maio de 1814 en Rueil-Malmaison (Illa de Francia, Francia), crioula de nacemento, foi a primeira esposa de Napole\u00f3n Bonaparte, emperador dos franceses e, por tanto, emperatriz de Francia.\nPor parte da s\u00faa filla Hortensia, foi avoa de Napole\u00f3n III, e pola do seu fillo, bisavoa dos m\u00e1is recentes reis e ra\u00ed\u00f1as suecos e daneses. As familias reais actuais de B\u00e9lxica, Noruega e Luxemburgo tam\u00e9n descenden de Xosefina.\nTraxectoria.\nXosefina, chamada Rosa at\u00e9 co\u00f1ecer a Napole\u00f3n, naceu e viviu na Martinica (Antillas Menores) at\u00e9 que en 1780 contraeu matrimonio en Par\u00eds con Alexandre de Beauharnais.\nA finais de 1783 separouse do seu esposo e pouco despois regresa \u00e1 Martinica, onde pon orde na econom\u00eda familiar en medio da sublevaci\u00f3n de escravos de 1791 e da Revoluci\u00f3n Francesa. De regreso a Par\u00eds ese ano, chega xusto para \u00e1 ca\u00edda do Antigo R\u00e9xime e a instauraci\u00f3n da Primeira Rep\u00fablica Francesa. Grazas aos seus contactos sociais co\u00f1ece a Napole\u00f3n Bonaparte, con quen casa en 1796, dous anos despois de que o seu primeiro esposo fora axusticiado na guillotina.\nEn decembro de 1804 Xosefina \u00e9 coroada emperatriz de Francia polo seu segundo e \u00faltimo esposo, Napole\u00f3n. Pouco despois, en 1810, por no serlle pos\u00edbel darlle un fillo herdeiro a Napole\u00f3n, a parella divorciouse e Xosefina retirouse ao Castelo da Malmaison, da s\u00faa propiedade.\nXosefina morreu o 29 de maio de 1814, eloxiada polos franceses, que a chamaban \"l'bonne Josephine\" (Xosefina, a boa).\nPolo menos at\u00e9 outubro de 1779 Xosefina usou o seu primeiro nome, \"Rosa\", ou o nome m\u00e1is familiar, \"Yeyette\". Despois do seu matrimonio con Alexandre de Beauharnais, asinaba \"Vizcondesa de Beauharnais\" ou ben \"Lapagerie de Beauharnais\". O certificado de matrimonio con Napole\u00f3n vi\u00f1a asinado con \"M. R. J. Tascher\", e de al\u00ed en adiante asinaba cos dous apelidos: \"Lapagerie-Bonaparte\" ou \"Tascher-Bonaparte\". A partir de 1804 asinaba simplemente \"Jos\u00e9phine\", nome co que foi coroada emperatriz de Francia e col que se rexistraron os eventos legais da s\u00faa posteridade."}
{"id": "349275", "revid": "22795", "url": "https://gl.wikipedia.org/wiki?curid=349275", "title": "Jos\u00e9phine Tascher de la Pagerie", "text": ""}
{"id": "349276", "revid": "22795", "url": "https://gl.wikipedia.org/wiki?curid=349276", "title": "Mar\u00eda Xosefina Rosa Tascher de la Pagerie", "text": ""}
{"id": "349279", "revid": "56817", "url": "https://gl.wikipedia.org/wiki?curid=349279", "title": "Louis De Geer", "text": "Louis De Geer, nado o 17 de novembro de 1587 en Liexa e finado o 19 de xu\u00f1o de 1652, en \u00c1msterdam, foi un comerciante e industrial sueco-holand\u00e9s de orixe valoa. Esta considerado o pai da industria sueca por introducir os altos fornos val\u00f3ns en Suecia. Produciu can\u00f3ns para o movemento protestante alem\u00e1n, a mari\u00f1a neerlandesa, a Compa\u00f1\u00eda Holandesa das Indias Orientais e a Compa\u00f1\u00eda Holandesa das Indias Occidentais.\nTraxectoria.\nDe Geer era fillo do comerciante e industrial do ferro Louis de Geer de Gaillarmont (1535-1602) e de Jeanne de Neille (1557-1641). Convertidos ao protestantismo, os De Geer venderon en 1595 as s\u00faas propiedades e marcharon a Dordrecht, onde exist\u00eda un barrio habitado por comerciantes de Liexa.\nEntre 1605 e 1608, De Geer aprendeu a tratar o cobre na localidade francesa de Roanne en Francia, e logo estableceu o seu primeiro negocio en La Rochelle En 1611 volveu a Dordrecht e asociouse con seus cu\u00f1ados e o ano seguinte casou con Adrienne G\u00e9rard (ca. 1590\u20131634), tam\u00e9n orixinalmente de Liexa, con quen tivo 16 fillos. Tras ga\u00f1ar unha fortuna mudouse a \u00c1msterdam en 1615 e por esa \u00e9poca asociado con Willem de Bresche comezou o comercio de cobre coa coroa sueca. Co inicio da guerra dos Trinta Anos aumentou a demanda de armas, e De Geer incrementou a s\u00faa produci\u00f3n e entregou armas ao rei Gustavo II Adolfo de Suecia, que quedou impresionado polos seus instintos empresariais, e puido arrendar propiedades nas proximidades de Finsp\u00e5ng, \u00d6sterg\u00f6tland, onde ao pouco De Geer establec\u00eda unha formidable industria con traballadores val\u00f3ns que traballaban segundo o m\u00e9todo de forxa val\u00f3n que produc\u00eda o ferro en barras m\u00e1is apreciado de Europa.\nO goberno sueco continuou a apoialo e as\u00ed recibiu en 1620 monopolio do cobre e do comercio de ferro, De Geer adoptou Suecia como a s\u00faa segunda patria e acabou asent\u00e1ndose al\u00ed entre 1627 e 1631. En 1634 comprou \"Het Huis met de Hoofden\" no Keizersgracht de \u00c1msterdam. A s\u00faa muller morreu despois de nacer o seu d\u00e9cimo sexto fillo.\nEn 1640 volveu outra volta Suecia e a ra\u00ed\u00f1a ennobreceuno, mercou novas propiedades no pa\u00eds, e mesmo a embaixada dos Pa\u00edses Baixos en Suecia ten a s\u00faa sede en antigas propiedades de De Geer en Estocolmo.\nComisionado por Axel Oxenstierna foi a \u00c1msterdam para apoiar a guerra contra Dinamarca, e en 1644, ao inicio da guerra de Torstenson contra os dinamarqueses, equipou unha armada para loitar contra eles, comp\u00fa\u00f1ana 32 naves cos seus mari\u00f1os, oficiais e armamento e os suecos foron capaces de conquistar Fehmarn en Dinamarca grazas \u00e1 s\u00faa axuda. De Geer est\u00e1 considerado o responsable da creaci\u00f3n da Compa\u00f1\u00eda Sueca de \u00c1frica, ao se fundar a empresa en 1649 estalaron disturbios en \u00c1msterdan. Morreu en 1652 ao enfermar tras outra viaxe a Suecia."}
{"id": "349283", "revid": "23204", "url": "https://gl.wikipedia.org/wiki?curid=349283", "title": "Rueil-Malmaison", "text": "Rueil-Malmaison \u00e9 unha comuna francesa situada no departamento de Altos do Sena, no distrito de Nanterre, na rexi\u00f3n da Illa-de-Francia.\nA comuna comprende todo o cant\u00f3n do seu nome e parte do de Garches (o nome actual do cant\u00f3n \u00e9 Garches/Rueil-Malmaison).\nA s\u00faa poboaci\u00f3n en 2004 era de 76.400 habitantes, denominados \"rueillois\" (os homes) ou \"rueilloises\" (as mulleres).\nHistoria recente.\nDesde o 1 de xaneiro de 2009, as cidades de Rueil-Malmaison e Suresnes est\u00e1n unidas na \"Communaut\u00e9 d\u2019agglom\u00e9ration du mont Val\u00e9rien\"."}
{"id": "349285", "revid": "61897", "url": "https://gl.wikipedia.org/wiki?curid=349285", "title": "Cian\u00f3fito", "text": ""}
{"id": "349286", "revid": "61897", "url": "https://gl.wikipedia.org/wiki?curid=349286", "title": "Cian\u00f3fitos", "text": ""}
{"id": "349287", "revid": "56817", "url": "https://gl.wikipedia.org/wiki?curid=349287", "title": "Norma de reacci\u00f3n", "text": "En ecolox\u00eda e xen\u00e9tica, unha norma de reacci\u00f3n describe o patr\u00f3n de expresi\u00f3n fenot\u00edpica dun s\u00f3 xenotipo ao longo dun rango de ambientes. Un dos usos das normas de reacci\u00f3n \u00e9 para describir como diferentes especies (especialmene as especies emparentadas) responden a ambientes que var\u00edan. Pero diferentes xenotipos dentro dunha soa especie poden tam\u00e9n mostrar diferentes normas de reacci\u00f3n para un determinado trazo fenot\u00edpico e un ambiente variable. Para \"cada\" xenotipo, trazo fenot\u00edpico, e ambiente variable, pode existir unha norma de reacci\u00f3n diferente; noutras palabras, pode existir unha enorme complexidade nas interrelaci\u00f3ns entre a xen\u00e9tica e os factores ambientais en determinados trazos. O concepto foi introducido por Richard Woltereck.\nUn exemplo monoclonal.\nCientificamente analizar normas de reacci\u00f3n en poboaci\u00f3ns naturais pode sedr moi dif\u00edcil, simplemente porque as poboaci\u00f3ns naturais de organismos con reproduci\u00f3n sexual xeralmente non te\u00f1en diferenzas xeneticas claramente separadas ou superficialmente identificables. Por\u00e9n, as sementes de cultivo agr\u00edcola producidas polos humanos est\u00e1n a mi\u00fado modificadas por enxe\u00f1ar\u00eda para que conte\u00f1an xenes espec\u00edficos, e nalg\u00fans casos os stocks de sementes consisten en clons. Por tanto, distintas li\u00f1as de sementes presentan exemplos ideais de normas de reacci\u00f3n diferenciadas. De feito, as compa\u00f1\u00edas agr\u00edcolas comercializan sementes para o seu uso en ambientes particulares base\u00e1ndose exactamente isto.\nSupo\u00f1amos que a li\u00f1a A de sementes cont\u00e9n un alelo a, e unha li\u00f1a B da mesma especie cont\u00e9n un alelo b, do mesmo xene. Con estes grupos controlados xeneticamente, poderiamos cultivar cada variedade (xenotipo) nun rango de ambientes. Este rango pode ser natural ou formado por variaci\u00f3ns controladas do ambiente. Por exemplo, unha planta individual poder\u00eda recibir m\u00e1is ou menos auga durante o seu ciclo de crecemento, ou a temperatura media \u00e1 que as plantas est\u00e1n expostas poder\u00eda variar ao longo dun intervalo.\nUnha simplificaci\u00f3n dunha norma de reacci\u00f3n poder\u00eda afirmar que a li\u00f1a A de sementes \u00e9 boa para \"condici\u00f3ns con moita auga\" mentres que a li\u00f1a B \u00e9 boa para \"condici\u00f3ns con pouca auga\". Pero a total complexidade da norma de reacci\u00f3n \u00e9 unha funci\u00f3n, para cada xenotipo, que relaciona factores ambientais con trazos fenot\u00edpicos. Controlando ou medindo os ambientes reais nos cales se cultivan as sementes monoclonais podemos observar as normas de reacci\u00f3n. As distribuci\u00f3ns normais, por exemplo, son com\u00fans. Por suposto, as distribuci\u00f3ns non te\u00f1en que ser curvas camp\u00e1.\nInteracci\u00f3n xen\u00e9ticas/ambientais mal entendidas.\nAs audiencias populares non cient\u00edficas frecuentemente comprenden mal ou simplemente non conseguen reco\u00f1ecer a existencia de normas de reacci\u00f3n. Unha concepci\u00f3n moi com\u00fan \u00e9 que cada xenotipo d\u00e1 un certo rango de posibles expresi\u00f3ns fenot\u00edpicas. Na concepci\u00f3n popular, algo que \u00e9 \"m\u00e1is xen\u00e9tico\" d\u00e1 un rango m\u00e1is estreito, mentres algo que \u00e9 \"menos xen\u00e9tico (m\u00e1is ambiental)\" d\u00e1 un rango m\u00e1is amplo de posibilidades fenot\u00edpicas. Este limitado marco conceptual \u00e9 especialmente frecuente en discusi\u00f3ns de trazos humanos como o CI, a orientaci\u00f3n sexual, o altru\u00edsmo, ou a esquizofrenia.\nConcepci\u00f3n popular da interacci\u00f3n xenotio/fenotipo\n ESCALA DO TRAZO\n &lt;--6----------5----------4----------3----------2----------1----------0--&gt;\n ^ (Xenotipo A) ^ ^ (Xenotipo B) ^\n Ambiente &lt;------&gt; Outro Ambiente &lt;------&gt; Outro \n extremo extremo extremo extremo\nO problema con esta imaxe simplificada com\u00fan non \u00e9 que non represente unha \"posible\" norma de reacci\u00f3n, sen\u00f3n que, ao reducir a imaxe de d\u00faas dimensi\u00f3ns a s\u00f3 unha, enf\u00f3case s\u00f3 a expresi\u00f3ns fenot\u00edpicas non solapadas discretas, e oculta o patr\u00f3n m\u00e1is com\u00fan de m\u00e1ximmo e m\u00ednimo local na expresi\u00f3n fenot\u00edpica, con rangos de expresi\u00f3n fenot\u00edpica que se solapan entre xenotipos."}
{"id": "349288", "revid": "5132", "url": "https://gl.wikipedia.org/wiki?curid=349288", "title": "Pistoia Basket 2000", "text": "O Pistoia Basket 2000, actualmente co\u00f1ecido como Giorgio Tesi Group Pistoia por motivos de patrocinio, \u00e9 un equipo de baloncesto profesional italiano da localidade de Pistoia, Toscana. Fundado en 2000, actualmente compite na Serie A2 Basket, segunda categor\u00eda do baloncesto transalpino.\nHistoria.\nO equipo nace como \"Libertas\" en tempos da posguerra, convert\u00e9ndose no \"Olimpia Basket Pistoia\" a mediados dos anos 1970. Acandan a Serie B en 1984, a Serie A2 en 1987 e finalmente a A1 en 1992, chegando a participar na Copa Kora\u0107 en 1997, onde chegaron aos oitavos de final. No ano 2000, tras non poder manterse por motivos econ\u00f3micos, o club reconstr\u00faese partindo das categor\u00edas inferiores, coa nova denominaci\u00f3n de \"Pistoia Basket 2000\". Disputan a Serie B at\u00e9 2007, cando logran o ascenso \u00e1 Legadue, a vella segunda divisi\u00f3n italiana. En 2013, tras finalizar segundos na liga regular e ga\u00f1ar os play-off, os \"pistoiesi\" lograron o ascenso \u00e1 Serie A.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "349289", "revid": "5132", "url": "https://gl.wikipedia.org/wiki?curid=349289", "title": "Olimpia Basket Pistoia", "text": ""}
{"id": "349290", "revid": "5132", "url": "https://gl.wikipedia.org/wiki?curid=349290", "title": "Mabo Pistoia", "text": ""}
{"id": "349291", "revid": "5132", "url": "https://gl.wikipedia.org/wiki?curid=349291", "title": "Maltinti Pistoia", "text": ""}
{"id": "349292", "revid": "5132", "url": "https://gl.wikipedia.org/wiki?curid=349292", "title": "Carmatic Pistoia", "text": ""}
{"id": "349293", "revid": "5132", "url": "https://gl.wikipedia.org/wiki?curid=349293", "title": "Pistoia Basket", "text": ""}
{"id": "349294", "revid": "5132", "url": "https://gl.wikipedia.org/wiki?curid=349294", "title": "Power Dry Pistoia", "text": ""}
{"id": "349295", "revid": "5132", "url": "https://gl.wikipedia.org/wiki?curid=349295", "title": "Associazione Vivaisti Pistoia", "text": ""}
{"id": "349297", "revid": "75439", "url": "https://gl.wikipedia.org/wiki?curid=349297", "title": "Cobra de capucho", "text": "A\u00a0cobra de capucho\u00a0(Macroprotodon cucullatus, Geoffroy de Saint-Hilaire 1827) \u00e9 unha serpe pertencente \u00e1 familia\u00a0Colubridae.\nDistribuci\u00f3n e h\u00e1bitat.\n\u00c9 com\u00fan en \u00c1frica, desde\u00a0Exipto\u00a0ata\u00a0Alxeria, pero enc\u00f3ntrase tam\u00e9n en Israel\u00a0e na illa de Lampedusa, onde probablemente foi introducida e onde agora est\u00e1 en declive. Tam\u00e9n foi introducida nas illas Baleares. Enc\u00f3ntrase facilmente\u00a0en muros en seco, no maquis\u00a0mediterr\u00e1neo e nas zonas m\u00e1is \u00e1ridas.\nDescrici\u00f3n.\n\u00c9 unha especie de tama\u00f1o non particularmente elevado: normalmente non superior a 45 cm de longo.\n\u00c9 elegante, tanto pola s\u00faa librea, como pola s\u00faa configuraci\u00f3n lonxil\u00ednea e \u00e1xil; ten unha cabeza pequena e ben trazada, a cabeza achatada e dous pequenos ollos con pupila\u00a0oval.\nTen unha librea de tons gris casta\u00f1o e na variedade it\u00e1lica, un patr\u00f3n de manchas ou barras no lombo\u00a0e unha raia escura en ambos os lados do foci\u00f1o, como se quixese conectar as ventas ao ollo.\nO lado ventral \u00e9 colorido, con tonalidades do amarelo ao vermello, e pode ter estr\u00edas ou manchas negras.\nBiolox\u00eda.\nA cobra de capucho \u00e9 un predador\u00a0nocturno. Comeza a s\u00faa actividade ao solpor, mentres que de d\u00eda fica na cova, excepto para facer breves exposici\u00f3ns ao sol. Caza\u00a0pequenos vertebrados, principalmente lagartos. \u00c9 un col\u00fabrido\u00a0opist\u00f3glifo que mata as presas inxectando un leve veleno\u00a0cos cabeiros inoculatorios que ten situados na parte posterior da\u00a0mand\u00edbula.\nReproduci\u00f3n.\nA reproduci\u00f3n prod\u00facese cada dous anos: a femia pon de dous a seis ovos, de forma oblonga e cunha casca de tipo pergameo. Trala eclosi\u00f3n, as cr\u00edas dificilmente alcanzan os 16\u00a0cm."}
{"id": "349298", "revid": "56817", "url": "https://gl.wikipedia.org/wiki?curid=349298", "title": "Efecto Hill-Robertson", "text": "En xen\u00e9tica de poboaci\u00f3ns, o efecto Hill\u2013Robertson ou interferencia Hill\u2013Robertson, \u00e9 un fen\u00f3meno que identificaron Bill Hill e Alan Robertson en 1966. Proporciona unha explicaci\u00f3n de por que a recombinaci\u00f3n xen\u00e9tica pode ter unha vantaxe evolutiva.\nExplicaci\u00f3n.\nNunha poboaci\u00f3n de tama\u00f1o finito que est\u00e1 suxeita \u00e1 selecci\u00f3n natural, produciranse desequilibrios de ligamento aleatorios. Estes poden ser causados por deriva xen\u00e9tica ou por mutaci\u00f3n, e tender\u00e1n a retardar o proceso da evoluci\u00f3n. Isto pode entenderse m\u00e1is doadamente considerando o caso de desequilibrios causados pola mutaci\u00f3n:\nConsideremos unha poboaci\u00f3n de individuos cuxo xenoma ten s\u00f3 dous xenes, \"a\" e \"b\". Se un mutante vantaxoso (\"A\") do xene \"a\" aparece nun determinado individuo, ese xene do individuo se far\u00e1 por medio de selecci\u00f3n natural m\u00e1is frecuente na poboaci\u00f3n co paso do tempo. Por\u00e9n, se un mutante vantaxoso distinto (\"B\") do xene \"b\" se orixina antes de que \"A\" chegue \u00e1 fixaci\u00f3n, e se orixina casualmente nun individuo que non porta \"A\", ent\u00f3n os individuos que porten \"B\" e os individuos que porten \"A\" estar\u00e1n en competici\u00f3n. Se est\u00e1 presente a recombinaci\u00f3n, ent\u00f3n acabar\u00e1n por orixinarse individuos que portan tanto \"A\" coma \"B\" (de xenotipo \"AB\"). Con tal que non haxa efectos epist\u00e1ticos negativos por portar ambos, os individuos de xenotipo \"AB\" ter\u00e1n unha maior vantaxe selectiva que os individuos \"aB\" ou \"Ab\", e os \"AB\" chegar\u00e1n, por tanto, \u00e1 fixaci\u00f3n.\nPor\u00e9n, se non hai recombinaci\u00f3n, os individuos \"AB\" s\u00f3 poden aparecer se a \u00faltima mutaci\u00f3n (\"B\") ocorre casualmente nun individuo \"Ab\". A probabilidade de que isto ocorra depende da frecuencia de aparici\u00f3n de novas mutaci\u00f3ns, e do tama\u00f1o de poboaci\u00f3n, pero \u00e9 en xeral improbable a non ser que \"A\" estea xa fixado ou case fixado. Por tanto, deber\u00eda esperarse que o tempo que pasa desde que se orixina a mutaci\u00f3n \"A\" e a poboaci\u00f3n queda fixada para \"AB\" ser\u00e1 moito m\u00e1is longo en ausencia de recombinaci\u00f3n. Por tanto, a recombinaci\u00f3n permite un avance m\u00e1is r\u00e1pido da evoluci\u00f3n.\nJoe Felsenstein (1974) mostrou que este efecto era matematicamente id\u00e9ntico ao modelo de Fisher-Muller proposto por R. A. Fisher (1930) e H. J. Muller (1932), a\u00ednda que a s\u00faa argumentaci\u00f3n verbal era substancialmente diferente."}
{"id": "349299", "revid": "27155", "url": "https://gl.wikipedia.org/wiki?curid=349299", "title": "Interferencia Hill-Robertson", "text": ""}
{"id": "349300", "revid": "27155", "url": "https://gl.wikipedia.org/wiki?curid=349300", "title": "Cian\u00f3fitas", "text": ""}
{"id": "349304", "revid": "89787", "url": "https://gl.wikipedia.org/wiki?curid=349304", "title": "Bert Karlsson", "text": "Bert Willis Karlsson, nado o 21 de xu\u00f1o de 1945 en Sk\u00f6vde, \u00e9 un empresario discogr\u00e1fica, pol\u00edtico e personalidade da televisi\u00f3n sueco, foi unha figura prominente do partido Nova Democracia.\nTraxectoria.\nComo propietario e director da discogr\u00e1fica Mariann Grammofon AB, fundada en 1972, Karlsson foi unha cara familiar para o p\u00fablico sueco como a persoa que estaba por tras da famosa cantante Carola H\u00e4ggkvist. En 1984 fundou o parque tem\u00e1tico Skara Sommarland.\nEn 1991 estableceu con Ian Wachtmeister o partido populista Nova Democracia, que logrou a atenci\u00f3n dos medios de comunicaci\u00f3n m\u00e1is importantes e nas elecci\u00f3ns lexislativas de setembro o partido recibiu 6'7 por cento dos votos. Sen experiencia pol\u00edtica anterior, Karlsson entrou no Riksdag.\nAo desaparecer Nova Democracia por mor das loitas internas e a perdeu da s\u00faa representaci\u00f3n parlamentaria nas elecci\u00f3ns de 1994, Karlsson volveu aos negocios. Entre 2002 e 2005 artellou o programa de telerrealidade \"Fame Factory\" e foi xu\u00edz nas primeiras cinco temporadas (2007-2011) do programa \"Talang\" de TV4, a versi\u00f3n sueca de \"America's Got Talent\". En 2008 manti\u00f1a e operaba 13 empresas, entre elas Jokarjo AB e Budgetgrossisten AB."}
{"id": "349305", "revid": "839", "url": "https://gl.wikipedia.org/wiki?curid=349305", "title": "Adam Bromberg", "text": "Adam Bromberg, nado o 12 de marzo de 1912 en Lublin e finado o 23 de marzo de 1993 en Estocolmo, foi un editor polaco-sueco.\nTraxectoria.\nEstudou comercio internacional en Viena, politicamente comprometido co Partido Comunista de Ucra\u00edna Occidental, arrest\u00e1rono en 1934 e conden\u00e1rono a tres anos e medio de cadea. Logo de sa\u00edr do c\u00e1rcere, en decembro de 1936, por unha amnist\u00eda deixou a actividade pol\u00edtica e estivo \u00e1 fronte entre 1939 e 1941 da secci\u00f3n polaca da editorial estatal de minor\u00edas nacionais da Rep\u00fablica Socialista Sovi\u00e9tica de Ucra\u00edna\nque ti\u00f1a a sede en Lviv. En 1941 alistouse no ex\u00e9rcito sovi\u00e9tico e en 1943 formaba parte da 1\u00aa Divisi\u00f3n de infanter\u00eda polaca Tadeusz Ko\u015bciuszko como oficial pol\u00edtico. En maio de 1944 dirix\u00eda o departamento pol\u00edtico da 2\u00aa Divisi\u00f3n de Infanter\u00eda Varsovia. Rematou a guerra como maior con varias condecoraci\u00f3ns e retomou s\u00faa actividade como editor no ex\u00e9rcito polaco primeiro en novembro de 1945 como xefe do departamento editorial do ex\u00e9rcito e en 1946 era vicedirector da editorial do Partido dos Traballadores Polacos \u201cKsi\u0105\u017cka\u201d. En 1947 organizou a editorial militar, Prasa Wojskowae, que dirixiu ata que deixou o ex\u00e9rcito co grao de coronel en outubro de 1951. Desde 1953 dirix\u00eda a editorial estatal PWN e ensinou xornalismo na Universidade de Varsovia entre 1955 e 1968. A polic\u00eda det\u00edvoo durante as purgas antisemitas da crise pol\u00edtica de 1968. En agosto de 1970 emigrou a Suecia, e al\u00ed fundou en 1975 coa s\u00faa filla Dorotea Bromberg a editorial Bromberg Bokf\u00f6rlag dedicada nun principio a traduci\u00f3ns de literatura polaca."}
{"id": "349306", "revid": "89787", "url": "https://gl.wikipedia.org/wiki?curid=349306", "title": "Orlandina Basket", "text": "O Orlandina Basket, antes co\u00f1ecido como Benfapp Capo d'Orlando por motivos de patrocinio, \u00e9 un equipo de baloncesto profesional italiano da localidade de Capo d'Orlando, Sicilia. Fundado en 1978, actualmente compite na Serie A2 Basket, a segunda divisi\u00f3n do baloncesto transalpino.\nHistoria.\nFundado en 1978, o equipo xogou principalmente en ligas rexionais at\u00e9 a chegada dunha nova xerencia en 1996. A partir dese momento, a Orlandina Basket conseguiu dous ascensos consecutivos, acadando a Serie B2 en 1998. Coa fichaxe ese mesmo ano do internacional italiano Alessandro Fantozzi, o club ascendeu \u00e1 Serie B1 no ano 2000 e \u00e1 LegaDue (Segunda Divisi\u00f3n) o ano seguinte, a\u00ednda que acabaron por desecender despois dunha temporada. Readmitido na LegaDue en 2004 debido a prazas que ficaron vacantes, o equipo ga\u00f1a a liga e ascende \u00e1 Serie A en 2005.\nEn setembro de 2008 a Orlandina foi exclu\u00edda da Serie A xunto co Basket Napoli debido problemas legais. Despois da sentenza, o club comezou de novo na Serie C Dilettanti, a quinta categor\u00eda do baloncesto italiano. Por\u00e9n, o equipo comezou a encadear ascenso, subindo desde a DNA at\u00e9 a LegaDue en 2012. Na temporada 2013\u221214, a pesar de peder o ascenso \u00e1 Serie A despois sa\u00edr derrotados na final do Playoff ante o Aquila Basket Trento, a Orlandina \u00e9 ascendida de todos os xeitos debido \u00e1 bancarrota do Montepaschi Siena.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "349307", "revid": "5132", "url": "https://gl.wikipedia.org/wiki?curid=349307", "title": "Upea Capo d'Orlando", "text": ""}
{"id": "349308", "revid": "5132", "url": "https://gl.wikipedia.org/wiki?curid=349308", "title": "Betaland Capo d'Orlando", "text": ""}
{"id": "349309", "revid": "5863", "url": "https://gl.wikipedia.org/wiki?curid=349309", "title": "Giro de 2011", "text": ""}
{"id": "349310", "revid": "109216", "url": "https://gl.wikipedia.org/wiki?curid=349310", "title": "Immanuel Nobel", "text": "Immanuel Nobel, nado en G\u00e4vle o 24 de marzo de 1801 e finado en Estocolmo o 3 de setembro de 1872, foi un enxe\u00f1eiro, arquitecto, inventor e industrial sueco.\nTraxectoria.\nMembro da familia Nobel, \u00e9 o pai de Robert Nobel, Ludvig Nobel e Alfred Nobel. Embarcou aos 14 anos e tras tres anos en mar aberto, estudou aquitectura en Estocolmo na Real Academia de Artes de Suecia e no Real Instituto de Tecnolox\u00eda. Despois de rematar os seus estudos constru\u00edu pontes e rehabilitou e constru\u00edu casas, unha das m\u00e1is co\u00f1ecidas foi unha casa nos Kungstr\u00e4dg\u00e5rden, e fundou unha pequena f\u00e1brica de caucho Inventou o torno a rotaci\u00f3n que se utiliza para a fabricaci\u00f3n de contrachapados e realizou unha versi\u00f3n mellorada dunha mina submarina que interesou ao tsar Nicolao I e que o levou a establecerse en San Petersburgo en 1838 e al\u00ed permaneceu d\u00faas d\u00e9cadas coa s\u00faa familia. Fundou unha f\u00e1brica de subministraci\u00f3ns de guerra, Fonderies et Ateliers M\u00e9caniques Nobel Fils, co que logrou grandes beneficios. Secas\u00ed, a morte de Nicolao en 1855 e a fin da guerra de Crimea en 1856 supuxo un cambio nas pol\u00edticas rusas e o novo tsar Alexandre II recurtou severamente o orzamento militar o que levou a serias dificultades econ\u00f3micas \u00e1 empresa de Immanuel. En 1859 pasou a administraci\u00f3n t\u00e9cnica ao seu fillo Ludvig e el volveu a Suecia. Nas proximidades de Estocolmo constru\u00edu unha f\u00e1brica onde os seus fillos Alfred e Emil experimentaron coa nitroglicerina. En 1862 os acredores venderon finalmente a empresa rusa e tras Alfred Nobel inventar un detonador para controlala Immanuel comercializou a nitroglicerina, a\u00ednda que tras unha explosi\u00f3n na que morreu o seu fillo Emil trasladou a produci\u00f3n a un barco ancorado nun lago."}
{"id": "349311", "revid": "5132", "url": "https://gl.wikipedia.org/wiki?curid=349311", "title": "Guerino Vanoli Basket", "text": "O Guerino Vanoli Basket, tam\u00e9n co\u00f1ecido como Vanoli Cremona por motivos de patrocinio, \u00e9 un equipo de baloncesto profesional italiano da localidade de Cremona, Lombard\u00eda. Fundado en 1999 como Gruppo Triboldi Basket, actualmente compite na Serie A2, a segunda categor\u00eda do baloncesto transalpino.\nHistoria.\nO U.S. Gruppo Triboldi Basket foi fundado no ano 1999 en Soresina (Provincia de Cremona) por Secondo Triboldi. O equipo, con Simone Lottici como adestrador, pronto acadou a Serie B d\u2019Eccellenza, a terceira m\u00e1xima categor\u00eda do baloncesto italiano. Debido \u00e1 falta dun pavill\u00f3n axeitado, o club trasladouse a un estadio cuberto situado nas proximidades, o C\u00e0 de Somenzi de Cremona, a\u00ednda que o club mantivo a s\u00faa sede en Soresina. Despois de cinco temporadas no terceiro nivel, na temporada 2005-06 o equipo consegue o ascenso \u00e1 LegaDue con Andrea Trinchieri no banco, acabando de primeiros do Grupo A e vencendo nas eliminatorias ao Cento,ao Forl\u00ec e ao Osimo. No seu primeiro ano na LegaDue, o equipo remata en cuarto lugar, sendo eliminado na primeira rolda do playoff de ascenso \u00e1 Serie A na primeira rolda polo Pavia. Tras finalizar a temporada, Trinchieri deixa o seu posto de adestrador para traballar no Juvecaserta, sendo substitu\u00eddo por Stefano Cioppi. Despois de finalizar en quinto lugar ao ano seguinte e de ser eliminados precisamente polo Juvecaserta nas semifinais polo ascenso, ser\u00eda na seguinte temporada cando o club acada a m\u00e1xima categor\u00eda. Isto ser\u00eda tras finalizar de terceiros na fase regular e despois de eliminar nos playoffs ao Pavia, ao Casale Monferrato e ao Dinamo Sassari.\nDespois do ascenso \u00e1 Serie A, alg\u00fans dos dirixentes do Juvi Cremona entraron no club. De feito, a sede do club foi trasladada de Soresina a Cremona. Ao final da primeira temporada na m\u00e1xima categor\u00eda, o equipo finaliza na d\u00e9cimo terceira praza. Ao finalizar a temporada 2010-11, tras finalizar no duod\u00e9cimo posto, o presidente Secondo Triboldi dimite do seu cargo e ofrece gratu\u00edtamente as s\u00faas participaci\u00f3ns no club. En setembro, Aldo Vanoli conv\u00e9rtese no novo presidente do club, mudando o nome do equipo a Guerino Vanoli Basket na honra do seu pai.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "349312", "revid": "5132", "url": "https://gl.wikipedia.org/wiki?curid=349312", "title": "Vanoli Basket", "text": ""}
{"id": "349313", "revid": "5132", "url": "https://gl.wikipedia.org/wiki?curid=349313", "title": "Vanoli Cremona", "text": ""}
{"id": "349315", "revid": "89787", "url": "https://gl.wikipedia.org/wiki?curid=349315", "title": "Peridinina", "text": "A peridinina \u00e9 un carotenoide captador de luz, un pigmento asociado coa clorofila, que se encontra formando o complexo captador de luz peridinina-clorofila-prote\u00edna (PCP) en dinoflaxelados, e onde foi mellor estudado foi na especie \"Amphidinium carterae\".\nCaracter\u00edsticas estruturais.\nO complexo PCP \u00e9 \u00fanico pola s\u00faa alta proporci\u00f3n de peridinina con respecto \u00e1 clorofila; a maior\u00eda dos complexos captadores de luz conte\u00f1en m\u00e1is clorofila que carotenoides, pero o PCP cont\u00e9n oito mol\u00e9culas de peridinina e d\u00faas de clorofila arranxadas de modo que promovan a transferencia de enerx\u00eda peridinina-clorofila. O complexo PCP \u00e9 un tr\u00edmero de prote\u00edna cun infrecuente pregamento proteico de solenoide alfa cun peso molecular de 35kDa.\nAplicaci\u00f3ns.\nA clorofila peridinina (PerCP) \u00fasase comunmente en inmunoensaios como a separaci\u00f3n de c\u00e9lulas activadas por fluorescencia (FACS, \"fluorescence-activated cell sorting\") e a citometr\u00eda de fluxo. O fluor\u00f3foro est\u00e1 ligado covalentemente a prote\u00ednas ou anticorpoos para o seu uso en aplicaci\u00f3ns de investigaci\u00f3n."}
{"id": "349316", "revid": "61897", "url": "https://gl.wikipedia.org/wiki?curid=349316", "title": "Aducto", "text": ""}
{"id": "349318", "revid": "61897", "url": "https://gl.wikipedia.org/wiki?curid=349318", "title": "Aducto do ADN", "text": ""}
{"id": "349319", "revid": "25871", "url": "https://gl.wikipedia.org/wiki?curid=349319", "title": "Ludvig Nobel", "text": "Ludvig Nobel, nado o 27 de xullo de 1831 en Estocolmo e finado o 12 de abril de 1888 en Cannes, foi un enxe\u00f1eiro ruso-sueco.\nTraxectoria.\nFillo de Immanuel Nobel e irm\u00e1n de Robert e Alfred Nobel, educouse en escolas t\u00e9cnicas rusas e aprendeu tam\u00e9n do seu pai en San Petersburgo, convert\u00e9ndose no seu home de confianza a finais da d\u00e9cada de 1850. Durante guerra de Crimea 1853-1856 a f\u00e1brica do seu pai ti\u00f1a m\u00e1is de 1000 traballadores e era un negocio florecente, pero coa fin das hostilidades perdeu os contratos do goberno e o seu pai regresou a Suecia, deixando a administraci\u00f3n t\u00e9cnica no seu fillo, mentres os acredores ti\u00f1an a propiedade, logrou recuperar a produci\u00f3n e volveu facer contratos co goberno ruso. En 1878 xunto co seu irm\u00e1n Robert, fundou Branobel, unha empresa petroleira en Bak\u00fa que en 1887 produc\u00eda alg\u00f3 m\u00e1is o 18'5% do petr\u00f3leo ruso e o 7'5% mundial, e para a que Luvig dese\u00f1ou o primeiro petroleiro moderno, o Zoroaster."}
{"id": "349323", "revid": "5132", "url": "https://gl.wikipedia.org/wiki?curid=349323", "title": "New Basket Brindisi", "text": "O New Basket Brindisi, actualmente co\u00f1ecido como Happy Casa Brindisi por motivos de patrocinio, \u00e9 un equipo de baloncesto profesional italiano da localidade de Brindisi, Puglia. Fundado en 1992 como sucesor dos equipos de baloncesto da localidade, actualmente compite na Lega Basket Serie A, m\u00e1xima competici\u00f3n do baloncesto transalpino.\nHistoria.\nAntes da fundaci\u00f3n do New Basket Brindisi, na localidade xogaba, entre outros, o Libertas Brindisi, o cal consegue acadar a Serie A2, segunda categor\u00eda do baloncesto italiano, en 1974. Na categor\u00eda de prata permanece durante tres temporadas, non regresando a ela at\u00e9 1980. Desta vez a historia foi disitinta, e o equipo consegue acadar en tan s\u00f3 un ano o ascenso \u00e1 Serie A. Por\u00e9n, descende tras s\u00f3 un ano na elite do baloncesto transalpino ao acabar en \u00faltimo lugar.\nO Libertas Brindisi dis\u00f3lvese no ano 2003, regresando ao ano seguinte co nome de New Basket Brindisi. O club parte da Serie B2, ascendendo ao ano seguinte \u00e1 Seire B1 e en 2008 \u00e1 LegaDue. A\u00ednda que na s\u00faa primeira temporada acaba no duod\u00e9cimo posto. Na temporada 2009\u221210 conseguen o primeiro posto e regresan \u00e1 Serie A, a\u00ednda que ao igual que no seu momento o Libertas, tan s\u00f3 duran un ano. NA temporada 2011\u201312 o club regresa \u00e1 Serie A, mais esta vez conseguen a permanencia, clasific\u00e1ndose de feito para os Playoffs polo t\u00edtulo en 2013\u201314 e 2014\u201315. Isto s\u00e9rvelle para debutar en competici\u00f3ns europeas, chegando aos cuartos de final no EuroChallenge de 2015 e caendo na fase de grupos da Eurocup en 2016.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "349324", "revid": "5132", "url": "https://gl.wikipedia.org/wiki?curid=349324", "title": "Enel Brindisi", "text": ""}
{"id": "349325", "revid": "27155", "url": "https://gl.wikipedia.org/wiki?curid=349325", "title": "Complexo de empalme", "text": ""}
{"id": "349326", "revid": "1987", "url": "https://gl.wikipedia.org/wiki?curid=349326", "title": "Xu\u00edzo Final (Michelangelo)", "text": "O Xu\u00edzo Final ou O Xu\u00edzo Universal \u00e9 o mural realizado ao fresco por Michelangelo para decorar a \u00e1bsida da Capela Sistina (Cidade do Vaticano, Roma). Michelangelo empezou a pintalo 25 anos logo de acabar de pintar a b\u00f3veda da capela.\nAntecedentes.\nDesde a construci\u00f3n da Capela Sistina ata 1536, a parede do altar onde agora est\u00e1 o Xu\u00edzo Final conti\u00f1a outros murais da serie das historias de Mois\u00e9s e de Xes\u00fas. Estaban a Asunci\u00f3n, a Natividade de Cristo e o Descubrimento de Mois\u00e9s.\nM\u00e1is arriba atop\u00e1banse os tres primeiros Papas, onde estaba Sim\u00f3n Pedro.\nMichelangelo tivo que sacrificar estes frescos de Perugino da zona do altar para pintar a s\u00faa obra, o que lle valeu numerosas cr\u00edticas.\nAnteriormente, Clemente VII pediulle que pintase A ca\u00edda dos anxos rebeldes, pero, trala s\u00faa morte, o seu sucesor Paulo III encargoulle que pintase a escena do Xu\u00edzo Final.\nDescrici\u00f3n, tema e personaxes.\nO Xu\u00edzo Final \u00e9 un enorme conxunto pict\u00f3rico ao fresco de x\u00e9nero relixioso cuxo tema \u00e9 o Xu\u00edzo Final, extra\u00eddo da \"Apocalipse de San Xo\u00e1n\".\nConxunto central.\nAo redor deles est\u00e1n varios santos, representados sen perspectiva ningunha, rode\u00e1ndoos por todas as partes. Alg\u00fans parecen estar asustados pola acci\u00f3n que acaba de facer Cristo, e outros est\u00e1n inquedos.\nPara reco\u00f1ecelos, Michelangelo pintounos cos seus caracter\u00edsticos complementos ou cos obxectos cos que foron m\u00e1rtires.\nAnxos.\nDebaixo deste grupo central (Cristo, Mar\u00eda e os Santos) at\u00f3pase un grupo de anxos coas s\u00faas trompetas. Segundo a Apocalipse, suponse que eran sete trompetas, a\u00ednda que aqu\u00ed parece haber oito. Outros dous anxos soste\u00f1en o Libro da Vida e o Libro da Morte, onde est\u00e1n os nomes dos salvos e os condenados respectivamente.\nMultitudes laterais.\nVolvendo ao grupo central, estes \u00e1 s\u00faa vez est\u00e1n rodeados dunha gran multitude onde se atopa xente com\u00fan. Moitos est\u00e1n nun ambiente de relativo p\u00e1nico, non saben que facer.\nEntre o tumulto, moitos est\u00e1n atopando os seus familiares e amigos, e est\u00e1n realmente felices, alg\u00fans chegan a conmoverse, o que se reflicte nas s\u00faas b\u00e1goas.\nParte inferior.\nNa metade inferior do fresco, as multitudes div\u00eddense en dous: os que est\u00e1n ascendendo ao Ceo, que se atopan \u00e1 beira esquerda e os que descenden \u00e1s tebras, \u00e1 beira dereita.\nAs persoas que ascenden son as que estaban na Terra no momento en que Cristo chama a todas as persoas.\nMoitos est\u00e1n resucitando e son representados como cad\u00e1veres. Alg\u00fans anxos axudan a subilos ao Ceo, e m\u00e1is adiante, as mesmas persoas axudan a outras a que ascendan.\nNa Terra hai alg\u00fans demos escondidos en covas. Alg\u00fans demos intentan evitar que as persoas ascendan ao Ceo.\nInferno e tebras.\nAo lado dereito est\u00e1n os condenados que est\u00e1n sendo guindados por anxos e algunhas persoas \u00e1s Tebras.\nMoitos caen e parecen realmente estar moi desesperados. Varios son obrigados a subir \u00e1 barca de Caronte coa m\u00e1is espantosa das violencias. Caronte \u00e9 un dos monstros m\u00e1is horribles do cadro.\nDa barca, os condenados son tirados por alg\u00fans demos \u00e1s Tebras.\nA\u00ed est\u00e1 Minos, que segundo a historia, ten a cara e as facci\u00f3ns dun dos sacerdotes que criticou o fresco cando Michelangelo o mostrou. Os r\u00edos de lume e o xofre esp\u00e9ranos.\nLunetos superiores.\nAdemais, hai dous lunetos na parte superior do fresco alleos \u00e1 situaci\u00f3n que se viven.\nNo luneto esquerdo, alg\u00fans anxos levan a cruz de Cristo, a coroa de espi\u00f1as e os cravos da Paix\u00f3n.\nNo luneto dereito, outros anxos levan a columna da flaxelaci\u00f3n de Cristo.\nEstilo.\nComo todas as obras de Michelangelo, os seus personaxes manifestan a t\u00edpica \"terribilit\u00e1\" ou \"forza sobrehumana\" moi visible na figura de Cristo. Os numerosos espidos de descomunal tama\u00f1o permiten apreciar a s\u00faa preferencia polo \"canon herc\u00faleo\", cunha musculatura moi desenvolvida, superior \u00e1 das figuras da b\u00f3veda.\nRestauraci\u00f3n.\nO fresco foi restaurado xunto coa b\u00f3veda Sistina entre 1980 e 1994 baixo a supervisi\u00f3n do comisario do Museos Vaticanos Fabrizio Mancinelli.\nAntes disto, de 1710 a 1714, o fresco recibiu unha capa de cola, a cal cr\u00edase que fixar\u00eda as cores e evitar\u00eda a s\u00faa descomposici\u00f3n, pero finalmente, terminou por adherir ao muro todo o po e fume que hab\u00eda na atmosfera da capela polo que a cola escureceuse co tempo e terminou por darlle \u00e1 pintura un aspecto escuro.\nMoita xente pensaba que a obra de Michelangelo era as\u00ed de escura e opaca, cousa que se desmentiu logo da s\u00faa recente restauraci\u00f3n.\nA soluci\u00f3n consistiu na aplicaci\u00f3n de bicarbonato de amonio, de sodio, desogen e carbosilmeticelulosa, entre outros qu\u00edmicos.\nO resultado foi inesperado. Descubriuse que esta obra posu\u00eda ricas cores vivas e claras. O \"Xu\u00edzo Final\" non era unha obra escura sen\u00f3n luminosa.\nAlg\u00fans cr\u00edticos pensan que a restauraci\u00f3n non recuperou a cor orixinal sen\u00f3n que aclarou as capas de pinturas, e que a cor que n\u00f3s vemos agora, \u00e9 m\u00e1is clara que a que pintou Michelangelo.\nMichelangelo utilizou moitas t\u00e9cnicas crom\u00e1ticas, a\u00ednda que tam\u00e9n foi caracter\u00edstica a s\u00faa virtude polo claro-escuro.\nHistoria.\nEn 1535, o papa Paulo III encargou a Michelangelo, o m\u00e1is grande fresco xamais pintado que tratar\u00eda sobre o Xu\u00edzo Final e que se situar\u00eda na parede do altar da Capela Sistina. O tema estaba relacionado co que sucedera na igrexa nos anos precedentes: a reforma protestante e o saqueo de Roma. Por iso tent\u00e1base representar \u00e1 humanidade facendo fronte \u00e1 s\u00faa salvaci\u00f3n.\nUnha vez terminada, en 1541, a pintura provocou o esc\u00e1ndalo e as cr\u00edticas m\u00e1is violentas, pois considerabase vergo\u00f1oso que en tan sacro lugar se representasen tantas figuras espidas, especialmente algunhas parellas cuxas posturas pod\u00edan parecer comprometidas.\nSegundo alg\u00fans bispos, o fresco non correspond\u00eda a un recinto tan sacro como a Capela sen\u00f3n a unha taberna.\nAcusouse a Michelangelo de herex\u00eda e tentouse destru\u00edr o fresco. A\u00ednda que o papa Xulio III era tolerante e non se preocupou dos espidos, \u00e1 s\u00faa morte decidir\u00edase a \u00abcorrecci\u00f3n\u00bb do fresco colocando panos de pureza a todos os seus personaxes.\nA persoa que se ocupou deste labor, por orde de Pio V, foi Daniele da Volterra, disc\u00edpulo de Michelangelo, a quen, por este traballo colocouse o sobrenome de \u00ab\"Braghettone\"\u00bb (\"Pintacalz\u00f3ns\"); Daniele morreu dous anos despois de iniciar o traballo, sen terminalo.\nM\u00e1is adiante, en 1570, cando Michelangelo xa falecera, O Greco propuxo repintar o \"Xu\u00edzo Final\" pero esta vez, acorde \u00e1s ideas da Contrarreforma. Pero para ese ent\u00f3n, o fresco do \"Xu\u00edzo Final\" xa era tan aceptado entre os relixiosos que o Greco tivo que abandonar Roma por dicir tal tolemia.\nA influencia do \"Xu\u00edzo Final\" noutros artistas europeos posteriores foi enorme; era visita obrigada para os que pod\u00edan custearse a viaxe a Roma, e difundiuse mediante gravados debidos a artistas como Giorgio Ghisi e Martino Rota.\nEsc\u00e1ndalo polos espidos.\nComo xa se dixo, o feito de que un n\u00famero tan elevado de personaxes aparecesen totalmente espidos nun recinto para o culto escandalizou a parte dos responsables da Igrexa en Roma. Un dos que m\u00e1is expuxeron a indecencia da pintura foi o mestre de cerimonias Biaggio de Cesena.\nCom\u00e9ntase que Michelangelo anoxouse profundamente, non s\u00f3 por alterar a escena inicial, sen\u00f3n tam\u00e9n pola imposibilidade de recuperala ao seu estado orixinal, dado que as roupas que cobren os corpos est\u00e1n pintadas utilizando a t\u00e9cnica do \u00f3leo, mentres que toda a parede estao ao fresco.\nPero Biaggio de Cesena tivo o seu castigo: Na parte inferior dereita da escena, \u00e1 entrada dos infernos, Michelangelo representou a Minos, o rei do inferno, espido, con orellas de burro, unha serpe enroscada ao seu corpo e cos trazos faciais de Biaggio de Cesana. \nDin que o prelado acudiu choroso ao papa Paulo III para pedirlle que ordenase a Michelangelo que o retirase do mural, e que este, cun gran sentido do humor, respondeulle o seguinte:\nAdemais, o \"Xu\u00edzo Final\" est\u00e1 sobre o altar da capela, e cando o sacerdote, na celebraci\u00f3n da liturxia, dirixe a mirada cara ao crucifixo que est\u00e1 situado no mesmo, ten que dirixir inevitablemente a s\u00faa mirada cara a un punto do mural: a porta que d\u00e1 acceso ao inferno."}
{"id": "349328", "revid": "5132", "url": "https://gl.wikipedia.org/wiki?curid=349328", "title": "Auxilium Pallacanestro Torino", "text": "O Auxilium Pallacanestro Torino foi un equipo de baloncesto profesional italiano da localidade de Tur\u00edn, Piemonte. Fundado en 1974, tras compitir na Lega Basket Serie A, m\u00e1xima competici\u00f3n do baloncesto transalpino, declarou a bancarrota e a s\u00faa disoluci\u00f3n o 28 de xu\u00f1o de 2019. O seu maior \u00e9xito a nivel deportivo foi o subcampionato da Copa Kora\u0107 en 1976 tras perder coa Jugoplastika Split na final. O equipo foi sucedido polo Basket Torino.\nHistoria.\nO Auxilium Pallacanestro Torino nace en 1974 a partir da fusi\u00f3n do Auxilium Agnelli Torino, club de baloncesto do Oratorio Salesiano Agnelli fundado por Don Gino Borgogno en 1996, o cal militaba na Serie A2, coa Libertas Pallacanestro Asti, club fundado en 1954, o cal en 1974 renuncia a s\u00faa inscrici\u00f3n na Serie A para participar na Seire A2. Competindo desde o seu primeiro ano na m\u00e1xima categor\u00eda italiana, en 1976 consegue o seu maior \u00e9xito ao chegar a disputar a final da Copa Kora\u0107, caendo ante a Jugoplastika Split na final por 97-84 e 82-82.\nA s\u00faa \u00faltima temporada na Serie A disputouna en 1993, acabando \u00faltimo da clasificaci\u00f3n e descendendo \u00e1 serie A2. Na categor\u00eda de prata xogou d\u00faas temporadas, at\u00e9 que en 1995 decide renunciar \u00e1 praza e autodescenderse \u00e1 Serie B d'Eccellenza. No ano 2007 o equipo desaparece. Con todo, no ano 2015 a sociedade faise cos dereitos do PMS Torino, equipo creado en 2011 para traer de volta o baloncesto de elite na cidade, volvendo a competir na Serie A. O 10 de maio de 2019, o Consello Nacional quitou oito puntos ao Torino debido a irregularidades financeiras. En consecuencia, o equipo perdeu a categor\u00eda descendendo \u00e1 Serie A2 tras acabar en \u00faltimo lugar. Por\u00e9n, o 28 de xu\u00f1o o club anuncia a s\u00faa disoluci\u00f3n. Tras a desaparici\u00f3n do equipo, foi fundado o Basket Torino como equipo sucesor.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "349329", "revid": "5132", "url": "https://gl.wikipedia.org/wiki?curid=349329", "title": "Auxilium CUS Torino", "text": ""}
{"id": "349330", "revid": "5132", "url": "https://gl.wikipedia.org/wiki?curid=349330", "title": "PMS Torino", "text": ""}
{"id": "349331", "revid": "5863", "url": "https://gl.wikipedia.org/wiki?curid=349331", "title": "Xos\u00e9 Lois Vilar", "text": "Xos\u00e9 Lois Vilar Pedreira, nado en Baiona en 1965, \u00e9 un activista cultural, empresario, arque\u00f3logo e historiador galego, especialista en toponimia e arqueolox\u00eda da costa sur de Galicia.\nTraxectoria.\n\u00c9 o m\u00e1is vello de sete irm\u00e1ns. Licenciado en Xeograf\u00eda e Historia, \u00e9 Director da secci\u00f3n de Arqueolox\u00eda e Prehistoria do Instituto de Estudos Mi\u00f1oranos e membro da Asociaci\u00f3n Galega de Onom\u00e1stica. Realizou escavaci\u00f3ns e estudos no Val Mi\u00f1or (Chan do Cereixo en Donas, Panx\u00f3n\u2026), Toralla, Esposende e As Neves, con especial dedicaci\u00f3n \u00e1 arte rupestre. Tam\u00e9n imparte charlas sobre a materia e conferencias en universidades. Realiza visitas guiadas \u00f3s petr\u00f3glifos de toda a provincia. Ademais \u00e9 presidente da Asociaci\u00f3n de defensa Medioambiental SOS a Serra da Groba.\nFoi nas listas do BNG de Baiona nas Elecci\u00f3ns municipais de 2011.\nComo empresario \u00e9 o dono dunha cadea de froiter\u00edas."}
{"id": "349332", "revid": "98629", "url": "https://gl.wikipedia.org/wiki?curid=349332", "title": "Acinetobacter baumannii", "text": "Acinetobacter baumannii \u00e9 unha especie bacteriana gramnegativa de forma curta e case arredondada (cocobacilos). Pode seu un pat\u00f3xeno oportunista dos humanos, que afecta principalmente a persoas inmunocomprometidas, que se est\u00e1 a facer cada vez m\u00e1is importante como causante de infecci\u00f3ns adquiridas en hospitais (nosocomiais). A\u00ednda que outras especies do x\u00e9nero \"Acinetobacter\" se atopan a mi\u00fado en mostras do solo, \"A. baumannii\" non \u00e9 un organismo habitual do solo, xa que se illa case exclusivamente en ambientes hospitalarios. A\u00ednda que ocasionalmente se ten illado en mostras medioambientais do solo e auga, o seu h\u00e1bitat natural a\u00ednda se desco\u00f1ece. As bacterias deste x\u00e9nero carecen de flaxelos, pero te\u00f1en unha motilidade ao retorcerse e sacudirse e presentan enxameamento. Isto pode deberse \u00e1 actividade dos pili de tipo IV, que son estruturas como vari\u00f1as que se poden retraer ou estender. A motilidade en \"A. baumannii\" pode deberse tam\u00e9n \u00e1 excreci\u00f3n de exopolisac\u00e1ridos, que crean unha pel\u00edcula de cadeas de azucres de alto peso molecular por detr\u00e1s da bacteria para que esta se mova cara a adiante. Os microbi\u00f3logos cl\u00ednicos diferencian normalmente os membros do x\u00e9nero \"Acinetobacter\" doutras Moraxellaceae realizando a proba da oxidase, xa que as \"Acinetobacter\" spp. son os \u00fanicos membros das moraxel\u00e1ceas que carecen de citocromo c oxidases. \"A. baumannii\" forma parte co complexo ACB (\"A. baumannii\", \"A. calcoaceticus\", e \"Acinetobacter\" especie xen\u00f3mica 13TU). Os membros do complexo ACB son dif\u00edciles de determinar distinguindo as especies, e comprenden os membros clinicamente m\u00e1is relevantes do x\u00e9nero. \"A. baumannii\" \u00e9 pertence tam\u00e9n ao grupo de pat\u00f3xenos ESKAPE (\"Enterococcus faecium\", \"Staphylococcus aureus\", \"Klebsiella pneumoniae\", \"Acinetobacter baumannii\", \"Pseudomonas aeruginosa\", e \"Enterobacter\" sp.), un grupo de pat\u00f3xenos cun alto grao de resistencia a antibi\u00f3ticos que son responsables da maior\u00eda das infecci\u00f3ns nosocomiais. Houbo unha epidemia significativa de cepas resistentes a antibi\u00f3ticos en instalaci\u00f3ns sanitarias militares durante a guerra de Iraq. As cepas resistentes a multif\u00e1rmacos de \"A. baumannii\" espall\u00e1ronse tam\u00e9n en hospitais civ\u00eds.\nO nome da bacteria significa 'bacteria inm\u00f3bil de Baumann', do grego \"a\", 'non', \"kine\u00f4\", 'moverse', \"bakterion\" (neolat\u00edn \"bacteria\"), 'bastonci\u00f1o (bacteria)', e en honor dos microbi\u00f3logos Paul e Linda Baumann.\nFactores e determinantes de virulencia.\nMoitos microbios, inclu\u00edndo \"A. baumannii\", te\u00f1en varias propiedades que lles permiten ter m\u00e1is \u00e9xito como pat\u00f3xenos. Estas propiedades poden ser posu\u00edr factores de virulencia como toxinas ou sistemas de entrega de toxinas, que afectan directamente \u00e1 c\u00e9ula h\u00f3spede. Poden tam\u00e9n ser determinantes de virulencia, que son cualidades que contrib\u00faen \u00e1 fitness do microbio e lle permiten sobrevivir no ambiente do h\u00f3spede, pero que non afectan ao h\u00f3spede directamente. As seguintes caracter\u00edsticas son alg\u00fans dos factores que fan que \"A. baumannii\" sexa un pat\u00f3xeno eficaz:\nIllas de resistencia AbaR.\nAs illas de patoxenicidade son estruturas xen\u00e9ticas relativamente com\u00fans en pat\u00f3xenos bacterianos, que est\u00e1n compostas por dous ou m\u00e1is xenes adxacentes que incrementan a virulencia do pat\u00f3xeno. Poden conter xenes que codifican toxinas, coagulan o sangue, ou, como neste caso, permiten que a bacteria resista aos antibi\u00f3ticos. As illas e resistencia de tipo AbaR son t\u00edpicas dos \"A. baumannii\" resistentes a f\u00e1rmacos, e poden estar presentes diferentes variantes nunha determinada cepa. Cada unha consiste nun esqueleto de transpos\u00f3n duns 16,3 Kb que facilita a transferencia horizontal de xenes. Os transpos\u00f3ns permiten que porci\u00f3ns do material xen\u00e9tico sexan escindidas dun lugar do xenoma e integradas noutro. Cando o material xen\u00e9tico \u00e9 captado por unha nova bacteria, os transpos\u00f3ns permiten que a illa de patoxenicidade se integre no xenoma do novo microorganismo. Nese caso, garantir\u00edase aos novos organismos o potencial de resistir certos antibi\u00f3ticos. Os AbaRs conte\u00f1en varios xenes para a resistencia a antibi\u00f3ticos, todos flanqueados por secuencias de inserci\u00f3n. Estes xenes proporcionan resistencia a aminoglic\u00f3sidos, aminociclitois, tetraciclina, e cloranfenicol.\nBeta-lactamase.\n\"A. baumannii\" produce polo menos unha beta-lactamase, que \u00e9 un encima responsable de clivar o anel lactama de catro \u00e1tomos t\u00edpico de antibi\u00f3ticos beta-lact\u00e1micos. Os antibi\u00f3ticos beta-lact\u00e1micos est\u00e1n estruturalmente relacionados coa penicilina, a cal inhibe a s\u00edntese da parede celular bacteriana. A clivaxe do anel lact\u00e1mico fai que estes antibi\u00f3ticos sexan inofensivos para a bacteria. A beta-lactamase OXA-23 est\u00e1 flanqueada por secuencias de inserci\u00f3n, o que suxire que foi adquirida por transferencia horizontal de xenes.\nFormaci\u00f3n de biopel\u00edculas.\n\"A. baumannii\" ten unha aparente capacidade de sobrevivir en superficies artificiais durante un longo per\u00edodo de tempo, o que lle permite persistir nos ambientes hospitalarios. Crese que isto se debe \u00e1 s\u00faa capacidade de formar biopel\u00edculas. Para moitas bacterias formadoras de biopel\u00edculas, o proceso est\u00e1 mediado polos flaxelos. Por\u00e9n, en \"A. baumannii\" este proceso semella estar mediado polos pili. Ademais, a alteraci\u00f3n de supostas chaperonas de pili e xenes acompa\u00f1ante \"csuC\" e \"csuE\" inhibe a formaci\u00f3n de biopel\u00edculas. A formaci\u00f3n de biopel\u00edculas altera o metabolismo dos microorganismos dentro da biopel\u00edcula, e en consecuencia reduce a s\u00faa sensibilidade aos antibi\u00f3ticos. Isto pode deberse a que nas partes m\u00e1is profundas das biopel\u00edculas hai unha menor dispo\u00f1ibilidade de nutrientes. Un metabolismo m\u00e1is lento pode impedir que a bacteria capte un antibi\u00f3tico ou realice unha funci\u00f3n vital o suficientemente r\u00e1pido como para que un determinado antibi\u00f3tico te\u00f1a efecto. Tam\u00e9n proporciona unha barreira f\u00edsica contra mol\u00e9culas grandes e pode impedir o desecamento das bacterias.\nC\u00e1psula.\nMoitas bacterias virulentas pos\u00faen a capacidade de xerar unha c\u00e1psula protectora arredor de cada c\u00e9lula. Esta c\u00e1psula, feita de longas cadeas de azucres, proporciona unha barreira f\u00edsica extra entre os antibi\u00f3ticos, anticorpos, e sistema do complemento. A asociaci\u00f3n dun incremento da virulencia coa presenza dunha c\u00e1psula foi demostrada clasicamente no experimento de Griffith. Identificouse un cl\u00faster de xenes responsable da secreci\u00f3n da c\u00e1psula de polisac\u00e1rido que inhibe o efecto antibi\u00f3tico do complemento cando crecen en flu\u00eddo da ascite. Demostrouse despois un decrecemento da mortalidade dos microorganismos asociada coa perda da produci\u00f3n da c\u00e1psula usando un modelo da virulencia na rata.\nBombas de efluxo.\nAs bombas de efluxo son m\u00e1quinas proteicas que usan a enerx\u00eda para bombear f\u00f3ra da c\u00e9lula antibi\u00f3ticos e outras pequenas mol\u00e9culas que entran no citoplasma bacteriano e o espazo peripl\u00e1smico. Ao bombearen constantemente os antibi\u00f3ticos f\u00f3ra da c\u00e9lula, as bacterias poden incrementar a concentraci\u00f3n dun determinado antibi\u00f3tico necesaria para matalos ou inhibir o seu crecemento cando a diana do antibi\u00f3tico est\u00e1 dentro da bacteria. \"A. baumannii\" ten d\u00faas bombas de efluxo principais que dimin\u00faen a s\u00faa susceptibilidade aos antimicrobianos. O primeiro, o AdeB, \u00e9 responsable da resistencia a aminoglic\u00f3sidos. O segundo, o AdeDE, \u00e9 responsable do efluxo dun amplo rango de substratos, inclu\u00edndo tetraciclina, cloranfenicol, e varios carbapenems.\nARN pequeno.\nOs ARNs pequenos bacterianos son ARN non codificantes que regulan varios procesos celulares. Tres ARNs pequenos, chamados AbsR11, AbsR25 e AbsR28, foron validados experimentalmente na cepa MTCC 1425 (ATCC15308), que \u00e9 unha cepa con resistencia a multif\u00e1rmacos, que mostra resistencia a 12 antibi\u00f3ticos. O ARN pequeno AbsR25 poder\u00eda exercer un papel na regulaci\u00f3n da bomba de efluxo e a resistencia a f\u00e1rmacos.\nProte\u00edna A da membrana externa (OMPA).\nA adhesi\u00f3n pode ser un determinante cr\u00edtico da virulencia para as bacterias. A capacidade de unirse \u00e1s c\u00e9lulas h\u00f3spede permite que as bacterias interaccionen con elas de varias maneiras, ou ben polo sistema de secreci\u00f3n de tipo III ou ben simplemente para manterse opo\u00f1\u00e9ndose ao movemento prevalecente de flu\u00eddos. A prote\u00edna A da membrana externa (OMPA) est\u00e1 implicada na adherencia de \"A. baumannii\" a c\u00e9lulas epiteliais. Isto permite que a bacteria invada as c\u00e9lulas por medio dun mecanismo de cremalleira. A prote\u00edna local\u00edzase nas mitocondrias das c\u00e9lulas epiteliais e causa necrose ao estimular a produci\u00f3n de especies reactivas do ox\u00edxeno.\nTratamento da infecci\u00f3n.\nComo a maior\u00eda das infecci\u00f3ns son agora resistentes a m\u00faltiples f\u00e1rmacos, \u00e9 necesario determinar que susceptibilidades que ten unha determinada cepa para que o tratamento sexa un \u00e9xito. Tradicionalmente, as infecci\u00f3ns eran tratadas con imipenem ou meropenem, pero detectouse un aumento constante de \"A. baumannii\" resistente a carbapenem. Consecuentemente, os m\u00e9todos de tratamento a mi\u00fado recorren \u00e1s polimixinas, especiealmente a colistina. A colistina \u00e9 considerada un f\u00e1rmaco de \u00faltimo recurso porque a mi\u00fado causa danos renais, entre outros efectos secundarios. Os m\u00e9todos de prevenci\u00f3n en hospitais est\u00e1n enfocados en incrementar a limpeza das mans e procedementos de esterilizaci\u00f3ns m\u00e1is eficientes.\nInfecci\u00f3ns en veter\u00e1ns feridos en Iraq e Afganist\u00e1n.\nMoitos soldados feridos nas guerras de Iraq e Afganist\u00e1n sufriron infecci\u00f3ns por \"A. baumannii\". Inicialmente, pens\u00e1base que a infecci\u00f3n se produc\u00eda no momento da ferida, pero os estudos posteriores indicaron que hai maior probabilidade de adquirila en instalaci\u00f3ns m\u00e9dicas (infecci\u00f3n nosocomial), debido \u00e1 capacidade da bacteria de persistir moito tempo sobre superficies artificiais e tam\u00e9n aos sucesivos traslados dos soldados feridos a diversas instalaci\u00f3ns m\u00e9dicas durante o seu proceso de evacuaci\u00f3n e atenci\u00f3n. As \"A. baumannii\" resistentes a multif\u00e1rmacos son un factor principal na complicaci\u00f3n do tratamento e rehabilitaci\u00f3n de soldados feridos, o que incrementa o n\u00famero de mortes.\nIncidencia de \"A. baumannii\" en hospitais.\nA importaci\u00f3n de \"A. baumannii\" e a subseguinte presenza en hospitais est\u00e1 ben documentada. \"A. baumannii\" \u00e9 xeralmente introducida nun hospital polo paciente colonizado. Debido \u00e1 s\u00faa capacidade de sobrevivir en superficies artificiais e resistir ao desecamento, pode permanecer e posiblemente infectar novos pacientes durante alg\u00fan tempo. O crecemento de \"A baumannii\" sosp\u00e9itase que \u00e9 favorecido en instalaci\u00f3ns hospitalarias debido ao uso constante de antibi\u00f3ticos nos pacientes nos hospitais. Acinetobacter pode transmitirse de persoa a persoa ou cando unha persoa contacta con superficies contaminados. Nun estudo feito en unidades de coidados intensivos en Europa en 2009, \"A. baumannii\" era a responsable do 19,1% de casos de pneumon\u00eda asociados con respiraci\u00f3n asistida."}
{"id": "349334", "revid": "12452", "url": "https://gl.wikipedia.org/wiki?curid=349334", "title": "Vilar Pedreira", "text": ""}
{"id": "349335", "revid": "5863", "url": "https://gl.wikipedia.org/wiki?curid=349335", "title": "Sonia Rykiel", "text": "Sonia Rykiel, nada Sonia Flis o 25 de maio de 1930 en Par\u00eds e finada o 25 de agosto de 2016 na s\u00faa cidade natal, foi unha dese\u00f1adora de moda francesa, fundadora da casa de moda Sonia Rykiel.\nTraxectoria.\nO seu pai eran roman\u00e9s e a nai polaca, ambos os dous xudeus, e Sonia era a m\u00e1is vella dos cinco fillos da parella. En 1948 era escaparatista na \"Grande Maison de Blanc\" e en 1954 casou con Sam Rykiel, propietario de \"Laura\", unha tenda dedicada \u00e1 confecci\u00f3n de roupa, e foi nesta tenda na que realizou as s\u00faas primeiras confecci\u00f3ns, primeiro roupa para embarazadas e logo xerseis que se co\u00f1ecer\u00edan como \"poor boy sweater\" e que se volver\u00edan as pezas ic\u00f3nicas da dese\u00f1adora, sempre \u00e1 marxe da alta costura e ligada ao movemento pr\u00eat \u00e0 porter.\nEn 1960, un dos seus xereis foi portada da revista \"Elle\" e Audrey Hepburn, nunha visita \u00e1 tenda \"Laura\", levou 14 xerseis asinados Sonia Rykiel de todas as cores\nEn 1965 creou, coa axuda do seu marido, a sociedade Sonia Rykiel C. D. M. Consagrada en 1967 pola revista estadounidense \"Women's Wear Daily\" como a \"ra\u00ed\u00f1a do punto\", Rykiel na procura dunha moda c\u00f3moda e vers\u00e1til inventou as costuras visibles, as pezas sen remate nin va\u00ed\u00f1a, colocou mensaxes nas pezas de roupa e en xeral deu lugar a unha nova filosof\u00eda da moda: \"d\u00e9mode\". Creando un estilo de elementos identificables como negros, o estampado a raias, o strass ou o encaixe.\nA pesar do seu divorcio con Sam Rykiel, fundou con este \u00faltimo, en maio de 1968, o \"griffe Sonia Rykiel\" e abriu a s\u00faa primeira tenda en Par\u00eds. As s\u00faas creaci\u00f3ns quedaron asociadas coa imaxe dunha parisiense \"feminina, libre, sensual e independente\".,\nRykiel tam\u00e9n foi escritora, escribiu varios libros sobre moda, unha colecci\u00f3n de historias para nenos e unha novela epistolar con R\u00e9gine Deforges. Publicou o seu primeiro libro, \"Et Je La Voudrais Nue\", en 1979."}
{"id": "349336", "revid": "61897", "url": "https://gl.wikipedia.org/wiki?curid=349336", "title": "Acetilo", "text": ""}
{"id": "349337", "revid": "12452", "url": "https://gl.wikipedia.org/wiki?curid=349337", "title": "Illa Polbeira", "text": ""}
{"id": "349338", "revid": "12452", "url": "https://gl.wikipedia.org/wiki?curid=349338", "title": "Illas Polveiras", "text": ""}
{"id": "349339", "revid": "12452", "url": "https://gl.wikipedia.org/wiki?curid=349339", "title": "Illa Polveiras", "text": ""}
{"id": "349340", "revid": "61897", "url": "https://gl.wikipedia.org/wiki?curid=349340", "title": "Taxinom\u00eda", "text": ""}
{"id": "349343", "revid": "56817", "url": "https://gl.wikipedia.org/wiki?curid=349343", "title": "CENPA", "text": "A prote\u00edna do centr\u00f3mero A, abreviada como CENPA (tam\u00e9n CENP-A), \u00e9 unha prote\u00edna que nos humanos est\u00e1 codificada no xene \"CENPA\" do cromosoma 2.\nFunci\u00f3n.\nOs centr\u00f3meros son os dominios cromos\u00f3micos que especifican o comportamento mit\u00f3tico dos cromosomas. O xene CENPA codifica unha prote\u00edna centrom\u00e9rica que cont\u00e9n un dominio con pregamento de histona relacionada coa histona H3, que \u00e9 necesaria para unirse ao centr\u00f3mero. A CENPA proponse que \u00e9 un compo\u00f1ente dun nucleosoma modificado ou estrutura similar a un nucleosoma na cal substit\u00fae unha ou d\u00faas copias da histona H3 convencional no n\u00facleo tetram\u00e9rico (H3-H4)2 da part\u00edcula do nucleosoma. O empalme alternativo ten como resultado a formaci\u00f3n de m\u00faltiples variantes de transcrici\u00f3n que codifican distintas isoformas.\nNos eucariotas superiores o recrutamento de nucleosomas CENPA nos centr\u00f3meros existentes \u00e9 un proceso epien\u00e9tico, independente da secuencia de ADN subxacente. En \"Schizosaccharomyces pombe\", o recrutamento \"de novo\" de CENPA no centr\u00f3mero crese que est\u00e1 controlado pola heterocromatina \"centrom\u00e9rica\" que rodea o centr\u00f3mero, e polo mecanismo da interferencia de ARN (RNAi). Por este mecanismo f\u00f3rmase ARN interferente pequeno; este forma complexos coa prote\u00edna Chp1, que despois se une \u00e1 heterocromatina centrom\u00e9rica. Isto contrib\u00fae a recrutar outras prote\u00ednas, o que finalmente resulta nun complexo proteico que forma cohesina entre d\u00faas crom\u00e1tides irm\u00e1s na cromatina centrom\u00e9rica. P\u00e9nsase que esta cohesina \u00e9 esencial para substitu\u00edr a H3 do centr\u00f3mero por CENPA. A CENPA \u00e9 un dos cambios epixen\u00e9ticos que se cre distinguen o ADN centrom\u00e9rico doutros ADNs. Unha vez que se engadiu CENPA, o centr\u00f3mero faise autopropagante, e o mecanismo de RNAi/heterocromatina que o rodea xa non \u00e9 necesario."}
{"id": "349344", "revid": "27155", "url": "https://gl.wikipedia.org/wiki?curid=349344", "title": "Prote\u00edna do centr\u00f3mero A", "text": ""}
{"id": "349346", "revid": "27155", "url": "https://gl.wikipedia.org/wiki?curid=349346", "title": "CENP-A", "text": ""}
{"id": "349347", "revid": "5132", "url": "https://gl.wikipedia.org/wiki?curid=349347", "title": "Josep Franch", "text": "Josep Franch de Pablo, nado o 28 de xaneiro de 1991 en Badalona, Catalu\u00f1a, \u00e9 un xogador profesional espa\u00f1ol de baloncesto. Actualmente xoga para o B\u00e0squet Girona da Liga ACB, no que xoga na posici\u00f3n de base cunha altura de 1,92 metros.\nTraxectoria.\nNado en Badalona, Barcelona, formouse nas categor\u00edas inferiores do principal club da s\u00faa cidade, o Joventut de Badalona. Tras ir subindo categor\u00edas, acaba por chegar ao primeiro verdinegro, onde xoga d\u00faas temporadas na Liga ACB. Durante o ver\u00e1n de 2011 o UCAM Murcia fixo unha oferta polo base que fixo que o club catal\u00e1n igualase a oferte de tanteo. Con todo, o 17 de agosto unha nova oferta dos murcianos, fixo que o Joventut se retirase e a aceptase. Xoga co CB Murcia durante dous anos, para despois xogar un ano no CB Sevilla e outro no San Sebasti\u00e1n Gipuzkoa Basket Club. Posteriormente asina co Club Melilla Baloncesto da Liga LEB, equipo co que consegue ascender \u00e1 Liga ACB, a\u00ednda que o equipo finalmente rexeita o ascenso por motivos econ\u00f3micos. Para a temporada 2016\u221217 asina por outro equipo da mesma liga, o Club Baloncesto Breog\u00e1n."}
{"id": "349348", "revid": "5132", "url": "https://gl.wikipedia.org/wiki?curid=349348", "title": "Josep Franch de Pablo", "text": ""}
{"id": "349349", "revid": "81969", "url": "https://gl.wikipedia.org/wiki?curid=349349", "title": "F.C. Hansa Rostock", "text": "O F.C. Hansa Rostock \u00e9 un club de f\u00fatbol alem\u00e1n da cidade de Rostock, en Mecklemburgo-Antepomerania. Foi un dos clubs con m\u00e1is \u00e9xito procedentes da antiga RDA e estivo na Bundesliga durante dez anos, desde 1995 ata 2005, para logo declinar. Desde 2012, o club xoga na 3\u00aa Liga.\nHistoria.\nO club estableceuse o 1 de novembro de 1954 co nome de Sportclub Empor Rostock con secci\u00f3ns dedicadas a diferentes deportes. As\u00ed e todo o equipo de f\u00fatbol non se puido recrutar das asociaci\u00f3ns deportivas locai (\"Betriebssportgemeinschaften\") polo que se transferiu o equipo do \"BSG Empor Lauter\" de Lauter a Rostock, localizado nunha zona ben representada no f\u00fatbol da Alema\u00f1a Oriental. O novo equipo denominouse SC Empor Rostock e tomou o lugar do desparecido BSG\u0437 Empor Lauter na primeira divisi\u00f3n en novembro de 1954. Na tempada seguinte remataron en segunda posici\u00f3n pero quedou relegado \u00e1 14\u00aa en 1956 baixando de categor\u00eda e volvendo \u00e1 DDR-Oberliga en 1958. O equipo quedou en segundo lugar en 1962, 1963 e 1964. A reorganizaci\u00f3n deportiva que a RDA realizou en 1965 levouno a converterse nun club independente adoptando o nome de Fu\u00dfClub Club Hansa Rostock, designado como un dos 11 clubs de elite do pa\u00eds.\nDurante a d\u00e9cada de 1970 o club quedaba na parte baixa da t\u00e1boa e en tres ocasi\u00f3ns baixou \u00e1 segunda divisi\u00f3n da DDR-Liga a\u00ednda que sempre foi quen de volver \u00e1 m\u00e1xima divisi\u00f3n. Na d\u00e9cada de 1980 mantivo sempre a categor\u00eda. Coa reunificaci\u00f3n alem\u00e1 e a fusi\u00f3n das d\u00faas ligas, o \"Rostock\" ga\u00f1ou o seu primeiro campionato, foi na NOFV-Oberliga, a liga de transici\u00f3n que se estableceu para a tempada 1990-1991. Tam\u00e9n ga\u00f1ou a derradeira Copa de Alema\u00f1a Oriental por 1-0 fronte ao F.C. Stahl Eisenh\u00fcttenstadt.\nBundesliga.\nO \u00e9xito do club posibilitou o seu acceso \u00e1 Bundesliga canda o Dynamo Dresden na tempada 1991\u201392 . O. Hansa non logrou a permanencia e baixou \u00e1 segunda divisi\u00f3n para volver \u00e1 primeira na tempada 1995\u201396. Nos dez anos seguintes mantivo a categor\u00eda, quedando como mellor resultado na sexta praza, secas\u00ed foi o \u00fanico equipo da antiga RDA en continuar na m\u00e1xima categor\u00eda. O 1 de decembro de 2002 o Rostock converteuse no primeiro equipo alem\u00e1n en ali\u00f1ar seis estranxeiros dun mesmo pa\u00eds nun partido da Bundesliga (Prica, Lantz, Wibran, Jakobsson, Arvidsson e Persson\u00a0\u2013 todos suecos). O Rostock realizou unha mala primeira metade da tempada 2004\u201305, ga\u00f1ando un s\u00f3 partido e logrando cinco empates en 17 encontros e non se puido recuperar malia a chegada do dianteiro finland\u00e9s Jari Litmanen xa que logo o club deixou a m\u00e1xima categor\u00eda, e as\u00ed por primeira vez non houbo un club da antiga RDA. Tras dous anos na segunda divisi\u00f3n volveu \u00e1 m\u00e1xima categor\u00eda na tempada 2007-2008 pero baixou no cabo da tempada. A tempada 2009\u201310 foi mala e remataron baixando \u00e1 terceira divisi\u00f3n, recuperando a categor\u00eda en 2010-2011 parar volver a terceira en 2011\u201312.\nXogadores.\nA 23 de agosto de 2016 o equipo form\u00e1bano:\n&lt;br&gt;\nEstadio.\nO orixinal Ostseestadion constru\u00eduse en 1954, coa participaci\u00f3n centos de cidad\u00e1ns de Rostock que axudaron de balde. O primeiro partido internacional no Ostseestadion do equipo da RDA foi o 26 de setembro de 1956. En 2001 rehabilitouse para acoller a 29.000 espectadores.\nV\u00e9xase tam\u00e9n.\nLigaz\u00f3ns externas.\n\u0445"}
{"id": "349350", "revid": "1093", "url": "https://gl.wikipedia.org/wiki?curid=349350", "title": "Xos\u00e9 Lois Vilar Pedreira", "text": ""}
{"id": "349352", "revid": "55340", "url": "https://gl.wikipedia.org/wiki?curid=349352", "title": "Hansa Rostock", "text": ""}
{"id": "349353", "revid": "5863", "url": "https://gl.wikipedia.org/wiki?curid=349353", "title": "Polveira", "text": "A Polveira pode referirse a:"}
{"id": "349354", "revid": "55340", "url": "https://gl.wikipedia.org/wiki?curid=349354", "title": "FC Hansa Rostock", "text": ""}
{"id": "349355", "revid": "1093", "url": "https://gl.wikipedia.org/wiki?curid=349355", "title": "Mar\u00eda Beatriz Molinos Vidal", "text": ""}
{"id": "349356", "revid": "1888", "url": "https://gl.wikipedia.org/wiki?curid=349356", "title": "Beatriz Molinos", "text": "Mar\u00eda Beatriz Molinos Vidal, nada en Fontenlos (Ent\u00edns, Outes) en 1964 \u00e9 unha aparelladora e pol\u00edtica galega, exalcaldesa de Outes.\nTraxectoria.\nEstudou na Escola T\u00e9cnica Superior de Arquitectura da Coru\u00f1a. Nas elecci\u00f3ns municipais de 2015 figurou na candidatura do Partido Popular de Galicia ao concello. Foi elixida concelleira e ocupou a conceller\u00eda de Facenda. En agosto de 2016 accedeu \u00e1 alcald\u00eda logo da renuncia de Carlos L\u00f3pez Crespo, o alcalde anterior, que levaba 21 anos no cargo e que concorreu nas listas do Partido Popular nas Elecci\u00f3ns ao Parlamento de Galicia de 2016. Nas elecci\u00f3ns municipais de 2019 encabezou a candidatura do PPdeG e foi derrotada por Compromiso Outes, sendo relevada na alcald\u00eda por Manuel Gonz\u00e1lez L\u00f3pez.\n "}
{"id": "349357", "revid": "89787", "url": "https://gl.wikipedia.org/wiki?curid=349357", "title": "Andrea Pollack", "text": "Andrea Pollack, nada o 8 de maio de 1961 en Schwerin, \u00e9 unha ex-nadadora alem\u00e1, ga\u00f1adora de seis medallas ol\u00edmpicas coa Rep\u00fablica Democr\u00e1tica Alem\u00e1.\nTraxectoria.\nEspecialista na modalidade bolboreta participou con 15 anos nos Xogos Ol\u00edmpicos de 1976 en Montreal, logrando a medalla de ouro en 4\u00d7100 m estilos e 200 m bolboreta, con mellores marcas mundiais e a prata en 4x100 libres e 100 m bolboreta. Nos Xogos Ol\u00edmpicos de 1980 en Moscova foi de novo campioa ol\u00edmpica en 4\u00d7100 m libre e ga\u00f1ou a prata en 100 m bolboreta. En 1978 no Campionato do Mundo de nataci\u00f3n en Berl\u00edn Oriental ga\u00f1ou d\u00faas medallas de prata e unha de bronce.\nDopaxe.\nDurante as investigaci\u00f3ns por dopaxe na RDA atop\u00e1ronse evidencias dun plan de dopaxe para atletas de elite, entre as que estaba Andrea Pollack, e hai constancia que en outubro de 1977 deu positivo nun control de dopaxe interno."}
{"id": "349358", "revid": "98629", "url": "https://gl.wikipedia.org/wiki?curid=349358", "title": "Motor molecular", "text": "Os motores moleculares son m\u00e1quinas moleculares biol\u00f3xicas que son os axentes esenciais do movemento nos organismos vivos. En termos xerais un motor \u00e9 un aparello que consome unha determinada forma de enerx\u00eda e conv\u00e9rtea en movemento ou traballo mec\u00e1nico; por exemplo, moitos motores moleculares baseados en prote\u00ednas empregan a enerx\u00eda libre qu\u00edmica liberada pola hidr\u00f3lise de ATP para realizar traballo mec\u00e1nico. En canto \u00e1 eficiencia enerx\u00e9tica, este tipo de motores pode ser superior aos actuais motores constru\u00eddos polo ser humano. Unha importante diferenza entre os motores moleculares e os motores macrosc\u00f3picos \u00e9 que os motores moleculares operan no chamado ba\u00f1o t\u00e9rmico, un ambiente no cal as flutuaci\u00f3ns debido ao ru\u00eddo t\u00e9rmico son significativas.\nExemplos.\nAlg\u00fans exemplos de motores moleculares bioloxicamente importantes son:\nConsideraci\u00f3ns te\u00f3ricas.\nComo os eventos dos motores son estoc\u00e1sticos, os motores moleculares son a mi\u00fado modelizados coa ecuaci\u00f3n de Fokker-Planck ou con m\u00e9todos Monte Carlo. Estes modelos te\u00f3ricos son especialmente \u00fatiles cando se trata o motor molecular como un motor browniano.\nObservaci\u00f3n experimental.\nEn biof\u00edsica experimental, a actividade dos motores moleculares obs\u00e9rvase con diversos enfoques experimentais, entre os cales est\u00e1n:\nUtil\u00edzanse moitas m\u00e1is t\u00e9cnicas. A medida que se desenvolvan novas t\u00e9cnicas e m\u00e9todos, esp\u00e9rase que o co\u00f1ecemento dos motores moleculares que aparecen na natureza ser\u00e1 \u00fatil para constru\u00edr motores sint\u00e9ticos artificiais a nanoescala.\nNon biol\u00f3xicos.\nRecentemente, os qu\u00edmicos e os que traballan en nanotecnolox\u00eda empezaron a explorar a posibilidade de crear motores moleculares \"de novo.\" Estes motores moleculares sint\u00e9ticos actualmente te\u00f1en moitas limitaci\u00f3ns que restrinxen o seu uso s\u00f3 \u00e1 investigaci\u00f3n de laboratorio. Por\u00e9n, moitas destas limitaci\u00f3ns poder\u00e1n ser superadas a medida que aumenten os nosos co\u00f1ecementos da qu\u00edmica e a f\u00edsica a nanoescala. Sistemas como os nanocoches (\"nanocars\"), a\u00ednda que tecnicamente non son motores, son ilustrativos dos esforzos recentes cara \u00e1 creaci\u00f3n de motores sint\u00e9ticos a nanoescala."}
{"id": "349359", "revid": "35560", "url": "https://gl.wikipedia.org/wiki?curid=349359", "title": "Discovery MAX", "text": ""}
{"id": "349363", "revid": "27155", "url": "https://gl.wikipedia.org/wiki?curid=349363", "title": "Movemento amebiano", "text": ""}
{"id": "349364", "revid": "5863", "url": "https://gl.wikipedia.org/wiki?curid=349364", "title": "DdS21", "text": ""}
{"id": "349365", "revid": "75491", "url": "https://gl.wikipedia.org/wiki?curid=349365", "title": "Steffen Baumgart", "text": "Steffen Baumgart, nado o 5 de xaneiro de 1972 en Rostock, \u00e9 un adestrador e ex-xogador de f\u00fatbol alem\u00e1n.\nTraxectoria.\nBaumgart xogou como dianteiro e comezou a s\u00faa carreira profesional no F.C. Hansa Rostock en 1995. Cunha interrupci\u00f3n de dous anos pasou seis co FC Hansa, marcando 32 goles en 185 aparici\u00f3ns. En 2002 pasou ao 1. FC Union Berlin, xogando dous anos no Stadion An der Alten F\u00f6rsterei onde se converteu en favorito dos seareiros. En 200, o club baixou da 2. Bundesliga ao rematar o 17\u00ba.\nSecas\u00ed, Baumgart permaneceu na segunda divisi\u00f3n alem\u00e1 ao fichar polo FC Energie Cottbus nunha transferencia libre. Al\u00ed contribu\u00edu \u00e1 permanencia na categor\u00eda na s\u00faa primeira tempada e ga\u00f1ou a promoci\u00f3n \u00e1 Bundesliga en 2006. Cottbus mantivo a m\u00e1xima categor\u00eda na primeira tempada pero a tempada seguinte Baumgart xogou pouco co primeiro equipo e de mutuo acordo o 3 de xaneiro de 2008 o club e o xogador asinaron o remate do contrato. O 22 de xaneiro anunciouse a s\u00faa incorporaci\u00f3n ao equipo da liga rexional norte, FC Magdeburg. Mai Baumgart deixou o club ao non logar cualificarse para a nova 3. Liga, e asinou co Germania Sch\u00f6neiche. O 31 de marzo de 2009 volveu ao FC Magdeburg como adestrador. Con Baumgart o equipo ga\u00f1ou a FSA-Pokal en 2009, mais non foi capaz de mellorar os resultados do seu predecesor, quedando moi lonxe dos postos de promoci\u00f3n e Baumgart marchou do equipo en marzo de 2010."}
{"id": "349366", "revid": "89787", "url": "https://gl.wikipedia.org/wiki?curid=349366", "title": "Histona H3", "text": "A histona H3 \u00e9 un dos cinco grandes tipos de prote\u00ednas histonas que forman parte da estrutura da cromatina nas c\u00e9lulas eucariotas. Presenta un dominio globular principal e unha longa cola N-terminal. A H3 forma parte do oct\u00e1mero dos nucleosomas, os cales forman a estrutura de \"colar de doas\" da cromatina. As histonas son en xeral moi modificadas postraducionalmente, pero a histona H3 \u00e9 a que \u00e9 modificada m\u00e1is extensamente de todas elas. O termo \"histona H3\" sen m\u00e1is especificaci\u00f3ns \u00e9 deliberadamene ambiguo, xa que comprende as distintas variantes de secuencia ou estados de modificaci\u00f3n que pode presentar. A histona H3 \u00e9 unha importante prote\u00edna no emerxente campo da epixen\u00e9tica, e as s\u00faas variantes de secuencia e estados de modificaci\u00f3n variables p\u00e9nsase que xogan un papel na din\u00e1mica e regulaci\u00f3n a longo prazo dos xenes.\nEpixen\u00e9tica e modificaci\u00f3ns postraducionais.\nO N-terminal da histona H3 sobresae desde o centro do nucleosoma globular e pode sufrir varios tipos de modificaci\u00f3ns postraducionais que infl\u00faen nos procesos celulares. Estas modificaci\u00f3ns incl\u00faen a uni\u00f3n covalente dun grupo metilo ou acetil aos amino\u00e1cidos lisina e arxinina e a fosforilaci\u00f3n da serina ou treonina. A di e trimetilaci\u00f3n da lisina 9 est\u00e1 asociada coa represi\u00f3n e a heterocromatina, mentres que a monometilaci\u00f3n da lisina4 est\u00e1 asociada con xenes activos. A acetilaci\u00f3n da histona H3 ocorre en diferentes posici\u00f3ns da lisina na cola da histona e \u00e9 realizada por unha familia de encimas co\u00f1ecidos como histona acetiltransferases (HATs). A acetilaci\u00f3n da lisina14 d\u00e1se comunmente en xenes que est\u00e1n sendo activamente transcritos a ARN.\nVariantes de secuencia.\nEn c\u00e9lulas de mam\u00edferos co\u00f1\u00e9cense sete variantes de secuencia da histona H3, que se denominan histona H3.1, histona H3.2, histona H3.3, histona H3.4 (H3T), histona H3.5, histona H3.X e histona H3.Y, pero presentan unha alta conservaci\u00f3n da secuencia diferindo s\u00f3 nuns poucos amino\u00e1cidos. A histona H3.3 desempe\u00f1a un importante papel no mantemento da integridade do xenoma durante o desenvolvemento dos mam\u00edferos.\nXen\u00e9tica.\nAs histonas H3 est\u00e1n codificadas en varios xenes do xenoma humano, como:"}
{"id": "349369", "revid": "23204", "url": "https://gl.wikipedia.org/wiki?curid=349369", "title": "Worms Armageddon", "text": "Worms \u00e9 un videoxogo de estratexia e artillar\u00eda desenvolvido por Team17 como parte da serie \"Worms\". O xogador controla un equipo de oito vermes nun combate contra os equipos contrarios, ora Intelixencia artificial, ora outro xogador, empregando diferentes clases de armas. O xogador pode personalizar batallas, equipos e mapas.\nOrixinalmente pensado como un pack expansi\u00f3n de \"Worms 2\", \"Worms Armageddon\" foi lanzado para PC o 31 de maio de 1999 e dende ent\u00f3n foi transportado a outras plataformas."}
{"id": "349370", "revid": "18868", "url": "https://gl.wikipedia.org/wiki?curid=349370", "title": "Citrus \u00d7 paradisi", "text": ""}
{"id": "349372", "revid": "23204", "url": "https://gl.wikipedia.org/wiki?curid=349372", "title": "Galaga", "text": " \u00e9 un videoxogo arcade xapon\u00e9s desenvolvido e distribu\u00eddo por Namco no Xap\u00f3n e por Midway en Am\u00e9rica do Norte en 1981. \u00c9 a secuela de \"Galaxian\", de 1979. O modo de xogo de \"Galaga\" pon \u00f3 xogador no control dunha nave espacial que se atopa na parte inferior da pantalla, que combate contra naves inimigas alien\u00edxenas.\n\"Galaga\" \u00e9 un dos maiores \u00e9xitos comerciais e da cr\u00edtica da era dourada dos videoxogos arcade. A versi\u00f3n arcade foi levada a moitas consolas, e tivo numerosas secuelas. No 2011, o xogo celebrou o seu 30 aniversario co lanzamento de \"Galaga 30th Collection\" para iOS."}
{"id": "349375", "revid": "89787", "url": "https://gl.wikipedia.org/wiki?curid=349375", "title": "Trouble in Terrorist Town", "text": "Trouble in Terrorist Town (a mi\u00fado acurtado como TTT) \u00e9 un modo de xogo creado por usuarios con f\u00edsicas de xogo de \"Garry's Mod\". Foi creado por Bad King Urgrain, un desenvolvedor tam\u00e9n co\u00f1ecido pola modificaci\u00f3n \"Zombie Master\" para \"Half-Life 2\". \"Trouble in Terrorist Town\" emprega a linguaxe de programaci\u00f3n de \"Garry's Mod, Lua, e ap\u00f3iase no contido de xogo de ' por mor dos seus modelos de personaxes e de armas."}
{"id": "349376", "revid": "88215", "url": "https://gl.wikipedia.org/wiki?curid=349376", "title": "Peter Bosz", "text": "Peter Bosz, nado o 21 de novembro de 1963 en Apeldoorn, \u00e9 un ex xogador e adestrador de f\u00fatbol dos Pa\u00edses Baixos, desde xullo de 2016 \u00e9 o adestrador do AFC Ajax.\nTraxectoria.\nCentrocampista de \u00e9xito, Bosz comezou a s\u00faa carreira profesional c Vitesse en 1981 e logo dunha cesi\u00f3n en 1984 ao AGOVV Apeldoorn, ent\u00f3n afeccionado, volveu ao f\u00fatbol profesional co RKC Waalwijk (1985-1988) para pasar despois ao f\u00fatbol franc\u00e9s co SC Toulon (1988-1991) tras do que volveu aos Pa\u00edses Baixos para xogar durante seis tempadas co Feyenoord (1991-1996). En 1996 fichou polo equipo xapon\u00e9s JEF United Ichihara (1996\u201397), ao que lle seguiu o club alem\u00e1n Hansa Rostock (1997\u201398) e o holand\u00e9s NAC Breda (1998\u201399). Retirouse no termo do ano 1999 ap\u00f3s un segundo per\u00edodo con JEF United Ichihara.\nAdestrador.\nO seu primeiro club como adestrador foi o AGOVV Apeldoorn (2000-2002) co que logrou en 2002 o campionato de afeccionados. Comezou no f\u00fatbol profesional en 2002 como adestrador do De Graafschap (2002\u20132003), o equipo rematou o \u00faltimo e baixou \u00e1 segunda divisi\u00f3n. O seu seguinte equipo foi o Heracles Almelo (2004\u20132006), na primeira tempada quedou primeiro da segunda divisi\u00f3n e logrou o pase \u00e1 m\u00e1xima categor\u00eda na seguinte tempada asegurou a s\u00faa permanencia ao rematar no 13\u00ba lugar.\nEn xullo de 2006 aceptou unha oferta como director t\u00e9cnico do Feyenoord, e as\u00ed foi responsable das fichaxes (entre outros) de Giovanni van Bronckhorst, Roy Makaay, Tim de Cler, Kevin Hofland e Denny Landzaat. Deixou o posto o 14 de xaneiro de 2009 pola s\u00faa oposici\u00f3n ao despedimento do primeiro adestrador Gertjan Verbeek.\nNo ver\u00e1n de 2010 volveu ao Heracles Almelo, ao substitu\u00edr a Verbeek que fichara polo AZ Alkmaar. O equipo finalizou oitavo na liga, asegur\u00e1ndose a s\u00faa participaci\u00f3n na rolda de cualificaci\u00f3n para a competici\u00f3n europea, onde o eliminou o FC Groningen e o Heracles acabou 12\u00ba nas tempadas 2011\u201312 e 2012\u201313. Deixou o club en 2013.\nVitesse.\nO 19 de xu\u00f1o de 2013 Bosz converteuse en adestrador do Vitesse, asinando un contrato de dous anos, acompa\u00f1ouno como segundo Hendrie Kr\u00fczen procedente tam\u00e9n do Heracles. En novembro de 2013 o Vitesse era primeiro da liga por primeira volta desde 2006, e a metade da tempada manti\u00f1a a posici\u00f3n, non obstante o equipo rematou na sexta praza.\nA tempada seguinte Bosz estendeu o seu contrato ata 2016 e xunto co director t\u00e9cnico Mohammed Allach desenvolveu un plan plurianual, no que lle outorgaba \u00e1 canteira do Vitesse un papel fundamental, as\u00ed como ao desenvolvemento do ataque. Na tempada 2014\u201315 o Vitesse rematou quinto cualific\u00e1ndose para a rolda de clasificaci\u00f3n europea. Derrotou ao PEC Zwolle na semifinal e ao SC Heerenveen na final, asegur\u00e1ndose a s\u00faa participaci\u00f3n na terceira rolda da UEFA Europa League 2015-16. Cando Bosz deixou o equipo, no inverno da tempada 2015\u201316, o Vitesse era quinto.\nAFC Ajax.\nTras unha breve estada en Israel, dirixindo o Maccabi Tel Aviv de xaneiro a maio de 2016, firmou polo AFC Ajax por tres anos. No seu primeiro partido de competici\u00f3n o 27 de xullo o seu equipo empatou 1\u20131 contra o PAOK na terceira rolda de cualificaci\u00f3n para a Liga de Campi\u00f3ns, e no seguinte partido perdeu 5\u20132 contra o FC Rostov."}
{"id": "349377", "revid": "61897", "url": "https://gl.wikipedia.org/wiki?curid=349377", "title": "Influenza aviaria", "text": ""}
{"id": "349378", "revid": "61897", "url": "https://gl.wikipedia.org/wiki?curid=349378", "title": "M\u00fasculo serr\u00e1til anterior", "text": ""}
{"id": "349379", "revid": "61897", "url": "https://gl.wikipedia.org/wiki?curid=349379", "title": "M\u00fasculo levantador da esc\u00e1pula", "text": ""}
{"id": "349380", "revid": "61897", "url": "https://gl.wikipedia.org/wiki?curid=349380", "title": "M\u00fasculo angular da omoplata", "text": ""}
{"id": "349383", "revid": "61897", "url": "https://gl.wikipedia.org/wiki?curid=349383", "title": "M\u00fasculo esternocleidomastoide", "text": ""}
{"id": "349384", "revid": "27155", "url": "https://gl.wikipedia.org/wiki?curid=349384", "title": "Motores moleculares", "text": ""}
{"id": "349385", "revid": "98629", "url": "https://gl.wikipedia.org/wiki?curid=349385", "title": "Persea", "text": "Persea \u00e9 un x\u00e9nero de ao redor de 100 especies aceptadas, das case 400 descritas, de \u00e1rbores perennifolias da familia das laur\u00e1ceas (Lauraceae). O membro m\u00e1is co\u00f1ecido \u00e9 o aguacate ou abacateiro (\"Persea americana\"), moi cultivado en rexi\u00f3ns subtropicais polos seus froitos comest\u00edbeis.\nDescrici\u00f3n.\nSon arbustos e \u00e1rbores medianas duns 15\u201330 m de altura na madureza. As follas, perennes, son simples, lanceoladas a lanceoladas largas, pubescentes cando novas, con nervios prominentes no env\u00e9s, variando entre especies entre 5\u201330\u00a0cm de lonxitude, e 2\u201312\u00a0cm de largo, de disposici\u00f3n espiral ou alterna nos talos. As flores, pedunculadas, organ\u00edzanse en cimas compostas axilares; son bisexuais, con 6 t\u00e9palos pubescentes verde amarelados de 3\u20136\u00a0mm de lonxitude, case iguais ou cos 3 exteriores m\u00e1is pequenos, xeralmente persistentes no froito, 9 estames en 3 ringleiras conc\u00e9ntricas e un ovario globoso con estilo estreito, pubescente e de estigma discoidal. O froito \u00e9 unha drupa globular, ovalada ou aperada, con pericarpo de cor verde escuro at\u00e9 case negro, m\u00e1is ou menos tuberculado e cun mesocarpo carnoso e unha \u00fanica semente sen endospermo, arrodeada por un tegumento papir\u00e1ceo a mi\u00fado intimamente adherido ao mesocarpo. Ten un tama\u00f1o moi vari\u00e1bel segundo as especies, desde 1-1,5\u00a0cm en \"P. borbonia\" e en \"P. indica\", at\u00e9 m\u00e1is de 10\u201320\u00a0cm en \"P. americana\".\nDistribuci\u00f3n e h\u00e1bitat.\nAs especies de \"Persea\" te\u00f1en unha heterox\u00e9nea distribuci\u00f3n, con preto de 70 especies do Neotr\u00f3pico, do Brasil a Chile en Suram\u00e9rica a Centroam\u00e9rica e M\u00e9xico, as Indias Occidentais, o sueste dos Estados Unidos; unha soa especie, \"P. indica\", end\u00e9mica das Illas de Macaronesia, inclu\u00edndo a\u00a0Madeira e as Illas Canarias; e 80 especies do leste asi\u00e1tico e sueste de Asia.\nNingunha das especies \u00e9 moi tolerante a fr\u00edos severos, ag\u00e1s\u00a0\"P. borbonia\", \"P. ichangensis\" e \"P. lingue\", que sobreviven temperaturas debaixo dos -12\u00a0\u00b0C; tam\u00e9n precisan de solos h\u00famidos continuos, e non aturan a seca.\nAs evidencias f\u00f3siles indican que o x\u00e9nero tivo a s\u00faa orixe en \u00c1frica Occidental durante o Paleoceno e estendeuse por Asia, por Suram\u00e9rica, despois por Europa e finalmente a Am\u00e9rica do Norte. Consid\u00e9rase que o gradual desecamento de \u00c1frica, Asia Occidental e o Mediterr\u00e1neo do Oligoceno ao Plistoceno, e a glaciaci\u00f3n de Europa durante o Plistoceno, foi o que causou a extinci\u00f3n do x\u00e9nero nesas rexi\u00f3ns, resultando na actual distribuci\u00f3n.\nEcolox\u00eda.\nAs especies de \"Persea\" son o alimento das larvas dalgunhas especies de lepid\u00f3pteros\u00a0(bolboretas e avela\u00ed\u00f1as), inclu\u00edndo \"Coleophora octagonella\" (que come exclusivamente de \"P. carolinensis\") e \"Hypercompe indecisa\".\nClasificaci\u00f3n.\nO x\u00e9nero \"Persea\" ten tres subx\u00e9neros. O subx\u00e9nero asi\u00e1tico \"Machilus\" \u00e9 tratado en separado do x\u00e9nero \"Machilus\" por moitos autores, inclu\u00eddo en \"Flora of China\", con incompatibilidade de enxerto entre o subx\u00e9nero \"Persea\" e o \"Eriodaphne\" que suxire que ser\u00eda mellor tratalos como distintos x\u00e9neros; de feito Kostermans (1993) definiu o x\u00e9nero \"Mutisiopersea\" para este. Outro x\u00e9nero estreitamente relacionado \"Beilschmiedia\" incl\u00faese algunhas veces en \"Persea\"."}
{"id": "349386", "revid": "4482", "url": "https://gl.wikipedia.org/wiki?curid=349386", "title": "Biotoxina", "text": ""}
{"id": "349388", "revid": "89787", "url": "https://gl.wikipedia.org/wiki?curid=349388", "title": "Avenida de H\u00e9rcules (A Coru\u00f1a)", "text": "A avenida de H\u00e9rcules \u00e9 unha r\u00faa da Coru\u00f1a que recibe o seu nome polo heroe mitol\u00f3xico H\u00e9rcules, construtor lendario da torre hom\u00f3nima. Atravesa o barrio de Monte Alto.\nHistoria.\nA zona, que noutrora contou con varios mu\u00ed\u00f1os, ch\u00e1mabase As Medas, nome que xa se recolle no Catastro do Marqu\u00e9s de la Ensenada. A avenida recibiu a actual denominaci\u00f3n en 1929.\nDatos de interese.\nNa avenida de H\u00e9rcules est\u00e1 localizado o mercado municipal de Monte Alto."}
{"id": "349389", "revid": "89787", "url": "https://gl.wikipedia.org/wiki?curid=349389", "title": "Campo da Le\u00f1a (A Coru\u00f1a)", "text": "O campo da Le\u00f1a \u00e9 unha zona urbana da cidade da Coru\u00f1a situado entre os seus dous barrios, a Cidade Vella e A Pescar\u00eda. Actualmente est\u00e1 dividido en d\u00faas prazas: a praza de Espa\u00f1a e a praza das Atochas. \u00c9 un dos puntos fundamentais do barrio de Monte Alto.\nHistoria.\nO campo da Le\u00f1a era no que se celebraban mercados de forma regular. O nome provi\u00f1a das mulleres que vend\u00edan al\u00ed a le\u00f1a que recoll\u00edan. Por este motivo a principios do s\u00e9culo XX chegouse a formular a idea de constru\u00edr nesta zona o novo mercado en lugar de en Santo Agosti\u00f1o.\nNo mesmo lugar ti\u00f1an lugar ademais execuci\u00f3ns, polo que tam\u00e9n recib\u00eda o nome popular de \u201ccampo da Forca\u201d. Al\u00ed foi executado Juan D\u00edaz Porlier en 1815, que \u00e9 lembrado nun monumento de Francisco Escudero inaugurado en 1986 e que foi resituado en 2011.\nA construci\u00f3n na d\u00e9cada de 1940 dun edificio dividiu o campo en d\u00faas partes, bautizadas como \u201cpraza de Espa\u00f1a\u201d e \u201cpraza de Mill\u00e1n-Astray\u201d, na que se colocou un monumento a este xeneral que foi retirado o 22 de xaneiro de 2010. En 2011, coa reforma da \u00e1rea recuperouse a nomenclatura \u201ccampo da Le\u00f1a\u201d.\nEn 2015 cambiouse o nome da praza de Mill\u00e1n-Astray polo de \u201cpraza das Atochas\u201d.\nA r\u00faa que arrodea o colexio Grande Obra da Atocha foi bautizada en 1999 como Baltasar Pardal Vidal, que fundou a instituci\u00f3n e do que tam\u00e9n existe un monumento.\nEntroido.\nO campo da Le\u00f1a, no que remata a r\u00faa da Torre \u00e9 un dos puntos fundamentais do entroido da Coru\u00f1a. Como homenaxe a esta festa e ao San Xo\u00e1n, en 2021 colocouse na zona a escultura \"Sardi\u00f1a\", de Miguel Couto.\nArquitectura.\nNa praza das Atochas ten a s\u00faa fachada principal o cuartel de Atocha, constru\u00eddo en 1864.\nEntre os edificios catalogados no campo da Le\u00f1a est\u00e1n:\nNo campo da Le\u00f1a existiu ata 1947 unha capela dedicada a San Roque, con fachada na r\u00faa do Hospital."}
{"id": "349391", "revid": "89787", "url": "https://gl.wikipedia.org/wiki?curid=349391", "title": "Histona H4", "text": "A histona H4 \u00e9 un dos cinco grandes tipos de prote\u00ednas histonas que forman parte da estrutura da cromatina nas c\u00e9lulas eucariotas. Forma parte dos nucleosomas, que forman a estrutura en \"colar de doas\" da cromatina. Presentan un gran dominio globular e unha longa cola N-terminal. As prote\u00ednas histonas son moi modificadas postraducionalmente. As modificaci\u00f3ns covalentes que sofre incl\u00faen a acetilaci\u00f3n e a metilaci\u00f3n das colas N-terminais. Estas modificaci\u00f3ns poden alterar a expresi\u00f3n de xenes localizados en ADN asociado co seu oct\u00e1mero de histonas parental. A histona H4 \u00e9 unha importante prote\u00edna na estrutura e funci\u00f3n da cromatina, na cal se cre que as s\u00faas variantes de secuencia e os seus distintos estados de modificaci\u00f3n xogan un papel na din\u00e1mica e regulaci\u00f3n a longo prazo dos xenes.\nXen\u00e9tica.\nA histona H4 est\u00e1 codificada por varios xenes situados en distintos loci, como son:\nHIST1H4A, HIST1H4B, HIST1H4C, HIST1H4D, HIST1H4E, HIST1H4F, HIST1H4H, HIST1H4I, HIST1H4J, HIST1H4K, HIST1H4L, HIST2H4A, HIST2H4B, HIST4H4, Hip\nEvoluci\u00f3n.\nAs prote\u00ednas histonas est\u00e1n entre as prote\u00ednas coa secuencia m\u00e1is conservada dos eucariotas. Por exemplo, a secuencia de amino\u00e1cidos da histona H4 desde unha planta de ch\u00edcharos a unha vaca difire s\u00f3 en d\u00faas das 102 posici\u00f3ns. Esta conservaci\u00f3n evolutiva suxire que o funcionamento das prote\u00ednas histonas implica a case todos os amin\u00e1cidos e que \u00e9 practicamente calquera cambio \u00e9 delet\u00e9reo para a c\u00e9lula. A maior\u00eda dos cambios na secuencia de histonas son letais; os poucos que non son letais causan cambios no patr\u00f3n de expresi\u00f3n x\u00e9nica e outras anormalidades.\nEstrutura.\nA histona H4 \u00e9 unha prote\u00edna de 102 a 135 amino\u00e1cidos que presenta un motivo estrutural, chamado pregamento de histona, formado por tres h\u00e9lices \u03b1 conectadas por dous bucles. As prote\u00ednas histonas H3 e H4 \u00fanense formando un d\u00edmero H3-H4, e dous destes d\u00edmeros H3-H4 comb\u00ednanse para formar un tetr\u00e1mero. Este tetr\u00e1mero comb\u00ednase despois con dous d\u00edmeros H2a-H2b para formar o n\u00facleo oct\u00e1mero de histonas do nucleosoma.\nVariantes de secuencia.\nA histona H4 \u00e9 unha das prote\u00ednas que evolucionan m\u00e1is lentamente, e non se co\u00f1ecen variantes de secuencia desta histona. Por\u00e9n, hai catro xenes H4 que se expresan constitutivamente durante todo o ciclo celular, que codifican prote\u00ednas que son id\u00e9nticas en secuencia \u00e1 da principal H4 expresada. A raz\u00f3n por esta falta de variantes de secuencia non est\u00e1 clara.\nModificaci\u00f3ns postraducionais.\nOs organismos eucariotas poden producir pequenas cantidades de variantes especializadas de histonas do oct\u00e1mero do nucleosoma, que se diferencian na secuencia de amino\u00e1cidos das principais variantes, a\u00ednda que non \u00e9 o caso da histona H4. Estas variantes, xunto coas modificaci\u00f3ns postraducionais que sofren todas as histonas na s\u00faa cola N-terminal fan posible as diferentes estruturas da cromatina necesarias para que funcione o ADN nos eucariotas superiores. Estas modificaci\u00f3ns poden ser metilaci\u00f3ns (mono-, di-, ou trimetilaci\u00f3ns) ou acetilaci\u00f3ns das colas.\nMetilaci\u00f3n.\nA metilaci\u00f3n das histonas ocorre en residuos dos amino\u00e1cidos arxinina, lisina e histidina. Detect\u00e1ronse mono-, di- ou trimetilaci\u00f3ns nas histonas H2A, H3 e H4. A metilaci\u00f3n de histonas foi asociada con varias funci\u00f3ns celulares como a transcrici\u00f3n, replicaci\u00f3n do ADN, reparaci\u00f3n do ADN en resposta a danos, formaci\u00f3n da heterocromatina, e reprogamaci\u00f3n de c\u00e9lulas som\u00e1ticas. Entre estas funci\u00f3ns biol\u00f3xicas, a represi\u00f3n transcricional e a activaci\u00f3n son as m\u00e1is estudadas. Os estudos atoparon que a metilaci\u00f3n de H4R3 pola PRMT1 (unha histona metiltransferase) parece ser esencial \"in vivo\" para o establecemento ou mantemento dunha ampla variedade de modificaci\u00f3ns da cromatina \u201cactiva\u201d. Ademais, a metilaci\u00f3n da histona H4 pola PRMT1 \u00e9 suficiente para permitir a posterior acetilaci\u00f3n da cola N-terminal. Por\u00e9n, a acetilaci\u00f3n da H4 inhibe a s\u00faa metilaci\u00f3n pola PRMT1.\nAcetilaci\u00f3n.\nA acetilaci\u00f3n de histonas crese que provoca a relaxaci\u00f3n da heterocromatina condensada, e como a carga negativa de grupos acetil pode repeler as cargas do esqueleto de azucre-fosfato do ADN, isto reduce a afinidade de uni\u00f3n das histonas co ADN. Esta hip\u00f3tese foi validada polo descubrimento da actividade de histona acetiltransferase (HAT) de varios complexos activadores transcricionais. A acetilaci\u00f3n de histonas infl\u00fae na estrutura da cromatina de varias maneiras. Primeiro, pode proporcionar unha marca ou etiqueta para a uni\u00f3n de prote\u00ednas que cont\u00e9n \u00e1reas que reco\u00f1ecen as colas acetiladas. En segundo lugar, pode bloquear a funci\u00f3n dos remodeladores da cromatina. Thirdly, it neutralizes the positive charge on lysines. A acetilaci\u00f3n da histona H4 na lisina16 (H4K16Ac) \u00e9 especialmente importante para a funci\u00f3n e a estrutura da cromatina en diversos eucariotas e est\u00e1 catalizada por lisina acetiltransferases (HATs) espec\u00edficas de histonas. O sitio H4K16 \u00e9 especialmente interesante porque este \u00e9 o \u00fanico sitio acetilable da cola N-terminal da histona H4, e pode influ\u00edr na formaci\u00f3n dunha estrutura da cromatina de orde superior compacta. A H4K16Ac ten tam\u00e9n un papel na activaci\u00f3n transcricional e no mantemento da eucromatina."}
{"id": "349392", "revid": "23204", "url": "https://gl.wikipedia.org/wiki?curid=349392", "title": "M\u00fasculo traqueal", "text": "O m\u00fasculo traqueal \u00e9 un m\u00fasculo liso que serve de ponte entre os extremos libres das cartilaxes con forma de C no bordo posterior da traquea, adxacente ao es\u00f3fago.\nA funci\u00f3n principal do m\u00fasculo traqueal \u00e9 a de constrinxir a traquea, permitindo que o ar sexa expulsado con m\u00e1is forza, por exemplo, durante a tose."}
{"id": "349393", "revid": "56817", "url": "https://gl.wikipedia.org/wiki?curid=349393", "title": "Where's Waldo? The Fantastic Journey (videoxogo)", "text": "Where's Waldo? The Fantastic Journey \u00e9 un videoxogo publicado por Ubisoft e desenvolvido por Ludia baseado no libro \"Onde est\u00e1 Wally?\". \u00c9 un xogo de aventuras e puzzles lanzado para Nintendo DS, Wii, Microsoft Windows e iPhone.\nModo de xogo.\nComo outros xogos da serie, o obxectivo \u00e9 atopar as personaxes e obxectos agochados antes de que se esgote o tempo."}
{"id": "349394", "revid": "5132", "url": "https://gl.wikipedia.org/wiki?curid=349394", "title": "JSF Nanterre", "text": ""}
{"id": "349395", "revid": "56817", "url": "https://gl.wikipedia.org/wiki?curid=349395", "title": "Crossy Road", "text": "Crossy Road (ou Crossy Road - Endless Arcade Hopper na App Store) \u00e9 un videoxogo arcade lanzado o 20 de novembro de 2014. Foi desenvolvido por Hipster Whale, a empresa de Andy Sum, Matt Hall e Ben Weatherall. O nome e o concepto do xogo est\u00e1n baseados na broma angl\u00f3fona \"Por que o polo cruzou a estrada?\". O xogo foi descrito como un \"Frogger\" sen fin."}
{"id": "349396", "revid": "23204", "url": "https://gl.wikipedia.org/wiki?curid=349396", "title": "Crossy Road - Endless Arcade Hopper", "text": ""}
{"id": "349398", "revid": "56817", "url": "https://gl.wikipedia.org/wiki?curid=349398", "title": "M\u00fasculo cricoaritenoide", "text": "Os m\u00fasculos cricoaritenoides son m\u00fasculos que conectan a cartilaxe cricoide e a cartilaxe aritenoide.\nM\u00e1is especificamente, pode referirse a:"}
{"id": "349399", "revid": "23204", "url": "https://gl.wikipedia.org/wiki?curid=349399", "title": "M\u00fasculo cricoaritenoide lateral", "text": "Os m\u00fasculos cricoaritenoides laterais est\u00e9ndense dende a cartilaxe cricoide lateral ao proceso muscular da cartilaxe aritenoide. Mediante a rotaci\u00f3n das cartilaxes aritenoides intermedialmente, estes m\u00fasculos aducen as cordas vocais e deste xeito pechan a fenda gl\u00f3tica, protexendo a v\u00eda respiratoria (a s\u00faa acci\u00f3n \u00e9 oposta \u00e1 dos m\u00fasculos cricoaritenoides posteriores). Os m\u00fasculos cricoaritenoides laterais innervan da rama lar\u00ednxea recorrente do nervio vago (CN X)."}
{"id": "349400", "revid": "61897", "url": "https://gl.wikipedia.org/wiki?curid=349400", "title": "Aritenoide", "text": ""}
{"id": "349401", "revid": "1576", "url": "https://gl.wikipedia.org/wiki?curid=349401", "title": "Himno nacional de Filipinas", "text": ""}
{"id": "349402", "revid": "61897", "url": "https://gl.wikipedia.org/wiki?curid=349402", "title": "M\u00fasculos cricoaritenoides laterais", "text": ""}
{"id": "349406", "revid": "6460831", "url": "https://gl.wikipedia.org/wiki?curid=349406", "title": "As aves na cultura popular galega", "text": "A presenza das aves na cultura popular galega, sexa en forma de vocabulario que as utiliza como met\u00e1fora, de ditos que recollen o seu aspecto ou comportamento, de refr\u00e1ns, cantigas ou contos, \u00e9 moi ampla, como non pode resultar estra\u00f1o. As\u00ed, as diferentes aves, dom\u00e9sticas ou non, serven como progn\u00f3sticos meteorol\u00f3xicos (\"Cando ch\u00edan os biluricos, moita auga e moito fr\u00edo\"), como agoiros de boa ou mala sorte (como o canto do moucho nas inmediaci\u00f3ns da casa familiar), como remedios medicinais (como queimar plumas de perdiz para aliviar as dores do parto), describen comportamentos da xente (\"ser unha laberca\") ou son a base de multitude de lendas (como a do chasco e o pimp\u00edn co gallo da Fuxida a Exipto).\nObviamemnte, estas manifestaci\u00f3ns culturais non pretenden unha exactitude biol\u00f3xica, como tampouco o pretende calquera outra expresi\u00f3n da cultura popular, sen\u00f3n que nacen da observaci\u00f3n no campo (acertada ou non, coherente ou non) e se van estendendo -e modificando- mediante a transmisi\u00f3n oral. \nA andori\u00f1a.\nO carr\u00e1n com\u00fan (\"Sterna hirundo\") se co\u00f1ece tam\u00e9n como \"anduri\u00f1a de/do mar\", pola similitude morfol\u00f3xica coa andori\u00f1a com\u00fan. \nA avefr\u00eda.\nEladio Rodr\u00edguez recolle para esta ave o nome de \"galo monteiro\", polo mo\u00f1o de plumas que ten sobra a cabeza . Outro nome baseado na mesma morfolox\u00eda \u00e9 o de \"galo da bra\u00f1a\".\nConstantino Garc\u00eda recolleu en Cari\u00f1o o nome de \"pito de neve\", polo h\u00e1bitat en que se desenvolve \nA bubela.\nO m\u00e1is caracter\u00edstico desta ave \u00e9 o seu cheiro desagradable, motivo polo que recibe os nomes de \"galo merdeiro\", \"galo merdento\" ou \"galo merdoso\" , cr\u00e9ndose popularmente que a femia embouta o ni\u00f1o con excrementos humanos. O certo \u00e9 que o cheiro se debe a que deixa amorear no interior do ni\u00f1o as dexecci\u00f3ns dos polos.\nTam\u00e9n se pensaba que quen mirase detidamente este paxaro, engordaba; que se se fixaba a vista no ventre da bubela, terminaba reconcili\u00e1ndose con alg\u00fan inimigo que tivese; e que quen levara no peto unha cabeza s\u00faa non ser\u00eda enganado polos feirantes .\nCh\u00e1mase \"bubela\" \u00f3 parvo, a quen se distrae con facilidade e por calquera cousa.\nO carrizo.\nO carrizo, carriza, garrizo, pitorrei ou tinque, \u00e9 un dos paxaros m\u00e1is pequenos de Galicia. Hai autores que afirman que o seu canto anuncia chuvias , a\u00ednda que modernamente se nega este progn\u00f3stico .\nXa Sarmiento recolleu que os cativos respectan os ni\u00f1os de carrizo e nunca andar\u00e1n no ni\u00f1o nin coller\u00e1n as cr\u00edas . Eladio Rodr\u00edguez explica este feito (e, consecuentemente, a persecuci\u00f3n a que someten \u00f3 chasco) na lenda de que, cando a Sagrada Familia fux\u00eda a Exipto, os soldados de Herodes preguntaron a un carrizo se os vira pasar. O paxaro contestou: \"Tin tin, tin tin, por aqu\u00ed non os vin\". Logo preguntaron ao mesmo a un chasco e este contestoulles: \"Chas chas; por a\u00ed ben vas\" . An\u00edbal Otero recolleu a mesma lenda na Estrada .\nNeste mesmo sentido, en Cambados crese que quen colla unha carriza sufrir\u00e1 mala sorte .\nTam\u00e9n di Sarmiento que se se pon a asar un carrizo, o asador dar\u00e1 voltas sen que ningu\u00e9n o toque. Ou que, a\u00ednda sendo tan pequeno como \u00e9, pode apo\u00f1erse a unha aguia se esta o chega a acosar. Finalmente, tam\u00e9n di que a s\u00faa carne ten propiedades medicinais e que comer dela pode curar as pedras no ril.\nCo nome de \"carrizo\" des\u00edgnase o que as fontes describen como unha \"especie de gaviota peque\u00f1a\" . R\u00edos Panisse sup\u00f3n que se trata do carr\u00e1n com\u00fan (\"Sterna hirundo\") .\nComo adxectivo, \"carrizo\" describe a unha persoa de baixa estatura ou un animal moi pequeno .\nA cego\u00f1a.\nMarcial Valladares recolle que antigamente se consideraba un crime matar unha cego\u00f1a, e que en Tesalia (Grecia) tal crime se castigaba coa pena de morte . Engad\u00eda que se tartaba dunha ave desco\u00f1ecida en Galicia, a diferenza da presenza habitual en Castela, afirmaci\u00f3n que foi desmentida por outros coet\u00e1neos seus, como L\u00f3pez Seoane, Murgu\u00eda e Risco, que a localizan como habitual na Limia, especialmente \u00f3 redor da Lagoa de Antela .\nO nome de \"cego\u00f1a\" (e \"cegu\u00f1ada\" ou \"zagu\u00f1ada\") designa a n\u00e9boa .\n\"Cigo\u00f1a\" \u00e9 o nome dun ferro da camp\u00e1 no que se ata a corda ou cadea coa que se tangue .\n\"Pico de cigo\u00f1a\" \u00e9 un dos nomes dunha pequena planta, \"Erodium ciconium\", tam\u00e9n chamada \"agulleira\" e \"agulla de pastor\" pola forma longa e afiada dos seus froitos .\nO chasco.\nO nome, de orixe onomatop\u00e9ica, v\u00e9nlle do seu mon\u00f3tono canto \"chas, chas\".\nV\u00e9xase a lenda sobre o carrizo e o chasco na secci\u00f3n sobre o carrizo.\nSinonimia: \"charchego, charra, chasca, chascarego, chasch\u00e1s, chasco, chazco\" .\nO corvo.\nEn Galicia, o corvo est\u00e1 considerada unha ave de mal agoiro (como tam\u00e9n o \u00e9 o can que ouvea de noite, a curuxa que v\u00e9n pousar no tellado da casa ou o moucho que v\u00e9n cantar), tanto pola cor negra da s\u00faa plumaxe, por comer carniza ou polo seu desagradable grallar. Ver un corvo no cami\u00f1o, ou voando nas proximidades da casa ou que pase berrando por riba do tellado, agoira unha morte pr\u00f3xima na casa . Por iso, cando se ve alg\u00fan, hai que dicirlle: \"Corvo agoireiro, vaite lixeiro, que nesta porta non hai carne morta\" . A\u00ednda as\u00ed, en Cambados coidan que d\u00e1 mala sorte matar un corvo .\nFrancisco Lanza conta que na comarca de Ribadeo contan que cando os corvos voan pola ma\u00f1\u00e1 desde Asturias cara Galicia, din que \"ve\u00f1en pra a escola\"; e que cando regresan \u00e1 noite, \"volven da escola\" .\nCh\u00e1manse, despectivamente, \"corvos\" os seminaristas, en alusi\u00f3n \u00e1 cor negra dos seus h\u00e1bitos .\nFinalmente, forma parte do nome de d\u00faas aves:\nO cuco.\nEn Galicia ditos populares como \"Cando canta o cuco ven o pan \u00f3 suco\" relacionan esta ave coa primavera e as tarefas do agro.\nA curuxa.\nComo xa se dixo \u00f3 falar do corvo, tam\u00e9n se considera a curuxa \u2013como t\u00f3dalas aves rapaces nocturnas- como un animal de mal agoiro, e anuncia unha morte pr\u00f3xima cando voa ou gralla nas proximidades dunha casa onde hai unha persoa enferma . De a\u00ed o nome que se lle d\u00e1 de \"paxaro da morte\".\nTam\u00e9n se cre que entra nas igrexas, atra\u00edda pola luz das l\u00e1mpadas, a beber o aceite que conte\u00f1en.\nO gaio.\nEntre a sinonimia desta ave temos os nomes de \"pega meiga\" (en Mora\u00f1a), \"pega marce\u00f1a\" (A Estrada), \"pega marza\" (com\u00fan) e \"galo cresto\" (Becerre\u00e1).\nO primeiro destes nomes, \"pega meiga\", obedece \u00e1 capacidade que se lle atrib\u00fae de prognosticar o futuro, como tam\u00e9n \u00e1 pega com\u00fan: se a vemos arrancar o voo cara a dereita, anuncia boa sorte, pero se o fai cara a esquerda agoira mala sorte .\nCo nome de \"gaio cereixeiro\" des\u00edgnase \u00f3 ouriolo .\nA gaivota.\nMart\u00edn Sarmiento propuxo que, do mesmo xeito que noutras partes de Espa\u00f1a se com\u00edan os ovos e a carne das gaivotas, tam\u00e9n se deber\u00edan aproveitar en Galicia: \"Y habiendo en las costas de Galicia tantos millones de gaviotas, se podr\u00e1n escabechar en Galicia a millares\" .\nA gralla.\nEn castel\u00e1n denom\u00ednase \"graja\" ou \"grajo\", e de a\u00ed o nome de \"graxos das Burgas\" con que se co\u00f1ec\u00eda \u00f3s mozos de Ourense que se dedicaban a repa\u00f1ar canto atoparan de valor, en pequenos e continuos roubos na cidade (v\u00e9xase a secci\u00f3n de cultura popular en Gralla grande).\nA lavandeira.\nCrese que intentou socorrer a Xesucristo cando estaba cravado na cruz, lev\u00e1ndolle auga no peteiro, e, como agradecemento, recibiu o don de facer felices \u00e1s mozas. Se o d\u00eda de San Xo\u00e1n deixaba caer unha gota de auga que levara no pico sobre unha moza que se ba\u00f1ara antes de sa\u00edr o sol, esta ser\u00eda feliz o resto da s\u00faa vida .\nA \"lavandeira\" debe o seu nome popular \u00f3 continuo movemento do rabo. Tam\u00e9n se a co\u00f1ece baixo os nomes vulgares de \"albardeira\", \"costureira\", \"labradora\", \"lavandisca\", \"pasturi\u00f1a\", \"paxari\u00f1o da neve\", \"rebandoira\" .\nO marti\u00f1o peixeiro.\nR\u00edos Panisse recolle de Corominas a suposici\u00f3n de que debe o nome popular \u00f3 feito de emigrar en novembro, por San Mart\u00edn, pero rexeita esta hip\u00f3tese por tres raz\u00f3ns: porque psicoloxicamente sempre ten m\u00e1is importancia a chegada das aves migratorias (que neste caso ser\u00eda en marzo) que a marcha; porque moitas outras aves migran tam\u00f1\u00e9n na mesma \u00e9poca, sen que tomen o mesmo nome; e, sobre todo, porque realmente o marti\u00f1o peixeiro non \u00e9 unha ave migratoria, a\u00ednda que faga alg\u00fans movementos cara o sur, feito que poder\u00eda explicar unha maior abundancia en Espa\u00f1a a partir de novembro, quizais relacionada co fen\u00f3meno do \"ver\u00e1n de San Mart\u00edn\" .\nO mascato.\nAlc\u00famase de \"mascato\" \u00f3 home aparvado, simple .\nO mi\u00f1ato.\nCrese que se un home se coloca a cabeza dun mi\u00f1ato sobre o seu est\u00f3mago, ser\u00e1 querido por todos, especialmente polas mulleres. Tam\u00e9n, que se se colga a cabeza do mi\u00f1ato no pescozo dunha gali\u00f1a, esta botar\u00e1 a correr e non parar\u00e1 ata sacarlla, ou que se frota a crista dun galo co sangue dun mi\u00f1ato, o tal galo non cantar\u00e1 nunca m\u00e1is .\nRecibe tam\u00e9n os nomes de \"bexato\", \"bouxato\", \"buxato\", \"buxarelo\", \"bouxarelo\".\nE d\u00e1 o nome de \"mi\u00f1ato\" a unha variedade de escacho (\"Trigla lucerna\").\nO moucho.\nA denominaci\u00f3n de \"moucho\" apl\u00edcase, ademais da ave, a dous crust\u00e1ceos:\nIgualmente, co nome de \"moucho\" designa un peixe, a lorcha (\"Ophidion barbatum\"), sen que R\u00edos Panisse atope explicaci\u00f3ns .\nO ouriolo.\nO n\u00famero de nomes que recibe o ouriolo en Galicia \u00e9 elevad\u00edsimo: \nO paporroibo.\nSinonimia: \"paparrubio, paporroi, paporroibo, paporroxo, paporrubio\".\nO paspall\u00e1s.\nSinonimia: \"Cascall\u00e1s, pantall\u00e1, pantall\u00e1s, parpall\u00e1, parpall\u00e1n, parpall\u00e1s, parpalliz, pascuall\u00e1, paspall\u00e1, paspallar, paspalleta, paspall\u00f3, pazcuall\u00e1, pazpall\u00e1, pazpallar, pazpallaz, pazpallota, pazparallaz\" .\nCorre a lenda de que cando as tropas de Herodes persegu\u00edan \u00e1 Sagrada Familia na s\u00faa fuxida a Exipto, atoparon un pimp\u00edn e pregunt\u00e1ronlle se os vira pasar. Este contestou \"\"pin, pin; por aqu\u00ed non vin\", coa idea de que non os atoparan. M\u00e1is al\u00e1 atoparon un paspall\u00e1s e volv\u00e9ronlle a preguntar, \u00f3 que este contestou \"paspall\u00e1s, por a\u00ed bien vas\"\". Por este motivo, os rapaces respectan os ni\u00f1os do pimp\u00edn, e coidan de que ningu\u00e9n os toque, mentres que van polos ni\u00f1os do paspall\u00e1s sen remorso ning\u00fan .\nO pato.\nCo nome de \"pato\" des\u00edgnanse diferentes especies de an\u00e1tidos e outras aves mari\u00f1as, pero tam\u00e9n animais doutros grupos zool\u00f3xicos.\nA pega.\nA pega est\u00e1 considerada como ave de mal agoiro, por grallar e comer carniza. En Mora\u00f1a cren que se, \u00f3 ir por un cami\u00f1o, sae pola dereita, \u00e9 sinal de boa sorte, pero se sae pola esquerda agoira mala sorte .\nRecibe tam\u00e9n os nomes de \"pega rabil\u00e1n\", \"pega rabilonga\", \"pega rabilarga\" e \"pega rabuda\", polo longo rabo caracter\u00edstico; de \"pega lagarteira\", por comer estes r\u00e9ptiles; e de \"pega carracheira\", \"pega carrachenta\" ou \"pega porca\", por comer carniza .\nOutro c\u00f3rvido, o gaio (\"Garrulus glandarius\"), recibe estes nomes derivados: \" pega carniceira\", \"pega carniz\u00e1\" \"pega da fraga\", \"pega marcha\", \"pega marxa\", \"pega marza\", \"pega rebold\u00e1\", \"pega rebord\u00e1\", \"pega rebord\u00e1n\", \"pega rebuld\u00e1n\", \"pega rebuldana\", \"pega reburd\u00e1\" ou \"pega retord\u00e1\" .\nCh\u00e1mase \"ollo de pega\" a unha calosidade que se forma nas dedas dos p\u00e9s .\nE \"pan de pega\" ou \"pan pego\" \u00e1 posta de ovos da barbantesa (\"Mantis religiosa\").\nO pimp\u00edn.\nRecibe tam\u00e9n os nomes de \"pimpinela\" e \"pimpi\u00f1a\" .\nV\u00e9xase na secci\u00f3n do \"paspall\u00e1s\" a lenda desta ave e mailo pimp\u00edn.\nA pomba.\nConsid\u00e9rase s\u00edmbolo do amor entre os c\u00f3nxuxes, pola fidelidade que se gardan machos e femias cando conforman unha parella, pero tam\u00e9n ten connotaci\u00f3ns l\u00fagubres e demon\u00edacas, \u00f3 esculpirse con frecuencia nas sepulturas .\nO rousinol.\nRecibe tam\u00e9n os nomes de \"reise\u00f1or\", \"reisinol\", \"resi\u00f1ol\", \"roisinol\", \"rosinol\", \"rusinol\", \"ruxi\u00f1ol\" ."}
{"id": "349408", "revid": "89787", "url": "https://gl.wikipedia.org/wiki?curid=349408", "title": "Turok (videoxogo)", "text": "Turok \u00e9 un videoxogo de tiros en primeira persoa desenvolvido por Propaganda Games, e publicado por Touchstone Games e Disney Interactive Studios, orixinalmente para PlayStation 3 e Xbox 360 en febreiro de 2008. M\u00e1is tarde foi adaptado para Microsoft Windows en abril de 2008. Unha secuela estaba prevista para a plataforma Xbox 360 pero foi cancelada antes de que o seu anuncio se fixese oficial.\nO xogo est\u00e1 vagamente baseado na banda dese\u00f1ada hom\u00f3nima e non est\u00e1 relacionado coa historia das anteriores edici\u00f3n do xogo. Os xogadores asumen o papel do manine espacial nativo americano Joseph Turok, que forma parte dun equipo enviado a un afastado planeta para capturar \u00f3 seu anterior comandante, o Xeneral Roland Kane, un buscado criminal de guerra. Despois de estrelarse contra o planeta, Turok descobre que \u00e9 o fogar de toda clase de dinosauros, e debe loitar contra esas criaturas e contra os soldados de Kane para levar a cabo a s\u00faa misi\u00f3n."}
{"id": "349409", "revid": "23204", "url": "https://gl.wikipedia.org/wiki?curid=349409", "title": "Syberia II", "text": "Syberia II \u00e9 un videoxogo de aventuras desenvolvidos e distribu\u00eddo por Micro\u00efds. \u00c9 a continuaci\u00f3n de \"Syberia\". \u00c9 un xogo de resoluci\u00f3n de crebacabezas en terceira persoa. Esteticamente id\u00e9ntico \u00f3 primeiro \"Syberia\", \"Syberia II\" engade unha animaci\u00f3n de personaxes m\u00e1is realista. O xogo incl\u00fae un resumo do primeiro xogo, polo que non \u00e9 preciso para o xogador ter experimentado o primeiro xogo."}
{"id": "349410", "revid": "23204", "url": "https://gl.wikipedia.org/wiki?curid=349410", "title": "Syberia 2", "text": ""}
{"id": "349411", "revid": "61897", "url": "https://gl.wikipedia.org/wiki?curid=349411", "title": "Adif", "text": ""}
{"id": "349416", "revid": "98629", "url": "https://gl.wikipedia.org/wiki?curid=349416", "title": "\u00d3scar I de Suecia", "text": "\u00d3scar I, nado o 4 de xullo de 1799 en Par\u00eds, no n\u00famero 291 da \"Rue Cisalpina\" (hoxe: 32, \"Rue de Monceau\"), na Primeira Rep\u00fablica Francesa, e finado o 8 de xullo de 1859, en Estocolmo, Suecia, foi rei de Suecia e de Noruega desde 1844 a 1859.\nO seu nome de nacemento era Joseph Fran\u00e7ois Oscar Bernadotte. O nome franc\u00e9s \"Joseph Fran\u00e7ois Oscar\" en sueco \u00e9 \"Joseph Frans Oscar\". Pero o propio rei e os escritores modernos escribiron o seu nome como \"Oscar\", mentres que a familia real sueca utiliza a ortograf\u00eda \"Oskar\".\n\u00d3scar promoveu a prosperidade econ\u00f3mica dos seus dous reinos mellor que os seus antecesores. Buscou a paz e as reformas sociais que permitiran avanzar cara a un estado de dereito e de maiores liberdades, e pretendeu a integraci\u00f3n pol\u00edtica dos tres reinos n\u00f3rdicos.\nInfancia e xuventude.\n\u00d3scar naceu na cidade de Par\u00eds o 4 de xullo de 1799. Era fillo do ministro da guerra franc\u00e9s Jean-Baptiste Jules Bernadotte e de Desideria Clary. Viviu a s\u00faa infancia parcialmente en Par\u00eds ao lado da s\u00faa nai, no castelo de Mortefontaine, de Xos\u00e9 Bonaparte ou no castelo dos Bernadotte. Neste tempo tivo o seu primeiro titor, co que comezar\u00eda a s\u00faa educaci\u00f3n francesa.\nPouco despois de que seu pai fora designado pr\u00edncipe herdeiro da coroa sueca (o 21 de agosto de 1810), \u00d3scar ocupou o terceiro lugar na li\u00f1a sucesoria, tras ser reco\u00f1ecida a descendencia masculina de Bernadotte como herdeira. Nese tempo \u00d3scar viaxou a Suecia e recibiu o t\u00edtulo de duque de S\u00f6dermanland por parte do rei Carlos XIII.\nDado o seu importante lugar na li\u00f1a sucesoria, \u00d3scar aprendeu rapidamente a lingua sueca, o que lle permitiu desempe\u00f1ar o posto de int\u00e9rprete de seu pai.\nEn 1812 foi nomeado tenente coronel do ex\u00e9rcito, en 1815 foi ascendido a coronel e, en 1817, a xeneral.\nDurante a d\u00e9cada de 1810 aprendeu o idioma noruegu\u00e9s e instruiuse nas diversas \u00e1reas do co\u00f1ecemento humano, como administraci\u00f3n p\u00fablica, dereito, ciencia e arte. Tam\u00e9n estudou alem\u00e1n e a relixi\u00f3n protestante luterana, na cal foi confirmado en 1815.\nPr\u00edncipe herdeiro.\nCando Jean-Baptiste Bernadotte se converteu en rei (co nome de Carlos XIV Xo\u00e1n de Suecia) en 1818, \u00d3scar foi elevado a pr\u00edncipe herdeiro de Suecia e Noruega. En 1819 foi nomeado xeneral dos ex\u00e9rcitos sueco e noruegu\u00e9s e recibiu o mando de varios destacamentos de infantar\u00eda, artillar\u00eda e cabalar\u00eda.\nEn 1822 comprometeuse con Xosefina de Leuchtenberg, filla de Eug\u00e8ne de Beauharnais e neta da emperatriz Xosefina. A voda celebrouse en Estocolmo o 19 de xu\u00f1o de 1823.\nDesde febreiro de 1824 o pr\u00edncipe ocupou brevemente o cargo de vicerrei de Noruega e, xunto coa s\u00faa esposa, estableceu a s\u00faa residencia na cidade de Kristian\u00eda. O 11 de outubro declinou o cargo e regresou a Estocolmo. Novamente ser\u00eda vicerrei de 1833 a 1834, cando participou na refundaci\u00f3n do parlamento noruegu\u00e9s. Nos anos seguintes, cando o seu pai estaba de visita en Noruega, \u00d3scar encargouse por vez primeira do goberno.\nFoi director da Real Academia Sueca das Artes e da Universidade de Lund en 1824. Cultivou tam\u00e9n a litograf\u00eda e a composici\u00f3n musical. Neste \u00faltimo campo, o pr\u00edncipe herdeiro \u00d3scar compuxo unha marcha f\u00fanebre que se interpretou no funeral de do rei Carlos XIII; este foi o seu primeiro traballo p\u00fablico de alto nivel. A fama desta composici\u00f3n foi amplamente difundida, e Ludwig van Beethoven escribiulle ao seu pai, Carlos Xo\u00e1n, ofrec\u00e9ndose para contribu\u00edr ao desenvolvemento do talento musical do pr\u00edncipe herdeiro. Hab\u00eda unha vella amizade entre Beethoven e Carlos Xo\u00e1n, establecida no per\u00edodo en que Bernadotte residiu en 1798 como ministro franc\u00e9s en Viena. \nEn 1840 publicou un escrito acerca do sistema penitenciario sueco, onde expuso as s\u00faas propostas de reforma do mesmo, impugnando a pena de morte, a tortura e a deportaci\u00f3n, e favorecendo a mellora das condici\u00f3ns carcerarias e dos dereitos humanos nas prisi\u00f3ns. A s\u00faa obra foi traducida a varios idiomas europeos (noruegu\u00e9s, alem\u00e1n, franc\u00e9s, holand\u00e9s, ingl\u00e9s, italiano) e f\u00edxoo merecedor da gran prestixio internacional.\nRei de Suecia e de Noruega.\n\u00d3scar tomou as rendas do goberno o 8 de marzo de 1844 e foi coroado en Estocolmo o 28 de setembro do mesmo ano (nunca foi coroado en Noruega). Desde un principio o seu goberno estivo restrinxido pola pugna no parlamento entre liberais e conservadores, as\u00ed como polo seu consello de ministros bastante plural e pola s\u00faa propia irresoluci\u00f3n.\nO rei mostraba certas tendencias liberais moderadas, posici\u00f3n que resultou inc\u00f3moda tanto para a ala conservadora como para a liberal, o que supuxo o rexeitamento continuo das propostas enviadas polo monarca. A presi\u00f3n exercida desde o parlamento foi fundamental para os constantes cambios no seu consello de ministros. Concedeu especial interese \u00e1 pol\u00edtica social e pronunciouse en reiteradas ocasi\u00f3ns por reformar o sistema xur\u00eddico e penal sueco.\nEntre as reformas que puido levar a cabo houbo algunhas importantes destinadas a mellorar a econom\u00eda do pa\u00eds, como foron a simplificaci\u00f3n fiscal e a lexislaci\u00f3n aduaneira para o libre comercio. No aspecto social logrou a liberdade de prensa \u2014que foi aproveitada para criticar o rei\u2014, o gravame sobre as bebidas alcoh\u00f3licas, o establecemento da maior\u00eda de idade para as mulleres solteiras aos 25 anos, e o impulso a unha maior liberdade relixiosa.\nPara calmar a inconformidade dos noruegueses, estableceu a igualdade dos dous reinos no seo da uni\u00f3n e dotou esta dun emblema que foi incorporado \u00e1 bandeira de ambos os reinos. Buscou sen \u00e9xito a integraci\u00f3n social dos dous pobos, o que botou por terra unha asociaci\u00f3n duradeira no futuro.\nPol\u00edtica exterior.\n\u00d3scar simpatizou co movemento escandinavista xurdido nos grupos estudant\u00eds de Copenhague a metade do s\u00e9culo XIX e tivo varias reuni\u00f3ns co rei de Dinamarca Cristi\u00e1n VIII que propiciaron o acercamento entre ambos os Estados. Cando pouco despois de inicado o reinado de Frederico VII estalou a guerra dos Ducados entre Dinamarca e a Confederaci\u00f3n Xerm\u00e1nica e Prusia, \u00d3scar I decidiu intervir do lado dan\u00e9s e enviar tropas sueco-norueguesas a Fionia e Xutlandia e, posteriormente, ao norte de Schleswig. As tropas non tiveron unha participaci\u00f3n b\u00e9lica, sen\u00f3n m\u00e1is ben actuaron como un factor de presi\u00f3n pol\u00edtica. A paz asinouse en 1852, mant\u00e9ndose a integridade do reino de Dinamarca.\n\u00d3scar terminou coa pol\u00edtica condescendente do seu pai cara a Rusia. Durante a guerra de Crimea decidiu declarar a neutralidade de Suecia-Noruega en decembro de 1853. Por\u00e9n foi presionado por Francia e Gran Breta\u00f1a en 1855 para participar na coalici\u00f3n contra o tsar. \u00d3scar pretend\u00eda nas negociaci\u00f3ns coas potencias occidentais arrincar Finlandia (perdida por Suecia) do dominio ruso. Pese a todo, Suecia-Noruega non puido entrar na guerra, pois o conflito terminou pouco despois (abril de 1856). \u00d3scar participou nas negociaci\u00f3ns de paz, pero s\u00f3 puido obter a desmilitarizaci\u00f3n das illas \u00c5land e, en contrapartida, a inimizade con Rusia.\nEn 1856, \u00d3scar retomou a s\u00faa pol\u00edtica escandinavista e entrou en contacto, por medio de emisarios, cos daneses proclives a esta pol\u00edtica, o mesmo que con Frederico VII. Pero Francia e Gran Breta\u00f1a pronunci\u00e1ronse en contra dunha pos\u00edbel uni\u00f3n n\u00f3rdica, e o rei dan\u00e9s finalmente desistiu.\n\u00daltimos anos.\nA sa\u00fade de \u00d3scar I, sempre d\u00e9bil, comezou a agravarse a principios da d\u00e9cada de 1850 e, en 1857, empeorou drasticamente. Ante a imposibilidade de gobernar, o seu fillo Carlos foi nomeado rexente por acordo do parlamento de ambos os reinos o 25 de setembro dese mesmo ano. Despois dunha longa agon\u00eda, falecieu en Estocolmo o 8 de xullo de 1859. Os seus restos mortais repousan na Igrexa de Riddarholmen desa cidade.\nFamilia.\nCasado con Xosefina de Leuchtenberg o 22 de maio de 1823, no palacio de Leuchtenberg, en M\u00fanic, e o 19 de xu\u00f1o do mesmo ano celebrouse unha cerimonia en Estocolmo. \u00d3scar I tivo tam\u00e9n un romance extramatrimonial coa famosa actriz sueca Emilie H\u00f6gqvist, e outra relaci\u00f3n coa arist\u00f3crata Jaquette L\u00f6wenhielm.\nFillos con Emilie H\u00f6gqvist.\nOs fillos foron chamados en privado \"pr\u00edncipes de Laponia\".\nFilla con Jaquette L\u00f6wenhielm (nada Gyldenstolpe).\nAs amantes de \u00d3scar I"}
{"id": "349418", "revid": "98629", "url": "https://gl.wikipedia.org/wiki?curid=349418", "title": "Histona H2B", "text": "A histona H2B \u00e9 unha das cinco prote\u00ednas histonas que forman parte da estrutura da cromatina nas c\u00e9lulas eucariotas. Forma parte do oct\u00e1mero dos nucleosomas da cromatina. Presenta un gran dominio globular do que sobresae unha longa cola N-terminal.\nEstrutura.\nA histona H2B \u00e9 unha prote\u00edna estrutural de baixo peso molecular que consta de 126 residuos de amino\u00e1cidos. Moitos destes amino\u00e1cidos te\u00f1en carga positiva ao pH celular, o que lles permite interaccionar cos grupos fosfato cargados negativamente do ADN. Xunto cun dominio globular central, a histona H2B ten unha cola flexible que se estende cara a f\u00f3ra no extremo N-terminal. Esta cola est\u00e1 implicada na condensaci\u00f3n da cromatina desde a conformaci\u00f3n de \"colar de doas\" \u00e1 conformaci\u00f3n de fibra cromat\u00ednica de 30\u00a0nm de grosor. Igual que outras histonas, a histona H2B ten un pregamento de histona, que est\u00e1 optimizado para as interacci\u00f3ns histona-histona e tam\u00e9n histona-ADN.\nD\u00faas copias da histona H2B con d\u00faas copias de cada unha das histonas H2A, H3, e H4 forman o oct\u00e1mero do n\u00facleo dos nucleosomas. Para facilitar esta formaci\u00f3n, a histona H2B \u00fanese primeiro \u00e1 histona H2A formando un heterod\u00edmero. Dous destes heterod\u00edmeros despois \u00fanense con outro heterod\u00edmero formado pola histona H3 e a H4, d\u00e1ndolle ao nucleosoma a s\u00faa forma caracter\u00edstica. Despois o ADN enr\u00f3lase arredor dos nucleosomas.\nFunci\u00f3n.\nA histona H2B \u00e9 unha prote\u00edna estrutural que axuda a organizar o ADN eucarota na cromatina. Desempe\u00f1a un importante papel na biolox\u00eda do n\u00facleo celular, onde est\u00e1 implicada no empaquetamento e mantemento dos cromosomas,regulaci\u00f3n da transcrici\u00f3n, e replicaci\u00f3n e reparaci\u00f3n do ADN. A histona H2B axuda a regular a estrutura e funci\u00f3n da cromatina por medio de modificaci\u00f3ns postraducionais e variantes de secuencia especializadas.\nA acetilaci\u00f3n e a ubiquitinaci\u00f3n son exemplos de d\u00faas modificaci\u00f3ns postraducionais que afectan ao funcionamento da histona H2B. A hiperacetilaci\u00f3n das colas da histona axuda \u00e1s prote\u00ednas de uni\u00f3n ao ADN a acceder \u00e1 cromatina ao debilitar as interacci\u00f3ns histona-ADN e nucleosoma-nucleosoma. Ademais, a acetilaci\u00f3n dun residuo espec\u00edfico de lisina perm\u00edtelle unirse a dominios de certas prote\u00ednas que interve\u00f1en na transcrici\u00f3n e a prote\u00ednas reguladoras da cromatina. Esta uni\u00f3n facilita o recrutamento destas prote\u00ednas na rexi\u00f3n correcta da cromatina. A histona H2B ubiquitinada enc\u00f3ntrase con frecuencia en rexi\u00f3ns en activa transcrici\u00f3n. Ao facilitar a remodelaci\u00f3n da cromatina estimula a fase de elongaci\u00f3n transcricional e establece o estado necesario para posteriores modificaci\u00f3ns que regulan m\u00faltiples elementos de transcrici\u00f3n. Especificamente, a ubiquitina ao unirse \u00e1 histona H2B, abre e desprega rexi\u00f3ns da cromatina que permiten que a maquinaria de transcrici\u00f3n acceda \u00e1s rexi\u00f3ns promotoras e codificantes do ADN.\nA\u00ednda que s\u00f3 foron estudadas a fondo unhas poucas isoformas da histona H2B, atopouse que as variantes da histona H2B desempe\u00f1an importantes funci\u00f3ns. Se certas variantes deixasen de funcionar, os centr\u00f3meros non funcionar\u00edan correctamente, a integridade do xenoma perder\u00edase, e a resposta aos danos no ADN ser\u00eda silenciada. Concretamente, nalg\u00fans eucariotas inferiores, unha variante da histona H2B \u00fanese a unha variante da histona H2A chamada H2AZ, localiza xenes activos, e facilita a transcrici\u00f3n nesas rexi\u00f3ns. Nos ratos, unha variante chamada H2BE axuda a controlar a expresi\u00f3n dos xenes olfactorios. Isto apoia a idea de que as isoformas da histona H2B puideron terse especializado en diferentes tecidos.\nIsoformas.\nAtop\u00e1ronse dezaseis variantes da histona H2B en humanos, trece das cales expr\u00e9sanse en c\u00e9lulas som\u00e1ticas e tres s\u00f3 nos test\u00edculos. Estas variantes, tam\u00e9n chamadas isoformas, son prote\u00ednas que son moi similares estruturalmente \u00e1 histona com\u00fan H2B, pero que presentan algunhas variaci\u00f3ns espec\u00edficas na s\u00faa secuencia de amino\u00e1cidos. Todas as variantes da histona H2B conte\u00f1en o mesmo n\u00famero de amino\u00e1cidos, e as variaci\u00f3ns na secuencia son escasas en n\u00famero. S\u00f3 cambian de dous a cinco amino\u00e1cidos, pero mesmo estas pequenas diferenzas poden alterar a estrutura de nivel superior das isoformas.\nAs isoformas da histona H2B interaccionan de forma diferente con outras prote\u00ednas, enc\u00f3ntranse en rexi\u00f3ns espec\u00edficas da cromatina, te\u00f1en diferentes tipos e cantidade de modificaci\u00f3ns postraducionais, e son m\u00e1is ou menos estables que a histona H2B com\u00fan. todas estas diferenzas acum\u00falanse e causan que as isoformas te\u00f1an funci\u00f3ns \u00fanicas e mesmo funcionen de forma diferente en distintos tecidos.\nMoitas isoformas da histona H2B expr\u00e9sanse de maneira independente da replicaci\u00f3n do ADN. Prod\u00facense ao mesmo nivel durante todas as fases do ciclo celular. A histona H2B com\u00fan s\u00f3 se engade aos nucleosomas durante a fase S do ciclo celular, cando o ADN est\u00e1 replic\u00e1ndose; as isoformas da histona H2B poden engadirse ao nucleosoma noutros momentos do ciclo celular.\nModificaci\u00f3ns postraducionais.\nA histona H2B modif\u00edcase por unha combinaci\u00f3n de varios tipos de modificaci\u00f3ns postraducionais. Estas modificaci\u00f3ns afectan \u00e1 organizaci\u00f3n estrutural e funcional da cromatina, e a maior\u00eda delas prod\u00facense f\u00f3ra do dominio globular do nucleosoma, nas colas onde os residuos de amino\u00e1cidos son m\u00e1is accesibles. Posibles modificaci\u00f3ns son: acetilaci\u00f3n, metilaci\u00f3n, fosforilaci\u00f3n, ubiquitinaci\u00f3n, e sumoilaci\u00f3n. As m\u00e1is com\u00fans e m\u00e1is estudadas na histona H2B son a acetilaci\u00f3n, fosforilaci\u00f3n, e ubiquitinaci\u00f3n.\nAcetilaci\u00f3n.\nAs histonas H2B ednc\u00f3ntranse nas rexi\u00f3ns promotoras e codificantes de xeens que conte\u00f1en patr\u00f3ns espec\u00edficos de hiperacetilaci\u00f3n e hipoacetilaci\u00f3n en certos residuos de lisina da cola N-terminal. A acetilaci\u00f3n real\u00edzana histona acetiltransferases espec\u00edficas que funcionan na zona do promotor durante a activaci\u00f3n transcricional. Engadir un grupo acetil a residuos de lisina nalgunha de varias posci\u00f3ns na cola contrib\u00fae \u00e1 activaci\u00f3n da transcrici\u00f3n. De feito, os cient\u00edficos consideran que a acetilaci\u00f3n das colas N-terminais das histonas H2B \u00e9 unha parte extremadamente importante na regulaci\u00f3n da transcrici\u00f3n x\u00e9nica.\nFosforilaci\u00f3n.\nNa histona H2B, a fosforilaci\u00f3n dun residuo de serina ou treonina activa a transcrici\u00f3n. Cando unha c\u00e9lula sofre un estr\u00e9s metab\u00f3lico, unha prote\u00edna quinase activada por AMP fosforila a lisina na posici\u00f3n 36 da histona H2B do promotor e rexi\u00f3ns codificantes do ADN, que axuda a regular a elongaci\u00f3n transcricional. Se a c\u00e9lula recibe moitos est\u00edmulos apopt\u00f3ticos, a caspase-3 activa a Mst1 quinase, que fosforila a serina en posici\u00f3n 14 de todas as histonas H2B, o que facilita a condensaci\u00f3n da cromatina. Os danos no ADN poden inducir esta mesma resposta moi rapidamente a escala m\u00e1is localizada para facilitar as\u00ed a reparaci\u00f3n do ADN.\nUbiquitinaci\u00f3n.\nOs residuos de ubiquitina eng\u00e1dense xeralmente \u00e1 lisina en posici\u00f3n 120 da histona H2B. Ao ubiquitinar esta lisina inh\u00edbese a transcrici\u00f3n. Os cient\u00edicos descubriron outros sitios de ubiquitinaci\u00f3n en anos recentes, pero non est\u00e1n ben estudados ou comprendidos polo momento. Os encimas que conxugan a ubiquitina e as ubiquitina ligases regulan a ubiquitinaci\u00f3n da histona H2B. Estes encimas usan a cotranscrici\u00f3n para conxugar a ubiquitina \u00e1 histona H2B. Os niveis de ubiquitinaci\u00f3n da histona H2B var\u00eda ao longo do ciclo celular. Todos os residuos de ubiquitina son retirados da histona H2B durante a metafase e reconxugados durante a anafase.\nXen\u00e9tica.\nA secuencia de amino\u00e1cidos da histona H2B est\u00e1 moi conservada evolutivamente. Mesmo en especies moi afastadas evolutivamente esta histona \u00e9 extremadamente similar. A familia da histona H2B cont\u00e9n 214 membros de moi diversas especies. Nos humanos, a histona H2B est\u00e1 codificada por 23 xenes distintos, ning\u00fan dos cales cont\u00e9n intr\u00f3ns. Todos estes xenes est\u00e1n localizados no cl\u00faster 1 de histonas do cromosoma 6 e nos cl\u00fasters 2 e 3 do cromosoma 1. En cada cl\u00faster de xenes, os xenes da histona H2B comparten unha rexi\u00f3n promotora con secuencias que codifican a histona H2A. A\u00ednda que todos os xenes do cl\u00faster de histonas son transcritos a altos niveis durante a fase S, os xenes de histonas H2B individuais tam\u00e9n se expresan noutros momentos do ciclo celular. Est\u00e1n regulados dualmente polas secuencias promotoras do cl\u00faster e as s\u00faas propias secuencias promotoras espec\u00edficas dese xene."}
{"id": "349419", "revid": "98629", "url": "https://gl.wikipedia.org/wiki?curid=349419", "title": "Jari Litmanen", "text": "Jari Olavi Litmanen, nado o 20 de febreiro de 1971 en Lahti, \u00e9 un ex-futbolista finland\u00e9s, considerado o mellor futbolista finland\u00e9s de todos os tempos. A AFS listouno como o 53\u00ba mellor futbolista de todos os tempos e foi o capit\u00e1n da selecci\u00f3n finlandesa entre 1996 e 2008.\nTraxectoria.\nPrimeiros anos.\nLitmanen debutou con dezaseis anos en 1987 co Reipas na ent\u00f3n na m\u00e1xima divisi\u00f3n (\"Mestaruussarja\"). En 1991 fichou polo principal club finland\u00e9s, o HJK, o primeiro equipo de Finlandia. Un ano m\u00e1is tarde comprometeuse co MyPa, co que ga\u00f1ou a Copa Finlandia en xullo de 1992 ao vencer 2\u20130 ao FF Jaro na final que se disputou no Estadio Ol\u00edmpico de Helsinqui, a s\u00faa actuaci\u00f3n nese partido foi decisiva para que o comprase o Ajax.\nAjax.\nMalia outros clubs amosaren interese por contratalo, como o Barcelona, Leeds United ou o PSV Eindhoven, Litmanen fichou co Ajax. Na primeira tempada co equipo xogou pouco co primeiro equipo, permanecendo na reserva, ata que unha lesi\u00f3n de Dennis Bergkamp fixo que o adestrador Louis van Gaal lle dese unha oportunidade, que foi un \u00e9xito e van Gaal anunciou que ser\u00eda o sucesor de Bergkamp tras saber que este \u00eda marchar ao Inter de Mil\u00e1n. Levou, xa que logo, o 10 na camisola e logrou 26 goles na tempada 1993\u201394, convert\u00e9ndose no m\u00e1ximo goleador da liga. En 1993 vot\u00e1rono como o futbolista do ano.\nLitmanen foi un dos xogadores estrela de equipo co que van Gaal ga\u00f1ou tres campionatos holandeses consecutivos e chegou ao final da Liga de Campi\u00f3ns da UEFA d\u00faas veces. Desde o inicio da tempada 1994\u201395 ata mediados da de 1995\u201396, o Ajax non perdeu encontro ning\u00fan tanto na Eredivisie (52 partidos) como na Liga de Campi\u00f3ns da UEFA (19 partidos). Ao ga\u00f1ar o Ajax ao Mil\u00e1n na final de 1994\u201395, Litmanen converteuse no primeiro xogador finland\u00e9s en ga\u00f1ar a Copa Europea ou a Liga de Campi\u00f3ns da UEFA. Na tempada 1995\u201396 foi o principal anotador da Liga de Campi\u00f3ns con nove goles. En 1995 ga\u00f1ou a Copa Intercontinental contra o Gr\u00eamio e quedou segundo na votaci\u00f3n do Bal\u00f3n de Ouro.\nLitmanen pasou sete anos en \u00c1msterdam, nos que ga\u00f1ou catro campionatos holandeses e tres Copas dos Pa\u00edses Baixos, conseguindo un total de 129 goles, deles 91 na liga. \u00c9 o principal anotador dun club na competici\u00f3n europea con 26 puntos en 54 partidos. Nas \u00faltimas tempadas non puido xogar moitos dos partidos por lesi\u00f3ns, en total nas seis tempadas faltou a 57 partidos dos 204 da liga, e nas \u00faltimas tres perdeu 7 dos 24 partidos europeos.\nBarcelona.\nLitmanen xuntouse a van Gaal no Barcelona, foi un dos moitos xogadores do Ajax que recrutou o ent\u00f3n adestrador do Barcelona por\u00e9n a s\u00faa estada en Barcelona estivo marcada polas lesi\u00f3ns\ne foi un dos xogadores que van Gaal retirou do primeiro equipo nese inverno, as\u00ed e todo continuou no club ata xaneiro de 2001 cando marchou ao Liverpool en transferencia libre.\nLiverpool.\nLitmanen iniciou ben o campionato co Liverpool mais rompeu o pulso nun partido de Finlandia contra Inglaterra en Anfield en marzo de 2001 e perdeu o resto da tempada. A pesar de ser parte do equipo que ga\u00f1ou a \"tripla copa\": Copa Worthington, FA Cup e Copa da UEFA en 2001, non puido xogar ningunha das tres finais por lesi\u00f3ns. Na tempada seguinte xogou pouco, as\u00ed e todo puntou contra o Tottenham Hotspur, Arsenal, Aston Villa e Fulham na Premier League e contra o Dynamo Kyiv, Roma e Bayer Leverkusen na Liga de Campi\u00f3ns. En total marcou 9 goles en 43 partidos oficiais durante o tempo que pasou co Liverpool.\nVolta ao Ajax.\nLitmanen volveu ao Ajax e foi un dos xogadores que fixo posible chegar a cuartos de final na Liga de Campi\u00f3ns de 2001-2003 pero a tempada seguinte pasouna en boa parte en branco polas lesi\u00f3ns e na primavera de 2004 o club liberouno do seu contrato.\nFC Lahti e Hansa Rostock.\nLitmanen volveu a Finlandia para xogar co Lahti mais en xaneiro de 2005 pasou \u00e1 Bundesliga xogando co Hansa Rostock, no entanto foi incapaz de evitar que o club perdese a categor\u00eda.\nMalm\u00f6 FF.\nLitmanen pasou ao club sueco Malm\u00f6 FF en xullo de 2005 como reforzo para chegar \u00e1 Liga de Campi\u00f3ns pero non puido ser, e Litmanen pasou case todo o outono lesionado, xogando s\u00f3 uns poucos partidos.\nFulham.\nFichou co Fulham o 31 de xaneiro de 2008 canda o seu compatriota Toni Kallio, secas\u00ed poucas semanas despois volveu a Finlandia por problemas card\u00edacos, e non debutou co equipo ata o 31 de marzo de 2008 nun encontro de reservas co Tottenham, mais o equipo liberouno en maio sen xogar un s\u00f3 encontro co primeiro equipo.\nVolta ao Lahti.\nO 8 de agosto de 2008 anunciouse que Litmanen volver\u00eda ao seu antigo club, o Lahti da primeira divisi\u00f3n finlandesa polo resto da tempada 2008. Xogou un papel importante para que o Lahti rematase terceiro na liga e se cualificase para Europa por primeira volta na s\u00faa historia.\nDe novo o HJK.\nO 20 de abril d 2011, Litmanen asinou un contrato por un ano co campi\u00f3n finland\u00e9s, o HJK, con 40 anos, convert\u00e9ndose nun dos poucos xogadores profesionais que xorgaron en catro d\u00e9cadas diferentes (1980s \u2013 2010s). Normalmente xogaba como substituto entre 10 e 30 minutos por encontro. O 29 de outubro de 2011, Litmanen celebrou o seu partido 200 de liga e foi o \u00faltimo partido que xogou como profesional.\nCarreira internacional.\nLitmanen fixo o seu debut internacional o 22 de outubro de 1989 contra Trinidad e Tobago, e marcou o seu primeiro gol o 16 de maio de 1991 contra Malta. Litmanen serviu como capit\u00e1n de Finlandia de 1996 a 2008. O 17 de novembro de 2010, Litmanen converteuse no xogador de m\u00e1is idade en marcar con Finlandia."}
{"id": "349420", "revid": "61897", "url": "https://gl.wikipedia.org/wiki?curid=349420", "title": "Colchicaceae", "text": ""}
{"id": "349422", "revid": "98629", "url": "https://gl.wikipedia.org/wiki?curid=349422", "title": "AS Monaco Basket", "text": "O Association Sportive de Monaco \u00e9 un equipo de baloncesto profesional con sede na cidade de Fontvieille, M\u00f3naco. O equipo, parte do club polideportivo AS Monaco, compite actualmente na LNB Pro A, a m\u00e1xima categor\u00eda do baloncesto franc\u00e9s, e na Euroliga. Disputa os seus partidos como local na Salle Gaston M\u00e9decin, un pavill\u00f3n con capacidade para 4\u00a0090 espectadores.\nHistoria.\nEn 1928, uns catro anos despois de que se fundase o club deportivo AS Monaco, \u00e9 creada a s\u00faa secci\u00f3n de baloncesto. Un dos seus primeiros \u00e9xitos chegou na temporada 1949\u221250, ano no que finalizaron como subcampi\u00f3ns do Championnat de France de basket-ball, m\u00e1xima competici\u00f3n do baloncesto galo. O equipo, tras finalizar primeiro do Grupo B e chegar \u00e1 final do campionato, perdeu no partido definitivo xogado o 23 de abril de 1950 en Par\u00eds por 52\u221240 ante o ASVEL. Tras descender a cateogr\u00edas inferiores, en 1973 o equipo consegue finalizar primeiro da Segunda Divisi\u00f3n. Tras o ascenso \u00e1 m\u00e1xima categor\u00eda, no seu primeiro ano finalizan en noveno lugar, sendo invitados para xogar na seguinte temporada a Copa Kora\u0107. Con todo, son eliminados na fase de grupos ante o ASVEL, o Levski Sofia e o AMG Sebastiani.\nNa d\u00e9cada de 1980 o equipo de M\u00f3naco conv\u00e9rtese nun dos contendentes ao t\u00edtulo, chegando a ser subcampi\u00f3ns de Francia en 1983, tras perder na final por 96\u221281 ante o Limoges CSP. Esa mesma temporada volveran xogar na Copa Kora\u0107, onde perderon no Top 16 ante o Dinamo Moscova. En 1985 chega ao equipo o ex-NBA Robert Smith, que chega a ser omeado MVP do All-Star da liga francesa en 1987. Despois da sa\u00edda de Smith do club, o Monaco descende de categor\u00eda, primeiro \u00e1 Segunda Divis\u00f3n e pouco despois \u00e1 Nationale 1. Tras vagar pola Nationale 2, cuarta divisi\u00f3n, o equipo ascende desde 2012 at\u00e9 2015 de forma consecutiva at\u00e9 regresar \u00e1 Pro A. Nos seus tres primeiros anos ap\u00f3s o retorno \u00e1 elite, o equipo finaliza e terceiro, quinto e segundo lugar. Ademais, volve a xogar de novo en Europa, finalizando terceiro e segundo nas d\u00faas primeiras edici\u00f3ns da Basketball Champions League. Na temporada 2020\u221221 o club consegue o seu primeiro gran t\u00edtulo europeo ao ga\u00f1ar a EuroCup. Este t\u00edtulo permitiu o debut do club na Euroliga, onde acadou na s\u00faa primeira participaci\u00f3n o s\u00e9timo posto, sendo eliminados nas eliminatorias de cuartos de final polo Olympiacos por 3\u22122.\nT\u00edtulos.\nEurocup\nSegunda Divisi\u00f3n de Francia\nCopa de Francia\nSupercopa de Francia"}
{"id": "349423", "revid": "61897", "url": "https://gl.wikipedia.org/wiki?curid=349423", "title": "Taxaceae", "text": ""}
{"id": "349424", "revid": "61897", "url": "https://gl.wikipedia.org/wiki?curid=349424", "title": "Coniferophyta", "text": ""}
{"id": "349425", "revid": "61897", "url": "https://gl.wikipedia.org/wiki?curid=349425", "title": "Pinopsida", "text": ""}
{"id": "349426", "revid": "61897", "url": "https://gl.wikipedia.org/wiki?curid=349426", "title": "Taxus", "text": ""}
{"id": "349428", "revid": "27155", "url": "https://gl.wikipedia.org/wiki?curid=349428", "title": "Endospora", "text": ""}
{"id": "349429", "revid": "27155", "url": "https://gl.wikipedia.org/wiki?curid=349429", "title": "Epitopo", "text": ""}
{"id": "349432", "revid": "27155", "url": "https://gl.wikipedia.org/wiki?curid=349432", "title": "Elaioplasto", "text": ""}
{"id": "349436", "revid": "27155", "url": "https://gl.wikipedia.org/wiki?curid=349436", "title": "Polimorfismo de nucle\u00f3tido \u00fanico", "text": ""}
{"id": "349438", "revid": "1576", "url": "https://gl.wikipedia.org/wiki?curid=349438", "title": "Himno nacional de Montenegro", "text": ""}
{"id": "349439", "revid": "1576", "url": "https://gl.wikipedia.org/wiki?curid=349439", "title": "Himno nacional de Serbia", "text": ""}
{"id": "349442", "revid": "89787", "url": "https://gl.wikipedia.org/wiki?curid=349442", "title": "Blechnaceae", "text": "As blechn\u00e1ceas (nome cient\u00edfico Blechnaceae) son unha familia de fentos da orde Polypodiales, que na moderna clasificaci\u00f3n de Christenhusz et al. 2011 clasif\u00edcase a\u00ednda cun prob\u00e1bel\u00a0\"Blechnum\" parafil\u00e9tico, como no seu predecesor sistema de Smith \"et\" \"al.\" (2006).\nTaxonom\u00eda.\nA clasificaci\u00f3n m\u00e1is actualizada \u00e9 a de Christenhusz et al. 2011 (baseada en Smith et al. 2006, 2008); que tam\u00e9n fornece unha secuencia lineal das licofitas e monilofitas.\nClasificaci\u00f3n \"sensu\" Smith \"et al\". 2006.\nLocalizaci\u00f3n taxon\u00f3mica:\nPlantae (clado), Viridiplantae, Streptophyta, Streptophytina, Embryophyta, Tracheophyta, Euphyllophyta, Monilophyta, Clase Polypodiopsida, Orde Polypodiales, Familia Blechnaceae.\nSin\u00f3nimo: Blechnoides.\nInclu\u00edndo Stenochlaenaceae.\nNo ano 2006, 9 x\u00e9neros reco\u00f1ecidos (Smith \"et al\". 2006):\nPreto de 20 especies.\nFiloxenia.\nMonofil\u00e9tico, irm\u00e1n de Onocleaceae (Hasebe \"et al\". 1995, Cranfill 2001, Cranfill e Kato 2003).\nCaracteres.\nCoas caracter\u00edsticas de Pteridophyta.\nRizomas rastreiros, ascendentes ou erectos, \u00e1s veces arborescentes, usualmente con estol\u00f3n&lt;s. Con escamas non clatradas no \u00e1pice do rizoma e nas l\u00e1minas. Pec\u00edolos con numerosos feixes vasculares que nun corte transversal (preto do raque) son redondos e ord\u00e9nanse a xeito de anel.\nFollas monom\u00f3rficas ou usualmente dim\u00f3rficas. Veas pinadas ou bifurcadas, ceibas a varias veces anastomosadas. Areolas sen ve\u00ed\u00f1as inclusas. Nas follas f\u00e9rtiles as areolas forman areolas costulares (\"costular\" en ingl\u00e9s) que portan os soros. Soros en cadeas ou lineais, usualmente paralelos e adxacentes \u00e1 vea media. Con indusio lineal que se abre cara \u00e1 vea media (cara a dentro).\nEsporanxios con p\u00e9 de 3 filas de c\u00e9lulas de espesor. P\u00e9 curto ou longo.\nEsporas reniformes, con marca monolete. Perina (perisporio) alada.\nGametofitos verdes, cordados.\nN\u00famero de cromosomas: x = 27, 28, 31-37 (en \"Blechnum\" e os seus segregados, e en \"Woodwardia\"), e x = 40 (en \"Salpichlaena\")."}
{"id": "349443", "revid": "5863", "url": "https://gl.wikipedia.org/wiki?curid=349443", "title": "Bad\u00eda de Baiona", "text": ""}
{"id": "349444", "revid": "5863", "url": "https://gl.wikipedia.org/wiki?curid=349444", "title": "Enseada de Baiona", "text": ""}
{"id": "349447", "revid": "1131", "url": "https://gl.wikipedia.org/wiki?curid=349447", "title": "Sechu Sende", "text": ""}
{"id": "349448", "revid": "89787", "url": "https://gl.wikipedia.org/wiki?curid=349448", "title": "Marcus Allb\u00e4ck", "text": "Marcus Christian Allb\u00e4ck, nado o 5 de xullo de 1973 en Gotemburgo, \u00e9 un exfutbolista e adestrador sueco.\nTraxectoria.\nAllb\u00e4ck empezou a s\u00faa carreira profesional no \u00d6rgryte IS logo pasou por dous equipos estranxeiros modestos, o dan\u00e9s Lyngby Boldklub e o A.S. Bari da liga italiana, para volver de novo ao seu primeiro club. En 2000 fichou polo SC Heerenveen da Eredivisie, e en 2002 comprometeuse co Aston Villa por 2 mill\u00f3ns de libras, as\u00ed e todo non estivo no equipo titular na Premier League ao contar xa con Darius Vassell e Juan Pablo \u00c1ngel. Ao final do seu contrato, no ver\u00e1n de 2004, marchou ao Hansa Rostock.\nNo ver\u00e1n de 2005 Allb\u00e4ck, de 32 anos, firmou co F.C. K\u00f8benhavn, o 1 de novembro de 2006 marcou o seu primeiro gol na Liga de Campi\u00f3ns da UEFA contra o Manchester United. O 1 de xullo de 2008 volveu ao \u00d6rgryte sueco, na s\u00faa terceira \u00e9poca no club. O 14 de decembro de 2009 tras baixar o \u00d6rgryte IS da m\u00e1xima categor\u00eda, a Allsvenskan, Allb\u00e4ck anunciou a s\u00faa retirada.\nSelecci\u00f3n nacional.\nAllb\u00e4ck xogou con Suecia na Eurocopa 2000, Mundial de F\u00fatbol Corea/Xap\u00f3n 2002, Eurocopa 2004, Mundial de F\u00fatbol Alema\u00f1a 2006 e Eurocopa 2008, totalizando 74 encontros nos ue marcou 30 goles desde o seu debut o 27 de novembro de 1999 nun amig\u00e1bel contra Sur\u00e1frica.\nAdestrador.\nO 7 de novembro de 2009 anunciouse que ser\u00eda o segundo adestrador da selecci\u00f3n sueca pero dimitiu en 2016 tras os malos resultados de Suecia na Eurocopa."}
{"id": "349449", "revid": "4048699", "url": "https://gl.wikipedia.org/wiki?curid=349449", "title": "PAW Patrol", "text": "PAW Patrol (\"Patrulla Canina\" na dobraxe en castel\u00e1n) \u00e9 unha serie canadense de animaci\u00f3n creada por Keith Chapman e producida por Guru Studio. A estrea da serie foi o 12 de agosto de 2013 en Nickelodeon (nos Estados Unidos) e en TVOKids (no Canad\u00e1) o 27 de agosto de 2013. O show est\u00e1 producido por Spin Master Entertainment en asociaci\u00f3n con TVOKids. O 14 de novembro de 2013, Nickelodeon anunciou que \"PAW Patrol\" fora renovada para unha segunda tempada que comezou a transmitirse o 13 de agosto de 2014. O 6 de xu\u00f1o de 2015, Nickelodeon anunciou que PAW Patrol fora renovada para unha terceira tempada de 20 episodios que comezar\u00e1 a emitirse antes de finais de 2015.\nO tema musical que soa ao comezo de cada episodio, na s\u00faa versi\u00f3n orixinal, est\u00e1 escrito por Michael Smidi Smith e Scott Krippayne e cantado por Scott Simons.\nEn Galicia em\u00edtese en canles estatais coa dobraxe en castel\u00e1n.\nEnredo.\n\"PAW Patrol\" \u00e9 unha serie animada de acci\u00f3n e aventura protagonizada por un grupo de sete cadeli\u00f1os: Chase, Marshall, Rocky, Zuma, Rubble, Skye e mais Everest (incorporada na tempada 2) que son dirixidos por un rapaz de 10 anos experto en tecnolox\u00eda chamado Ryder. Cunha mestura \u00fanica de habilidades para arranxar problemas, veh\u00edculos xeniais e unha chea de humor dos lindos cadelos, os cans da patrulla traballan conxuntamente en misi\u00f3ns de rescate de alto risco para protexer \u00e1 comunidade de Ba\u00eda Aventura.\nOs cadeli\u00f1os te\u00f1en cadans\u00faa personalidade \u00fanica e achegan unha habilidade ao equipo. Son un exemplo da importancia do traballo en equipo e da boa cidadan\u00eda. Todos eles te\u00f1en mochilas especiais nas s\u00faas costas para axudar a manexar calquera cousa - dende rescatar gati\u00f1os a salvar un tren dun derrubamento de rochas. E non importa o grande que sexa a aventura, os PAW Patrol sempre te\u00f1en tempo para xogar e rir."}
{"id": "349450", "revid": "1576", "url": "https://gl.wikipedia.org/wiki?curid=349450", "title": "Pacto Molotov\u2013Ribbentrop", "text": ""}
{"id": "349451", "revid": "1987", "url": "https://gl.wikipedia.org/wiki?curid=349451", "title": "Jaipur", "text": "Jaipur (en ) \u00e9 a capital e a meirande cidade do estado indio de Rajast\u00e1n, no norte da India. Co\u00f1ecida como a \"Cidade Rosa da India\" xa que foi constru\u00edda en estuco rosado para imitar a cor da arenita. En 2011 contaba cunha poboaci\u00f3n de case 3,1 mill\u00f3ns de persoas, fac\u00e9ndoa a d\u00e9cima cidade m\u00e1is populosa do pa\u00eds.\nAt\u00f3pase a 260\u00a0km de distancia da capital Nova Deli e forma parte do \"Tri\u00e1ngulo Dourado\", un circu\u00edto tur\u00edstico que conecta a capital do estado con Jaipur e Agra (240\u00a0km)."}
{"id": "349457", "revid": "98629", "url": "https://gl.wikipedia.org/wiki?curid=349457", "title": "Skate 3", "text": "Skate 3 \u00e9 un videoxogo de desportes desenvolvido por EA Black Box e distribu\u00eddo por Electronic Arts. \u00c9 a terceira parte da serie \"Skate\". Foi estreado o 11 de maio de 2010.\nSinopse.\nAlg\u00fan tempo despois de \"Skate 2\", o skater demostrou que \u00e9 un dos mellores e agora vai polo t\u00edtulo de \"Lenda\". Agora que est\u00e1 asistindo \u00e1 Universidade de Port Carverton, quedou abraiado en como a cidade \u00e9 o \"polo oposto\" de San Vanellona. Despois dun errado intento de \"Salta o tibur\u00f3n\", un desaf\u00edo no estadio, o seu vindeiro obxectivo na vida \u00e9 ser o mellor e m\u00e1is influente patinador. Facendo un equipo de patinadores como el, o seu obxectivo \u00e9 vender m\u00e1is dun mill\u00f3n de boards, mentres fai os mesmos traballos arredor de Port Carverton.\nDesenvolvemento.\nNo diario dos desenvolvedores, revelouse que personaxes como Joey Brezinski, Dan Drehobl, Benny Fairfax, Josh Kalis, Lizard King, Andrew Reynolds, Chris Haslam, Terry Kennedy, Chris Cole, Jason Dill e Rob Dyrdek estar\u00edan presentes no xogo. Novas manobras foron engadidas, coma o darkslide e o underflip. A Black Box anunciou que traer\u00eda de volta o modo \"Party Play\", presente nos xogos \"Skate\" e \"Skate 2\"."}
{"id": "349458", "revid": "89787", "url": "https://gl.wikipedia.org/wiki?curid=349458", "title": "Felix Kroos", "text": "Felix Kroos, nado en Greifswald o 12 de marzo de 1991, \u00e9 un futbolista alem\u00e1n, xoga como centrocampista para o 1. FC Union Berlin.\nTraxectoria.\nPrimeiros anos.\nIrm\u00e1n do xogador internacional Toni Kroos, Felix empezou a xogar en 1997 na secci\u00f3n infantil do Greifswalder SC. No ver\u00e1n de 2002 firmou co F.C. Hansa Rostock e debutou profesionalmente nun partido de terceira rolda da Copa de Alema\u00f1a entre o Hansa Rostock e o VfL Wolfsburg o 28 de xaneiro de 2009 por\u00e9n o adestrador substitu\u00eduno no minuto 69 por Sebastian Sv\u00e4rd. Dous d\u00edas antes do Hansa Rostock baixar de categor\u00eda, Kroos anunciou a s\u00faa marcha.\nWerder Bremen.\nO 15 de xu\u00f1o de 2010 fichou por tres anos co Werder Bremen. O 24 de novembro de 2010 debutou nun partido da Liga de Campi\u00f3ns da UEFA contra o Tottenham Hotspur, nese partido fallou un penalti por unha falta sobre Luka Modri\u0107 e o seu equipo acabou perdendo 3\u20130 . O 9 de novembro de 2013 marcou o seu primeiro gol na Bundesliga, contra o Schalke a\u00ednda que os de Bremen acabaron perdendo por 3\u20131.\nUnion Berlin.\nO Werder Bremen cedeuno ao Union Berlin o 28 de xaneiro de 2016 e puido firmar co equipo en xu\u00f1o."}
{"id": "349460", "revid": "61897", "url": "https://gl.wikipedia.org/wiki?curid=349460", "title": "Nervio estato-ac\u00fastico", "text": ""}
{"id": "349461", "revid": "25871", "url": "https://gl.wikipedia.org/wiki?curid=349461", "title": "Aaron Geramipoor", "text": "Aaron Geramipoor, nado o 11 de setembro de 1992 en Manchester (Inglaterra), \u00e9 un xogador profesional de baloncesto brit\u00e1nico, no que se desenvolve na posici\u00f3n de pivote cunha altura de 2,13 metros. \u00c9 internacional coas categor\u00edas inferiores do Reino Unido.\nTraxectoria.\nGeramipoor naceu en Manchester (Reino Unido), cidade na que deu os seus primeiros pasos no mundo do baloncesto. Con 16 anos, mentres participaba nun torneo chama a atenci\u00f3n da Canarias Basketball Academy, os cales comezan a seguir a s\u00faa traxectoria. Pouco tempo despois, a academia oferec\u00e9lle unha bolsa para a temporada 2009\u22122010. Ao ano seguinte viaxa aos Estados Unidos, onde pasa a formar parte do equipo da Universidade de Seton Hall.\nNo ano 2014, tras acabar a s\u00faa formaci\u00f3n, regresa a Espa\u00f1a formando parte do CB Robari-Canarias Basketball Academy da Liga LEB Prata. Al\u00ed, tras facer unhas destac\u00e1beis medias de 14,1 puntos e 8,5 rebotes por partido, asina en xaneiro co Club Ourense Baloncesto da Liga LEB. Co equipo galego consegue o ascenso \u00e1 Liga ACB. A s\u00faa destacada actuaci\u00f3n chama a atenci\u00f3n do CB Gran Canaria da ACB, que conta con el a proba. Por\u00e9n, finalmente o xogador ingl\u00e9s decide xogar no Soles de Mexicali de M\u00e9xico, equipo co que acaba en primeira posici\u00f3n da Liga regular, a\u00ednda que acabar\u00eda perdendo na final do Playoff polo t\u00edtulo. Na competici\u00f3n norteamericana aporta 8,7 puntos e 4,9 rebotes por partido, chegar ser nomeado MVP da xornada. En 2016 ficha polo Club Baloncesto Breog\u00e1n, con todo deixa o equipo o 20 de febreiro de 2017."}
{"id": "349463", "revid": "56817", "url": "https://gl.wikipedia.org/wiki?curid=349463", "title": "Soles de Mexicali", "text": "O Soles de Mexicali \u00e9 un equipo de baloncesto profesional mexicano da localidade de Mexicali, Baixa California. A\u00ednda que fundados no ano 2005, os Soles de MExicali son un dos equipos m\u00e1is exitosos do baloncesto mexicano, sendo campi\u00f3ns da LNBP en 2006 e 2015 e subcampi\u00f3ns en 2008, 2009 e 2016."}
{"id": "349466", "revid": "56817", "url": "https://gl.wikipedia.org/wiki?curid=349466", "title": "Depth (videoxogo)", "text": "Depth \u00e9 un videoxogo indie desenvolvido por Digital Confectioners e lanzado para Microsoft Windows no 2014. \u00c9 un multixogador asim\u00e9trico que enfronta a un equipo de mergulladores cazatesouros contra tibur\u00f3ns.\nModo de xogo.\nO xogo \u00e9 un tirador en primeira persoa que ocorre nun ambiente submarino, o xogador pode xogar como mergullador ou tibur\u00f3n. Os mergulladores desbloquean armas mellores coa captura de tesouros ou coa morte de tibur\u00f3ns. Os tibur\u00f3ns ga\u00f1an novas habilidades comendo \u00f3 equipo contrario. Cada equipo ten un n\u00famero limitado de reaparici\u00f3ns, e o primeiro en esgotalas todas perde.\nDesenvolvemento.\n\"Depth\" comezou a produci\u00f3n no 2009, como un proxecto de estudos ideado como un mod de \"Unreal Tournament 3\", e levado a cabo por un equipo liderado por Alex Quick. Entre 2010 e 2012, o xogo foi levado a UDK e converteuse nun xogo aut\u00f3nomo. Por\u00e9n, o desenvolvemento atrancouse por mor de preocupaci\u00f3ns por parte do equipo de produci\u00f3n. No 2013, Digital Confectioners retomaron o proxecto e remataron o xogo."}
{"id": "349467", "revid": "61897", "url": "https://gl.wikipedia.org/wiki?curid=349467", "title": "Megaspora", "text": ""}
{"id": "349468", "revid": "61897", "url": "https://gl.wikipedia.org/wiki?curid=349468", "title": "Microspora", "text": ""}
{"id": "349469", "revid": "22795", "url": "https://gl.wikipedia.org/wiki?curid=349469", "title": "Joseph Fran\u00e7ois Oscar Bernadotte.", "text": ""}
{"id": "349476", "revid": "23562", "url": "https://gl.wikipedia.org/wiki?curid=349476", "title": "Liga Espa\u00f1ola de rugby 2016-2017", "text": ""}
{"id": "349477", "revid": "56817", "url": "https://gl.wikipedia.org/wiki?curid=349477", "title": "Oswine de Deira", "text": "Oswine ou Osuine, finado o 20 de agosto de 651, foi rei de Deira, un antigo reino ao norte de Inglaterra.\nTraxectoria.\nSucedeu ao rei Oswald ao redor do ano 644, despois de que este morrese na Batalla de Maserfield. Oswine era fillo de Osric. Segundo Beda, Oswine foi asasinado por Oswiu en Gilling, tras terse negado a entrar en batalla.\nBeda exaltou a este rei polas s\u00faas grandes virtudes. Venerado como santo e m\u00e1rtir, a s\u00faa festa cel\u00e9brase o 20 de agosto."}
{"id": "349479", "revid": "624", "url": "https://gl.wikipedia.org/wiki?curid=349479", "title": "Aethelwald de Deira", "text": "\u0152thelwald, finado despois de 655, foi un rei de Deira (651 \u2013 c. 655). Foi fillo de Oswald de Bernicia.\nTraxectoria.\nDespois de que Oswine de Deira foi asasinado o rei Oswiu de Northumbria en 651, Aethelwald converteuse en rei de Deira, e consecuentemente al\u00edase co inimigo de Oswiu, Penda de Mercia; segundo Beda, actuou como o gu\u00eda de Penda durante a invasi\u00f3n deste en Northumbria en 655. Con todo, cando os ex\u00e9rcitos de Oswiu e Penda se atoparon o 15 de novembro na Batalla de Winwaed, Aethelwald retirou o seu ex\u00e9rcito. Penda foi derrotado, de s\u00fapeto por culpa da retirada de Aethelwad, e despois Aethelwald parece que perdeu control de Deira, e Alchfrith foi instalado por parte do vitorioso Oswiu. Despois disto, o paradoiro de Aethelwald \u00e9 desco\u00f1ecido.\nA\u00ednda que el se aliou co pag\u00e1n de Penda, Aethelwald foi un fervoroso cristi\u00e1n e \u00e9 lembrado pola s\u00faa xenerosidade cara a Chad de Mercia, a quen lle outorgou terreo para un mosteiro."}
{"id": "349481", "revid": "27155", "url": "https://gl.wikipedia.org/wiki?curid=349481", "title": "Quilomicr\u00f3n", "text": ""}
{"id": "349483", "revid": "624", "url": "https://gl.wikipedia.org/wiki?curid=349483", "title": "\u00c6thelwald de Deira", "text": ""}
{"id": "349484", "revid": "23204", "url": "https://gl.wikipedia.org/wiki?curid=349484", "title": "Djemb\u00e9", "text": "O djemb\u00e9 \u00e9 un instrumento de percusi\u00f3n membran\u00f3fono.\nO instrumento naceu no antigo Imperio Mandinga, aproximadamente entre as cidades de Bamaco (Mal\u00ed) e Kankan (Guinea), a partir de a\u00ed esparexeuse m\u00e1is tarde \u00e1s actuais Senegal, Costa do Marfil e Burkina Faso, integr\u00e1ndose na m\u00fasica e tradici\u00f3ns da zona. Segundo a tradici\u00f3n lev\u00e1rona no s\u00e9culo I d.C. os numu, ferreiros profesionais.\nComo resultado das diferenzas na forma, a densidade da madeira, os gravados internos e a pel, p\u00f3dense realizar unha ampla gama de tons co djemb\u00e9. As\u00ed golpeando a membrana na zona central produce notas m\u00e1is graves e mentres que de golpear no bordo os sons son m\u00e1is agudos. Nun djemb\u00e9 ben afinado obt\u00e9\u00f1ense sons graves, medios e agudos claramente diferenciados\nTradicionalmente os djemb\u00e9s te\u00f1en arredor de 30\u00a0cm de di\u00e1metro, cunha variaci\u00f3n aproximadamente de entre dous e seis cent\u00edmetros. Existen de dous tipos, os tradicionais, feitos artesanalmente con madeira, especialmente de lengue, iroko e caoba, pero tam\u00e9n cedro e espi\u00f1o. Para a pel \u00fasase xeralmente a de cabra. Este tipo de djemb\u00e9s tradicionais af\u00ednanse utilizando un sistema de corda enteira e resistente que entretece co aro superior, onde est\u00e1 a membrana, e co inferior, onde se sost\u00e9n. O outro tipo de djemb\u00e9 \u00e9 o moderno, que se pode realizar de madeira ou de fibra e a membrana ser de pel natural ou sint\u00e9tica.\nHai unha gran variedade de ritmos tradicionais, salientando os ritmos de festas e rituais, cada familia de ritmos t\u00f3case para diferentes festividades e hai ritmos especiais que tan s\u00f3 se tocan en situaci\u00f3ns extremas, como unha enfermidade grave ou serios problemas nunha familia. Non obstante na \u00e9poca contempor\u00e1nea, o djemb\u00e9 empr\u00e9gase en diferentes \u00e1mbitos musicais, desde a m\u00fasica tradicional africana ata grupos de reggae ou m\u00fasica electr\u00f3nica."}
{"id": "349485", "revid": "61897", "url": "https://gl.wikipedia.org/wiki?curid=349485", "title": "Ep\u00e9ndimo", "text": ""}
{"id": "349487", "revid": "61897", "url": "https://gl.wikipedia.org/wiki?curid=349487", "title": "Dixesti\u00f3n por sialidasa", "text": ""}
{"id": "349489", "revid": "56817", "url": "https://gl.wikipedia.org/wiki?curid=349489", "title": "H\u00e1 Mais Em Ti", "text": "\"H\u00e1 Mais Em Ti\" \u00e9 unha canci\u00f3n do cantante portugu\u00e9s Pedro Madeira. \u00c9 o primeiro sinxelo do seu quinto \u00e1lbum que a\u00ednda non ten data de lanzamento.\nA canci\u00f3n foi lanzada o 12 de setembro de 2016, cunha pre-venda dispo\u00f1\u00edbel a partir de principios de setembro en iTunes e Google Play. O 12 de setembro tam\u00e9n se lanzou o videoclip da canci\u00f3n."}
{"id": "349492", "revid": "98629", "url": "https://gl.wikipedia.org/wiki?curid=349492", "title": "The Culling (videoxogo)", "text": "The Culling \u00e9 un videoxogo de combate en primeira persoa de estilo \"battle royal\" desenvolvido por Xaviant. O xogo foi estreado por Steam Early Access o 24 de marzo de 2016 para Microsoft Windows e Linux.\nModo de xogo.\nOs xogadores at\u00f3panse nunha pequena illa chea de varias trampas e construci\u00f3ns. Durante o xogo, os participantes na loita poden interactuar con covas, pontes, gas velenoso, barr\u00eds explosivos e outros obxectos. Completando diferentes tarefas como sobrevivir uns poucos minutos, desprazarse unha certa distancia ou interactuar coa contorna, os xogadores reciben \"F.U.N.C\". F.U.N.C \u00e9 a moeda empregada no xogo para crear ou mellorar os equipamentos.\nDesenvolvemento.\n\"The Culling\" foi dese\u00f1ado por Xaviant para ser desfrutado por xogadores e por aqueles que ven a partida."}
{"id": "349493", "revid": "23204", "url": "https://gl.wikipedia.org/wiki?curid=349493", "title": "Pancracio de Roma", "text": "Pancracio (do grego \"Pankratios\", de \"pan\", todo, e \"krates\", poderoso) foi un cidad\u00e1n romano que se converteu ao cristianismo, polo que morreu decapitado no ano 304, con 14 anos de idade. Foi un dos m\u00e1rtires dos primeiros tempos do cristianismo que m\u00e1is fama alcanzaron posteriormente.\nA pesar do inseguro das noticias aut\u00e9nticas que se conservan sobre a s\u00faa vida e morte, gozou durante s\u00e9culos dun culto moi intenso e moi difundido. \u00d3 sufrir o martirio apenas adolescente, a s\u00faa figura foi presentada como modelo da fortaleza que d\u00e1 a fe, a cal, segundo a frase evanx\u00e9lica, obt\u00e9n da boca dos nenos un perfecto encomio de Deus, selada no caso de Pancracio polo testemu\u00f1o do seu sangue. Pola mesma raz\u00f3n, invoc\u00e1base contra os falsos testemu\u00f1os.\nA primeira noticia que sobre Pancracio co\u00f1ecemos, \u00e9 a bas\u00edlica constru\u00edda sobre o seu sepulcro cara ao ano 500, en Roma. Un s\u00e9culo despois, San Gregorio Magno predicou nela unha homil\u00eda con ocasi\u00f3n do seu natalicio. Despois son xa m\u00e1is frecuentes as noticias.\nA historia sobre a s\u00faa vida e martirio \u00e9 tard\u00eda, probablemente do s\u00e9culo VI, e lendaria. Segundo ela, Pancracio nacera en Frixia, de pais ricos e pag\u00e1ns. Ao morrer en \u00faltimo lugar o seu pai, encomendouno ao seu irm\u00e1n, chamado Den\u00eds; t\u00edo e sobri\u00f1o marcharon a Roma e establec\u00e9ndose no monte Celio. Al\u00ed estaba refuxiado o papa Cornelio, que logra convertelos \u00f3 cristianismo. Moi pronto Pancracio pres\u00e9ntase a Diocleciano, que tenta facelo apostatar sen conseguilo, polo que o condena a ser decapitado. A sentenza c\u00famprese xunto \u00e1 v\u00eda Aurelia. Unha muller chamada Octavila recolleu o seu corpo e enterrouno nun cemiterio da zona, onde logo se edificou a s\u00faa bas\u00edlica.\nComo se ve, o relato cont\u00e9n graves anacronismos, pois, segundo el, Pancracio \u00e9 bautizado polo papa San Cornelio (\u2020253), mentres que morre na persecuci\u00f3n de Diocleciano cando a\u00ednda ti\u00f1a uns 15 anos (304). O intento de corrixir estes erros e facer que a Paix\u00f3n de San Pancracio resulte m\u00e1is veros\u00edmil, ser\u00eda a causa das varias versi\u00f3ns hoxe existentes.\nA partir do s\u00e9culo VI, ao difundirse as s\u00faas reliquias, est\u00e9ndese tam\u00e9n o seu culto, fac\u00e9ndose moi popular, e entrando o seu nome en todos os martiroloxios. En Espa\u00f1a non se co\u00f1eceu a s\u00faa paix\u00f3n durante o per\u00edodo visig\u00f3tico, pero si se l\u00eda o seu nome nalg\u00fans calendarios moz\u00e1rabes. En Galicia invoc\u00e1base para atopar traballo: \"San Pancracio, sa\u00fade e traballo\". \u00c9 o patr\u00f3n de Enfermer\u00eda na Universidade de Santiago de Compostela.\n\u00c9 representado moi novo, case neno, vestido coa t\u00fanica romana, curta e cinxida, ou co traxe militar, e cos atributos de m\u00e1rtir: a palma do martirio e a espada coa que foi degolado. Cel\u00e9brase a s\u00faa festa o 12 de maio, xunto \u00f3s santos Nereo, Aquileo e Domitila.\nSan Pancracio \u00e9 considerado -recentemente, segundo Ferro Ruibal- como o santo dos aflixidos pola pobreza, da fortuna e dos xogos de azar. Por este motivo vese a s\u00faa imaxe nos negocios conxuntamente cun floreiro que leva unha rama de perexil, e cando circulaba a peseta p\u00fa\u00f1aselle unha moeda de 50 c\u00e9ntimos ou de 25 pesetas (as cales ti\u00f1an un buraco central; a primeira circulaba durante mediados do s\u00e9culo XX, a segunda a finais do mesmo e at\u00e9 2002) no seu dedo \u00edndice. Esta imaxe do santo non se pode mercar sen\u00f3n que ten que ser regalada.\nD\u00faas romar\u00edas que renden culto \u00e1 figura de San Pancracio son as de La Roda de Andaluc\u00eda (Sevilla), durante a segunda fin de semana de maio, e a de Valverde del Camino (Huelva), que ten lugar no mes de xu\u00f1o, ambas as d\u00faas en Andaluc\u00eda."}
{"id": "349494", "revid": "23204", "url": "https://gl.wikipedia.org/wiki?curid=349494", "title": "Fruit Ninja", "text": "Fruit Ninja \u00e9 un videoxogo desenvolvido por Halfbrick en Brisbane, Australia. Foi lanzado o 21 de abril de 2010 para dispositvos iPod Touch e iPhone, o 12 de xullo de 2010 para iPad, e o 17 de setembro de 2010 para dispositivos Android OS. Foi lanzado para Windows Phone o 22 de decembro de 2010. Ademais, en marzo de 2011, as versi\u00f3ns para o Bada de Samsung e Symbian de Nokia comezaron a ser distribu\u00eddas nas s\u00faas respectivas canles oficiais. Xusto antes da E3 2011 Fruit Ninja Kinect foi lanzado para Xbox 360 o 10 de agosto de 2011 e emprega Kinect. \"Fruit Ninja\" tam\u00e9n foi adaptado para Windows 8 o 7 de xu\u00f1o de 2012. Existen versi\u00f3ns con nomes alternativos, como Fruit Ninja HD para iPad, Fruit Ninja THD para Nvidia Tegra 2, Fruit Ninja VR para HTC Vive, e unha versi\u00f3n arcade chamada Fruit Ninja FX."}
{"id": "349495", "revid": "23204", "url": "https://gl.wikipedia.org/wiki?curid=349495", "title": "Fruit Ninja Kinect", "text": ""}
{"id": "349496", "revid": "23204", "url": "https://gl.wikipedia.org/wiki?curid=349496", "title": "Fruit Ninja HD", "text": ""}
{"id": "349497", "revid": "23204", "url": "https://gl.wikipedia.org/wiki?curid=349497", "title": "Fruit Ninja THD", "text": ""}
{"id": "349498", "revid": "23204", "url": "https://gl.wikipedia.org/wiki?curid=349498", "title": "Fruit Ninja VR", "text": ""}
{"id": "349499", "revid": "23204", "url": "https://gl.wikipedia.org/wiki?curid=349499", "title": "Fruit Ninja FX", "text": ""}
{"id": "349500", "revid": "23204", "url": "https://gl.wikipedia.org/wiki?curid=349500", "title": "The Need for Speed", "text": "Road &amp; Track Presents: The Need for Speed, estreado no Xap\u00f3n como Over Drivin', \u00e9 un videoxogo de carreiras de 1994. Foi estreado nun comezo para 3DO e despois foi adaptado para DOS, PlayStation e Sega Saturn. \u00c9 o primeiro xogo da serie \"Need for Speed\". A premisa do xogo xira arredor de carreiras deportivas de coches, al\u00e9n de conseguir modelos ex\u00f3ticos e importaci\u00f3ns xaponesas.\nO xogo salientou polo seu realismo e os comentarios de v\u00eddeo e son. Electronic Arts reuniuse coa revista automobil\u00edstica \"Road &amp; Track\" para co\u00f1ecer o comportamento dos veh\u00edculos, inclu\u00edndo a imitaci\u00f3n dos sons feitos polos veh\u00edculos. O xogo tam\u00e9n cont\u00e9n informaci\u00f3n precisa do veh\u00edculo, diversas imaxes \"estilo revista\" dos interiores e exteriores de cada coche e unha pequena curta destacando as caracter\u00edsticas do veh\u00edculo."}
{"id": "349502", "revid": "98629", "url": "https://gl.wikipedia.org/wiki?curid=349502", "title": "Manuel Gonz\u00e1lez Novo", "text": "Manuel Mar\u00eda Gonz\u00e1lez Novo, nado en Sada o 15 de xullo de 1944, \u00e9 un exfutbolista galego. Xogaba de centrocampista.\nTraxectoria.\nNa tempada 1966\u201367 debutou en Primeira Divisi\u00f3n co\u00a0Deportivo da Coru\u00f1a, xogando o seu \u00fanico partido nesta categor\u00eda. Foi na xornada 27, sendo adestrador do equipo Dagoberto Moll, nunha vitoria fronte ao H\u00e9rcules CF en Riazor (1\u20130). Os centrocampistas habituais nesa campa\u00f1a foron Manolete e Santos Bedoya, seguidos por Jos\u00e9 Luis Pose e Jos\u00e9 Manuel Go\u00f1i. Ese ano o equipo galego descendeu a Segunda Divisi\u00f3n."}
{"id": "349503", "revid": "98629", "url": "https://gl.wikipedia.org/wiki?curid=349503", "title": "Jos\u00e9 Luis Pose Blanco", "text": "Jos\u00e9 Luis Pose Blanco, nado en Carballo o 28 de decembro de 1942, \u00e9 un exfutbolista galego. Xogaba de centrocampista.\nTraxectoria.\nNa tempada 1964\u201365 xogou co Pontevedra CF en Segunda Divisi\u00f3n, da man do adestrador Marcel Domingo, co que foi campi\u00f3n de liga e logrou o ascenso a Primeira Divisi\u00f3n. Nesa campa\u00f1a participou nun s\u00f3 encontro, nunha derrota fronte ao Burgos CF a domicilio (2\u20130), na segunda xornada. Os centrocampistas habituais nesa campa\u00f1a foron Jos\u00e9 Vallejo, Constantino Rodr\u00edguez e Pablo Recalde.\nNa tempada 1966\u201367 debutou en Primeira Divisi\u00f3n co\u00a0Deportivo da Coru\u00f1a, xogando 10 partidos e anotando 2 goles. O seu debut produciuse na xornada 8, nunha derrota a domicilio fronte ao Granada CF (1\u20130), da man do adestrador Enrique Orizaola. O seu primeiro gol produciuse na xornada seguinte, nunha vitoria en Riazor fronte ao Real Zaragoza (4\u20131). Os centrocampistas habituais nesa campa\u00f1a foron Manolete e Santos Bedoya, seguidos por Pose, Jos\u00e9 Manuel Go\u00f1i e Manuel Novo. Ese ano o equipo galego descendeu a Segunda Divisi\u00f3n."}
{"id": "349504", "revid": "74207", "url": "https://gl.wikipedia.org/wiki?curid=349504", "title": "Far Cry Primal", "text": "Far Cry Primal \u00e9 un videoxogo de acci\u00f3n e aventuras desenvolvido por Ubisoft Montreal e distribu\u00eddo por Ubisoft. Foi lanzado para PlayStation 4, Xbox One e Microsoft Windows no 2016. Foma parte da serie \"Far Cry\", e \u00e9 o primeiro xogo ambientado na Idade da Pedra. A historia xira arredor da personaxe de Takkar, que comeza como un cazador desarmado que ascende at\u00e9 converterse no l\u00edder dunha tribo."}
{"id": "349507", "revid": "23204", "url": "https://gl.wikipedia.org/wiki?curid=349507", "title": "Pok\u00e9mon Pinball", "text": "Pok\u00e9mon Pinball (en ) \u00e9 un videoxogo de pinball baseado na serie de videoxogos \"Pok\u00e9mon\" creado para Game Boy Color. Foi lanzado no Xap\u00f3n o 14 de abril de 1999, e en Am\u00e9rica do Norte o 28 de xu\u00f1o de 1999. No xogo, a b\u00f3la \u00e9 unha Pok\u00e9 Ball, e a meirande parte dos obxectos do taboleiro est\u00e1n relacionados con Pok\u00e9mon.\nComo calquera outro xogo de pinball, o principal obxectivo \u00e9 ga\u00f1ar puntos empregando os diferentes modos e acadar a m\u00e1xima puntuaci\u00f3n. \"Pok\u00e9mon Pinball\" ten un obxectivo secundario que \u00e9 conseguir os 151 Pok\u00e9mon para encher a Pok\u00e9dex."}
{"id": "349508", "revid": "98629", "url": "https://gl.wikipedia.org/wiki?curid=349508", "title": "Pok\u00e9mon Puzzle Challenge", "text": "Pok\u00e9mon Puzzle Challenge (en ) \u00e9 un videoxogo para Game Boy Color. Bas\u00e9ase en \"Panel de Pon\", coas personaxes da franqu\u00eda de \"Pok\u00e9mon\". As personaxes de \"Pok\u00e9mon Puzzle Challenge\" est\u00e1n baseadas nos xogos de \"Gold\" e \"Silver\", mentres que os de \"Pok\u00e9mon Puzzle League\" \u2014o seu equivalente de Nintendo 64\u2014 estaban baseados nas personaxes do \"anime\". Por\u00e9n, o xogo c\u00e9ntrase en derrotar os l\u00edderes de Johto nun reto de crebacabezas."}
{"id": "349511", "revid": "88215", "url": "https://gl.wikipedia.org/wiki?curid=349511", "title": "Ryan Babel", "text": "Ryan Guno Babel, nado en \u00c1msterdan o 19 de decembro de 1986, \u00e9 un futbolista neerland\u00e9s. Xoga de dianteiro e o seu equipo actual \u00e9 o AFC Ajax da Eredivisie neerlandesa.\nTraxectoria.\nO 15 de setembro de 2016 firmou polo Deportivo da Coru\u00f1a at\u00e9 o 31 de decembro de 2016, para suplir a baixa de Joselu Mato tras a s\u00faa lesi\u00f3n. Debutou na xornada 5, da man do adestrador Gaizka Garitano, nunha derrota en Riazor fronte ao CD Legan\u00e9s (1\u20132), logrando o seu primeiro gol d\u00faas xornadas despois, nunha vitoria fronte o Sporting de Gij\u00f3n (2\u20131)."}
{"id": "349513", "revid": "51526", "url": "https://gl.wikipedia.org/wiki?curid=349513", "title": "Carlos XIV Xo\u00e1n de Suecia", "text": "Carlos XIV Xo\u00e1n (\"Karl XIV Johan\"), nado o 26 de xaneiro de 1763 (co nome de Jean-Baptiste Bernadotte) en Pau (na actual Francia), e finado o 8 de marzo de 1844 en Estocolmo, Suecia, foi un mariscal do Primeiro Imperio Franc\u00e9s, e pr\u00edncipe soberano de Pontecorvo (1806-1810).\nDe orixe burguesa, valente e de impo\u00f1ente presenza f\u00edsica, foi un ardente partidario dos xacobinos durante a Revoluci\u00f3n francesa e participou como xeneral nas guerras revolucionarias francesas, sendo un valente comandante nas frontes alem\u00e1 e italiana. Entrou pronto en contradici\u00f3n, incluso por raz\u00f3ns persoais, co xeneral Napole\u00f3n Bonaparte, e involucrouse en intrigas contra o primeiro c\u00f3nsul, o cal, por outra parte, elevouno ao t\u00edtulo de Mariscal de Francia en 1804.\nParticipou na maior\u00eda das Guerras Napole\u00f3nicas, pero foi deposto en 1809 por Napole\u00f3n e, cando aceptou converterse en pr\u00edncipe da Coroa de Suecia (pr\u00edncipe herdeiro), desenvolveu unha pol\u00edtica de aut\u00f3noma respecto de Francia.\nEn 1812 formou parte da Sexta Coalici\u00f3n contra Napole\u00f3n e, \u00e1 cabeza das tropas suecas xogou un papel importante na campa\u00f1a de Alema\u00f1a de 1813 e na batalla de Leipzig, loitando contra os seus antigos camaradas.\nDesde o 5 de febreiro de 1818 at\u00e9 a s\u00faa morte, foi o rei de Suecia (Carlos XIV) e Noruega (Carlos III).\nXuventude e primeiros pasos da s\u00faa carreira militar.\nO futuro nariscal Bernadotte naceu en Pau, Francia, fillo de Henri Bernadotte (1711-1780), procurador en Pau, e de Jeanne St. Jean (1725-1809).\nBautizado co nome de Jean-Baptiste, ao cal el mesmo engadir\u00eda posteriormente o de Jules en honor de Xulio C\u00e9sar, nun t\u00edpico xesto propio da Revoluci\u00f3n francesa.\nO nome da familia, orixinalmente \"Deu Pouey\", cambiara polo de \"Bernadotte\" ao principio do s\u00e9culo XVII.\nBernadotte entrou no ex\u00e9rcito franc\u00e9s o 3 de setembro de 1780, servindo en primeiro lugar en C\u00f3rsega.\nAo estalar a Revoluci\u00f3n francesa, as s\u00faas evidentes cualidades militares lev\u00e1rono a r\u00e1pidos ascensos. En 1794 xa era brigadier (xeneral de brigada), asignado ao ex\u00e9rcito de Sambre e Meuse e, tras a vitoria de Jourdan en Fleurus (26 de xu\u00f1o de 1794), ascendeu a xeneral de divisi\u00f3n.\nNa batalla de Theiningen (1796), Bernadotte contribu\u00edu m\u00e1is que ningu\u00e9n \u00e1 exitosa retirada das forzas francesas sobre o Rin tras a derrota fronte ao Arquiduque Carlos de Habsburgo-Lorena (1771)-(1847).\nEn 1797 levou reforzos desde o Rin at\u00e9 o ex\u00e9rcito de Napole\u00f3n apostado en Italia, distingu\u00edndose durante o paso do Tagliamento.\nEn 1798, serviu como ministro (embaixador) en Viena, onde estableceu amizado co compositor Ludwig van Beethoven, a\u00ednda que houbo de abandonar o cargo debido aos disturbios causados a ra\u00edz do izado da bandeira tricolor sobre a embaixada.\nColaboraci\u00f3n con Napole\u00f3n.\nO 16 de agosto de 1798 casou con Desideria Clary (1777-1860), filla dun comerciante de sedas de Marsella, e irm\u00e1 da esposa de Xos\u00e9 I Bonaparte, Julia Clary.\nDesde o 2 de xullo ao 14 de setembro foi ministro da guerra, responsabilidade na que demostrou grandes habilidades. Naquel tempo mant\u00edvose a pouca distancia de Napole\u00f3n e, a\u00ednda que se negou a apoialo nos preparativos do golpe de estado de novembro de 1799 (18 de Brumario), posteriormente aceptou ser empregado polo consulado e, desde abril de 1800 at\u00e9 o 18 de agosto de 1801, mandou o ex\u00e9rcito da Vend\u00e9e.\nAo chegar o Primeiro Imperio Franc\u00e9s, Bernadotte foi nomeado un dos dezaoito Mariscais de Francia e, desde xu\u00f1o de 1804 at\u00e9 setembro de 1805, foi gobernador da recientemente ocupada Hannover. Durante a campa\u00f1a de 1805, Bernadotte cooperou cun corpo de ex\u00e9rcito desde Hannover no gran movemento que tivo como resultado a vitoria sobre Mack na batalla de Ulm. Como recompensa polos seus servizos en Austerlitz (2 de decembro de 1805) foi nomeado pr\u00edncipe de Pontecorvo (5 de xu\u00f1o de 1806), pero durante a campa\u00f1a contra Prusia, o mesmo ano, foi severamente reprendido por Napole\u00f3n por non participar co seu corpo de ex\u00e9rcito nas batallas de Jena e Auerst\u00e4dt a pesar de encontrarse cerca.\nEn 1808, como gobernador dos pobos hanse\u00e1ticos, dirixiu directamente a expedici\u00f3n contra Suecia, a trav\u00e9s das illas danesas, a\u00ednda que o plan non tivo \u00e9xito debido \u00e1 necesidade de transportes e \u00e1 deserci\u00f3n da divisi\u00f3n espa\u00f1ola do Marqu\u00e9s de la Romana (xa se desencadeara a guerra en Espa\u00f1a contra Francia).\nNa guerra contra Austria, Bernadotte liderou o continxente sax\u00f3n na batalla de Wagram (6 de xullo de 1809). Nesta ocasi\u00f3n publicou unha orde do d\u00eda atribu\u00edndo a vitoria principalmente ao valor dos seus soldados sax\u00f3ns, orde que Napole\u00f3n rexeitou. Durante o transcurso da batalla, o mariscal Bernadotte foi relevado do mando tras haberse rebelado contra as ordes de Napole\u00f3n.\nRuptura con Napole\u00f3n. Ofrecemento do trono sueco.\nBernadotte, considerabelmente molesto, volveu a Par\u00eds, onde o consello de ministros encargouno da defensa dos Pa\u00edses Baixos contra os ingleses. En 1810, a punto de tomar posesi\u00f3n do cargo de gobernador de Roma e inesperadamente, foi elixido herdeiro do rei Carlos XIII de Suecia, en parte porque un gran sector do ex\u00e9rcito sueco, previndo futuras complicaci\u00f3ns con Rusia, mostr\u00e1base favor\u00e1bel \u00e1 elecci\u00f3n dun soldado como herdeiro e, en parte tam\u00e9n, porque Bernadotte era moi popular en Suecia, debido \u00e1 cabalerosidade coa que tratara aos prisioneiros suecos durante a \u00faltima guerra con Dinamarca.\nO asunto foi decidido por un dos mensaxeiros suecos, o bar\u00f3n Karl Otto M\u00f6rner quen, por iniciativa propia, ofreceu a sucesi\u00f3n da coroa sueca a Bernadotte. Bernadotte comunicou a oferta de M\u00f6rner a Napole\u00f3n, o cal tratou todo o asunto como un absurdo. Bernadotte informou a M\u00f6rner que non rexeitar\u00eda o honor de ser el o elixido. A pesar de que o goberno sueco, sorprendido pola descarada actuaci\u00f3n de M\u00f6rner, arrestouno ao volver a Suecia, a candidatura de Bernadotte foi ga\u00f1ando seguidores de forma gradual e, o 21 de agosto de 1810, foi elixido Pr\u00edncipe da Coroa (pr\u00edncipe herdeiro).\nPr\u00edncipe da Coroa e rexente.\nO 2 de novembro de 1810, Bernadotte fixo a s\u00faa entrada solemne en Estocolmo e, o 5 de novembro recibiu a homenaxe dos estados suecos, sendo adoptado polo rei Carlos XIII baixo o nome de Carlos Xo\u00e1n. O novo pr\u00edncipe coroado foi pronto moi popular, e converteuse no home m\u00e1is poderoso de Suecia.\nA enfermidade do vello rei e as disensi\u00f3ns no senado sueco puxeron o goberno, e especialmente o control dos asuntos exteriores, completamente nas s\u00faas mans. A t\u00f3nica do conxunto da s\u00faa pol\u00edtica foi a adquisici\u00f3n de Noruega, e Bernadotte puido mostrarse como calquera cousa menos como un sat\u00e9lite de Francia.\nEn 1813 aliou Suecia con Gran Breta\u00f1a e Prusia, os inimigos de Napole\u00f3n na Sexta Coalici\u00f3n, para reafirmar este feito. Tras as derrotas de L\u00fctzen (2 de maio de 1813) e Bautzen (21 de maio de 1813), foi o mesmo pr\u00edncipe da coroa quen achegou frescura aos aliados e, na conferencia de Trachenberg trazou os plans xerais da campa\u00f1a que comezar\u00eda ao expirar a tregua de Plaswitz.\nCarlos Xo\u00e1n, como comandante en xefe do ex\u00e9rcito do Norte, defendeu con \u00e9xito os achegamentos a Berl\u00edn contra Oudinot en agosto e de novo contra Ney en setembro. Pero, tras a batalla de Leipzig, tomou o seu propio cami\u00f1o, determinado a toda costa en destru\u00edr Dinamarca e asegurar Noruega.\nRei de Suecia e de Noruega.\nComo rei unionista, Carlos XIV Xo\u00e1n, que accedeu a este t\u00edtulo o 5 de febreiro de 1818 tras a morte de Carlos XIII, foi popular en ambos os pa\u00edses. A\u00ednda que os seus puntos de vista ultraconservadores eran xeralmente detestados, e se lles presentou oposici\u00f3n tanto como foi pos\u00edbel, a s\u00faa dinast\u00eda nunca estivo en serio perigo, e tanto suecos como noruegueses estaban orgullosos do seu monarca e da boa reputaci\u00f3n de que este gozaba en Europa. Era certo que o \"St\u00e5ndsriksdagen\" (\u00f3rgano que funcionaba como parlamento en Suecia) meditou en 1840 a convenencia de pedir a s\u00faa abdicaci\u00f3n, pero pasada esta breve tormenta pol\u00edtica, o xubileu do seu 80\u00ba aniversario foi celebrado con grande entusiasmo en 1843.\nO seu reinado viu a terminaci\u00f3n do Canal G\u00f6ta do Sur, iniciado 22 anos antes para unir o lago V\u00e4nern co mar B\u00e1ltico en S\u00f6derk\u00f6ping, a case 290\u00a0km ao leste. A\u00ednda que Carlos XIV Xo\u00e1n converteuse ao luteranismo da corte sueca cando foi adoptado, nunca aprendeu a falar sueco nin noruegu\u00e9s. Isto non era en si mesmo un serio obst\u00e1culo nin para o rei nin para a corte. A corte non ti\u00f1a problemas, xa que o franc\u00e9s era por ent\u00f3n o idioma favorito da aristocracia, e incluso hoxe \u00e9 amplamente utilizado nas relaci\u00f3ns diplom\u00e1ticas.\nMorte e sucesi\u00f3n.\nBernadotte morreu en Estocolmo o 8 de marzo de 1844. A maior parte do seu reinado foi un longo per\u00edodo de paz ininterrompida, e de desenvilvemento material en ambos os reinos durante a primeira metade do s\u00e9culo XIX, debido principalmente \u00e1 s\u00faa enerx\u00eda e previsi\u00f3n. Carlos XIV Xo\u00e1n foi sucedido polo seu \u00fanico fillo \u00d3scar (\u00d3scar I de Suecia e Noruega)\nTras a s\u00faa morte encontrouse un curioso tatuaxe gravado no seu corpo que doc\u00eda: \u00abMort aux rois\u00bb (Morte aos reis), tatuaxe presumibelmente realizado durante a Revoluci\u00f3n francesa.\nAntepasados.\nAntepasados de Carlos XIV Xo\u00e1n de Suecia"}
{"id": "349517", "revid": "98629", "url": "https://gl.wikipedia.org/wiki?curid=349517", "title": "Ud", "text": "O ud (/u\u02d0d/; \u00e1rabe: \u0639\u0648\u062f \"\u02bf\u016bd\", plural: \u0623\u0639\u0648\u0627\u062f \"a\u02bfw\u0101d\";) \u00e9 un instrumento musical cord\u00f3fono con forma de pera usado por \u00e1rabes, gregos, turcos, persas, xudeus, bizantinos, azar\u00eds e armenios. Comparte orixe co la\u00fade e canda este est\u00e1 considerado predecesor da guitarra.\nEtimolox\u00eda.\nA orixe do nome \"ud\" non est\u00e1 claro, en \u00e1rabe: \u0627\u0644\u0639\u0648\u062f (\"al-\u02bf\u016bd\") significa, literalmente, \"unha pequena peza de madeira fina\", semellante \u00e1 forma da palla; pode referirse ao plectro de madeira usado tradicionalmente para tocar o ud, ou \u00e1s finas tiras de madeira que se empregan no reverso, ou \u00e1 tapa harm\u00f3nica de madeira que o distingue doutros instrumentos similares que utilizaban a pel.\nEckhard Neubauer suxeriu que \"ud\" en \u00e1rabe procede do persa \"r\u014dd\" ou \"r\u016bd\", e que significa corda, cord\u00f3fono ou la\u00fade. E outro investigador, o music\u00f3logo Richard J. Dumbrill, afirmou que\"rud\" vi\u00f1a do s\u00e1nscrito \"rudr\u012b\" (instrumento de cordas) e que pasou ao \u00e1rabe por medio dunha lingua sem\u00edtica.\nHistoria.\nA iconograf\u00eda m\u00e1is antiga que se conserva do ud \u00e9 de hai 5.000 anos, nun selo cil\u00edndrico do per\u00edodo de Uruk no norte de Siria que se conversa no Museo Brit\u00e1nico.\nTipos.\nNa \u00e9poca contempor\u00e1nea existen dous tipos de ud, o \u00e1rabe e o turco, que non se debe confundir con outro instrumento semellante desenvolvido tam\u00e9n por pobos turc\u00f3fonos, o qomuz . Os uds turcos tam\u00e9n se poden atopar en Grecia, e ocasionalmente noutras partes do Mediterr\u00e1neo, mentres que o uds \u00e1rabes at\u00f3panse en todo o norte de \u00c1frica e en Asia occidental. Os \u00e1rabes son normalmente meirantes c\u00f3s turcos producindo un son m\u00e1is completo e m\u00e1is profundo, mentres o turco \u00e9 m\u00e1is tenso e estridente, xa que o turco ten unha afinaci\u00f3n m\u00e1is aguda c\u00f3 \u00e1rabe. Os uds turcos tenden a ter unha construci\u00f3n m\u00e1is lixeira cunha tapa harm\u00f3nica inacabada. Os \u00e1rabes te\u00f1en unha lonxitude de entre 61 e 62 cent\u00edmetros, en comparaci\u00f3n cos 58.5 dos turcos.&lt;ref&gt;"}
{"id": "349518", "revid": "22795", "url": "https://gl.wikipedia.org/wiki?curid=349518", "title": "Jean-Baptiste Bernadotte", "text": ""}
{"id": "349519", "revid": "22795", "url": "https://gl.wikipedia.org/wiki?curid=349519", "title": "Jean-Baptiste-Jules Bernadotte", "text": ""}
{"id": "349520", "revid": "1410", "url": "https://gl.wikipedia.org/wiki?curid=349520", "title": "Xosefina de Leuchtenberg", "text": "Xosefina de Leuchtenberg, nada o 14 de marzo de 1807 en Mil\u00e1n (como \"Jos\u00e9phine Maximilienne Eug\u00e9nie Napol\u00e9one de Beauharnais\") e finada o 7 de xu\u00f1o de 1876 en Estocolmo, foi ra\u00ed\u00f1a de Suecia e Noruega entre 1844 e 1859, como consorte do rei \u00d3scar I.\nTam\u00e9n foi Princesa de Bologne, e Duquesa de Galliera e de Leuchtenberg.\nFamilia.\nEra a filla m\u00e1is vella de Eug\u00e8ne de Beauharnais, primeiro duque de Leuchtenberg (concedido en 1817 polo rei Maximiliano I de Baviera) e de Augusta Amalia de Baviera (filla do rei Maximiliano I de Baviera e da princesa Guillermina de Hesse-Darmstadt).\nDeb\u00eda o seu primeiro nome \u00e1 s\u00faa avoa paterna, a emperatriz Xosefina, e o seu terceiro ao emperador Napole\u00f3n Bonaparte.\nMatrimonio.\nCasou con \u00d3scar, o pr\u00edncipe herdeiro de Suecia e Noruega, o 22 de maio de 1823, no palacio de Leuchtenberg, en M\u00fanic.\nO 19 de xu\u00f1o do mesmo ano celebrouse unha cerimonia en Estocolmo.\nProbabelmente o matrimonio ti\u00f1a tam\u00e9n fins de lexitimaci\u00f3n din\u00e1stica, pois Xosefina era descendente, por li\u00f1a materna, de Gustavo Vasa. As\u00ed mesmo descend\u00eda a trav\u00e9s da s\u00faa e nai do impopular rei Cristi\u00e1n II de Dinamarca.\nSeis d\u00edas despois de chegar a Suecia tivo que renunciar ao seu terceiro nome, \"Napoleona\", debido a que Suecia se ali\u00f1ara no bando contrario a Napole\u00f3n durante as guerras deste en Europa.\nLevou consigo varias xoias espectaculares herdadas da emperatriz Xosefina, elaboradas en prestixiosas xoiar\u00edas de Par\u00eds. Esas xoias pertencen a\u00ednda hoxe en d\u00eda \u00e1 familia real sueca.\nEn 1824 foi vicerra\u00ed\u00f1a de Noruega e ter\u00eda que viaxar acompa\u00f1ando ao seu marido \u00e1 capital dese pa\u00eds, Kristian\u00eda (actual Oslo). Al\u00ed vivir\u00eda a parella uns cantos meses antes de volver a Estocolmo.\n\u00c1 morte de Carlos XIV Xo\u00e1n de Suecia, o seu esposo \u00d3scar subiu ao trono, como \u00d3scar I, e Xosefina converteuse en ra\u00ed\u00f1a de Suecia e Noruega.\nEntre as s\u00faas actividades como ra\u00ed\u00f1a encontr\u00e1banse as obras de caridade. Manifestou gusto pola pintura e promoveu as reformas propostas polo seu marido.\nXosefina foi tan popular na corte como entre o pobo sueco, a pesar de conservar a s\u00faa relixi\u00f3n cat\u00f3lica, a\u00ednda que consentiu educar os seus fillos na relixi\u00f3n luterana. Segundo rumores, a ra\u00ed\u00f1a defendeu, en 1860, unha nova lei de liberdade relixiosa. A lei antiga permit\u00eda crenzas diferentes soamente se o individuo nacera nelas, prohibindo unha conversi\u00f3n da fe luterana.\nNon se sabe se tivo algunha influencia pol\u00edtica durante o reinado do seu marido (e no do seu fillo), pero certamente actuou como conselleira do rei. En 1848 tentou evitar unha guerra en Schleswig-Holstein. E ser\u00eda respons\u00e1bel dun tratado entre Suecia, Noruega, Francia e a Gran Breta\u00f1a en 1855.\nNa s\u00faa vida privada padeceu a infidelidade de \u00d3scar, que tivo un romance extramatrimonial coa famosa actriz sueca Emilie H\u00f6gqvist, e outra relaci\u00f3n coa arist\u00f3crata Jaquette L\u00f6wenhielm.\nMorte.\nA finais do mes de maio de 1876, Xosefina xa estaba bastante enferma, falecendo o 7 de xu\u00f1o dese ano en Estocolmo, \u00e1 idade de 69 anos. As s\u00faas \u00faltimas palabras foron: \u00abEu estou indo para casa agora. Estou moi feliz\u00bb. O seu funeral seguiu o rito cat\u00f3lico. Est\u00e1 sepultada na Igrexa de Riddarholmen, de capital sueca.\nDescendencia.\nCo seu esposo \u00d3scar I tivo os seguintes fillos:\nAntepasados.\nAntepasados de Xosefina de Leuchtenberg"}
{"id": "349523", "revid": "22795", "url": "https://gl.wikipedia.org/wiki?curid=349523", "title": "Jos\u00e9phine Maximilienne Eug\u00e9nie Napol\u00e9one de Beauharnais", "text": ""}
{"id": "349526", "revid": "98629", "url": "https://gl.wikipedia.org/wiki?curid=349526", "title": "Freo do prepucio", "text": "O freo do prepucio, freo prepucial ou freo do pene \u00e9 un pregamento cut\u00e1neo que une a cara inferior da glande coa superficie interior do prepucio, e axuda a contraer o prepucio sobre a glande.\nAnatom\u00eda.\nXeralmente, cando o pene est\u00e1 fl\u00e1ccido o freo ag\u00f3chase tras o prepucio. Ao retraer o prepucio, o freo obs\u00e9rvase como unha porci\u00f3n de pel triangular que se estende desde a parte inferior do meato urinario, na cara ventral da glande, e que se une \u00e1 mucosa do prepucio interno. Debido a esa forma triangular e \u00e1 proximidade co freo, a mucosa prepucial baixo o freo recibe o nome de \"delta frenular.\" O delta e o freo est\u00e1n altamente innervados (conte\u00f1en un gran n\u00famero de receptores nerviosos) polo que son considerados unha zona er\u00f3xena espec\u00edfica. O freo cont\u00e9n tam\u00e9n unha pequena arteria. Malia adoitar estirparse durante a circuncisi\u00f3n, pode estar presente en individuos circuncidados dependendo do m\u00e9todo empregado.\nFunci\u00f3ns.\nO freo mant\u00e9n o prepucio no seu lugar sobre a glande e axuda a devolver o prepucio retra\u00eddo \u00e1 s\u00faa posici\u00f3n normal sobre a glande cando o pene est\u00e1 fl\u00e1ccido. Ademais desta funci\u00f3n, o freo contrib\u00fae a intensificar as sensaci\u00f3ns durante a actividade sexual, xa que constit\u00fae unha \u00e1rea particularmente sensible do pene. A estimulaci\u00f3n repetida desta zona contrib\u00fae ao reflexo exaculatorio, tal como se puido observar en individuos con lesi\u00f3n da medula espi\u00f1al, que padecen incapacidade para exacular. Este feito permitiu a obtenci\u00f3n de esperma das devanditas persoas con fins reprodutivos mediante estimulaci\u00f3n vibratoria do pene.\nCondici\u00f3ns.\nO freo breve ou \"frenulum breve\" \u00e9 a condici\u00f3n caracterizada por un freo demasiado curto que restrinxe o movemento do prepucio, o que pode conducir a molestias durante a actividade sexual. \u00c9 probable que un freo con esta condici\u00f3n esgace e cause unha leve dor e un sangrado m\u00ednimo. Polo xeral, isto non sup\u00f3n unha emerxencia m\u00e9dica e o freo adoita curar cando a hemorraxia remate. Con todo, a formaci\u00f3n de tecido cicatricial fibroso ac\u00fartao a\u00ednda m\u00e1is. A condici\u00f3n pode ser tratada por frenuloplastia (cirurx\u00eda pl\u00e1stica reparadora), frenectom\u00eda (eliminaci\u00f3n), ou circuncisi\u00f3n. Esta condici\u00f3n tam\u00e9n poden ser tratada por outros m\u00e9todos, como o uso de cremas con corticosteroides e a extensi\u00f3n manual do freo.\nO freo tam\u00e9n pode ser eliminado ou estar completamente ausente en casos de hipospadias."}
{"id": "349527", "revid": "65337", "url": "https://gl.wikipedia.org/wiki?curid=349527", "title": "Freo do pene", "text": ""}
{"id": "349528", "revid": "65337", "url": "https://gl.wikipedia.org/wiki?curid=349528", "title": "Freo prepucial", "text": ""}
{"id": "349529", "revid": "83328", "url": "https://gl.wikipedia.org/wiki?curid=349529", "title": "Glande do pene", "text": "A glande do pene ou o b\u00e1lano \u00e9 a porci\u00f3n terminal do pene cuberta polo prepucio e formada pola ampliaci\u00f3n do corpo esponxoso, no extremo anterior da cal desemboca a uretra. Adoita ser de cor avermellada ou rosada.\nAnatom\u00eda.\nA glande \u00e9 xeralmente un pouco m\u00e1is grosa que o corpo do pene e ten unha textura lisa. A s\u00faa cor pode variar segundo a cor da pel do individuo. Nas persoas de pel branca, adoita ser rosada ou avermellada, mentres que nas persoas de pel escura \u00e9 viol\u00e1cea. A superficie da glande est\u00e1 moi poboada de terminaci\u00f3ns nerviosas. Debido a isto, a glande \u00e9 extremadamente sensitiva ao tacto, especialmente arredor do seu bordo, e por tal raz\u00f3n \u00e9 unha fonte importante de pracer sexual para o home.\nDesde xa antes do nacemento, a glande est\u00e1 cuberta por un repregamento de pel m\u00f3bil, chamado prepucio, que se retrae para a deixar descuberta cando o pene est\u00e1 erecto. O prepucio pode ser extirpado mediante a circuncisi\u00f3n por motivos m\u00e9dicos ou relixiosos. Na cara inferior do pene, a glande est\u00e1 unida ao prepucio por un pregamento de tecido denominado freo do prepucio.\nA glande \u00e9 atravesada pola uretra e cont\u00e9n a desembocadura ou apertura externa desta, o meato urinario, o orificio por onde se expulsan os ouri\u00f1os, ou o seme na exaculaci\u00f3n.\nA coroa da glande \u00e9 o relevo ou rebordo, en forma de chapeu, situado na s\u00faa base, e normalmente ten unha cor m\u00e1is intensa que o resto da glande. A presenza de pequenas protuberancias na coroa da glande, denominadas p\u00e1pulas perladas, consid\u00e9rase completamente normal. O tama\u00f1o e a cantidade das p\u00e1pulas son variables; en moitos casos son case imperceptibles, mentres que noutros poden ser significativamente notorias e numerosas, causando molestia est\u00e9tica. As p\u00e1pulas perladas poden ser confundidas coas espullas producidas polo virus do papiloma humano, polo que se recomenda consultar un m\u00e9dico para recibir un diagn\u00f3stico apropiado, se se sospeita dunha infecci\u00f3n.\nHixiene.\nD\u00e9bese retraer o prepucio con regularidade para limpar o esmegma que se forma sobre a glande e o suco balanoprepucial."}
{"id": "349530", "revid": "12452", "url": "https://gl.wikipedia.org/wiki?curid=349530", "title": "B\u00e1lano", "text": ""}
{"id": "349531", "revid": "56817", "url": "https://gl.wikipedia.org/wiki?curid=349531", "title": "Corpo esponxoso", "text": "O corpo esponxoso \u00e9 a m\u00e1is pequena das tres columnas de tecido er\u00e9ctil que se atopan no interior do pene (as outras d\u00faas son os corpos cavernosos). Est\u00e1 situado na parte inferior do pene.\nFisiolox\u00eda.\nA s\u00faa funci\u00f3n \u00e9 evitar que, durante a erecci\u00f3n, se comprima a uretra (o conduto polo que se expulsan tanto o seme como os ouri\u00f1os). Cando o pene se atopa nese estado, cont\u00e9n soamente o 10 % do sangue, xa que os corpos cavernosos absorben o 90 % restante.\nExisten estruturas e funci\u00f3ns correspondentes no cl\u00edtoris das mulleres.\nO glande \u00e9 a derradeira porci\u00f3n e a parte m\u00e1is ancha do corpo esponxoso."}
{"id": "349534", "revid": "98629", "url": "https://gl.wikipedia.org/wiki?curid=349534", "title": "Bas\u00edlica da Transfiguraci\u00f3n", "text": "A bas\u00edlica da Transfiguraci\u00f3n (en hebreo: \u05db\u05e0\u05e1\u05d9\u05d9\u05ea \u05d4\u05d4\u05e9\u05ea\u05e0\u05d5\u05ea) \u00e9 unha igrexa franciscana situada no monte Tabor en Israel. Tradicionalmente os cristi\u00e1ns cren que \u00e9 o sitio onde a Transfiguraci\u00f3n de Xes\u00fas tivo lugar, un evento descrito no Evanxeo no que Xes\u00fas se transfigura nunha monta\u00f1a sen nome e fala con Mois\u00e9s e El\u00edas.\nA igrexa actual, parte dun complexo dun mosteiro franciscano, foi terminada en 1924. O arquitecto foi Antonio Barluzzi. Foi constru\u00edda sobre as ru\u00ednas dunha antiga igrexa bizantina (IV-Vi s\u00e9culo) e unha igrexa do s\u00e9culo XII da \u00e9poca das cruzadas. Hai tam\u00e9n unha igrexa ortodoxa grega situada no monte Tabor, adicada \u00e1 mesma finalidade."}
{"id": "349537", "revid": "5863", "url": "https://gl.wikipedia.org/wiki?curid=349537", "title": "X. Amancio Li\u00f1ares Giraut", "text": ""}
{"id": "349541", "revid": "98629", "url": "https://gl.wikipedia.org/wiki?curid=349541", "title": "\u00d3scar II de Suecia", "text": "\u00d3scar II (bautizado como \"Oscar Fredrik\"), nado o 21 de xaneiro de 1829 en Estocolmo, e finado na mesma cidade o 8 de decembro de 1907, foi rei de Suecia entre 1872 e 1907 e de Noruega entre 1872 e 1905.\nEra o terceiro fillo de \u00d3scar I e de Xosefina de Leuchtenberg, e sucedeu ao seu irm\u00e1n Carlos XV ni trono.\nAceptou a independencia de Noruega en 1905 ante as exixencias do seu Parlamento.\nInfancia e xuventude.\nAo seu nacemento en Estocolmo foi nomeado duque de \u00d6sterg\u00f6tland. \u00c1 idade de once anos entrou na Armada, onde alcanzou o grao de subtenente en 1845. Posteriormente comezou os seus estudos superiores na Universidade de Uppsala, destacando en matem\u00e1ticas.\nO 6 de xu\u00f1o de 1857 contraeu matrimonio coa princesa Sof\u00eda de Nassau.\nRei de Suecia e Noruega.\nO 18 de setembro de 1872, aos 43 anos de idade sucedeu ao seu irm\u00e1n m\u00e1is vello o rei Carlos XV no trono da uni\u00f3n Suecia-Noruega, pois este falecera sen deixar descendencia masculina. Foi coroado na catedral de Estocolmo o 12 de maio de 1873 e na catedral de Nidaros o 18 de xullo do mesmo ano. A\u00ednda que tanto o rei como a corte resid\u00edan en Suecia, \u00d3scar fixo un esforzo por falar fluidamente o noruegu\u00e9s.\nPronto se deu de conta das dificultades dentro da uni\u00f3n, que xa daban mostras claras de fractura. Despois de varios meses de tensi\u00f3n entre Suecia e Noruega nos que incluso se fixo presente a ameaza da guerra, o parlamento noruegu\u00e9s logrou negociar co goberno central a separaci\u00f3n formal de Noruega da uni\u00f3n con Suecia. A partir do 26 de outubro de 1905, Noruega erixir\u00edase como unha monarqu\u00eda constitucional. Ese mesmo d\u00eda, \u00d3scar renunciou aos seus dereitos din\u00e1sticos sobre Noruega. O monarca sueco declin\u00f3 tam\u00e9n a posibilidade de que alg\u00fan membro da s\u00faa familia fora candidato ao trono noruegu\u00e9s. Foi sucedido en Noruega por Haakon VII, neto de Carlos XV de Suecia. As malas relaci\u00f3ns que tiveron lugar entre os dous pa\u00edses escandinavos melloraron significativamente nos \u00faltimos anos da vida de \u00d3scar.\nO seu reinado en Suecia desenvolveuse en paz, mant\u00e9ndose anaci\u00f3n afastada dos conflitos europeos. Por esa posici\u00f3n de neutralidade, \u00d3scar II actuou como mediador nalgunhas disputas internacionais, como a de Venezuela co Reino Unido en 1896 polo territorio da G\u00fciana Esequiba.\nEn 1889 e en 1899 mediou nas disputas que manti\u00f1an o Reino Unido, Alema\u00f1a e os Estados Unidos por Samoa. En 1900 declarou o seu apoio o Reino Unido na segunda guerra dos b\u00f3ers, cando a maior parte de Europa mostr\u00e1bae hostil cara \u00e1 intervenci\u00f3n brit\u00e1nica.\nVida intelectual.\n\u00d3scar II foi un distinguido escritor e afeccionado \u00e1 m\u00fasica, e interesoue en mellorar a educaci\u00f3n dos dous reinos que gobernou. En 1858 publicou, baixo autor\u00eda an\u00f3nima, unha colecci\u00f3n dos seus poemas l\u00edricos e narrativos, \"Memorias da Armada sueca\", obra que obtivo o segundo premio na Academia Sueca.\nAs s\u00faas \"Contribuci\u00f3ns \u00e1 historia militar de Suecia nos anos 1711, 1712 e 1713\" apareceron nos Anais da Academia e foron impresos de maneira separada en 1865. Os seus discursos, as\u00ed como a s\u00faa obra \"O castelo Cronberg\" e as s\u00faas traduci\u00f3ns do \"Cid\" de Johann Gottfried Herder e o \"Torcuato Tasso\" de Goethe foron reunidos en tres volumes en 1875 e 1876. As s\u00faas \"Memorias de Carlos XII\" foron traducidas ao ingl\u00e9s en 1879.\nPublicou tam\u00e9n ensaios de m\u00fasica e foi un gran coleccionista de obras musicais.\nEn 1881 fundou o primeiro museo ao aire libre do mundo, na s\u00faa residencia de ver\u00e1n cerca de Cristian\u00eda (actualmente \"Museo Popular Noruegu\u00e9s\"). O seu interese pola ciencia era moi grande, e foi un xeneroso patrocinador destas, particularmente das matem\u00e1ticas. Entre outras acci\u00f3ns, creou, con motivo do seu 60\u00ba aniversario, un concurso \u2014cun premio dotado con 2.500 coroas\u2014 , para calquera cient\u00edfico que puidera dar resposta \u00e1 pregunta de se o sistema solar era est\u00e1bel a longo prazo.\nO rei Oscar II tam\u00e9n era un entusiasta da exploraci\u00f3n \u00e1rtica. Xunto co millonario sueco Oscar Dickson e o magnate ruso Aleksandr Mikh\u00e1ilovich Sibiri\u00e1kov, foi o patrocinador de gran n\u00famero de expedici\u00f3mns pioneiras \u00e1rticas na d\u00e9cada de 1800. Entre os emprendementos patrocinados polo rei, os m\u00e1is importantes foron as exploraci\u00f3ns de Adolf Erik Nordenski\u00f6ld no \u00e1rtico ruso e en Groenlandia, as\u00ed como as viaxe polares de Fridtjof Nansen no veleiro \"Fram\" (en noruegu\u00e9s, \"Adiante\").\nMorte.\nO rei faleceu o 8 de decembro de 1907 no Palacio Real de Estocolmo. Os seus restos, como os da maior\u00eda dos reis suecos, repousan na Igrexa de Riddarholmen.\nFamilia.\nCasado coa princesa Sof\u00eda de Nassau, tivo catro fillos var\u00f3ns:\nAdemais, supostamente \u00d3scar tam\u00e9n tivo varios fillos f\u00f3ra do matrimonio, habidos, entre outras mulleres, con: \nOscar II (a diferenza do seu pai) nunca reco\u00f1eceu oficialmente aos seus fillos ilex\u00edtimos. Tam\u00e9n foi acusado de ter dous fillos coa actriz Marie Friberg, Nils e August Ekstam (o \u00faltimo nado en 1878).\nAntepasados.\nAntepasados de \u00d3scar II de Suecia"}
{"id": "349543", "revid": "197", "url": "https://gl.wikipedia.org/wiki?curid=349543", "title": "A gali\u00f1a na cultura popular galega", "text": "A seguir rec\u00f3llese informaci\u00f3n diversa sobre a pegada da gali\u00f1a na cultura popular galega, e tam\u00e9n a s\u00faa presenza na literatura oral galega, agrupando todo o referente \u00e1 gali\u00f1a, \u00f3 galo, polos, pitos e pitas, cap\u00f3ns e, por suposto, \u00f3s ovos. Toda esta informaci\u00f3n rec\u00f3llese de diferentes traballos etnogr\u00e1ficos \u2013xerais a toda Galicia ou localizados nun \u00e1mbito xeogr\u00e1fico m\u00e1is concreto-, dicionarios, refraneiros, cantigueiros etc.\nEtnograf\u00eda.\nCrese que as gali\u00f1as vellas cantan como o far\u00eda un galo, polo que esta forma de cantar, actitude propia da vellez, agoira a morte de algu\u00e9n da casa. Para espanta-lo agoiro hai que dicir: \"Pasa, mala cousa, pasa,/ San Xuan bendiga nuestra casa/ cunha palanca/ por riba da casa\". Outras informaci\u00f3ns van m\u00e1is lonxe e aconsellan que cando tal aconteza hai que mata-la gali\u00f1a de contado e, deste xeito, a desgraza que agoiraba recaer\u00e1 sobre ela. Rivas Quintas engade que, \u00e1 vez que se lle retorce o pescozo, hai que dicirlle: \"Morte por morte, en ti cai a sorte\".\nCrenzas relacionadas cos ovos.\nTradicionalmente considerouse pecado botar no lume as cascas dos ovos, por crer que se utilizaron no martirio de San Lourenzo. Outros autores atrib\u00faen este costume a un vello culto \u00f3 lume, protector dos fogares, \u00f3 que non se pod\u00eda ofender bot\u00e1ndolle cousas de refugallo. De a\u00ed a frase \"se hei come-los ovos, que \u00e9 o millor, non lle hei da-las cascas, que \u00e9 o pior\".\nO costume dos ovos de Pascua que se regalan \u00f3 abade da parroquia cando vai bendeci-las casas o domingo de Resurrecci\u00f3n parece vir, segundo alg\u00fan etn\u00f3grafo, dunha demostraci\u00f3n de alegr\u00eda \u00f3 remata-lo xex\u00fan a abstinencia da Coresma.\nOutras crenzas relacionadas cos ovos son as seguintes:\nFinalmente, se un nigromante quere crear un demo familiar para os seus maleficios, ten que coller un ovo dun galo negro e fecundalo repetidas veces co sangue do seu dedo maimi\u00f1o da man esquerda (V. Risco).\nL\u00e9xico.\nOs nomes de \"galo\" e \"gali\u00f1a\", con algunha adxectivaci\u00f3n, entran na denominaci\u00f3n de diferentes aves:\nE tam\u00e9n na denominaci\u00f3n doutros animais pertencentes a outros grupos zool\u00f3xicos:\nAdivi\u00f1as.\nNota: cando non se sinala outra cousa, a soluci\u00f3n destas adivi\u00f1as \u00e9 o ovo."}
{"id": "349544", "revid": "5863", "url": "https://gl.wikipedia.org/wiki?curid=349544", "title": "Universidad de Valladolid", "text": ""}
{"id": "349549", "revid": "15490", "url": "https://gl.wikipedia.org/wiki?curid=349549", "title": "Riddarholmskyrkan", "text": "A Riddarholmskyrkan (en galego Igrexa de Riddarholmen) \u00e9 a igrexa que serve de pante\u00f3n dos reis de Suecia.\nA igrexa est\u00e1 situada na illa de Riddarholmen, pr\u00f3xima ao Palacio Real de Estocolmo, no coraz\u00f3n da cidade vella (Gamla stan). Nela est\u00e1 a n\u00e9cropole do soberanos suecos polo que o santuario alberga as tumbas de moitos reis, ra\u00ed\u00f1as, pr\u00edncipes e princesas de Suecia desde o s\u00e9culo XVII at\u00e9 o XX.\nDesde 1922, a familia real sueca elixiu outro lugar para as inhumaci\u00f3ns: o cemiterio real de Haga.\nHistoria.\nEsta igrexa \u00e9 un dos edificios m\u00e1is antigos de Estocolmo; partes del constru\u00edronse no s\u00e9culo XIII, cando foi edificado como mosteiro franciscano. A primeira pedra desta grande igrexa colocouse en 1270, baixo o reinado do rei Magnus Ladul\u00e5s (que est\u00e1 enterrado nela). Foron necesarios 15 anos para rematar a construci\u00f3n da abad\u00eda, que abarca a maior parte da illa de Gr\u00e5munkeholmen (o antigo nome da illa de Riddarholmen). A abad\u00eda seguiu sendo pr\u00f3spera at\u00e9 que as ideas da reforma chegaron ao pa\u00eds: en 1527 os monxes v\u00edronse obrigados a abandonar o seu mosteiro. Pouco despois, a igrexa converteuse nun templo luterano, e actualmente util\u00edzase soamente para funerais e en cerimonias especiais.\nNo s\u00e9culo XVI engad\u00eduselle unha agulla, acaroada ao edificio, dese\u00f1ada polo escultor e arquitecto flamengo Guillaume Boyen, durante o reinado de Xo\u00e1n III; pero queimouse pola acci\u00f3n dun raio durante unha tormenta o 28 de xullo de 1835, sendo substitu\u00edda por unha nova.\nA maior parte dos monarcas suecos desde Gustavo II Adolfo a Gustavo V enc\u00f3ntranse enterrados aqu\u00ed, ademais de monarcas anteriores, como Magnus \"Ladul\u00e5s\" e Carlos VIII Knutsson. Faltan uns poucos, como a ra\u00ed\u00f1a Cristina, convertida ao catolicismo e soterrada na Bas\u00edlica de San Pedro da Cidade do Vaticano.\nA maior parte da igrexa \u00e9 de estilo g\u00f3tico e foi edificada en ladrillo vermello; as\u00ed e todo, varias das capelas funerarias, que sobresaen notabelmente do corpo do edificio, foron realizadas noutros estilos arquitect\u00f3nicos e materiais como o m\u00e1rmore de Carrara.\nA\u00ednda que a igrexa conserva a maior\u00eda das s\u00faas disposici\u00f3ns orixinais (nave \u00fanica de ladrillo t\u00edpica da arquitectura escandinava medieval), varias capelas foron engadidas m\u00e1is adiante. A m\u00e1is recente foi constru\u00edda en 1858 polos gobernantes da casa de Bernadotte. En particular, alberga o sarc\u00f3fago en p\u00f3rfiro do fundador da dinast\u00eda, Jean-Baptiste Bernadotte, que se converteu en rei baixo o nome de Carlos XIV; as pedras tiveron que ser transportadas por zorras tiradas por cans desde o taller onde se traballaron, non lonxe da cidade de \u00c4lvdalen, no norte do pa\u00eds.\nA igrexa \u00e9 tam\u00e9n a sede cerimonial da Orde dos Seraf\u00edns (\"Kungliga Serafimerorden\"), a principal distinci\u00f3n honor\u00edfica de Suecia, instituci\u00f3n creada polo rei Federico I en 1748.\nNecr\u00f3pole real.\nNa necr\u00f3pole real repousan os restos mortais de varios membros da familia real sueca, inclu\u00edndo 17 soberanos reinantes. As s\u00faas tumbas est\u00e1n instaladas no coro da igrexa e en tres capelas principais: as de Gustavo Adolfo, Carolina e Bernadotte."}
{"id": "349550", "revid": "22795", "url": "https://gl.wikipedia.org/wiki?curid=349550", "title": "Igrexa de Riddarholmen", "text": ""}
{"id": "349555", "revid": "70022", "url": "https://gl.wikipedia.org/wiki?curid=349555", "title": "Mehmet Oz", "text": ""}
{"id": "349556", "revid": "98629", "url": "https://gl.wikipedia.org/wiki?curid=349556", "title": "Star Citizen", "text": "Star Citizen \u00e9 un videoxogo en desenvolvemento de simulaci\u00f3n espacial para Microsoft Windows e Linux. \"Star Citizen\" ten catro grandes piares: combate espacial en primeira persoa, minar\u00eda, exploraci\u00f3n, e comercio con elementos de tirador en primeira persoa, e unha campa\u00f1a dun xogador ou multixogador cooperativo chamada \"Squadron 42\". O xogo constru\u00eduse cun motor CryEngine modificado que apoia as principais VR headsets.\nEn 2019, Cloud Imperium Games recadou m\u00e1is de 220 mill\u00f3ns de d\u00f3lares en investimento e emprega arredor de 475 desenvolvedores, o cal o converteu nun dos videoxogos m\u00e1is ambiciosos da historia. A\u00ednda non se anunciou unha data de lanzamento tanto para \"Squadron 42\" como para \"Star Citizen\".\n\"Star Citizen\" pos\u00fae unha versi\u00f3n xogable de proba p\u00fablica en constante actualizaci\u00f3n. Esta \u00e9 accesible mediante a compra dunha nave que incl\u00fae o acceso \u00f3 videojxogo."}
{"id": "349558", "revid": "89787", "url": "https://gl.wikipedia.org/wiki?curid=349558", "title": "Clementina", "text": "A clementina (Citrus x clementina) \u00e9 un froito c\u00edtrico h\u00edbrido, proveniente da hibridaci\u00f3n entre a mandarineira e a laranxeira amarga, de onde prov\u00e9n ese caracter\u00edstico sabor agre, pero \u00e1 vez tam\u00e9n doce.\u00a0A clementina \u00e9 coma unha mandarina de forma arredondada coa tona de cor laranxa escura, unha polpa zumarenta, xeralmente sen pebidas e de sabor doce.\nHistoria.\nDisque a orixe das clementinas foi unha hibridaci\u00f3n accidental descuberta polo padre Cl\u00e9ment Rodier a finais do s\u00e9culo XIX. No xard\u00edn de laranxeiras amargas do seu orfanato en Misserghin, preto de Or\u00e1n, Alxeria\u00a0atopou un p\u00e9 diferente a todos os demais que botaba un m\u00e1is doce, do que gustaban moito os rapaces do orfanato. Na honra do freire, p\u00faxoselle o nome ao froito. O nome Clemente, \u00e1 s\u00faa vez vir\u00eda do lat\u00edn \"clemens, -ntis\", \u2018clemente\u2019, cognome romano, habitual na \u00e9poca cristi\u00e1, e empregado por dezasete papas e varios santos.\nCon todo, hai outros autores que opinan que se orixinou na China moito antes. James Saunt comenta \"Algunhas autoridades cren que \u00e9 virtualmente id\u00e9ntica \u00e1 variedade co\u00f1ecida como Mandarina do Cant\u00f3n cumpridamente cultivada nas provincias chinesas de Guangxi e Cant\u00f3n.\"\nOutras clasificaci\u00f3ns establecen as clementinas como mandarinas sen pebidas ou sementes, debido ao feito de seren froita h\u00edbrida.\nCaracter\u00edsticas.\nO froito das clementinas \u00e9 un hesperidio. O froito \u00e9 oval e pequeno, cunha monda delgada, lisa e brillante de cor laranxa intenso.\u00a0Est\u00f3nase doadamente e unha vez feito, p\u00f3dese separar facilmente en zumentos cuarteir\u00f3ns en n\u00famero de oito a catorce. O froito non cont\u00e9n normalmente sementes (pebidas), o cal \u00e9 unha caracter\u00edstica moi apreciada.\nNalg\u00fans pa\u00edses non se diferencian as clementinas das mandarinas: en alem\u00e1n denom\u00ednaselle normalmente \"Mandarine\". Con todo non debe ser confundido con froitas semellantes como a popular satsuma, que \u00e9 outro nome da xaponesa mikan.\nEste tipo de c\u00edtrico introduciuse en California para o seu cultivo en 1914, a\u00ednda que xa se cultivou experimentalmente desde 1909 no \"Citrus Research Center\" da Universidade de California, Riverside. As clementinas cultiv\u00e1ronse tradicionalmente en Marrocos e Espa\u00f1a, estando no comercio de Europa dende hai moitos anos. Nos Estados Unidos creouse un mercado para este tipo de froita, cando o fr\u00edo inverno de 1997 en Florida arrasou as plantaci\u00f3ns de laranxa, incrementando o prezo destas e diminu\u00edndo a s\u00faa dispo\u00f1ibilidade. As clementinas de California est\u00e1n no mercado desde mediados de novembro at\u00e9 finais de xaneiro, por iso en certas zonas co\u00f1\u00e9cense como \"laranxas de Nadal\".\nAs clementinas perden a s\u00faa caracter\u00edstica de ser froitos sen sementes cando as abellas fertilizan as s\u00faas flores con pole doutras especies de c\u00edtricos achegadas. Por iso \u00e9 frecuente que haxa disputas entre cultivadores de clementinas e apicultores que te\u00f1en as s\u00faas abellas nas inmediaci\u00f3ns das leiras.\nAntioxidantes.\nComo en todos os c\u00edtricos, o limoneno \u00e9 un dos principais compo\u00f1entes dos \u00f3leos das clementinas. Outros constitu\u00edntes son: linalol, \u03b1-terpineol, \u03b1-pineno, \u03b2-pineno e mirceno."}
{"id": "349559", "revid": "18868", "url": "https://gl.wikipedia.org/wiki?curid=349559", "title": "Citrus x clementina", "text": ""}
{"id": "349561", "revid": "18868", "url": "https://gl.wikipedia.org/wiki?curid=349561", "title": "Citrus \u00d7 clementina", "text": ""}
{"id": "349562", "revid": "5863", "url": "https://gl.wikipedia.org/wiki?curid=349562", "title": "Edificio Aurora Polar", "text": "O edificio Aurora Polar de Vigo \u00e9 un inmoble obra do arquitecto vigu\u00e9s Jenaro de la Fuente \u00c1lvarez encargado pola compa\u00f1\u00eda de seguros Aurora Polar en 1959, que se atopa no centro da cidade no chafr\u00e1n que forman as r\u00faas Urz\u00e1iz e Rep\u00fablica Arxentina. \u00c9 un edificio de feitura moderna con formas din\u00e1micas propias do racionalismo, movemento xa iniciado por Xos\u00e9 Bar Boo en 1957 co edificio Plastibar. Salientan a disposici\u00f3n recuada dos \u00faltimos andares, as terrazas voadas de formas curvas no encontro das r\u00faas que achegan sensaci\u00f3n de movemento, a disposici\u00f3n inclinada das cristaleiras do primeiro andar, e tam\u00e9n os materiais: granito con ferro e vidro nos antepeitos dos balc\u00f3ns, e as faixas lonxitudinais de peci\u00f1as de gres azul que contrib\u00faen ao enriquecemento pl\u00e1stico do conxunto. Destacan tam\u00e9n as esculturas, as laterais en relevo, e a principal no chafr\u00e1n que representa unha familia protexida polo seguro, obra de Camilo Nogueira. Tr\u00e1tase dun dos edificios m\u00e1is significativos da arquitectura racionalista en Vigo, e un dos pioneiros da introduci\u00f3n na cidade do movemento moderno.\nHistoria.\nNo ano 1959 a compa\u00f1\u00eda de seguros Aurora Polar encargou ao arquitecto vigu\u00e9s Jenaro de la Fuente \u00c1lvarez erguer a que ser\u00eda a s\u00faa derradeira obra (xunto co Instituto Feminino San Tom\u00e9 de Freixeiro na Gran V\u00eda). Anteriormente o arquitecto, fillo de Jenaro de la Fuente Dom\u00ednguez, traballara co eclecticismo galego, coa primeira modernidade e mais cos historicismos da posguerra; agora crea unha obra \u00fanica e d\u00e1 un paso m\u00e1is al\u00f3 da s\u00faa obra precedente e tam\u00e9n xa racionalista, o edificio Candeira ergueito en 1954 (na r\u00faa Pi i Margall 79 de Vigo). A obra foi executada entre as r\u00faas Urz\u00e1iz e Rep\u00fablica Arxentina, con doce andares e unhas formas que lembran o mundo da m\u00e1quina e a velocidade, coas cores e materiais de transatl\u00e1nticos, autom\u00f3biles e avi\u00f3ns, e coa procura do maior aproveitamento do espazo.\nO edificio foi restaurado xa no s\u00e9culo XXI. En 2006 foi homenaxeado polo Colexio Oficial de Arquitectos de Galicia co gallo do d\u00eda internacional da Arquitectura.\nEstilo.\nTr\u00e1tase dun dos primeiros edificios de estilo racionalista en Galicia, de 12 andares e fachada principalmente en granito. O volume mod\u00e9lase de acordo cos dous obxectivos b\u00e1sicos, a necesidade de aproveitamento m\u00e1ximo do soar e a de dar unha imaxe do principal argumento: as formas din\u00e1micas relacionadas co mundo da m\u00e1quina e a velocidade (novos ideais est\u00e9ticos da \u00e9poca), que se manifestan na fachada, na p\u00e9rgola da cuberta, as cores e as varandas inspiradas en temas n\u00e1uticos. A entrada principal disponse de xeito que permite salvar a acusada pendente da r\u00faa Rep\u00fablica Arxentina e as\u00ed aproveitar todo o espazo para o uso comercial. O entresollado tam\u00e9n \u00e9 de uso comercial e salienta polos cerramentos con cristaleiras inclinados cara \u00e1 r\u00faa formando un z\u00f3colo que evidencia a natureza da estrutura reticular de formig\u00f3n, de xeito que o resto do volume do edificio \u201cflut\u00faa\u201d sobre este feble cerramento. Os sete andares seguintes sobresaen polo movemento que dan as terrazas curvadas co uso de materiais e cores que lembran o mundo n\u00e1utico e os transatl\u00e1nticos que parten e chegan \u00e1 cidade cara \u00e1s Am\u00e9ricas con varandas de ferro branco, cristal e faixas de gres azulado (tipo piscina). A partir do oitavo andar prod\u00facese un retranqueo dos tres seguintes andares a xeito de azotea que achegan sensaci\u00f3n de movemento ao conxunto. No cume do edificio aparece unha vasta p\u00e9rgola.\nNo chafr\u00e1n, por riba da porta principal destacan as esculturas do vigu\u00e9s Camilo Nogueira Mart\u00ednez, que representan unha familia abeirada polo \"seguro\". Jenaro de la Fuente separou as formas din\u00e1micas livi\u00e1s das terrazas do Aurora dos edificios acaroados cunha banda vertical cega na que se incrustan baixorrelevos en granito co nome da compa\u00f1\u00eda de seguros promotora do edificio e unha serie de motivos de inspiraci\u00f3n d\u00e9co. A tipograf\u00eda empregada e o dese\u00f1o dos elementos escult\u00f3ricos confirman a concepci\u00f3n formal da modernidade que caracterizou o derradeiro per\u00edodo da carreira do arquitecto, finado o ano no que os traballos remataron.\nO edificio ten planta baixa e entresollado destinados a locais comerciais (hoxe unha xoguetar\u00eda), sete andares cunha vivenda-despacho por planta de grandes dimensi\u00f3ns e tres \u00e1ticos destinados a despachos."}
{"id": "349565", "revid": "89787", "url": "https://gl.wikipedia.org/wiki?curid=349565", "title": "Erkin Vohidov", "text": "Erkin Vohidov, nado en Oltiariq o 28 de decembro de 1936 e finado en Tashkent o 30 de maio de 2016, foi un xornalista e escritor uzbeko, poeta nacional da Rep\u00fablica Socialista Sovi\u00e9tica de Uzbekist\u00e1n en 1987, recibiu en 1999 o t\u00edtulo de Heroe de Uzbekist\u00e1n, o m\u00e1is alto t\u00edtulo honor\u00edfico que pode recibir un cidad\u00e1n de Uzbekist\u00e1n.\nTraxectoria.\nNaceu no seo dunha familia de profesores, seu pai Chuyanboy Vohidov loitou na guerra guerra sovi\u00e9tico-alem\u00e1 contra da Alema\u00f1a nazi e os seus aliados e morreu en Tashkent logo de regresar da guerra. Pouco despois finou tam\u00e9n s\u00faa nai, Roziyahon Vohidova e Erkhin foi vivir en 1945 cun t\u00edo, Karimboy Sohiboyev en Tashkent e completou al\u00ed a s\u00faa educaci\u00f3n secundaria. Graduouse en 1960 en filolox\u00eda na Universidade Estatal de Tashkent.\nTras rematar os seus estudos, Vohidov traballou entre 1960 a 1963 como editor en \"Yosh Gvardiya\", a secci\u00f3n uzbeka da editora estatal \"Molodaya Gvardiya\". Foi despois editor-xefe (1963-1970) e director (1985-1987) de \"G\u02bbafur G\u02bbulom\", outra editorial en Tashkent, e de 1975 a 1982 volveu a \"Molodaya Gvardiya\" como editor xefe. Desde 1982 e ata 1985 foi o editor xefe da revista mensual \"Yoshlik\" .\nVohidov comezou a escribir poes\u00eda durante os seus anos de estudante. Publicou a s\u00faa primeira colecci\u00f3n de poemas, \"Tong nafasi\", en 1961 e ao longo da s\u00faa vida publicou m\u00e1is de 30 libros de poes\u00eda . Moitos artistas uzbekos cantaron os seus poemas, entre as m\u00e1is famosas est\u00e1n \"Inson qasidasi\" e \"O\u02bbzbegim\" \u00e1mbalas d\u00faas cantados por Sherali Jo\u02bbrayev. Traduciu a moitos poetas reco\u00f1ecidos como Aleksandr Tvardovsky, Johann Wolfgang von Goethe, Muhammad Iqbal, Rasul Gamzatov, e Sergei Esenin ao uzbeko. Vohidov escbribiu tam\u00e9n tres obras de teatro: \"Oltin devor\", \"Istambul fojeasi\" e \"Ikkinchi tumor\". En 1990 entrou na vida p\u00fablica e foi membro da Asemblea Suprema desde 1995 ata 2005 e do Senado de Uzbekist\u00e1n desde 2005 ata 2010."}
{"id": "349567", "revid": "89787", "url": "https://gl.wikipedia.org/wiki?curid=349567", "title": "Praias de Oleiros", "text": "O concello da Oleiros, situado no Golfo \u00c1rtabro, conta con m\u00e1is de dez praias e alg\u00fans co\u00eddos.\nAs praias.\nAs praias de Oleiros son as seguintes:"}
{"id": "349569", "revid": "98629", "url": "https://gl.wikipedia.org/wiki?curid=349569", "title": "Desideria Clary", "text": "Bernardine Eug\u00e9nie D\u00e9sir\u00e9e Clary (en galego Bernardina Euxenia Desideria Clary), nada en Marsella o 9 de novembro de 1777 e finada en Estocolmo o 17 de decembro de 1860, foi ra\u00ed\u00f1a consorte de Suecia e Noruega, desde 5 de febreiro de 1818 ao 8 de marzo de 1844, polo seu casamento co mariscal de Francia Jean-Baptiste Bernadotte, que fora elixido en 1810, polo parlamento de Suecia, como pr\u00edncipe herdeiro do anci\u00e1n rei Carlos XIII, sendo afillado por este; tras a morte do monarca, Bernadotte accedeu o 5 de febreiro de 1818 ao trono da uni\u00f3n de Suecia e Noruega.\nTraxectoria.\nDesgusto con Napole\u00f3n.\nDesideria era filla dun rico comerciante de seda de Marsella, Fran\u00e7ois Clary, e da s\u00faa segunda esposa, Fran\u00e7oise Rose Somis.\nA s\u00faa irm\u00e1 Julie casou, en 1794, con Xos\u00e9 I Bonaparte, irm\u00e1n m\u00e1is vello de Napole\u00f3n e rei de Espa\u00f1a.\nO 21 de abril de 1795 Napole\u00f3n comprometeuse oficialmente con Desideria.\nPor\u00e9n tras o encontro de Napole\u00f3n con Xosefina de Beauharnais en Par\u00eds (o 15 de outubro de 1795) e pola presi\u00f3n dun amigo de Napole\u00f3n, Paul Barras, o primeiro rompeu o seu compromiso de matrimonio con Desideria para desposar a Xosefina.\nDesideria levou moi mal a s\u00faa ruptura, sentimento que quedou claramente plasmado nunha das s\u00faas citas m\u00e1is co\u00f1ecidas:\nMatrimonio.\nO 17 de agosto de 1798 Desideria casou en Sceaux, cerca de Par\u00eds, co mariscal de Francia Jean-Baptiste Bernadotte,\nDurante as frecuentes ausencias de Bernadotte, debido \u00e1s guerras napole\u00f3nicas, albergaba na s\u00faa casa de Par\u00eds tertulias literarias, convert\u00e9ndose nunha dama moi popular.\nDous anos despois de que o seu marido fora nomeado pr\u00edncipe real (herediro) de Suecia, viaxou a Estocolmo, onde permaneceu dous anos (1810-1811), pero despois volve a Par\u00eds.\nBernadotte sobe definitivamente ao trono en 1818 como Carlos XIV Xo\u00e1n, e Desideria incorporouse \u00e1 corte en 1823, desempe\u00f1ando un modesto papel, como ra\u00ed\u00f1a consorte, co\u00f1ecida como Desideria.\n\u00c1 morte do rei o 8 de marzo de 1844, o fillo de ambos sobe ao trono de Suecia e Noruega como \u00d3scar I.\nO seu nome na dinast\u00eda Bernadotte.\nDesideria foi moi popular en Suecia, e os suecos rec\u00f3rdana con cari\u00f1o.\nA terceira irm\u00e1 do actual rei de Suecia (Carlos XVI Gustavo), a princesa Desideria, ten ese nome en honor a ela.\nAs\u00ed mesmo a actual herdeira do trono, Vitoria, leva como cuarto nome o de \"D\u00e9sir\u00e9e\" en honor \u00e1 primeira da s\u00faa dinast\u00eda."}
{"id": "349570", "revid": "22795", "url": "https://gl.wikipedia.org/wiki?curid=349570", "title": "D\u00e9sir\u00e9e Clary", "text": ""}
{"id": "349573", "revid": "45576", "url": "https://gl.wikipedia.org/wiki?curid=349573", "title": "Terre-de-Haut", "text": "Illa Terre-de-Haut (oficialmente en franc\u00e9s: Terre-de-Haut des Saintes (literalmente: \"Terras altas de Les Saintes\")) \u00e9 unha illa no arquip\u00e9lago de Les Saintes, nas Antillas Menores. Pertence \u00e1 comuna (municipio) de Terre-de-Haut no departamento franc\u00e9s de Guadalupe.\nXeograf\u00eda.\nDescrici\u00f3n.\nTerre-de-Haut \u00e9 a illa m\u00e1is oriental do arquip\u00e9lago de Les Saintes. Do mesmo xeito que a s\u00faa veci\u00f1a Terre-de-Bas, o seu nome ven do vocabulario mar\u00edtimo, que chamou as illas expostas ao vento \"terras altas\" e as protexidas do vento, \"terras baixas\". \u00c9 unha illa de 5\u00b42\u00a0km\u00b2 dominada no norte polo outeiro Morne Mire (107 m. e o outeiro Morel (136 m.) e no sur polo outeiro Chameau 306 m., o monte m\u00e1is alto da illa e de todo o arquip\u00e9lago. Terre-de-Haut est\u00e1 separada de Terre-de-Bas por unha estreita canle de 890 m.. Ademais de Terre-de-Bas, varias pequenas illas rodean Terre-de-Haut:\nA pen\u00ednsula de Pain de Sucre, cunha altura de (53 m.), est\u00e1 unida a Terre-de-Haut por un istmo.\nZonas poboadas.\nPequenos vilas distribuense nos outeiros no interior. Fond-du-Cur\u00e9 at\u00f3pase nun porto natural. Iates e barcos de cruceiro son com\u00fans no porto. Os asentamentos m\u00e1is antigos que a\u00ednda permanecen son as localidades de Mouillage e Fond-du Cur\u00e9. A poboaci\u00f3n rep\u00e1rtese entre 20 \"quartiers\" (barrios), m\u00e1is ou menos ben delimitados. Agr\u00fapanse en d\u00faas metades:\nDemograf\u00eda.\nO relevo inh\u00f3spito e as baixas precipitaci\u00f3ns non permiten o establecemento da agricultura. Poucos escravos foron tra\u00eddos a estas illas. A poboaci\u00f3n est\u00e1 constitu\u00edda historicamente por bret\u00f3ns, normandos e polos habitantes de Poitou que se estableceron para pescar. Isto explica o tipo europeo dos habitantes de Les Saintes (\"Saintois\") (xentilicio franc\u00e9s dos habitantes de Les Saintes)."}
{"id": "349574", "revid": "27155", "url": "https://gl.wikipedia.org/wiki?curid=349574", "title": "Histona H2A", "text": "A histona H2A \u00e9 un dos cinco tipos de prote\u00ednas histonas que forma parte da estrutura da cromatina das c\u00e9lulas eucariotas. A histona H2A enc\u00f3ntrase no oct\u00e1mero dos nucleosomas que constit\u00faen a cromatina. En cada oct\u00e1mero hai d\u00faas copias desta histona, que se asocian \u00e1 histona H2B.\nVariantes de secuencia.\nA histona H2A presenta variantes non al\u00e9licas. O termo \"histona H2A\" \u00e9 xen\u00e9rico; entre as s\u00faas variantes m\u00e1is notables, que se diferencian s\u00f3 nuns poucos amino\u00e1cidos, est\u00e1n H2A.1, H2A.2, H2A.X, H2A.Z e H2A.Bbd.\nEn c\u00e9lulas diferenciadas cambia a composici\u00f3n de variantes que presentan. Isto foi observado en neuronas en diferfenciaci\u00f3n; os cambios na composici\u00f3n de variantes afectan \u00e1 histona H2A.1, e a \u00fanica variante que permanece constante durante a diferenciaci\u00f3n neural \u00e9 a H2AZ. A variante H2AZ interc\u00e1mbiase coa variante do oct\u00e1mero convencional H2A; esta variante \u00e9 importante para o silenciamento de xenes.\nRecentes investigaci\u00f3sn suxiren que a H2AZ se incorpora no nucleosoma usando unha Swr1, que \u00e9 unha adenosinatrifosfatase relacionada con Swi2/Snf2 que forma parte dun complexo encim\u00e1tico.\nOutra variante de H2A identificada \u00e9 H2AX. Esta variante ten unha extensi\u00f3n ou cola C-terminal que se utiliza para a reparaci\u00f3n do ADN. O m\u00e9todo de reparaci\u00f3n que emprega esta variante \u00e9 a uni\u00f3n de extremos non hom\u00f3logos. Os danos directos ao ADN poden inducir cambios nas variantes de secuencia. Os experimentos realizados con radiaci\u00f3n ionizante ligan a \u03b3-fosforilaci\u00f3n de H2AX coas roturas de dobre febra no ADN. En cada rotura de dobre febra est\u00e1 afectada unha gran cantidade de cromatina; e unha resposta aos danos no ADN \u00e9 a formaci\u00f3n de \u03b3-H2AX.\nA variante MacroH2A \u00e9 unha variante que \u00e9 similar \u00e1 H2A convencional; est\u00e1 codificada polo xene H2AFY. Esta variante difer\u00e9nciase da H2A habitual pola adici\u00f3n dun dominio de pregamento na s\u00faa cola C-terminal. A MacroH2A expr\u00e9sase nos cromosomas X inactivos das femias.\nH2A.Bbd (corpo de Barr deficiente) \u00e9 espec\u00edfica de mam\u00edferos.\nEstrutura.\nH2A consta dun dominio globular e unha longa cola N-terminal ou C-terminal nos extremos da mol\u00e9cula. Os dominios terminais son o lugar onde se producen as modificaci\u00f3ns postraducionais nesta prote\u00edna. Ata agora non se identificou ningunha estrutura secundaria na zona da cola. \nA H2A presenta un pregamento proteico chamado pregamento de histona, que consiste nun dominio central de tres h\u00e9lices que est\u00e1 conectado por dous bucles. Esta conexi\u00f3n forman un \u2018arranxo de aperta de mans\u2019. Denom\u00ednase motivo h\u00e9lice-xiro-h\u00e9lice, e permite a dimerizaci\u00f3n coa histona H2B. O pregamento de histona est\u00e1 conservado entre as H2A a nivel estrutural; pero a secuencia xen\u00e9tica que as codifica cambia entre variantes.\nA estrutura da variante macroH2A foi obtida por cristalograf\u00eda de raios X, e presenta un dominio C-terminal moi longo. O dominio conservado cont\u00e9n unha estrutura de uni\u00f3n ao ADN e un pregamento de peptidase. A funci\u00f3n deste dominio conservado non se co\u00f1ece. As investigaci\u00f3ns suxiren que este dominio conservado pode funcionar como sitio de ancoraxe ou pode tam\u00e9n funcionar como encima modificante.\nFunci\u00f3n.\nPregamento do ADN.-\nA H2A \u00e9 importante no empaquetamento do ADN na cromatina. O empaquetamento afecta \u00e1 expresi\u00f3n x\u00e9nica. A H2A foi correlacionada con modificaci\u00f3ns do ADN e a epixen\u00e9tica. A H2A xoga un importante papel na determinaci\u00f3n da estrutura global da cromatina. Tam\u00e9n se atopou que a H2A regula a expresi\u00f3n x\u00e9nica.\nA modificaci\u00f3n do ADN pola H2A ocorre no n\u00facleo celular. As prote\u00ednas responsables da importaci\u00f3n ao n\u00facleo das histonas H2A son as carioferinas e importinas. Recentes estudos tam\u00e9n mostran que a prote\u00edna 1 da ensamblaxe do nucleosoma tam\u00e9n se usa para o transporte ao n\u00facleo da H2A para que poida unirse ao ADN. \nOutras funci\u00f3ns da H2A real\u00edzaas a variantre H2A.Z. Esta variante est\u00e1 asociada coa activaci\u00f3n de xenes, o silenciamento e supresi\u00f3n de ARN antisentido. Ademais, a H2A.Z en humanos e en c\u00e9llas de l\u00e9vedos, foi utilizado para promover o recrutamento da ARN polimerase II.\nP\u00e9ptido antimicrobiano.-\nAs histonas son prote\u00ednas cati\u00f3nicas eucari\u00f3ticas conservadas que tam\u00e9n est\u00e1n implicadas en actividades antimicrobianas. En vertebrados e invertebrados, a histona H2A est\u00e1 implicada na resposta inmune do h\u00f3spede ao actuar como p\u00e9ptido antimicrobiano. As H2A son mol\u00e9culas \u03b1-helicoidais, anfip\u00e1ticas con residuos hidr\u00f3fobos e hidr\u00f3filos en lados opostos que potencian a s\u00faa actividade antimicrobiana.\nXen\u00e9tica.\nA H2A est\u00e1 codificada por moitos xenes no xenoma humano, inclu\u00edndo: \nH2AFB1, \nH2AFB2, \nH2AFB3, \nH2AFJ, \nH2AFV, \nH2AFX, \nH2AFY, \nH2AFY2 \ne H2AFZ.\nOs patr\u00f3ns xen\u00e9ticos entre as diferentes mol\u00e9culas H2A est\u00e1n esencialmente conservados entre as variantes. Hai variabilidade na expresi\u00f3n x\u00e9nica entre a maquinaria regulatoria que controla a expresi\u00f3n de H2A. Os investigadores estudaron as li\u00f1axes evolutivas eucari\u00f3ticas das histonas e encontraron unha diversificaci\u00f3n entre os xenes regulatorios. As maiores diferenzas observ\u00e1ronse nos motivos de secuencia cis regulatorios dos xenes das histonas do oct\u00e1mero e factores proteicos asociados. A variabilidade na secuencia dos xenes observouse en xenes de bacterias de fungos, plantas e mam\u00edferos.\nUnha variante da prote\u00edna H2A \u00e9 H2ABbd (corpo de Barr deficiente). Esta variante ten unha secuencia xen\u00e9tica diferente \u00e1 da H2A. Outras variaci\u00f3ns asociadas con H2ABbd est\u00e1n localizadas no seu extremo C-terminal. H2ABbd ten un dominio C-terminal m\u00e1is curto que a H2A. Os dous dominios C terminais son id\u00e9nticos nun 48%. A H2ABbd funciona en cromosomas activos. Est\u00e1 ausente nos cromosomas X inactivos (Xi) en fibroblastos. Asociouse tam\u00e9n coa H4 acetilada.\nAs diferentes funci\u00f3ns de H2A.Z con respecto \u00e1 H2A convencional est\u00e1n correlacionadas con diferenzas xen\u00e9ticas entre elas. O xene H2A.Z \u00e9 esencial en l\u00e9vedos, onde se denomina Htz1. Comparativamente, os vertebrados te\u00f1en dous xenes H2A.Z, chamados H2A.Z1 e H2A.Z2, que dan lugar a prote\u00ednas que difiren en tres residuos. \nAo principio os investigadores pensaban que estes xenes eran redundantes; por\u00e9n, cando se creou un mutante H2A.Z1, causou letalidade en mam\u00edferos. Por tanto, H2A.Z1 \u00e9 un xene ancestral. Non se identificou a funci\u00f3n da variante H2A.Z2. S\u00e1bese que \u00e9 transcrita por mam\u00edferos e a expresi\u00f3n deste xene est\u00e1 conservada entre os mam\u00edferos. Esta conservaci\u00f3n suxire que o xene \u00e9 funcional.\nCando se estudou a H2A.Z en especies de plantas, a prote\u00edna difer\u00eda nalg\u00fans residuos entre especies, e estas diferenzas contrib\u00faen \u00e1 regulaci\u00f3n do ciclo celular. Este fen\u00f3meno s\u00f3 se observou en plantas.\nElabor\u00e1ronse \u00e1rbores filoxen\u00e9ticas para mostrar as diverxencias entre as variantes.\nModificaci\u00f3n da H2A.\nAs modificaci\u00f3ns que sofre a H2A est\u00e1n investig\u00e1ndose actualmente. Na H2A identific\u00e1ronse sitios de fosforilaci\u00f3n de serina. Hai grandes diferenzas nas modificaci\u00f3ns que sofren as distintas variantes da H2A. Por exemplo, a H2ABbd carece de residuos modificados que existen na H2A convencional. Estas diferenzas na modificaci\u00f3n fan cambiar a funci\u00f3n da H2ABbd comparada coa H2A. \nA variante H2AX funciona na reparaci\u00f3n do ADN. Esta funci\u00f3n depende da fosforilaci\u00f3n do C-terminal da H2AX, e s\u00f3 cando a H2AX foi fosforilada, pode funcionar na reparaci\u00f3n do ADN. \nA variante H2A.X tam\u00e9n difire de H2A nas modificaci\u00f3ns. O C-terminal de H2A.X cont\u00e9n un motivo adicional comparado con H2A. O motivo que se engade \u00e9 Ser-Gln-(Glu/Asp)-(residuo hidrof\u00f3bico). O motivo \u00e9 fortemente fosforilado no residuo de serina; se ocorre esta fosforilaci\u00f3n conv\u00e9rtese na variante \u03b3H2A.X. A fosforiaci\u00f3n ocorre cando hai roturas de dobre febra do ADN. A modificaci\u00f3n das histonas pode \u00e1s veces orixinar un cambio de funci\u00f3n."}
{"id": "349575", "revid": "98629", "url": "https://gl.wikipedia.org/wiki?curid=349575", "title": "Lu\u00edsa dos Pa\u00edses Baixos", "text": "Lu\u00edsa dos Pa\u00edses Baixos (bautizada como \"Vilhelmina Frederika Anna Louise\"), nada na Haia o 5 de agosto de 1828 e finada en Estocolmo o 30 de marzo de 1871, foi unha princesa neerlandesa que foi ra\u00ed\u00f1a consorte de Suecia e Noruega desde o 8 de xu\u00f1o de 1859 at\u00e9 o 30 de marzo de 1871.\nTraxectoria.\nPrimeiros anos.\nA princesa Lu\u00edsa naceu o 5 de agosto de 1828 na Haia. O seu pai era o pr\u00edncipe Federico, segundo fillo do rei Guillerme I do Reino Unido dos Pa\u00edses Baixos e da s\u00faa esposa Guillermina de Prusia. A s\u00faa nai, Lu\u00edsa de Prusia, era a oitava filla do rei Federico Guillerme III de Prusia e da duquesa Lu\u00edsa de Mecklemburgo-Strelitz.\nA s\u00faa educaci\u00f3n foi confiada especialmente \u00e1 s\u00faa institutriz belga Victoire Wauthier, e estudou franc\u00e9s, alem\u00e1n, ingl\u00e9s, ruso e mais piano.\nEn 1849 a corte de Estocolmo pensou que a princesa Lu\u00edsa era unha adecuada candidata para o matrimonio do Pr\u00edncipe da Coroa Carlos, fillo do rei \u00d3scar I de Suecia e da s\u00faa esposa Xosefina de Leuchtenberg, herdeiro das coroas de Suecia e Noruega, despois de que fallasen as negociaci\u00f3ns para concertar o matrimonio entre Carlos e unha princesa prusiana. Nese ano, Carlos viaxou ao Reino Unido dos Pa\u00edses Baixos para co\u00f1ecer a princesa Lu\u00edsa. O rei \u00d3scar I desexaba asegurar conexi\u00f3ns entre a familia real da nova dinast\u00eda de Bernadotte e as antigas dinast\u00edas reais de Europa, e unha princesa protestante era vista como unha ra\u00ed\u00f1a adecuada para a uni\u00f3n Suecia-Noruega despois de d\u00faas predecesoras cat\u00f3licas. Lu\u00edsa reun\u00eda estes requisitos e, ademais, esper\u00e1base un gran dote da rica casa de Orange-Nassau. O secretario do gabinete L. Manderstr\u00f6m foi enviado para estudar o caso e informou que Lu\u00edsa ti\u00f1a unha excelente educaci\u00f3n e era unha moi boa persoa (a\u00ednda que non era atractiva fisicamente). Ao parecer, Lu\u00edsa sentiu unha atracci\u00f3n inmediata por Carlos, mentres que este, en cambio, aparentemente, quedou decepcionado. En agosto de 1849 foi arranxado o compromiso, tras convencer \u00d3scar ao seu filo de que o aceptase. O compromiso anunciouse oficialmente en febreiro de 1850 e casaron en Estocolmo o 19 de xu\u00f1o de 1850.\nAs expectativas da gran fortuna de Lu\u00edsa debateuse en Suecia, tanto no Parlamento como na prensa radical, que suxeriu que o monarca agora ser\u00eda capaz de financiar a construci\u00f3n da rede dos ferrocarr\u00eds suecos. En realidade, con todo, o seu dote resultou ser moi pequeno. Lu\u00edsa estudou a lingua sueca e a historia do pa\u00eds; por\u00e9n, nunca aprendeu o noruegu\u00e9s. Por outra parte, dado que o goberno neerland\u00e9s apoiara o matrimonio, Lu\u00edsa non tivo que renunciar aos seus dereitos ao trono dos Pa\u00edses Baixos polo seu matrimonio.\nPrincesa herdeira.\nLuisa sa\u00edu de Alema\u00f1a nun barco sueco de Travem\u00fcnde e chegou a Suecia cos seus pais e a s\u00faa irm\u00e1 Mar\u00eda, que estiveron presentes na s\u00faa voda. A princesa Lu\u00edsa e o Pr\u00edncipe da Corona Carlos casaron en Estocolmo o 19 de xu\u00f1o de 1850 na Catedral, co\u00f1ecida en sueco como \"Storkyrkan\" (literalmente, \"Grande Igrexa\") ou \"Sankt Nikolai kyrka\" (Igrexa de San Nicolao). Despois da voda, o rei \u00d3scar I levou a Lu\u00edsa a unha xira por Suecia para que co\u00f1ecese o pa\u00eds.\nA relaci\u00f3n entre Lu\u00edsa e Carlos non foi feliz. A parella ti\u00f1a personalidades diferentes: Lu\u00edsa era introvertida, t\u00edmida e prefer\u00eda unha vida sinxela, mentres que Carlos era extravertido a afeccionado \u00e1s festas e \u00e1 vida social. Lu\u00edsa foi infeliz no amor con Carlos, que a encontraba pouco atractiva e lle era infiel, o que a ela lle do\u00eda moito.\nDesde 1852 at\u00e9 1860, Carlos tivo unha relaci\u00f3n con Josephine Sparre, dama de honor de Lu\u00edsa, o que provocou un esc\u00e1ndalo. Sparre foi descrita como tan dominante que se dic\u00eda que a princesa herdeira e a s\u00faa dama de honor cambiaran os seus papeis. Fritz von Dardel describiu a Sparre deste xeito: \"a dama en cuesti\u00f3n \u00e9 a gran favorita do pr\u00edncipe, as\u00ed como da princesa, e goberna totalmente a ambos os dous en todo o relacionado coa s\u00faa vida coti\u00e1. Dotada dun talento inusual para agradar e facerse indispens\u00e1bel, logrou manexar o pr\u00edncipe herdeiro nun estra\u00f1o grao.\"\nLu\u00edsa trataba a Carlos benevolentemente, e este, en cambio, trat\u00e1baa a ela con neglixencia. Un co\u00f1ecido episodio que atraeu a atenci\u00f3n tivo lugar na festa de aniversario de Lu\u00edsa no Palacio de Drottningholm en 1857, cando o pr\u00edncipe herdeiro propuxo un brinde ao seu \"amor secreto\", con Lu\u00edsa e Josephine Sparre presentes. Isto causou unha desagradabel escena, e o irm\u00e1n de Carlos, o pr\u00edncipe \u00d3scar, reprendeuno indirectamente pedindo a s\u00faa propia esposa, Sof\u00eda de Nassau, que brindase con el. Esta escena causou tal impresi\u00f3n a Lu\u00edsa que estalou en b\u00e1goas e sufriu un ataque de nervios.\nRa\u00ed\u00f1a consorte.\nO d\u00eda 8 de xu\u00f1o de 1859 Lu\u00edsa converteuse en ra\u00ed\u00f1a consorte de Suecia e Noruega, cando o seu esposo accedeu ao trono co nome de Carlos XV de Suecia \u00e1 morte de seu pai, o rei \u00d3scar I.\nLu\u00edsa non foi unha ra\u00ed\u00f1a brillante, debido \u00e1 diferenza de personalidades entre ela e o rei. De feito, non desempe\u00f1ou ningunha influencia pol\u00edtica, a diferenza da s\u00faa predecesora (a s\u00faa sogra), Xosefina de Leuchtenberg. Pasou a s\u00faa vida realizando as tarefas dom\u00e9sticas e tratando de compracer o seu marido, pero o rei trat\u00e1baa cunha condescendente bondade. Co tempo, a s\u00faa sa\u00fade deteriorouse.\nNunha ocasi\u00f3n, durante unha comida campestre, Lu\u00edsa sufriu unha especie de ataque (posibelmente de epilepsia, segundo as descrici\u00f3ns contempor\u00e1neas), pero pensouse que era unha reacci\u00f3n hist\u00e9rica debida \u00e1 neglixencia coa que a trataba o seu esposo. Posteriormente, Lu\u00edsa foi ill\u00e1ndose da xente at\u00e9 a s\u00faa recuperaci\u00f3n.\nA\u00ednda que non lle gustaban os deberes cerimonais, preferindo coidar da s\u00faa vida familiar, Lu\u00edsa ti\u00f1a interese pola moda, e sempre vest\u00eda elegantemente. O seu marido adoraba a s\u00faa filla, pero trat\u00e1baa coma se fose \"un rapaz\", o que preocupaba \u00e1 s\u00faa esposa, que non quer\u00eda unha \"infancia sen rendas\" para a s\u00faa filla.\nLu\u00edsa tivo que soportar as infidelidades do seu esposo. Despois da s\u00faa relaci\u00f3n con Josephine Sparre, tivo outra, desde 1869 a 1872, con Wilhelmine Schr\u00f6der.\nCarlos tivo un fillo ilex\u00edtimo, Carl Johan Bolander, nado o 4 de febreiro de 1854, e que foi o pai do bispo Nils Bolander, e unha filla, Ellen Svensson Hammar, nada o 28 de outubro de 1865 e finada en 1931.\nAs\u00ed mesmo, hai rumores de que ti\u00f1a m\u00e1is fillos extraconxugais.\nDescendencia.\nO matrimonio tivo dous fillos:\nDespois de ter os seus dous fillos, a ra\u00ed\u00f1a non puido volver quedar embarazada por motivos de sa\u00fade. En 1854 morreu o pr\u00edncipe Carlos \u00d3scar de pneumon\u00eda aos dous anos de idade e, dese modo, o futuro rei perdeu o seu \u00fanico herdeiro, xa que a lei s\u00e1lica prevalec\u00eda naquel momento en Suecia, polo que a primox\u00e9nita, a princesa Lu\u00edsa, estaba exclu\u00edda.\nCarlos quedou moi desgustado porque isto significaba que a s\u00faa proxenie non ser\u00eda o seguinte monarca de Suecia; o herdeiro ser\u00eda o seu \nirm\u00e1n \u00d3scar. Lu\u00edsa ofreceulle a Carlos o divorcio para que puidese casar e ter o herdeiro que anhelaba, pero o rei declinou a oferta.\nMorte.\nLu\u00edsa dos Pa\u00edses Baixos faleceu en Estocolmo o d\u00eda 30 de marzo de 1871, aos 42 anos, sen poder dar un descendente var\u00f3n ao seu esposo, co cal, debido \u00e1 lei de sucesi\u00f3n da \u00e9poca, a coroa pasou \u00e1 s\u00faa morte ao irm\u00e1n de Carlos XV, que reinar\u00eda como \u00d3scar II.\nFoi enterrada no pante\u00f3n real da Igrexa de Riddarholmen, de Estocolmo.\nMonarcas actuais descendentes de Lu\u00edsa.\nDescendentes de Lu\u00edsa dos Pa\u00edses Baixos son a ra\u00ed\u00f1a Margarida II de Dinamarca, o rei Harald V de Noruega, o rei Alberte II de B\u00e9lxica e o gran duque Henrique I de Luxemburgo."}
{"id": "349576", "revid": "23204", "url": "https://gl.wikipedia.org/wiki?curid=349576", "title": "Terre-de-Bas", "text": "A illa de Terre-de-Bas (oficialmente en franc\u00e9s: Terre-de-Bas des Saintes \"(literalmente: terra baixa de Les Saintes)\") \u00e9 unha illa no arquip\u00e9lago de Les Saintes, nas Antillas Menores.\nPertence \u00e1 comuna (municipio) de Terre-de-Bas no departamento franc\u00e9s de Guadalupe.\nXeograf\u00eda.\nDescrici\u00f3n.\nTerre-de-Bas \u00e9 a illa m\u00e1is occidental do arquip\u00e9lago de \"Les Saintes\". Do mesmo xeito que a s\u00faa veci\u00f1a \"Terre-de-Haut\", que debe o seu nome a fala mar\u00edtima que chama as illas expostas ao vento \"terras altas\" e as protexidas do vento \"terras baixas\". \u00c9 unha illa de 9\u00a0km\u00b2 dominada por un macizo monta\u00f1oso pque aloxa un bosque protexido no seu centro (outeiro\"Morne \u00e0 Coq\", outeiro \"Morne Paquette\", outeiro \"Morne Madis\", outeiro \"Morne Abymes\") e unha costa chea de cantils e picos (en franc\u00e9s: \"Pointe\") (pico \"Pointe \u00e0 N\u00e8gre\", cantil \"Gros cap\", pico \"Pointe \u00e0 Vache\", pico \"Pointe Noire\", pico \"Pointe Sud\"). O punto m\u00e1is alto da illa \u00e9 o outeiro \"Abymes\" cunha altura de 293 m. Terre-de-Bas est\u00e1 separada de \"Terre-de-Haut\" por unha estreita canle de 890 m. Ademais de \"Terre-de-Haut\", varias pequenas illas rodean Terre-de-Bas:\nZonas poboadas.\nUnhas poucas vilas distribuense polos outeiros no interior. \"Petite-Anse\", a vila m\u00e1is importante da illa at\u00f3pase nun val rodeado de monta\u00f1as e sen vista sobre o mar. \"Petite-Anse\" \u00e9 a vila onde est\u00e1n os edificios administrativos da municipalidade (concello, oficina de correos, escolas), no lado oposto do porto principal. O asentamentos m\u00e1is antigos que a\u00ednda permanecen son as localidades de \"Grande-Anse\" e \"Petite-Anse\". A poboaci\u00f3n rep\u00e1rtese en 5 \"barrios\" (distritos), m\u00e1is ou menos ben delimitados. Agr\u00fapanse en d\u00faas metades:"}
{"id": "349578", "revid": "61897", "url": "https://gl.wikipedia.org/wiki?curid=349578", "title": "Fosfatase aceda", "text": ""}
{"id": "349580", "revid": "56817", "url": "https://gl.wikipedia.org/wiki?curid=349580", "title": "Lamel\u00f3fono", "text": "Un lamel\u00f3fono \u00e9 unha familia de instrumentos musicais formada por aqueles que pos\u00faen ling\u00fcetas vibratorias suxeitas por un extremo. O seu nome deriva da forma na que se produce oson, o instrumento ten unha serie de lamini\u00f1as, ou \"linguas\", e cada unha se fixa nun dos extremos mentres o outro queda libre. A m\u00fasica prod\u00facese por vibraci\u00f3n ao premer e logo soltar o extremo libre da l\u00e1mina. Os lamel\u00f3fonos constit\u00faen a categor\u00eda 12 do sistema Hornbostel-Sachs de clasificaci\u00f3n dos instrumentos musicais.\nLamel\u00f3fonos africanos.\nUn gran n\u00famero de lamel\u00f3fonos son orixinarios de \u00c1frica, onde se co\u00f1ecen por diferentes nomes como\"mbira\", \"sanza\", \"kisanji\", \"likembe\", \"kalimba\" ou\"kongoma\". Co\u00f1\u00e9cese a s\u00faa existencia desde o s\u00e9culo XVI. O instrumento caribe\u00f1o \"mar\u00edmbula\" pertence tam\u00e9n a esta familia."}
{"id": "349581", "revid": "23204", "url": "https://gl.wikipedia.org/wiki?curid=349581", "title": "Kerim Gurbannepesow", "text": "Kerim Gurbannepesow, nado en G\u00f6kdepe en 1929 e finado o 1 de setembro de 1988 en Achkhabad, foi un escritor turcom\u00e1n.\nTraxectoria.\nQuedou orfo de pai en 1942 e traballou no campo, como bibliotecario e serviu no ex\u00e9rcito. Comezou a escribir de novo, aparecendo os seus poemas en peri\u00f3dicos locais e a partir de 1940 no xornal sat\u00edrico e xuvenil \"Tokmak\". En 1951 publicou o seu primeiro libro, unha colecci\u00f3n de poes\u00edas, ao que lle outros 20 libros do x\u00e9nero l\u00edrico. Moitos dos seus poemas convert\u00e9ronse en canci\u00f3ns populares en Turkmenist\u00e1n. Tam\u00e9n escribiu obras para nenos. Traduciu ao turcom\u00e1n obras de Alexander Pushkin, N. A. Nekrasov, Gianni Rodari, Walt Whitman, Rabindranath Tagore, N\u00e2z\u0131m Hikmet, Ali-Shir Nava'ii e varios outros autores. Foi deputado do Soviet Supremo da RSS de Turkmenist\u00e1n."}
{"id": "349583", "revid": "5132", "url": "https://gl.wikipedia.org/wiki?curid=349583", "title": "Hala Pionir", "text": ""}
{"id": "349584", "revid": "23204", "url": "https://gl.wikipedia.org/wiki?curid=349584", "title": "Quake II", "text": "Quake II \u00e9 un videoxogo de disparos en primeira persoa desenvolvido por id Software e publicado por Activision en 1997. Non \u00e9 unha secuela directa de \"Quake\"; id decidiu empregar un nome existente xa que non eran quen de po\u00f1erse de acordo nun novo nome que non violase os dereitos doutra compa\u00f1\u00eda.\nA banda sonora de \"Quake II\" foi proporcionada principalmente por Sonic Mayhem, con algunhas pistas adicionais de Bill Brown; o tema principal foi composto por Bill Brown e Rob Zombie, e unha pista por Jer Sypult."}
{"id": "349585", "revid": "61897", "url": "https://gl.wikipedia.org/wiki?curid=349585", "title": "Lista de acr\u00f3nimos en Medicina", "text": ""}
{"id": "349588", "revid": "56817", "url": "https://gl.wikipedia.org/wiki?curid=349588", "title": "Darbuka", "text": "O darbuka ( \u00e1rabe \u062f\u0631\u0628\u0643\u0629) \u00e9 un instrumento de percusi\u00f3n de orixe \u00e1rabe utilizado en todo o Pr\u00f3ximo Oriente, norte de \u00c1frica e os Balc\u00e1ns . O darbuka \u00e9 un tambor, cunha \u00fanica membrana, e forma de copa. Orixinalmente us\u00e1base barro para a caixa de resonancia e pel de cabra ou de peixe para a membrana, non obstante tam\u00e9n se adoita facer a caixa de madeira ou metal. Na \u00e9poca contempor\u00e1nea \u00e9 com\u00fan o uso de fibra de vidro ou de aluminio para a caixa e pl\u00e1stico para a membrana.\nRitmos.\nOs ritmos no darbuka repres\u00e9ntanse con dous tipos de tons, o \"dum\", un toque forte representado pola nota sol,e mais o \"tak\", o toque feble representado na nota re agudo. Estas son \"claves\" r\u00edtmicas sen altura de sons. Polo xeral o derbake t\u00f3case acompa\u00f1ado por outros instrumentos de percusi\u00f3n como o riq, daff, mazhar, bendir e tar. Mentres estes instrumentos executan o ritmo base o darbuka ten a liberdade de improvisar e adornar a\u00ednda m\u00e1so ritmo cos \"rash\" e \"harakat\" (redobres e xogos).\nO darbuka na m\u00fasica cl\u00e1sica \u00e1rabe.\nO darbuka principiou a inclu\u00edrse nas orquestras \u00e1rabes cl\u00e1sicas a mediados de 1960 ata ent\u00f3n era o riq o encargado de levar o ritmo. Un feito salientable para a s\u00faa consolidaci\u00f3n foi a s\u00faa aparici\u00f3n, en 1966, na peza cl\u00e1sica \"Fakarouny\" da cantante Umm Kalzum. Tam\u00e9n \u00e9 de subli\u00f1ar a s\u00faa utilizaci\u00f3n por Samira Tawfiq e o feito que na s\u00faa orquestra os executantes da darbuka foran os reco\u00f1ecidos percusionistas libaneses Setrak Sarkissian e Mhammad El Beryewe. Ao se popularizar a danza do ventre comezou a se utilizar para realizar os co\u00f1ecidos \"solos de derbake\" e ta,\u00e7em adoita acompa\u00f1ar ao tabl os pasos da danza folcl\u00f3rica \u00e1rabe denominada dabke."}
{"id": "349590", "revid": "98629", "url": "https://gl.wikipedia.org/wiki?curid=349590", "title": "Uni\u00f3n de extremos non hom\u00f3logos", "text": "A uni\u00f3n de extremos non hom\u00f3logos (abreviada xeralmente como NHEJ, do ingl\u00e9s \"Non-homologous end joining\") \u00e9 unha v\u00eda de reparaci\u00f3n do ADN que arranxa as roturas de dobre febra que sofre o ADN. A NHEJ denom\u00ednase \"non hom\u00f3loga\" porque as roturas dos extremos son ligadas directamente sen necesidade de que haxa un molde hom\u00f3logo, en contraste coa reparaci\u00f3n dirixida por homolox\u00eda, que require unha secuencia hom\u00f3loga que gu\u00ede a reparaci\u00f3n. O termo \"uni\u00f3n de extremos non hom\u00f3logos\" foi acu\u00f1ado en 1996 por Moore e Haber.\nA NHEJ utiliza tipicamente curtas secuencias de ADN hom\u00f3logas chamadas microhomolox\u00edas para que gu\u00eden a reparaci\u00f3n. Estas microhomolox\u00edas est\u00e1n xeralmente presentes nos tramos de febra simple que sobresaen nos extremos das roturas de dobre febra. Cando estes tramos que sobresaen son perfectamente compatibles, a NHEJ xeralmente repara a rotura de forma precisa. Tam\u00e9n pode ocorrer unha reparaci\u00f3n imprecisa que orixina a perda de nucle\u00f3tidos, pero \u00e9 moito m\u00e1is com\u00fan cando estes tramos que sobresaen non son compatibles. Unha NHEJ inapropiada pode orixinar translocaci\u00f3ns e fusi\u00f3n de tel\u00f3meros, que son marcas distintivas das c\u00e9lulas tumorais.\nA NHEJ est\u00e1 conservada evolutivamente en todos os reinos da vida e \u00e9 a v\u00eda de reparaci\u00f3n de roturas de dobre febra predominante en c\u00e9lulas de mam\u00edferos. Por\u00e9n, no l\u00e9vedo de xemaci\u00f3n (\"Saccharomyces cerevisiae\") a recombinaci\u00f3n hom\u00f3loga domina cando o organismo crece en condici\u00f3ns de laboratorio.\nCando se inactiva a v\u00eda NHEJ, poden repararse as roturas de dobre febra por unha v\u00eda m\u00e1is tendente ao erro chamada uni\u00f3n de extremos mediada por microhomolox\u00eda (MMEJ). Nesta v\u00eda, a resecci\u00f3n dos extremos revela curtas microhomolox\u00edas a cada lado da rotura, que son despois ali\u00f1adas para guiar a reparaci\u00f3n. Isto contrasta coa NHEJ cl\u00e1sica, que usa as microhomolox\u00edas que est\u00e1n xa expostas nos tramos que sobresaen de cadea simple nos extremos con roturas de dobre cadea. A reparaci\u00f3n por MMEJ, por tanto, leva \u00e1 deleci\u00f3n das secuencias de ADN entre as microhomolox\u00edas.\nEn bacterias.\nMoitas especies de bacterias, como \"Escherichia coli\", carecen dunha v\u00eda de uni\u00f3n de extremos, polo que dependen totalmente da recombinaci\u00f3n hom\u00f3loga para reparar as roturas de dobre febra. Por\u00e9n, identific\u00e1ronse prote\u00ednas da NHEJ en diversas bacterias, inclu\u00edndo \"Bacillus subtilis\", \"Mycobacterium tuberculosis\", e \"Mycobacterium smegmatis\". As bacterias utilizan unha versi\u00f3n moi compacta da NHEJ na cal todas as actividades necesarias est\u00e1n contidas en s\u00f3 d\u00faas prote\u00ednas: o homod\u00edmero Ku e a ligase/polimerase/nuclease LigD multifuncional. En micobacterias, a NHEJ \u00e9 moito m\u00e1is tendente ao erro do que en l\u00e9vedos, e a mi\u00fado eng\u00e1dense bases ou son eliminadas nos extremos das roturas de dobre febra durante a reparaci\u00f3n. Moitas das bacterias que pos\u00faen prote\u00ednas da NHEJ pasan unha porci\u00f3n significativa do seu ciclo de vida nunha fase haploide estacionaria, na cal non se disp\u00f3n dun molde para a recombinaci\u00f3n. A NHEJ puido ter evlucionado para axudar a estes organismos a sobrevivir \u00e1s roturas de dobre febra inducidas durante o desecamento. Os bacteri\u00f3fagos relacionados Corndog e Omega de \"Mycobacterium smegmatis\", tam\u00e9n codifican os hom\u00f3logos de Ku e aprov\u00e9itanse da v\u00eda NHEJ para recircularizar os seus xenomas durante a infecci\u00f3n. A diferenza da recombinaci\u00f3n hom\u00f3loga, que foi estudada extensamente en bacterias, a NHEJ foi descuberta orixinalmente en eucariotas e s\u00f3 foi identificada en procariotas na pasada d\u00e9cada.\nEn eucariotas.\nA diferenza das bacterias, a NHEJ en eucariotas utiliza varias prote\u00ednas, que participan nos seguintes pasos:\nUni\u00f3n e fixaci\u00f3n dos extremos.\nEn l\u00e9vedos, o complexo Mre11-Rad50-Xrs2 (MRX) \u00e9 recrutado nas roturas de dobre febra moi cedo e p\u00e9nsase que promociona unha ponte que une os dous extremos do ADN. O complexo correspondente en mam\u00edferos Mre11-Rad50-Nbs1 (MRN) est\u00e1 tam\u00e9n implicado na NHEJ, pero pode funcionar en moitos pasos da v\u00eda ademais de simplemente manter pr\u00f3ximos os extremos. A DNA-PKcs tam\u00e9n se pensa que participa na formaci\u00f3n de pontes entre os extremos durante a NHEJ de mam\u00edferos.\nA prote\u00edna Ku eucariota \u00e9 un heterod\u00edmero que consta de Ku70 e Ku80, e forma un complexo coa DNA-PKcs, que est\u00e1 presente en mam\u00edferos pero ausente en l\u00e9vedos. A Ku \u00e9 unha mol\u00e9cula con forma de cesta que escorrega sobre o extremo do ADN e se move cara a adiante. A Ku pode funcionar como un sitio de atraque para outras prote\u00ednas da NHEJ, e interacciona co complexo da ADN ligase IV e a prote\u00edna XLF.\nProcesamento dos extremos.\nO procesamento dos extremos implica a eliminaci\u00f3n dos nucle\u00f3tidos danados ou con discordancias na complementariedade por nucleases e a res\u00edntese por ADN polimerases. Este paso non \u00e9 necesario se os extremos son xa compatibles e te\u00f1en os extremos 3' hidroxilo e 5' fosfato.\nS\u00e1bese pouco sobre a funci\u00f3n das nucleases na NHEJ. Unha \u00e9 Artemis, que c\u00f3mpre para a abertura das forquitas que se forman nos extremos do ADN durante a recombinaci\u00f3n V(D)J, un tipo espec\u00edfico de NHEJ, e pode tam\u00e9n participar no recortes dos extremos durante a NHEJ xeral. A Mre11 ten actividade de nuclease, pero parece estar implicada na recombinaci\u00f3n hom\u00f3loga, pero non na NHEJ.\nAs polimerases da familia X das ADN polimerases Pol \u03bb e Pol \u03bc (Pol4 en l\u00e9vedos) enchen os ocos na febra do ADN durante a NHEJ. Os l\u00e9vedos que carecen de Pol4 non poden unir os tramos 3' que sobresaen que se requiren para encher os ocos, pero seguen sendo eficientes para encher os ocos nos tramos 5' que sobresaen. Isto d\u00e9bese a que o cebador terminal usado para iniciar a s\u00edntese de ADN \u00e9 menos estable nos tramos 3' que sobresaen, e necesita unha polimerase da NHEJ especializada.\nLigaz\u00f3n.\nO clomplexo da ADN ligase IV, consta da subunidade catal\u00edtica ADN ligase IV e o seu cofactor XRCC4 (Dnl4 e Lif1 en l\u00e9vedos), realiza o paso de ligaz\u00f3n da reparaci\u00f3n. A prote\u00edna XLF, tam\u00e9n co\u00f1ecida como Cernunnos, \u00e9 hom\u00f3loga da Nej1 de l\u00e9vedos e tam\u00e9n \u00e9 necesaria para a NHEJ. A\u00ednda que se desco\u00f1ece que o papel preciso da prote\u00edna XLF, s\u00e1bese que interacciona co complexo XRCC4/ADN ligase IV e probablemente participa no paso de ligaz\u00f3n. Recentes evidencias suxiren que a XLF promociona a readenilaci\u00f3n da ADN ligase IV despois da ligaz\u00f3n, recargando a ligase e permit\u00edndolle que catalice unha segunda ligaz\u00f3n.\nOutros.\nEn l\u00e9vedos, a Sir2 foi identificada orixinalmente como unha prote\u00edna da NHEJ, pero agora s\u00e1bese que \u00e9 necesaria para a NHEJ s\u00f3 porque c\u00f3mpre para a transcrici\u00f3n de Nej1.\nRegulaci\u00f3n.\nA elecci\u00f3n entre a NHEJ e a recombinaci\u00f3n hom\u00f3loga para a reparaci\u00f3n de roturas de dobe febra est\u00e1 regulada no paso inicial de resecci\u00f3n do extremo 5' na recombinaci\u00f3n. Neste paso, a febra 5' da rotura \u00e9 degradada polas nucleases para crear colas 3' de cadea simple longas. As roturas de dobre febra que non foron extirpadas poden volverse a unir por NHEJ, pero a eliminaci\u00f3n de incluso s\u00f3 uns poucos nucle\u00f3tidos inhibe fortemente a NHEJ e destina a rotura a unha reparaci\u00f3n por recombinaci\u00f3n. A NHEJ \u00e9 activa durante todo o ciclo celular, pero \u00e9 m\u00e1is importante durante a fase G1 cando se disp\u00f3n dun molde non hom\u00f3logo para a recombinaci\u00f3n. Esta regulaci\u00f3n real\u00edzaa a quinase dependente de ciclina Cdk1 (Cdc28 en l\u00e9vedos), que \u00e9 \"apagada\" na fase G1 e expresada nas fases S e G2. A Cdk1 fosforila a nuclease Sae2, permitindo que se inicie a extirpaci\u00f3n de nucle\u00f3tidos.\nRecombinaci\u00f3n V(D)J.\nA NHEJ desempe\u00f1a un papel esencial na recombinaci\u00f3n V(D)J, que \u00e9 o proceso por medio do cal se xera a diversidade dos receptores da c\u00e9lula B e da T no sistema inmunitario dos vertebrados. Na recombinaci\u00f3n V(D)J, cr\u00e9anse roturas de dobre febra que rematan en forquita pola nuclease RAG1/RAG2, a cal cliva o ADN nos puntos onde hai secuencias sinal de recombinci\u00f3n. Estas forquitas son despois abertas pola nuclease Artemis e unidas por medio de NHEJ. Unha ADN polimerase especializada chamada desoxinucleotidil transferase terminal (TdT), que s\u00f3 se expresa no tecido linf\u00e1tico, engade nucle\u00f3tidos sen usar molde aos extremos antes de unir a rotura. Este proceso acopla as rexi\u00f3ns \"variable\" (V), \"de diversidade\" (D), e \"de uni\u00f3n\" (J), as cales ao ensambl\u00e1rense orixinan a rexi\u00f3n variable dos xenes dos receptores BCR (de c\u00e9lulas B) e TCR (de c\u00e9lulas T). A diferenza da NHEJ celular t\u00edpica, na cal unha reparaci\u00f3n exacta \u00e9 o resultado m\u00e1is favorable, a reparaci\u00f3n tendente ao ero na recombinaci\u00f3n V(D)J \u00e9 beneficiosa porque maximiza a diversidade na secuencia codificante dos xenes. Os pacientes que preentan mutaci\u00f3ns en xenes que interve\u00f1en na NHEJ non poden producir c\u00e9lulas B e T funcionais e sofren unha inmunodeficiencia combinada grave.\nNos tel\u00f3meros.\nOs tel\u00f3meros est\u00e1n normalmente protexidos por unha \"caparuza\" que lles impide ser reco\u00f1ecidos como roturas de dobre febra. A perda das prote\u00ednas desta caparuza causa o acurtamento dos tel\u00f3meros e unha uni\u00f3n incorrecta durante a NHEJ, producindo cromosomas dic\u00e9ntricos (con dous centr\u00f3meros), que son separados durante a mitose. Paradoxalmente, algunhas prote\u00ednas da NHEJ est\u00e1n implicadas na formaci\u00f3n das caparuzas dos tel\u00f3meros. Por exemplo, a Ku localiza os tel\u00f3meros e a s\u00faa deleci\u00f3n orixina un acurtamento dos tel\u00f3meros. A Ku tam\u00e9n \u00e9 necesaria para o silenciamento subtelom\u00e9rico, o proceso polo cal os son \"apagados\" os xenes localizados preto dos tel\u00f3meros.\nConsecuencias da disfunci\u00f3n.\nVarias s\u00edndromes humanas est\u00e1n asociadas cunha NEHJ disfuncional. As mutaci\u00f3ns hipom\u00f3rficas en LIG4 e XLF causan as s\u00edndromes LIG4 e XLF-SCID, respectivamente. Estas s\u00edndromes te\u00f1en moitas caracter\u00edsticas com\u00fans, como a radiosensibilidade celular, microcefalia e inmunodeficiencia combinada grave (SCID, \"severe combined immunodeficiency\") debido a unha recombinaci\u00f3n V(D)J defectuosa. As mutaci\u00f3ns de perda de funci\u00f3n en Artemis causan tam\u00e9n SCID, pero estes pacientes non mostran os defectos neurol\u00f3xicos asociados coas mutaci\u00f3ns de LIG4 ou XLF. A diferenza na gravidade pode explicarse polo papel exercido polas prote\u00ednas mutadas. Artemis \u00e9 unha nuclease e crese que s\u00f3 \u00e9 necesaria para reparar roturas de dobre cadea con extremos danados, mentres que a ADN ligase IV e XLF c\u00f3mpren para todos os eventos da NHEJ.\nMoitos xenes da NHEJ foron sometidos a knockout en ratos. A deleci\u00f3n de XRCC4 ou LIG4 causa letalidade embrionaria en ratos, o que indica que a NHEJ \u00e9 esencial para a viabilidade dos mam\u00edferos. A diferenza disto, os ratos que carecen de Ku ou de DNA-PKcs son viables, probablemente porque pode haber un baixo nivel de uni\u00f3n de extremos a\u00ednda en ausencia destes compo\u00f1entes. Todos os ratos mutantes para a NHEJ mostran o fenotipo SCID, sensibilidade \u00e1 radiaci\u00f3n inonizante e apoptose neuronal.\nEnvellecemento.\nDesenvolveuse un sistema para medir a eficiencia da NHEJ en ratos. A eficiencia da NHEJ pode compararse entre tecidos dun mesmo rato e entre ratos de distintas idades. A eficiencia \u00e9 maior en fibroblastos de riles, pulm\u00f3n e pel, e menor nos fibroblastos do coraz\u00f3n e astrocitos do cerebro. Ademais, a eficiencia da NHEJ dimin\u00fae coa idade. Esta diminuci\u00f3n \u00e9 de 1,8 veces a 3,8 veces, dependendo do tecido, no rato de 5 meses de idade comparado co de 24 meses. Unha capacidade reducida da NHEJ pode causar un incremento no n\u00famero de roturas de dobre febra non reparadas ou defectuosamente reparadas, que poden despois contribu\u00edr ao envellecemento (teor\u00eda do envellecemento por danos no ADN). Unha an\u00e1lise do nivel da prote\u00edna Ku80 do NEHJ en humanos, vacas e ratos indicou que os niveis de Ku80 var\u00edan drasticamente entre especies, e que estes niveis est\u00e1n fortemente correlacionados coa lonxevidade das especies."}
{"id": "349592", "revid": "98629", "url": "https://gl.wikipedia.org/wiki?curid=349592", "title": "Xulia Clary", "text": "Mar\u00eda Xulia Clary (en franc\u00e9s, \"Marie Julie Clary\", co\u00f1ecida habitualmente como \"Julie Clary\"), nada en Marsella o 26 de decembro de 1771 e finada en Florencia o 7 de abril de 1845, foi a esposa de Xos\u00e9 Bonaparte e ra\u00ed\u00f1a consorte de N\u00e1poles desde 1806 a 1808, ano en que pasou a ser a ra\u00ed\u00f1a consorte do Espa\u00f1a, at\u00e9 1813. Por\u00e9n, nunca chegou a vivir no pa\u00eds, e foi alcumada polos espa\u00f1ois como \"la reina intrusa\".\nPrimeiros anos.\nXulia Clary era filla de Fran\u00e7ois Clary, un rico comerciante de seda de Marsella (1725\u20131794) e da s\u00faa segunda esposa, Fran\u00e7oise Rose Somis (1737\u20131815). Era a irm\u00e1 m\u00e1is vella de Desideria Clary, que chegar\u00eda a ser ra\u00ed\u00f1a consorte dos reinos de Suecia e Noruega.\nXulia sempre tivo unha actitude protectora cara a Desideria, \u00e1 que levaba seis anos de idade.\nXulia naceu na casa familiar, no n\u00famero 70 da r\u00faa Roma, nun barrio elegante de Marsella. Co estalido da Revoluci\u00f3n francesa en 1789 os Clary pasaron por momentos de gran inseguridade. Os revolucionarios arrestaron ao seu pai e ao seu irm\u00e1n.\nA s\u00faa irm\u00e1 Desideria ser\u00eda clave para o seu encontro co seu futuro marido Xos\u00e9 Bonaparte, o irm\u00e1n m\u00e1is vello de Napole\u00f3n, xa que aquela ser\u00eda a noiva do futuro emperador, chegando incluso a comprometerse en 1795, at\u00e9 que Napole\u00f3n rompeu o compromiso para casar con Xosefina de Beauharnais.\nXulia e Xos\u00e9 casaron o 1 de agosto de 1794 na localidade de Cuges-les-Pins, no departamento de Bocas do R\u00f3dano.\nTras o casamento a parella instalouse en X\u00e9nova, onde Xos\u00e9 Bonaparte, xurista de profesi\u00f3n, traballou como avogado. A s\u00faa vida tranquila en Italia, que tanto agradaba a Xulia, ser\u00eda breve, xa que Napole\u00f3n se apoiar\u00eda no seu irm\u00e1n para a realizaci\u00f3n das s\u00faas ambici\u00f3ns pol\u00edticas, e Xos\u00e9 foi nomeado embaixador de Francia no Ducado de Parma e, posteriormente, en Roma. Durante as guerras napole\u00f3nicas a responsabilidade de Xos\u00e9 Bonaparte acrecentouse.\nMentres que a carreira pol\u00edtica do seu marido alcanzaba cotas cada vez m\u00e1is altas, Xulia Clary esforz\u00e1base en crear unha familia afastada do poder e da pol\u00edtica internacional.\nEn 1796 nacer\u00eda a primeira filla do matrimonio, Xulia, que falecer\u00eda aos poucos meses do parto.&lt;br&gt; Cinco anos despois, en 1801, naceu a s\u00faa segunda filla, Zenaida, que chegar\u00eda a ser infanta de Espa\u00f1a e incluso, segundo alg\u00fans historiadores, princesa de Asturias, ao ser a filla m\u00e1is vella dos reis.\nEn 1802 Xulia Clary dar\u00eda a luz a s\u00faa terceira e \u00faltima filla, Carlota, que chegar\u00eda a ser, a\u00ednda que por pouco tempo, ra\u00ed\u00f1a de Holanda, xa que casou co seu primo o pr\u00edncipe Napole\u00f3n Lu\u00eds Bonaparte, fillo de Lu\u00eds Bonaparte.\nXulia era, segundo parece, moi capaz de comportarse de acordo coa etiqueta da corte, pero prefer\u00eda vivir unha vida privada rodeada da s\u00faa familia no seu castelo de Mortefontaine, no departamento de Oise (que comprara en 1800), afastada da corte, as\u00ed como do seu ad\u00faltero c\u00f3nxuxe.\nEn 1804, cando o su cu\u00f1ado Napole\u00f3n se proclamou emperador, fixo ao seu irm\u00e1n Xos\u00e9 \"Pr\u00edncipe Imperial\", polo que Xulia foi \"Princesa Imperial\".\nDurante a coroaci\u00f3n do emperador, Xulia foi encargada, coas s\u00faas cu\u00f1adas, de termar da cola da emperatriz Xosefina.\nRa\u00ed\u00f1a de N\u00e1poles.\nNapole\u00f3n nomeou a Xos\u00e9 en 1806 rei de N\u00e1poles (reino daquela denominado de N\u00e1poles e Sicilia), funci\u00f3n que desempe\u00f1ar\u00eda durante dous anos, polo que Xulia foi a s\u00faa ra\u00ed\u00f1a consorte. Por\u00e9n prefiriu permanecer separada do rei, en Mortefontaine, a\u00ednda que cerimoniosamente foi tratada como ra\u00ed\u00f1a na corte imperial de Par\u00eds.\nPero finalmente reuniuse con Xos\u00e9 en N\u00e1poles antes de abril de 1808, cando foi enviada al\u00ed por Napole\u00f3n para que o apoiase, xa que nese momento Xos\u00e9 enfront\u00e1nase a unha rebeli\u00f3n. Cando abandonaron o reino, os napolitanos estaban convencidos de que levaran con eles moitos obxectos de valor e comentaban: \"o rei chegou como un soberano e sa\u00edu como un bandido. A ra\u00ed\u00f1a chegou vestida con farrapos e sa\u00edu como unha soberana\".\nPese a que sempre se afirmou que a raz\u00f3n das reticencias da ra\u00ed\u00f1a a viaxar a N\u00e1poles se deb\u00eda ao seu mal estado de sa\u00fade, actualmente crese que \u00e1 reina Xulia lle chegaran rumores da existencia dunha amante do seu marido. Sexa como for, a estancia en N\u00e1poles ser\u00eda breve, xa que aos pocos meses Xos\u00e9 Bonaparte ser\u00eda nomeado por Napole\u00f3n rei de Espa\u00f1a.\nRa\u00ed\u00f1a de Espa\u00f1a.\nTras a cesi\u00f3n do trono espa\u00f1ol a Napole\u00f3n por parte de Carlos IV en 1808, no surso das abdicaci\u00f3ns de Baiona, este cedeu a coroa de Espa\u00f1a a Xos\u00e9, que as\u00ed se converteu en Xos\u00e9 I de Espa\u00f1a e Xulia Clary, como consorte, na ra\u00ed\u00f1a Xulia, a primeira ra\u00ed\u00f1a espa\u00f1ola que carec\u00eda de \"sangue real\". A ra\u00ed\u00f1a, como ocorrera outras veces, sacrificou a s\u00faa aprac\u00edbel vida familiar para desprazarse \u00e1 convulsa Espa\u00f1a. Por\u00e9n, a metade do cami\u00f1o, concretamente en Li\u00f3n, as noticias que chegaban desde Madrid falaban dunha revolta popular sen precedentes contra o invasor franc\u00e9s. O rei, preocupado pola seguridade da s\u00faa familia, decidiu que a ra\u00ed\u00f1a e as infantas se trasladaran a Par\u00eds mentres intentaba recuperar o control do pa\u00eds desde o Palacio de Montehermoso, en Vitoria, onde establecera a s\u00faa corte, despois da derrota de Bail\u00e9n.\nA ra\u00ed\u00f1a Xulia, convertida en soberana espa\u00f1ola sen estar xamais en Espa\u00f1a, exerceu como tal unicamente desde a capital francesa. Pese a desco\u00f1ecer ao pobo espa\u00f1ol, estivo en todo momento informada da situaci\u00f3n no territorio espa\u00f1ol a trav\u00e9s do embaixador Diego Fern\u00e1ndez de Velasco, duque de Fr\u00edas. Os ecos desde a capital do Reino eran en calquera caso m\u00e1is que preocupantes. Pese a que o seu marido pretendeu reformar profundamente Espa\u00f1a, a contestaci\u00f3n da cidadan\u00eda foi enorme. Ademais, a ra\u00ed\u00f1a tam\u00e9n tivo que escoitarr innumer\u00e1beos murmuraci\u00f3ns sobre os presuntos romances do rei en Madrid, entre eles os manter\u00eda coa condesa del Vado, a condesa de Jaruco ou a cantante de \u00f3pera Nancy Derjeux. Finalmente, en 1813 a situaci\u00f3n en Espa\u00f1a chegou a ser insost\u00edbel. Despois da derrota de Vitoria, o 21 de xu\u00f1o de 1813, entre as tropas francesas, dirixidas polo mariscal Jean-Baptiste Jourdan, que escoltaban a Xos\u00e9 Bonaparte na s\u00faa fuxida de Espa\u00f1a e un conglomerado de tropas brit\u00e1nicas, espa\u00f1olas e portuguesas o mando de Arthur Wellesley, Duque de Wellington, Xos\u00e9 pasou a Francia (levando un bo n\u00famero de xoias e obras de arte espa\u00f1olas, entre as que se encontraban a m\u00edtica perla \"Peregrina\" e o non menos m\u00edtico brillante \"El Estanque\", que acabar\u00edan en mans da ra\u00ed\u00f1a Xulia. Esta batalla trouxo como consecuncia a retirada definitiva das tropas francesas de Espa\u00f1a (con excepci\u00f3n de Catalu\u00f1a), forzando a Napole\u00f3n a devolver a coroa do pa\u00eds a Fernando VII, mediante o tratado de Valen\u00e7ay, finalizando as\u00ed a guerra da Independencia espa\u00f1ola.\nDespois da ca\u00edda de Napole\u00f3n.\nDurante a guerra da Independencia espa\u00f1ola, Xulia deu refuxio \u00e1 s\u00faa irm\u00e1 Desideria Clary que, polo seu matrimonio co pr\u00edncipe Carlos, herdeiro de Suecia, que era en realidade un cidad\u00e1n inimigo, as\u00ed como \u00e1 s\u00faa cu\u00f1ada Catarina de W\u00fcrttemberg, na s\u00faa casa de Mortefontaine e, cando as tropas aliadas tomaron Par\u00eds en 1814, Xulia refuxiouse na casa de Desideria nesa cidade.\nDespois da deposici\u00f3n de Napole\u00f3n, Xulia comprou o castelo de Prangins, en Su\u00edza, cerca do lago L\u00e9man.\nEn 1815, durante os Cen D\u00edas, Xulia foi a darlle a benvida a Napole\u00f3n no Palacio de Par\u00eds, co vestido da corte imperial, xunto \u00e1 s\u00faa antiga fillastra Hortensia de Beauharnais, a esposa de Lu\u00eds Bonaparte.\nDespois da batalla de Waterloo e a segunda e definitiva ca\u00edda de Napole\u00f3n, Xos\u00e9 comprou unha propiedad no estado de Nova Jersey, cerca do r\u00edo Delaware, co produto da venda de pintura espa\u00f1ola roubada no Palacio Real de Madrid, e en varios castelos, mosteiros e casas de concellos.\nEn 1816, a s\u00faa irm\u00e1 Desideria, que era princesa de Suecia, quixo levar a Xulia con ela ao seu regreso a Suecia; o seu marido Carlos, por\u00e9n, pensou que isto era imprudente, porque Xulia era membro da familia Bonaparte e a s\u00faa presenza no pa\u00eds poder\u00eda ser tomada como un signo de que el se puxera ao lado do deposto Napole\u00f3n e, ao final, non foi.\n\u00daltimos anos.\nXulia foi coas s\u00faas d\u00faas fillas a vivir a Frankfurt, onde permaneceu durante seis anos, separada do seu esposo franco-americano, onde intentou, malvendendo en non poucas ocasi\u00f3ns o patrimonio que o su marido furtara en Espa\u00f1a, refacer a s\u00faa vida co apoio das s\u00faas fillas, xa adultas.\nM\u00e1is tarde instalouse en Bruxelas e logo en Florencia, no Palacio Serristori. Non se relacionou con franceses. Foi descrita como encantadora, tranquila, digna e pac\u00edfica e xeralmente benquerida. En 1823, foi a Suecia canda a s\u00faa irm\u00e1 Desideria, xa ra\u00ed\u00f1a de Suecia. En 1840 Xos\u00e9 reuniuse con Xulia en Florencia. A pesar dos seu adulterios, referiuse a Xos\u00e9 como \"o meu amado esposo\".\nXos\u00e9 Bonaparte morreu o 28 de xullo de 1844 en Florencia, aos 76 anos de idade. Xulia faleceu na mesma cidade oito meses m\u00e1is tarde, o 7 de abril de 1845, \u00e1 idade de 73 anos. Foron enterrados xuntos na Bas\u00edlica da Santa Cruz de Florencia.\nPero 17 anos m\u00e1is tarde, en 1862, o autoproclamado emperador Napole\u00f3n III levou o restos de Xos\u00e9 Bonaparte a Francia, e inhumounos nos Inv\u00e1lidos \u00e1 dereita do seu irm\u00e1n, o emperador Napole\u00f3n I.\nOs restos de Xulia a\u00ednda est\u00e1n na Bas\u00edlica da Santa Cruz, ao lado dos da s\u00faa filla, Carlota, que morreu en Lucca o 3 de marzo de 1839, aos 37 anos de idade, ao dar a luz a un neno morto.\nDescendencia.\nXulia e Xos\u00e9 Bonaparte tiveron tres fillas:"}
{"id": "349593", "revid": "22795", "url": "https://gl.wikipedia.org/wiki?curid=349593", "title": "Julie Clary", "text": ""}
{"id": "349595", "revid": "27155", "url": "https://gl.wikipedia.org/wiki?curid=349595", "title": "NHEJ", "text": ""}
{"id": "349596", "revid": "1131", "url": "https://gl.wikipedia.org/wiki?curid=349596", "title": "Praias de Arteixo", "text": "O concello de Arteixo, situado no oc\u00e9ano Atl\u00e1ntico, conta con m\u00e1is de dez praias. Todas as praias de Arteixo est\u00e1n unidas pola senda peonil de 6,6\u00a0km do LIC Costa da Morte, que discorre desde Sab\u00f3n ao Reiro. Conta co distintivo \u00abSenda Azul\u00bb que outorga a Asociaci\u00f3n de Educaci\u00f3n ambiental e do consumidor (ADEAC-FEE).\nAs praias.\nAs praias de Arteixo son as seguintes:"}
{"id": "349597", "revid": "23204", "url": "https://gl.wikipedia.org/wiki?curid=349597", "title": "Mesquita de C\u00f3rdoba", "text": "A mesquita de C\u00f3rdoba, catedral de C\u00f3rdoba, ou mesquita-catedral de C\u00f3rdoba \u00e9 o monumento m\u00e1is senlleiro da arte andalus\u00ed que se atopa na cidade espa\u00f1ola de C\u00f3rdoba. Foi declarada Patrimonio da Humanidade pola UNESCO no ano 1984. O seu arquitecto \u00e9 desco\u00f1ecido, pero s\u00e1bese que a mesquita foi constru\u00edda entre o 785 e o 788 baixo o reinado de Abd al-Rahman I.\nComezou a constru\u00edrse como mesquita no ano 785, coa apropiaci\u00f3n e reutilizaci\u00f3n dos materiais da bas\u00edlica hispanorromana de San Vicente M\u00e1rtir, que se atopaba no seu lugar, polos conquistadores musulm\u00e1ns. O edificio resultante foi obxecto de ampliaci\u00f3ns durante o emirato de C\u00f3rdoba e o califato de C\u00f3rdoba. Con 23\u00a0400 metros cadrados, foi a segunda mesquita meirande do mundo en superficie, por detr\u00e1s da mesquita da Meca, sendo s\u00f3 alcanzada posteriormente pola mesquita Azul (Istambul, 1588). Unha das s\u00faas principais caracter\u00edsticas \u00e9 que o seu muro da quibla non foi orientado cara a Meca, sen\u00f3n 51\u00ba graos m\u00e1is cara o sur, algo adoito nas mesquitas de al-Andalus.\nEn 1238, logo da Reconquista cristi\u00e1 da cidade, levouse a cabo a s\u00faa consagraci\u00f3n como catedral da diocese coa ordenaci\u00f3n episcopal do seu primeiro bispo, Lope de Fitero. O edificio conti\u00f1a o cabido catedralicio da diocese de C\u00f3rdoba, estando prohibido calquera culto colectivo ou rezo organizado non cat\u00f3lico. En 1523, baixo a direcci\u00f3n dos arquitectos Hern\u00e1n Ruiz, o vello e o seu fillo, constru\u00eduse a s\u00faa bas\u00edlica cruciforme renacentista de estilo plateresco.\nHoxe, todo o conxunto constit\u00fae o monumento m\u00e1is importante de C\u00f3rdoba, e tam\u00e9n de toda a arquitectura andalus\u00ed, xunto coa Alhambra, as\u00ed como o m\u00e1is emblem\u00e1tico da arte omeia hispanomusulm\u00e1. Declarada como Ben de Interese Cultural e Patrimonio da Humanidade como parte do centro hist\u00f3rico da cidade, inclu\u00eduse polo p\u00fablico entre os 12 Tesouros de Espa\u00f1a no 2007 e foi premiada como o mellor sitio de interese tur\u00edstico de Europa e sexto do mundo segundo un concurso de TripAdvisor. No 2015, tivo 1,67 mill\u00f3ns de visitas, o que a converte nun dos monumentos m\u00e1is visitados de Espa\u00f1a."}
{"id": "349598", "revid": "27155", "url": "https://gl.wikipedia.org/wiki?curid=349598", "title": "Uni\u00f3n de extremos non hom\u00f3loga", "text": ""}
{"id": "349599", "revid": "10599", "url": "https://gl.wikipedia.org/wiki?curid=349599", "title": "Club Atl\u00e9tico Escair\u00f3n", "text": "O Club Atl\u00e9tico Escair\u00f3n \u00e9 un club de f\u00fatbol galego da localidade de Escair\u00f3n, no concello do Savi\u00f1ao, provincia de Lugo. Foi fundado en 1965 e actualmente xoga no Grupo 3 da Primeira Auton\u00f3mica."}
{"id": "349600", "revid": "10599", "url": "https://gl.wikipedia.org/wiki?curid=349600", "title": "Atl\u00e9tico Escair\u00f3n", "text": ""}
{"id": "349605", "revid": "23204", "url": "https://gl.wikipedia.org/wiki?curid=349605", "title": "Gul Khan Nasir", "text": "Mir Gul Khan Nasir (Urdu: \u0645\u06cc\u0631 \u06af\u0644 \u062e\u0627\u0646 \u0646\u0635\u06cc\u0631\u200e), tam\u00e9n co\u00f1ecido como Malek o-Sho'ar\u0101 Balochistan (Urdu: \u0645\u0644\u06a9\u200c \u0634\u0639\u0631\u0627\u0621 \u0628\u0644\u0648\u0686\u0633\u062a\u0627\u0646\u200e; nado en Noshki o 14 de maio de 1914 e finado en Karachi o 6 de decembro de 1983, foi un pol\u00edtico, poeta, historiador e xornalista baluchi.\nTraxectoria.\nMir Gul Khan Nasir naceu nunha tribo brahui, os mengal, pero sempre considerou o baluchi a s\u00faa lingua. Estudou ata cuarto grao na s\u00faa aldea e logo realizou os estudos secundarios en Quetta e tras rematalos emprendeu en Lahore os universitarios, e durante eses anos estudante universitario entrou en contacto co mundo cultural e pol\u00edtico e mais no equipo universitario de boxeo. Competiu en varios torneos chegando a ser subcampi\u00f3n universitario da India.\nPol\u00edtica.\nParticipou activamente na organizaci\u00f3n Anjuman-e-Ittehad-e-Balochan-wa-Balochistan, que se formara en 1931, e foi viceministro de Jhalawan no Estado de Kalat. En 1936 formouse nunha nova organizaci\u00f3n Anjuman-e-Islamia Ryasat-e-Kalat que ti\u00f1a a Khan Nasir como o seu presidente. Para centrarse na nova organizaic\u00f3n deixou o posto de viceministro. Trala prohibici\u00f3n do seu partido o 5 de febreiro de 1937 na nova organizaci\u00f3n pol\u00edtica que o substitu\u00edu, o Partido Nacional do Estado de Kalat, asumiu o posto de vicepresidente, este novo partido estaba afiliado ao Congreso Nacional Indio, op\u00fa\u00f1ase \u00e1 partici\u00f3n da India e xogou un papel importante en refrear o poder e influencia dos sardars (nobres locais), loitou pola supresi\u00f3n de impostos inxustos e fixo campa\u00f1a por un parlamento domocr\u00e1tico modelado segundo o brit\u00e1nico.\nDespois da integraci\u00f3n de Kalat en Paquist\u00e1n en 1948, o PNEK dividiuse, o khan de Kalat, Mir Ahmedyar Khan apostou por entrar na Liga Musulm\u00e1 e tam\u00e9n o fixeron outros dirixentes, como o propio Gul Khan Nasir pero aos poucos d\u00edas deixou a organizaci\u00f3n canda outros l\u00edderes. En 1955 fusion\u00e1ronse todas as provincias do oeste de Paquist\u00e1n, en resposta un grupo de dirixentes nacionalistas baluchis dirixidos por Ghaus Bakhsh Bizenjo, Gul Khan Nasir, Agha Abdul Karim Khan (o irm\u00e1n do khan de Kalat), Mohammad Hussain Anqa e Qadir Bux Nizamani formaron o partido Usthman Gal que se fusionou o ano seguinte con outras forzas para dar lugar ao Partido Nacional de Paquist\u00e1n, e en 1957 o PNP xuntouse coa Liga Awami xurdindo o Partido Nacional Awami, que foi o principal partido da oposici\u00f3n ao r\u00e9xime militar que gobernou Paquist\u00e1n a finais da d\u00e9cada de 1950 e primeira metade da de 1960 e no que Nasir xogou un importante papel como un dos seus principais dirixentes ata que o detiveron as autoridades en 1958 permanecendo en prisi\u00f3n en Quetta, onde o torturaron. Tras a s\u00faa liberaci\u00f3n en 1960 volveu estar encarerado varias veces m\u00e1is entre 1962 e 1970. Como resultado da loita do PNA durante esta d\u00e9cada Baluchist\u00e1n logrou o status de provincia. Nas elecci\u00f3ns de 1970 o PNA logrou a maior\u00eda en Baluchist\u00e1n, e Gul Khan Nasir obtivo un asento na Asemblea Provincial. O Paquist\u00e1n do Leste asegurouse a independencia como Bangladesh e o goberno de Bhutto non permitiu que o PNA formase goberno en Baluchist\u00e1n ata 1972 co goberno de Ataullah Khan Mengal no que Gul Khan Nasir asumiu os cargos de ministro de educaci\u00f3n, sa\u00fade, informaci\u00f3n, benestar e turismo; un dos seus logros m\u00e1is reco\u00f1ecidos foi o establecemento de estudos universitarios de medicina en Quetta.\nEn 1973 agromaron as diferenzas entre Nawab Akbar Khan Bugti e o resto dos dirixentes de PN, o que Bhutto utilizou para destitu\u00edr o goberno de Baluchist\u00e1n. Tres meses despois Gul Khan Nasir \u00eda a prisi\u00f3n acusado de traiz\u00f3n. Liberado en 1979 tras a ca\u00edda de Bhutto e a chegada ao goberno de Zia-ul-Haq. Gul Khan Nasir marchou ao exilio en Afganist\u00e1n e uniuse ao Partido Nacional Democr\u00e1tico de Wali Khan, as\u00ed e todo ao pouco Ghaus Bakhsh Bizenjo discordou con Wali Khan sobre a revoluci\u00f3n saur de Afganist\u00e1n polo que deixou o partido seguido de Gul Khan; reorganizouse o PNP con Gul Khan Nasir como o presidente do PNP de Baluchist\u00e1n pero marchou por mor de diferenzas na estratexia, concentr\u00e1ndose na actividade literaria. Non obstante a s\u00faa sa\u00fade estaba moi deteriorada tras pasar entre 1939 e 1978 case 15 anos en prisi\u00f3ns.\nObra.\nGul Khan Nasir escribiu a maior\u00eda dos seus poemas en baluchi, secas\u00ed comezou a escribir en persa e entre 1933 e 1950 empregou o urd\u00fa. Tam\u00e9n escribiu en brahui e traduciu a poes\u00eda de Ahmed Faiz ao baluchi. En conxunto a poes\u00eda de Gul Khan presenta como temas o antiimperialismo, as diferenzas de clases e a revoluci\u00f3n o que reflicte as s\u00faas ideas progresistas e socialistas, e est\u00e1 considerado o principal poeta baluchi do seu tempo."}
{"id": "349608", "revid": "89787", "url": "https://gl.wikipedia.org/wiki?curid=349608", "title": "Bill de Blasio", "text": "Bill de Blasio, nado en Nova York o 8 de maio de 1961, \u00e9 un pol\u00edtico estadounidense que milita no Partido Dem\u00f3crata. En 2016 era o alcalde da cidade de Nova York, despois de que o 5 de novembro de 2013 ga\u00f1ase as elecci\u00f3ns con m\u00e1is do 70% dos votos. \u00c9 o primeiro alcalde dem\u00f3crata da cidade dende 1993."}
{"id": "349611", "revid": "23204", "url": "https://gl.wikipedia.org/wiki?curid=349611", "title": "Corte, C\u00f3rsega", "text": "Corte (en franc\u00e9s, \"Corte\"; en corso, \"Corti\"), \u00e9 unha localidade e comuna francesa, situada no departamento de Alta C\u00f3rsega e na rexi\u00f3n de C\u00f3rsega.\nOs seus habitantes ch\u00e1manse, en franc\u00e9s, \"cortenais\", e en corso, \"curtinesi\".\nXeograf\u00eda.\nA cidade enc\u00f3ntrase no centro da illa, na confluencia dos r\u00edos Restonica e Tavignano, a 70\u00a0km de Bastia e 85\u00a0km de Ajaccio. Ten unha estaci\u00f3n na li\u00f1a f\u00e9rrea Bastia-Ajaccio, e \u00e9 un importante n\u00f3 de estradas. O val do Tavignano comun\u00edcaa coa chaira costeira occidental.\nDemograf\u00eda.\nAdemais da poboaci\u00f3n censada, a Universidade de C\u00f3rsega acolle a 3.800 estudantes.\nA aglomeraci\u00f3n de Corte lim\u00edtase ao seu municipio. Este forma parte da \"Communaut\u00e9 de communes du Centre Corse\" (Mancomunidade de municipios do Centro de C\u00f3rsega), que integra a outras sete poboaci\u00f3ns, agrupando un total de 8.319 habitantes (censo de 1999).\nAdministraci\u00f3n e pol\u00edtica.\nNo referendo sobre a Constituci\u00f3n Europea ga\u00f1ou o \"non\" cun 52,03 % dos votos.\nOs grupos que conforman o Consello Municipal son:\nEconom\u00eda.\nSegundo o censo de 1999, a distribuci\u00f3n da poboaci\u00f3n activa por sectores era:\nHistoria.\nFoi capital da C\u00f3rsega independente, as\u00ed como residencia de Pasquale Paoli, pai da patria corsa.\nEntre 1761 e 1769 foi sede do gobernador da illa.\nA s\u00faa universidade, fundada en 1765, foi un centro de difusi\u00f3n da Ilustraci\u00f3n.\nXos\u00e9 Bonaparte, que ser\u00eda rei de Espa\u00f1a, naceu en Corte en 1768."}
{"id": "349613", "revid": "5863", "url": "https://gl.wikipedia.org/wiki?curid=349613", "title": "III Asemblea de Monforte de Lemos", "text": ""}
{"id": "349617", "revid": "98629", "url": "https://gl.wikipedia.org/wiki?curid=349617", "title": "Alternativa Nacionalista Canaria", "text": "Alternativa Nacionalista Canaria (ANC) \u00e9 un partido da esquerda nacionalista canario fundado en 2006.\nObxectivos.\nANC ten como obxectivo a independencia das Illas Canarias e a construci\u00f3n dunha orde econ\u00f3mica e social que consideran m\u00e1is xusta e equitativa, baseada na teor\u00eda socialista. Tam\u00e9n apostan pola sustentabilidade ambiental, as enerx\u00edas renovables, o feminismo e a ampliaci\u00f3n dos dereitos sociais e individuais.\nHistoria.\nO partido formouse en 2006 por militantes de \"Alternativa Popular Canaria\" contrarios \u00e1 s\u00faa integraci\u00f3n en \"Alternativa S\u00ed Se Puede\". Comezaron presentando candidaturas para as elecci\u00f3ns auton\u00f3micas, insulares e municipais de 2007. Nas auton\u00f3micas e insulares lograron 2.500 votos, mentres que nas municipais conseguiron s\u00f3 1.100 votos, present\u00e1ndose en moitos sitios con agrupaci\u00f3ns locais, e fix\u00e9ronse con catro concelleiras. En 2008 obtiveron apenas un milleiro votos nas elecci\u00f3ns xerais.\nEn 2011, en cambio, o partido experimentou un certo crecemento. Nas elecci\u00f3ns auton\u00f3micas do mesmo ano superaron os 6.400 votos en todo o arquip\u00e9lago, e tam\u00e9n rozaron os 7.000 votos nas elecci\u00f3ns a cabidos, present\u00e1ndose en case todas as illas. Tam\u00e9n melloraron os resultados nas municipais, subindo a 5.000 votos, pero sen lograr concelleiro ning\u00fan. Nas elecci\u00f3ns xerais quedaron en 3.100 votos, tam\u00e9n duplicando os seus resultados.\nEn 2014 deciden presentarse \u00e1s elecci\u00f3ns ao Parlamento Europeo dentro da coalici\u00f3n \"Os Pobos Deciden\", formada por organizaci\u00f3ns de esquerda nacionalista de toda Espa\u00f1a, entre as cales se atopaban \"Euskal Herria Bildu\" e o \"Bloque Nacionalista Galego\" (BNG).\nAlternativa Nacionalista Canaria non se presentou \u00e1s elecci\u00f3ns xerais de Espa\u00f1a de 2015, recomendando aos seus votantes que fosen votar pero suxerindo que votasen grupos af\u00edns \u00e1 ideolox\u00eda do partido.\nOrganizaci\u00f3n.\nANC organ\u00edzase nunha asemblea nacional, que \u00e9 o m\u00e1ximo \u00f3rgano de direcci\u00f3n do partido. Subordinados a este at\u00f3pase a executiva nacional, \u00f3rgano de traballo permanente encargado de \u00e1reas concretas, as asembleas insulares e os comit\u00e9s locais.\nO partido est\u00e1 organizado principalmente na illa de Tenerife, pero tam\u00e9n conta cunha presenza importante na illa de Gran Canaria, as\u00ed como con comit\u00e9s locais en Arrecife e Puerto del Rosario, capitais respectivas das illas de Lanzarote e Forteventura."}
{"id": "349619", "revid": "65337", "url": "https://gl.wikipedia.org/wiki?curid=349619", "title": "Medalleiro dos Xogos Mundiais N\u00f3mades 2016", "text": ""}
{"id": "349621", "revid": "61897", "url": "https://gl.wikipedia.org/wiki?curid=349621", "title": "Articulaci\u00f3ns metacarpo-fal\u00e1nxicas", "text": ""}
{"id": "349622", "revid": "61897", "url": "https://gl.wikipedia.org/wiki?curid=349622", "title": "Articulaci\u00f3n acromio-clavicular", "text": ""}
{"id": "349623", "revid": "61897", "url": "https://gl.wikipedia.org/wiki?curid=349623", "title": "Ligamento espino-glenoideo", "text": ""}
{"id": "349624", "revid": "61897", "url": "https://gl.wikipedia.org/wiki?curid=349624", "title": "Ligamento acromio-coracoideo", "text": ""}
{"id": "349625", "revid": "61897", "url": "https://gl.wikipedia.org/wiki?curid=349625", "title": "Articulaci\u00f3ns carpo-metacarpianas", "text": ""}
{"id": "349626", "revid": "61897", "url": "https://gl.wikipedia.org/wiki?curid=349626", "title": "Articulaci\u00f3ns radio-cubitais", "text": ""}
{"id": "349627", "revid": "61897", "url": "https://gl.wikipedia.org/wiki?curid=349627", "title": "Nervio m\u00fasculo-cut\u00e1neo", "text": ""}
{"id": "349628", "revid": "61897", "url": "https://gl.wikipedia.org/wiki?curid=349628", "title": "Ganglios linf\u00e1ticos deltoido-pectorais", "text": ""}
{"id": "349629", "revid": "61897", "url": "https://gl.wikipedia.org/wiki?curid=349629", "title": "Articulaci\u00f3n fronto-parietal", "text": ""}
{"id": "349630", "revid": "61897", "url": "https://gl.wikipedia.org/wiki?curid=349630", "title": "Articulaci\u00f3n t\u00e9mporo-mandibular", "text": ""}
{"id": "349631", "revid": "61897", "url": "https://gl.wikipedia.org/wiki?curid=349631", "title": "Articulaci\u00f3n radio-escafo-lunar", "text": ""}
{"id": "349632", "revid": "23204", "url": "https://gl.wikipedia.org/wiki?curid=349632", "title": "Musophaga violacea", "text": "O Musophaga violacea \u00e9 unha especie de gran tucano, un grupo africano relacionado cos paseriformes. Habita en \u00c1frica Occidental, e conta cunha distribuci\u00f3n moi ampla, dende Senegal a trav\u00e9s de Nixeria, cunha poboaci\u00f3n illada no Chad e na Rep\u00fablica Centroafricana. \u00c9 com\u00fan nas sabanas tropicais, nas terras h\u00famidas e nas selvas."}
{"id": "349634", "revid": "61897", "url": "https://gl.wikipedia.org/wiki?curid=349634", "title": "Articulaci\u00f3n radio-cubital superior", "text": ""}
{"id": "349635", "revid": "61897", "url": "https://gl.wikipedia.org/wiki?curid=349635", "title": "Articulaci\u00f3n radio-cubital inferior", "text": ""}
{"id": "349636", "revid": "23204", "url": "https://gl.wikipedia.org/wiki?curid=349636", "title": "Mesquita-Catedral de C\u00f3rdoba", "text": ""}
{"id": "349637", "revid": "61897", "url": "https://gl.wikipedia.org/wiki?curid=349637", "title": "Articulaci\u00f3n \u00famero-cubital", "text": ""}
{"id": "349638", "revid": "23204", "url": "https://gl.wikipedia.org/wiki?curid=349638", "title": "Cymbirhynchus macrorhynchos", "text": "O Cymbirhynchus macrorhynchos \u00e9 unha especie de paxaro da familia dos bocarras. \u00c9 unha taxon monot\u00edpico dentro do x\u00e9nero Cymbirhynchus.\nAt\u00f3pase en Brunei, Camboxa, Indonesia, Laos, Malaisia, Myanmar, Singapur, Tailandia e Vietnam.\nO seu h\u00e1bitats son as terras baixas subtropicais ou tropicais e os mangleirais."}
{"id": "349639", "revid": "5863", "url": "https://gl.wikipedia.org/wiki?curid=349639", "title": "Radiofusi\u00f2n", "text": ""}
{"id": "349640", "revid": "23204", "url": "https://gl.wikipedia.org/wiki?curid=349640", "title": "Cotinga cayana", "text": "O Cotinga cayana \u00e9 unha especie de ave da familia dos cotinx\u00eddeos, os cotingas. Habita no dosel arb\u00f3reo da Amazonia, en Am\u00e9rica do Sur."}
{"id": "349641", "revid": "61897", "url": "https://gl.wikipedia.org/wiki?curid=349641", "title": "Articulaci\u00f3n carpo-metacarpal do dedo polgar", "text": ""}
{"id": "349644", "revid": "61897", "url": "https://gl.wikipedia.org/wiki?curid=349644", "title": "M\u00fasculo coraco-braquial", "text": ""}
{"id": "349645", "revid": "61897", "url": "https://gl.wikipedia.org/wiki?curid=349645", "title": "Ligamento coraco-umeral", "text": ""}
{"id": "349646", "revid": "61897", "url": "https://gl.wikipedia.org/wiki?curid=349646", "title": "Ligamentos gleno-umerais", "text": ""}
{"id": "349647", "revid": "61897", "url": "https://gl.wikipedia.org/wiki?curid=349647", "title": "Ligamento glenoideo umeral", "text": ""}
{"id": "349649", "revid": "61897", "url": "https://gl.wikipedia.org/wiki?curid=349649", "title": "Articulaci\u00f3n calc\u00e1neo-cuboidea", "text": ""}
{"id": "349650", "revid": "56817", "url": "https://gl.wikipedia.org/wiki?curid=349650", "title": "Ptilinopus superbus", "text": "O Ptilinopus superbus \u00e9 unha especie de ptilopo colorido de medio tama\u00f1o (22\u201324\u00a0cm de longo), da familia Columbidae.\nDescrici\u00f3n.\n\u00c9 unha especie sexualmente dim\u00f3rfica. Os machos te\u00f1en unha plumaxe colorida con tons laranxas, verdes e violetas. O peito \u00e9 gris, e est\u00e1 separada do abdome por unha banda azul escuro. As \u00e1s son de cor verde con manchas escuras, e a cola \u00e9 de cor branca. As femias son de cor verdes, co abdome branco, as \u00e1s azuis, o peito azul claro e cunha pequena mancha azul escuro na caluga."}
{"id": "349651", "revid": "61897", "url": "https://gl.wikipedia.org/wiki?curid=349651", "title": "Antiinflamatorios non esteroideos", "text": ""}
{"id": "349652", "revid": "98629", "url": "https://gl.wikipedia.org/wiki?curid=349652", "title": "Ducula bicolor", "text": "A Ducula bicolor \u00e9 unha especie de pomba. Habita nas selvas, mangleirais e zonas h\u00famidas do Sueste asi\u00e1tico, dende Myanmar e Tailandia at\u00e9 o sur de Xava e o leste de Filipinas e a Pen\u00ednsula de Doberai en Nova Guinea. P\u00f3dese atopar doadamente nas illas pequenas e nas rexi\u00f3ns costeiras. \u00c9 localmente com\u00fan, e polo tanto est\u00e1 considerado de risco m\u00ednimo pola BirdLife International e a IUCN."}
{"id": "349654", "revid": "22795", "url": "https://gl.wikipedia.org/wiki?curid=349654", "title": "Xoaqu\u00edn Murat", "text": ""}
{"id": "349655", "revid": "1576", "url": "https://gl.wikipedia.org/wiki?curid=349655", "title": "Dinis de Portugal", "text": ""}
{"id": "349656", "revid": "5863", "url": "https://gl.wikipedia.org/wiki?curid=349656", "title": "Galicia, revista quincenal ilustrada", "text": ""}
{"id": "349657", "revid": "5863", "url": "https://gl.wikipedia.org/wiki?curid=349657", "title": "Zenitram", "text": ""}
{"id": "349658", "revid": "5863", "url": "https://gl.wikipedia.org/wiki?curid=349658", "title": "Vida gallega, ilustraci\u00f3n regional", "text": ""}
{"id": "349659", "revid": "61897", "url": "https://gl.wikipedia.org/wiki?curid=349659", "title": "C\u00e9lula principal paratiroidea", "text": ""}
{"id": "349660", "revid": "61897", "url": "https://gl.wikipedia.org/wiki?curid=349660", "title": "C\u00e9lula ox\u00edfila paratiroidea", "text": ""}
{"id": "349661", "revid": "61897", "url": "https://gl.wikipedia.org/wiki?curid=349661", "title": "Hormona paratiroide", "text": ""}
{"id": "349664", "revid": "56817", "url": "https://gl.wikipedia.org/wiki?curid=349664", "title": "Ptilinopus melanospilus", "text": "O Ptilinopus melanospilus \u00e9 unha especie de ptilopo de tama\u00f1o medio, de at\u00e9 24\u00a0cm de lonxitude.\nA especie ten o seu h\u00e1bitat en Indonesia, Malaisia e as Filipinas. En Indonesia, p\u00f3dese atopar en Xava, nas illas menores da Sonda e nas C\u00e9lebes, onde \u00e9 com\u00fan nos bosques das terras baixas e dos outeiros. A s\u00faa dieta consiste principalmente en varias froitas, figos e bagas. A femia polo com\u00fan pon un s\u00f3 ovo de cor branco."}
{"id": "349666", "revid": "1131", "url": "https://gl.wikipedia.org/wiki?curid=349666", "title": "Basiluzzo", "text": "Basiluzzo \u00e9 unha illa de Italia que pertence ao arquip\u00e9lago das Illas Eolias, en Sicilia.\nSituada aproximadamente a 3\u00b45\u00a0km ao nord\u00e9s de Panarea, ten unha superficie de 0,29 km\u00b2, tr\u00e1tase, polo tanto, da maior das illas e arrecifes das illas deshabitadas. A costa da illa caracter\u00edzase por cant\u00eds sobre o mar, mentres que no centro hai unha gran meseta que ao longo dos s\u00e9culos se utilizou como un lugar de cultivo, pastos e vivendas de tempada. A unhas poucas decenas de metros da illa at\u00f3pase a gran rocha Spinazzola, de 5,5 metros cadrados (0,0055 quil\u00f3metros cadrados) e 79 metros de alto.\nCaracter\u00edsticas xeol\u00f3xicas.\nBasiluzzo \u00e9 unha illa de orixe volc\u00e1nica (como de feito todas as illas Eolias), que, xunto coas illas pr\u00f3ximas, \u00e9 o que queda dos antigos episodios eruptivos agora erosionada polos axentes e os fen\u00f3menos atmosf\u00e9ricos. Basiluzzo foi o m\u00e1is novo destes volc\u00e1ns, formado fai s\u00f3 50.000 anos, comparado cos 150.000 a 130.000 de Panarea e as outras illas.\nA illa componse de capas sucesivas de fluxos de lava, visibles en diversas zonas da illa, onde \u00e1s veces se alternan capas negras de obsidiana con capas lixeiras de pedra p\u00f3mez. A illa componse sobre todo de riolita. Tam\u00e9n vense notables columnas de basalto verticais observables ao longo dos cant\u00eds.\nHistoria.\nOs achados de fragmentos de cer\u00e1mica e ferramentas de obsidiana suxiren que Basiluzzo foi visitada desde o neo-neol\u00edtico e talvez permanentemente habitada na Idade de Bronce. Tam\u00e9n son moi evidentes na illa os restos dunha vila romana que data das \u00faltimas d\u00e9cadas do s\u00e9culo primeiro antes de Cristo e a primeira metade do primeiro s\u00e9culo d.C., probablemente utilizado como residencia de tempada e un estanque de peixes que data da mesma \u00e9poca, situado nas proximidades do \u00fanico porto da illa e mergullado por mor de movementos s\u00edsmicos. Ata principios do s\u00e9culo XX Basiluzzo utilizouse como terra de pastoreo e cultivo, en particular, das alcaparras (\"Capparis spinosa\"), de modo que en 1784 deu lugar a unha disputa entre o bispo de Lipari, que administraba a illa, e alg\u00fans campesi\u00f1os ocupantes. Finalmente, en 1991 Basiluzzo, xunto coas outras illas m\u00e1is pequenas de Panarea, foi declarado reserva natural integral, coa prohibici\u00f3n de desembarque, ag\u00e1s para fins cient\u00edficos."}
{"id": "349667", "revid": "40827", "url": "https://gl.wikipedia.org/wiki?curid=349667", "title": "Corvus albus", "text": "O Corvus albus \u00e9 unha especie de paxaro do x\u00e9nero dos corvos que habita en \u00c1frica. Estruturalmente, o \"Corvus albus\" \u00e9 coma un corvo de pequeno tama\u00f1o (ag\u00e1s pola falta de plumas na gorxa, a cola en forma de abano e outras caracter\u00edsticas). Pode hibridar co corvo somal\u00ed onde os seus rangos de distribuci\u00f3n se xuntan no Corno de \u00c1frica. O seu comportamento \u00e9 semellante \u00f3 do corvo pequeno eurasi\u00e1tico."}
{"id": "349669", "revid": "5863", "url": "https://gl.wikipedia.org/wiki?curid=349669", "title": "V. Luis Lamela Garc\u00eda", "text": ""}
{"id": "349670", "revid": "5863", "url": "https://gl.wikipedia.org/wiki?curid=349670", "title": "V. Lu\u00eds Lamela Garc\u00eda", "text": ""}
{"id": "349677", "revid": "1576", "url": "https://gl.wikipedia.org/wiki?curid=349677", "title": "Hormonas tiroides", "text": ""}
{"id": "349679", "revid": "72012", "url": "https://gl.wikipedia.org/wiki?curid=349679", "title": "Trastornos do neurodesenvolvemento", "text": "Os trastornos do neurodesenvolvemento son disfunci\u00f3ns no crecemento e desenvolvemento do cerebro ou sistema nervioso central. Caracter\u00edzanse por unha alteraci\u00f3n ou va\u00adriaci\u00f3n no crecemento e desenvolvemento cerebral asociadas a unha disfunci\u00f3n cognitiva, neurol\u00f3xica ou psiqui\u00e1trica que manifestan desde a infancia segundo o individuo medra .\nDentro do concepto de trastornos do neurodesenvolvemento poden incluirse : "}
{"id": "349680", "revid": "98629", "url": "https://gl.wikipedia.org/wiki?curid=349680", "title": "Reino de N\u00e1poles e Sicilia", "text": "O Reino de N\u00e1poles e Sicilia foi o nome \"oficial\" do Reino de N\u00e1poles durante os anos en que estivo baixo o dominio de Napole\u00f3n, entre 1806 e 1815, baixo os gobernos de Xos\u00e9 I Bonaparte (1806-1808) e Xoaqu\u00edn I (1808-1815).\nTras a ca\u00edda de Napole\u00f3n, en 1815 o Congreso de Viena devolveu estes territorios ao antigo rei Fernando IV de Borb\u00f3n, que lle cambiou o nome ao reino polo de Reino das D\u00faas Sicilias, reinando co nome de Fernando I.\nAntecedentes.\nOs antigos reinos de Sicilia e N\u00e1poles estaban ligados \u00e1 coroa de Arag\u00f3n desde os s\u00e9culo XIII e XV, respectivamente. Co desmembramento da Monarqu\u00eda hisp\u00e1nica no tratado de Utrecht (1713), estes territorios pasaron ao dominio austr\u00edaco, pero case inmediatamente os espa\u00f1ois trataron de recuperalos, dando lugar \u00e1 guerra da Cu\u00e1drupla Alianza.\nAproveitando a guerra de Sucesi\u00f3n polaca, en 1734, Carlos de Borb\u00f3n, daquela duque de Toscana e fillo de Filipe V de Espa\u00f1a, derrotou aos austr\u00edacos coas tropas do seu pai, recuperou estes reinos para a s\u00faa dinast\u00eda, e foi reco\u00f1ecido de inmediato por Francia, en virtude do Primeiro Pacto de Familia, e en 1737 polos Estados Pontificios e, a continuaci\u00f3n, polo resto dos Estados italianos.\nCarlos VII de Borb\u00f3n e a s\u00faa esposa Mar\u00eda Amalia de Saxonia foron moi queridos polos seus s\u00fabditos, e eles traballaron para ga\u00f1ar ese cari\u00f1o. Ao pouco tempo de ser o rei de N\u00e1poles fixo reformas e modernizou o seu novo pa\u00eds, logrando pronto a unidade do pobo e o reco\u00f1ecemento deste para o seu rei.\n\u00c1 morte do seu irm\u00e1n Fernando VI de Espa\u00f1a, Carlos cedeu o trono de N\u00e1poles-Sicilia ao seu fillo Fernando en 1759 para poder cinguir a coroa espa\u00f1ola. Despois da partida do rei Carlos, convertido en rei de Espa\u00f1a, subiu ao trono Fernando IV de N\u00e1poles (e III de Sicilia, e I das D\u00faas Sicilias) con s\u00f3 oito anos de idade. Os principais rexentes do reino durante a minor\u00eda de idade do futuro rei foron Domenico Cattaneo, pr\u00edncipe de San Nicandro, e o marqu\u00e9s Bernardo Tanucci.\nFernando IV.\nEn 1768 Fernando IV casou con Mar\u00eda Carolina de Austria, filla da emperatriz Mar\u00eda Tareixa I de Austria e irm\u00e1 de Mar\u00eda Antonieta, ra\u00ed\u00f1a de Francia.\nMentres que Fernando IV s\u00f3 se preocupou das relaci\u00f3ns coa Igrexa e da construci\u00f3n de obras p\u00fablicas, como a Academia de Arquitectura de N\u00e1poles ou a Casa Vanvitelliana, a nova ra\u00ed\u00f1a logrou controlar ao seu marido e participar activamente no goberno do reino, chegando a ter unha posici\u00f3n de gran poder.\nNos primeiros anos de goberno, Mar\u00eda Carolina mostrouse tolerante cos movementos republicanos. Por\u00e9n, tras a ca\u00edda de Lu\u00ed XVI durante a Revoluci\u00f3n francesa, uniuse \u00e1 Primeira Coalici\u00f3n que formaron varios Estados europeos en contra de Francia, levando a cabo severas persecuci\u00f3ns contra todos os sospeitosos de simpatizar coa causa revolucionaria francesa.\nPrimeiro per\u00edodo napole\u00f3nico.\nEn 1796, o xeneral Napole\u00f3n Bonaparte invadiu Italia e venceu con facilidade \u00e1s tropas austr\u00edacas e aos d\u00e9biles gobernos locais. En 1798 os franceses ocuparon Roma e os xacobinos da codade crearon a Rep\u00fablica Romana. Fernando IV de N\u00e1poles enviou un ex\u00e9rcito para frear aos franceses. Nun primeiro momento, o xeneral napole\u00f3nico Jean \u00c9tienne Championnet retirouse de Roma, permitindo que o rei Fernando entrase triunfalmente. Pero logo, Championnet contraatacou e o ex\u00e9rcito napolitano non foi capaz de resistir, retir\u00e1ndose cara a N\u00e1poles e entregando aos franceses todas as fortalezas dos territorios setentrionais do Reino, inclu\u00edndo Gaeta.\nO 8 de decembro de 1798, Fernando IV realizou desde L'Aquila unha proclama pola que chamaba aos cidad\u00e1ns a defender o Reino. Na s\u00faa marcha cara a N\u00e1poles, o xeneral Championnet encontrou unha forte resistencia de labregos nos Abruzos e o Lacio, destacando a que organizou Michele Pezza, alcumado \"Fra Diavolo\".\nFinalmente, os franceses chegaron at\u00e9 as portas de N\u00e1poles. O 22 de decembro de 1798, o rei Fernando abandonou a capital para trasladarse a Sicilia. As\u00ed e todo a resistencia foi eficaz, segundo reco\u00f1eceu o propio xeneral Championnet, pero in\u00fatil. Os defensores foron bombardeados polos mesmos napolitanos xacobinos que apoiaban a invasi\u00f3n fransesa e finalmente lograron tomar o Castel Sant'Elmo. Esta contenda, pr\u00f3xima a unha guerra civil, custou a vida de oito mil napolitanos e un milleiro de franceses.\nO 22 de xaneiro de 1799 un grupo de napolitanos xacobinos, entre os cales estaban Mario Pagano, Domenico Cirillo, Nicola Fasulo, Carlo Lauberg e Giuseppe Logoteta, proclamaron no Castel Sant'Elmo a Rep\u00fablica Partenopea (ou Rep\u00fablica Napolitana). Este novo Estado estaba controlado por Francia (era unha das chamadas Rep\u00fablicas irm\u00e1s da Primeira Rep\u00fablica francesa) e por non ter apoio popular, sobre todo nas provincias, porque a poboaci\u00f3n era leal ao seu antigo rei e desexaba o retorno da monarqu\u00eda.\nA finais de xaneiro o cardeal Fabrizio Ruffo viaxou a Palermo para presentar ao rei Fernando un proxecto de reconquista do Reino de N\u00e1poles. Aceptado o plan, o cardeal volveu a N\u00e1poles onde contou co apoio dos napolitanos. Miles de homes prepar\u00e1ronse para loitar contra os xacobinos en defensa dos borb\u00f3ns. Ruffo creou o Ex\u00e9rcito Cat\u00f3lico Real e, o 13 de xu\u00f1o de 1799, Fernando IV restaurou a monarqu\u00eda borb\u00f3nica.\nO Reino de N\u00e1poles e Sicilia.\nReinado de Xos\u00e9 I.\nDespois da vitoria na batalla de Austerlitz, o 2 de decembro de 1805, Napole\u00f3n entrou de novo en Italia e dominou definitivamente o Reino de N\u00e1poles, declarando o fin da dinast\u00eda de Borb\u00f3n e nomeando en 1806 rei de N\u00e1poles e Sicilia ao seu irm\u00e1n m\u00e1is vello Xos\u00e9 Bonaparte, funci\u00f3n que desempe\u00f1ar\u00eda durante dous anos, A s\u00faa eposa Xulia prefiriu permanecer separada do rei, xa que prefer\u00eda vivir unha vida privada rodeada da s\u00faa familia no seu castelo de Mortefontaine, no departamento de Oise (que comprara en 1800), afastada da corte, as\u00ed como do seu ad\u00faltero c\u00f3nxuxe, a\u00ednda que cerimoniosamente foi tratada como ra\u00ed\u00f1a na corte imperial de Par\u00eds.\nFernando volveu a escapar a Sicilia onde, de acordo coa Gran Breta\u00f1a, transformou a illa nun protectorado brit\u00e1nico.\nA ra\u00ed\u00f1a reuniuse con Xos\u00e9 en N\u00e1poles antes de abril de 1808, cando foi enviada al\u00ed por Napole\u00f3n para que o apoiase, xa que nese momento Xos\u00e9 enfront\u00e1base a unha rebeli\u00f3n. Cando abandonaron o reino, os napolitanos estaban convencidos de que levaran con eles moitos obxectos de valor e comentaban: \"o rei chegou como un soberano e sa\u00edu como un bandido. A ra\u00ed\u00f1a chegou vestida con farrapos e sa\u00edu como unha soberana\".\nPese a que sempre se afirmou que a raz\u00f3n das reticencias da ra\u00ed\u00f1a a viaxar a N\u00e1poles se deb\u00eda ao seu mal estado de sa\u00fade, actualmente crese que \u00e1 reina Xulia lle chegaran rumores da existencia dunha amante do seu marido. Sexa como for, a estancia en N\u00e1poles ser\u00eda breve, xa que aos pocos meses Xos\u00e9 Bonaparte ser\u00eda nomeado por Napole\u00f3n rei de Espa\u00f1a.\nXos\u00e9 Bonaparte marchou a Espa\u00f1a para reinar, suced\u00e9ndoo en N\u00e1poles o mariscal Xoaqu\u00edn Murat, que gobernou at\u00e9 maio de 1815.\nReinado de Xoaqu\u00edn I.\nFacendo m\u00e9ritos.\nJoachim Murat, fillo dun posadeiro, abandonou o sues estudos de teolox\u00eda para alistarse no ex\u00e9rcito tras estalar a Revoluci\u00f3n francesa. Polo seu valor e grandes servizos en Exipto, Napole\u00f3n inf\u00f3rmao dos seus plans para volver a Francia. Xunto a outros xenerais, abandona Exipto e retorna ao continente, participando activamente no Golpe de Estado do 18 de Brumario e, por orde de Napole\u00f3n, toma coas s\u00faas tropas o Palacio de Saint Cloud, sede da Asemblea. Tras a proclamaci\u00f3n do Consulado \u00e9 nomeado comandante da Guardia Consular. O 20 de xaneiro de 1800 casa con Carolina, irm\u00e1 de Napole\u00f3n. Respons\u00e1bel da seguridade do goberno, frustra varios complots contra o Primeiro C\u00f3nsul (seu cu\u00f1ado).\nO 18 de maio de 1804, tras a proclamaci\u00f3n do Imperio, Murat \u00e9 nomeado Mariscal de Francia e Grande Almirante do Imperio. Despois de estalar a guerra da Terceira Coalici\u00f3n, en 1805 Murat loita na batalla de Ulm contra os austr\u00edacos e despois na de Austerlitz contra os rusos. O seu valor e a s\u00faa lealdade co emperador son recompensados co t\u00edtulo de Gran Duque de Berg (Alema\u00f1a) en 1806.\nEn 1808 entra en Espa\u00f1a co rango de comandante do ex\u00e9rcito e gobernador de Madrid. Neste cargo viviu como protagonista o Levantamento do dous de maio. Elaborou un detallado informe que enviar\u00eda a Napole\u00f3n, que se encontraba en Baiona reunido co rei Carlos IV e o seu fillo Fernando; dito informe analiza os feitos con tal crueza que Napole\u00f3n culpa aos seus \"convidados\" do derramamento de sangue e esixe a abdicaci\u00f3n de ambos os dous.\nMurat aproveita a oportunidade para postularse a si mesmo como rei de Espa\u00f1a, pero Napole\u00f3n prefire entregar dito posto ao seu irm\u00e1n Xos\u00e9, pero para compensalo nom\u00e9ao o seu sucesor como rei de N\u00e1poles e Sicilia, co nome de Xoaqu\u00edn I Napole\u00f3n, o 15 de xullo de 1808.\nReinado.\nDurante o seu reinado tratou de introducir na vida napolitana os costues franceses, fomentou as artes e financiou numerosas obras p\u00fablicas para tratar de ga\u00f1ar o afecto dos seus s\u00fabditos, que sempre mostraron saudade polos antigos reis da Casa de Borb\u00f3n. Entre estes procectos destacan as escavaci\u00f3ns de Pompeia, Herculano e Estabia, que non tiveran avances significativos desde o reinado de Carlos VII e a publicaci\u00f3n do texto \"Li Antichit\u00e0 di Ercolano Esposte\" en 1767 por parte da Real Academia de N\u00e1poles.\nEn 1812 Napole\u00f3n recl\u00e1mao para a Campa\u00f1a de Rusia, onde dirixe a vanguarda na marcha cara a Moscova. Como sempre, act\u00faa valentemente en pequenas escaramuzas e, sobre todo, na sanguenta batalla de Borodin\u00f3, onde lanza unha espectacular carga que logra destru\u00edr a artillar\u00eda rusa. Por\u00e9n, a campa\u00f1a \u00e9 un desastre e, tras a retirada de Moscova, Napole\u00f3n vese obrigado a regresar a Par\u00eds para controlar o Imperio. Antes da s\u00faa marcha, establece un cuartel de inverno en Vilnius e nomea a Murat comandante en xefe das tropas na s\u00faa ausencia. Pero Murat m\u00f3strase de contado incapaz de remediar o descontento dos seus soldados, que saquean Vilna e os cofres do ex\u00e9rcito antes de desbandarse. Temendo un mot\u00edn incontrol\u00e1bel, Murat abandona o seu posto sen avisar a Napole\u00f3n e regresa a N\u00e1poles.\nComeza de inmediato a negociar con Lord Henry Bentinck, embaixador ingl\u00e9s, para manter a s\u00faa coroa temendo unha inevit\u00e1bel derrota de Napole\u00f3n. Por\u00e9n, cando lle chegan noticias da inesperada vitoria do emperador na batalla de L\u00fctzen, Murat, temendo enfrontarse a el, deixa as negociaci\u00f3ns cos brit\u00e1nicos en mans da s\u00faa esposa Carolina e acode \u00e1 fronte para reconciliarse co seu cu\u00f1ado. As condici\u00f3ns de Bonaparte son duras: ex\u00edxelle reincorporarse ao seu posto no ex\u00e9rcito e apoialo na campa\u00f1a de Alema\u00f1a, onde Murat acudir\u00e1 a de mala gana, e que se saldar\u00e1 cunha nueva derrota francesa na batalla de Leipzig.\nXoaqu\u00edn volve a fuxir a N\u00e1poles e comeza a negociar cos austr\u00edacos, que o mante\u00f1en no trono a cambio de que lle declare a guerra a Francia. Contin\u00faa gobernando de forma segura at\u00e9 o retorno de Napole\u00f3n, que escapa do seu exilio en Elba e proclama o seu II Imperio ou Imperio dos Cen D\u00edas. Aterrorizado por crer a Napole\u00f3n invenc\u00edbel, traizoafreducc aos austr\u00edacos e intenta sublevar aos \"patriotas\" italianos. Declara a guerra a Austria, pero \u00e9 derrotado na batalla de Tolentino polo bar\u00f3n Vinzenz Ferrerius von Bianchi.\nMurat foxe a N\u00e1poles, pero inmediatamente abdica e consegue escapar a Francia xunto a s\u00faa esposa. Solicita unha audiencia especial e \u00e9 recibido por Napole\u00f3n nas Tuller\u00edas. Pide perd\u00f3n ao emperador e solicita o seu vello posto ao mando da cabalar\u00eda. Pero un aburrido Napole\u00f3n repr\u00f3challe as s\u00faas traiz\u00f3ns e o seu absurdo ataque aos austr\u00edacos, que lle privara dun aliado no sur. Enfurecido ao ver que Napole\u00f3n non cede \u00e1 s\u00faas petici\u00f3ns, toma unha actitude m\u00e1is orgullosa e advirte:\nEste comentario irrita a Napole\u00f3n, que d\u00e1 por finalizada a entrevista e borra o nome de Murat da lista de mariscais, a\u00ednda que lle garante o respecto aos seus bens e \u00e1 s\u00faa vida como consideraci\u00f3n cara \u00e1 s\u00faa irm\u00e1 e os seus sobri\u00f1os. Xamais volver\u00edan a verse.\nDespois da batalla de Waterloo e a definitiva ca\u00edda de Napole\u00f3n, Murat e Carolina entenden que non cabe xa esperar clemencia por parte de Lu\u00eds XVIII ou dos austr\u00edacos. foxe a C\u00f3rsega, desde onde intenta organizar a reconquista de N\u00e1poles. Desembarcou en Calabria acompa\u00f1ado por trinta fieis, pero a poboaci\u00f3n non s\u00f3 non o recibiu como un liberador, sen\u00f3n que non fixo nada para evitar o seu posterior arresto. Foi encerrado no castelo de Pizzo, onde unha comisi\u00f3n sumaria xulgouno, conden\u00e1doo a morte. Foi executado nunha das salas da fortaleza, conced\u00e9ndolle como \u00fanica graza a de escribir \u00e1 s\u00faa esposa. O seu corpo foi enterrado sen pompa ningunha na igrexa de Pizzo, pero o seu nome est\u00e1 inscrito xunto ao de todos os mariscais napole\u00f3nicos no Arco do Triunfo de Par\u00eds.\nO Congreso de Viena e o Reino das D\u00faas Sicilias.\nDespois de 20 anos de guerras entre a Francia napole\u00f3nica e o resto das naci\u00f3ns europeas, o Congreso de Viena, iniciado en 1814 e conclu\u00eddo en 1815, baseou a reorganizaci\u00f3n do vello continente no \"principio de lexitimidade\" polo que se devolv\u00edan os territirios aos seus antigos monarcas.\nEn Italia, esta pol\u00edtica aplicose con maota elasticidade: a Rep\u00fablica de X\u00e9nova foi agregada, en contra da s\u00faa vontade, ao Reino de Piemonte-Sarde\u00f1a para formar un estado m\u00e1is forte que freara aos franceses. A Rep\u00fablica de Venecia non foi restaurada.\nE, a pesar de ter contribu\u00eddo grandemente \u00e1 derrota de Napole\u00f3n, o reino meridional non s\u00f3 non obtivo os pretendidos se\u00f1or\u00edos papais de Benevento e Pontecorvo, sen\u00f3n que perdeu o estrat\u00e9xico enclave mediterr\u00e1neo da illa de Malta, en favor de Inglaterra.\nO rei Fernando pagou un alto prezo por recuperar o seu reino: debeu renunciar a Malta, o cal supo\u00f1\u00eda as\u00ed mesmo unha reduci\u00f3n do 10 % sobre os dereitos aduaneiros de importaci\u00f3n dos seus produtos.\nTam\u00e9n o rei napolitano debeu asinar, o 12 de xu\u00f1o de 1815, un tratado secreto con Austria polo cal se compromet\u00eda a non cambiar as instituci\u00f3ns pol\u00edticas do reino e outorgalle vinte e cinco mil homes, reducidos a trece mil o 4 de febreiro de 1819, en caso de guerra.\nDe acordo co que decidiu o Congreso de Viena, Fernando emitiu un decreto polo cal unificaba os reinos de N\u00e1poles e Sicilia no Reino das D\u00faas Sicilias. Entre o 8 e o 11 de decembro de 1816, a constituci\u00f3n siciliana de 1812 foi substitu\u00edda polos novos institutos parlamentarios indepenientes. O Reino de Sicilia deixou de existir e foi incorporado ao novo Reino das D\u00faas Sicilias: o rei asumiu as\u00ed o t\u00edtulo de \"rei do Reino das D\u00faas Sicilias\", co nome de Fernando I."}
{"id": "349682", "revid": "23204", "url": "https://gl.wikipedia.org/wiki?curid=349682", "title": "Fernando I das D\u00faas Sicilias", "text": "Fernando I de Borb\u00f3n-D\u00faas Sicilias (bautizado como \"Fernando Antonio Pascual Juan Nepomuceno Seraf\u00edn Jenaro Benedicto\"), nado N\u00e1poles o 12 de xaneiro de 1751, e finado na mesma cidade o 4 de xaneiro de 1825, foi un infante de Espa\u00f1a que ocupou os tronos de N\u00e1poles (como \"Fernando IV\") en tres per\u00edodos de tempo (1759-1799, 1799-1806 e 1815-1816), Sicilia (como \"Fernando III\") (1759-1816) e das D\u00faas Sicilias, Estado formado polos dous anteriores en 1816, do que foi monarca, como Fernando I, at\u00e9 a s\u00faa morte en 1825.\nEra o terceiro fillo de Carlos III de Espa\u00f1a e Mar\u00eda Amalia de Saxonia. Cando seu pai herdou a coroa espa\u00f1ola (o seu medio irm\u00e1n Fernando morrera sen descendencia), Fernando converteuse no herdeiro do reino napolitano do seu pai, pois os acordos internacionais imped\u00edan que se reuniran ambas as coroas. Ning\u00fan dos seus irm\u00e1ns ou irm\u00e1s o sobreviviron, sendo ademais o fillo de Carlos III que reinou por m\u00e1is tempo, concretamente en Sicilia de forma ininterrompida durante 66 anos, entre 1759 e 1825.\nFernando foi nomeado \u00e1 vez Fernando III de Sicilia e Fernando IV de N\u00e1poles.\nO 23 de xaneiro de 1799, o Reino de N\u00e1poles foi declarado abolido para ser substitu\u00eddo pola Rep\u00fablica Napolitana ou Rep\u00fablica Partenopea, unha Rep\u00fablica irm\u00e1, sat\u00e9lite da Primeira Rep\u00fablica freancesa) que soamente durar\u00eda at\u00e9 o 13 de xu\u00f1o de 1799. Fernando foi restaurado no trono por un curto espazo de tempo, porque o 30de marzo de 1806, o emperador Napole\u00f3n I de Francia declarou a Fernando deposto e nomeou rei ao seu irm\u00e1n m\u00e1is vello Xos\u00e9 Bonaparte.\nFernando foi restaurado por terceira vez pola s\u00faa vitoria na batalla de Tolentino, o 3 de maio de 1815 sobre o monarca rival Xoaqu\u00edn I, que sucedera a Xos\u00e9 I cando este foi nomeado rei de Espa\u00f1a por Napole\u00f3n.\nDespois da ca\u00edda de Napole\u00f3n, e tras o Congreso de Viena, o 8 de decembro de 1816, Fernando, por acordo das potencias do Congreso, reuniu os tronos de Sicilia e N\u00e1poles no Reino das D\u00faas Sicilias e continuiu rexendo como gobernante, como Frrnando I, at\u00e9 a s\u00faa morte o 4 de xaneiro de 1825."}
{"id": "349683", "revid": "22795", "url": "https://gl.wikipedia.org/wiki?curid=349683", "title": "Fernando IV de N\u00e1poles", "text": ""}
{"id": "349684", "revid": "98629", "url": "https://gl.wikipedia.org/wiki?curid=349684", "title": "Lynx Edicions", "text": "Lynx Edicions \u00e9 unha editorial fundada en 1989 en Barcelona, Espa\u00f1a, polo avogado e coleccionista Ramon Mascort Amig\u00f3, o naturalista Jordi Sargatal e o m\u00e9dico Josep del Hoyo.\nFoi creada inicialmente para publicar basicamente a enciclopedia \"Handbook of the Birds of the World\" (\"Manual das aves do mundo\") que, iniciada en 1992 co primeiro volume, consta de 16 volumes. No ano 2002 trasladouse a Bellaterra.\nO seu fondo editorial conta tam\u00e9n con libros de divulgaci\u00f3n da natureza relacionados coa flora, a fauna, gu\u00edas, e itinerarios ecotur\u00edsticos. Tam\u00e9n creou unha nova colecci\u00f3n infantil, \"Alas de Papel\"; os t\u00edtulos desta serie constan de d\u00faas secci\u00f3ns: narraci\u00f3n dunha historia imaxinaria inspirada no mundo natural e amplamente ilustrada, e un apartado de co\u00f1ecementos que trata sobre o personaxe do conto dunha maneira did\u00e1ctica e f\u00e1cil de comprender.\nRelaci\u00f3ns empresariais.\nA editorial mant\u00e9n acordos de colaboraci\u00f3n con entidades como BirdLife International (a organizaci\u00f3n mundial m\u00e1is importante para o estudo e a conservaci\u00f3n das aves), o Instituto Smithsoniano de Washington, D.C., \"Conservation International\", o American Museum of Natural History, de Nova York. En colaboraci\u00f3n coa IUCN, \"The World Conservation Union\" e \"Conservation International\" publicou a obra \"Threatened Amphibians of the World\" (\"Anfibios ameazados do mundo\").\nTras o \"Manual das aves do mundo\", est\u00e1 preparando a serie equivalente, o \"Handbook of the Mammals of the World\" (\"Manual dos mam\u00edferos do mundo\"), que constar\u00e1 de 9 volumes, en colaboraci\u00f3n con \"Conservation International\" e a IUCN. O primeiro volume, dedicado aos carn\u00edvoros, sa\u00edu do prelo no mes de abril de 2009. En xullo de 2016 apareceu o volume 6, dedicado a lagomorfos e roedores, I.\nEn 2002 Lynx Edicions emprendeu un novo procecto: a IBC (Internet Bird Collection). Tr\u00e1tase dunha gran base de datos interactiva de acceso gratu\u00edto, que pretende compilar v\u00eddeos, fotograf\u00edas, gravaci\u00f3ns e outra informaci\u00f3n relativa a todas as aves do mundo. Actualmente est\u00e1n dispo\u00f1\u00edbeis case 30.000 v\u00eddeos que representan a m\u00e1is de 7.000 especies (un 60 % das existentes), e vaise incorporando novo material diariamente. At\u00e9 xaneiro de 2009 colaboraran 310 persoas de 85 pa\u00edses diferentes.\nPopularizaci\u00f3n.\nLynx Editions deuse a co\u00f1ecer internacionalmente cando comezou a publicar o \"Manual das aves do mundo\" que, cando rematou en 2011, pod\u00edase documentar por primeira vez nunha soa obra todas as especies da clase, ilustradas e tratadas en detalle. Non existe un equivalente deste gran traballo integral que se completara antes del, ou de calquera outro grupo do reino animal."}
{"id": "349686", "revid": "98629", "url": "https://gl.wikipedia.org/wiki?curid=349686", "title": "Alternativa Popular Canaria", "text": "Alternativa Popular Canaria (APC) \u00e9 un partido nacionalista canario de esquerda formado en 2002, membro do \"Movemento de Liberaci\u00f3n Nacional de Canarias\" (MLNC). A s\u00faa creaci\u00f3n foi impulsada pola organizaci\u00f3n xuvenil \"Azarug\" e alg\u00fans partidos de \u00e1mbito municipal, as\u00ed como persoas a t\u00edtulo individual procedentes de organizaci\u00f3ns da esquerda nacionalista.\nEn 2003 celegbrouse a s\u00faa primeira asemblea e nas elecci\u00f3ns auton\u00f3micas de 2003 obtivo 6.737 votos, un 0,73 %, mentres que nas elecci\u00f3ns municipais do mesmo ano obtivo un concelleiro en Santa \u00darsula (Tenerife). En La Orotava presentouse como \"Iniciativa por La Orotava\" (Ipo) con \"Los Verdes de Canarias\" e obtivo cinco concelleiros. Nas elecci\u00f3ns ao Parlamento Europeo de xu\u00f1o de 2004, \"Alternativa Popular Canaria\" pediu o voto para a coalici\u00f3n \"Europa dos Pobos\".\nO 25 e o 26 de xu\u00f1o de 2005 o partido celebrou a s\u00faa II Asemblea Nacional, e o 16 de setembro de 2006 a III Asemblea Nacional. En 2006 sufriu en Tenerife unha divisi\u00f3n da que xurdiu un novo partido chamado \"Alternativa Nacionalista Canaria\".\nNas elecci\u00f3ns ao Parlamento das Canarias de 2007 presentouse en coalici\u00f3n con \"Alternativa Ciudadana 25 de Mayo\" e obtivo 4.824 votos, o 0,51 %. Nas elecci\u00f3ns municipais perdeu o seu concelleiro en Santa \u00darsula e en La Orotava ga\u00f1ou tres concelleiros. Tanto no Cabido de Tenerife como nos concellos de Santa Cruz de Tenerife, San Crist\u00f3bal de la Laguna, Granadilla de Abona, Buenavista del Norte e Tacoronte, apoiou a \"Alternativa S\u00ed se Puede por Tenerife\", opci\u00f3n pol\u00edtica na que se integra a \"Alternativa Popular Canaria\".\nNa s\u00faa primeira Conferencia Nacional, en 2008, decidiu non participar nas Elecci\u00f3ns Xerais de Espa\u00f1a de 2011 e centrar todos os seus esforzos na consolidaci\u00f3n de \"Alternativa S\u00ed se Puede por Tenerife\" de cara \u00e1s seguintes convocatorias electorais de car\u00e1cter local e auton\u00f3mico. Nas elecci\u00f3ns ao Parlamento Europeo de 2009 pediu o voto para a \"Iniciativa Internacionalista\"."}
{"id": "349687", "revid": "55340", "url": "https://gl.wikipedia.org/wiki?curid=349687", "title": "Martial M\u00e9nard", "text": "Martial M\u00e9nard, nado o 28 de novembro de 1951 en Par\u00eds, e finado o 8 de setembro de 2016 en Quimper, foi un ling\u00fcista, lexic\u00f3grafo e xornalista bret\u00f3n, considerado un dos meirandes especialistas en lingua bretoa. Ademais foi un destacado militante nacionalista bret\u00f3n."}
{"id": "349688", "revid": "5863", "url": "https://gl.wikipedia.org/wiki?curid=349688", "title": "Conseller\u00eda de Cultura, Comunicaci\u00f3n Social e Turismo", "text": ""}
{"id": "349690", "revid": "5863", "url": "https://gl.wikipedia.org/wiki?curid=349690", "title": "Handbook of the Mammals of the World", "text": "Handbook of the Mammals of the World (HMW) \u00e9 unha serie de libros da editorial Lynx Edicions. Iniciada s\u00faa publicaci\u00f3n en 2009 est\u00e1 previsto que conste de nove volumes. Cada familia de mam\u00edferos \u00e9 avaliada nunha introduci\u00f3n ampla, e incl\u00fae fotograf\u00edas e o mapa da \u00e1rea de distribuci\u00f3n de cada unha das s\u00faas especies.\nEste \u00e9 o segundo proxecto importante e Lynx Edicions desde o lanzamento do \"Handbook of the Birds of the World\" (Manual das aves do mundo) en 1992.\nOs editores principais son Russell Mittermeier e Don E. Wilson en asociaci\u00f3n \"Conservation International\", a Texas A&amp;M University e a IUCN (Uni\u00f3n Internacional para a Conservaci\u00f3n da Natureza e dos Recursos Naturais. Don E. Wilson \u00e9 tam\u00e9n un dos dous editores da obra de referencia \"Mammal Species of the World\".\nVolumes publicados.\nIn\u00edciase cunha introduci\u00f3n \u00e1 clase dos mam\u00edferos por Don E. Wilson. A continuaci\u00f3n trata as 13 familias e incl\u00fae detalles da taxonom\u00eda, \u00e1rea de dispersi\u00f3n, h\u00e1bitat, reproduci\u00f3n, comportamento e status de conservaci\u00f3n de 254 especies, con m\u00e1is de 400 fotograf\u00edas en cor, 257 mapas de distribuci\u00f3n e 33 l\u00e1minas do artista catal\u00e1n Toni Llobet.\nAbarca 6 ordes, con 17 familias, 54 x\u00e9neros e 279 especies. Incl\u00fae 664 fotos en cor, 433 mapas de distribuci\u00f3n e 56 l\u00e1minas de Toni Llobet.\nEditado por Russell A. Mittermeier, Anthony B. Rylands e Don E. Wilson, trata as 17 familias dos primates, con 470 especies. Incl\u00fae 57 l\u00e1minas do artista ingl\u00e9s Stephen D. Nash.\nCobre 19 familias, con 147 especies. As s\u00faas 30 l\u00e1minas en cor que incl\u00fae son de Toni Llobet.\nComprende 375 especies das 21 familias que forman as 8 ordes destes animais, e incl\u00fae 44 l\u00e1minas de Toni Llobet.\nEditado por Don E. Wilson, Thomas E. Lacher Jr. e Russell A. Mittermeier, inicialmente pretend\u00edase publicar un \u00fanico volume de lagomorfos e roedores. Pero debido ao gran n\u00famero de roedores para describir, Lynx Edicions organizou unha enquisa no ver\u00e1n e o outono de 2015 na que a maior\u00eda dos clientes se decidiu a favor de dous volumes. Neste descr\u00edbense as d\u00faas familias dos lagomorfos e 25 de roedores, cun total 798 especies; incl\u00fae tam\u00e9n 60 l\u00e1moinas de Toni Llobet."}
{"id": "349692", "revid": "5863", "url": "https://gl.wikipedia.org/wiki?curid=349692", "title": "Mononucleose infecciosa", "text": "A mononucleose infecciosa \u00e9 unha doenza infecciosa causada polo virus de Epstein-Barr (VEB) que pertence \u00e1 mesma familia do virus do herpes. Con moita menos frecuencia pode ser producida polo cytomegalovirus e nun 1% dos casos por \"Toxoplasma gondii\".\nAparece m\u00e1is frecuentemente en adolescentes e adultos mozos, e os s\u00edntomas que a caracterizan son febre, farinxite ou dor de gorxa, inflamaci\u00f3n dos linfonodos e fatiga."}
{"id": "349693", "revid": "22795", "url": "https://gl.wikipedia.org/wiki?curid=349693", "title": "HMW", "text": ""}
{"id": "349694", "revid": "23204", "url": "https://gl.wikipedia.org/wiki?curid=349694", "title": "Hasta que te conoc\u00ed (serie de televisi\u00f3n)", "text": "Hasta que te conoc\u00ed \u00e9 unha serie de televisi\u00f3n producida por Juan Gabriel en colaboraci\u00f3n con Disney Media Distribution Latin America e SOMOS Productions. A serie est\u00e1 baseada na vida do cantante mexicano Juan Gabriel.\nA produci\u00f3n da serie comezou o 12 de outubro de 2015 na Cidade de M\u00e9xico."}
{"id": "349699", "revid": "89787", "url": "https://gl.wikipedia.org/wiki?curid=349699", "title": "Festival de T\u00fcrkvizyon 2017", "text": "O Festival de T\u00fcrkvizyon 2017 (en turco: T\u00fcrkvizyon \u015eark\u0131 Yar\u0131\u015fmas\u0131 2017) ser\u00e1 a cuarta edici\u00f3n do Festival de T\u00fcrkvizyon, que ter\u00e1 lugar en Astan\u00e1, Casaquist\u00e1n, durante a EXPO 2017. Polo de agora vinte rex\u00edons confirmaron a s\u00faa participaci\u00f3n no concurso.\nLocalizaci\u00f3n.\nEn maio de 2016 foi anunciado por Subhane Isgenderova, a cabeza da delegaci\u00f3n de Acerbaix\u00e1n que Antalya \u00eda acoller a sede da cuarta edici\u00f3n. A\u00ednda as\u00ed, o 11 de xullo de 2016, foi confirmado que as declaraci\u00f3ns feitas por Isgenderova foi incorrecta, e a sede oficial ser\u00e1 Istambul. Por mor dos atentados en Istambul e a situaci\u00f3n na que est\u00e1 Turqu\u00eda, a edici\u00f3n farase en Astan\u00e1, Casaquist\u00e1n no ver\u00e1n de 2017.\nFormato.\nA diferenza da edici\u00f3n do 2015 que non tivo semi-finais polas retiradas dalgunhas rep\u00fablicas rusas polas malas relaci\u00f3ns entre Rusia e Turqu\u00eda, agardase que este ano volva o preceso de semi-finais."}
{"id": "349703", "revid": "22795", "url": "https://gl.wikipedia.org/wiki?curid=349703", "title": "Traguelafinos", "text": ""}
{"id": "349704", "revid": "22795", "url": "https://gl.wikipedia.org/wiki?curid=349704", "title": "Tragelaphini", "text": ""}
{"id": "349705", "revid": "23204", "url": "https://gl.wikipedia.org/wiki?curid=349705", "title": "Nidhogg (videoxogo)", "text": "Nidhogg \u00e9 un videoxogo de loita para dous xogadores creado por Mark \"Messhof\" Essen. Os xogadores loitan con espadas nunha contorna pixelada. Ga\u00f1ou premio de dese\u00f1o do Indiecade de 2013 e o premio Nuovo do Independent Games Festival de 2011. Foi lanzado para Microsoft Windows o 13 de xaneiro de 2014, e m\u00e1is tarde foi adaptado para OS X, PlayStation 4 e PlayStation Vita. A cr\u00edtica alabou a mec\u00e1nica de xogo e o seu balance, mais considerou o modo un xogador como pouco satisfactorio."}
{"id": "349707", "revid": "98629", "url": "https://gl.wikipedia.org/wiki?curid=349707", "title": "Hypsiglena unaocularus", "text": "Hypsiglena unaocularus \u00e9 unha especie de r\u00e9ptil da familia Colubridae, end\u00e9mica das rochas da illa Clari\u00f3n, no arquip\u00e9lago de Revillagigedo, a 1\u00a0100\u00a0km da costa oeste de M\u00e9xico. Mide entre 40 e 46\u00a0cm de lonxitude. \u00c9 de cor marr\u00f3n escuro, con manchas negruzcas sobre a cabeza e o pescozo. Alim\u00e9ntase de insectos e lagartas.\nDescubrimento.\nEn 1936, foron recolectados exemplares por primeira vez por Charles William Beebe, que foron descritos como subespecie de \"Hypsiglena ochrorhyncha\", por Wilmer Tanner en 1944. No 2013, foron encontrados dous esp\u00e9cimes, co cal se confirmou o achado de Beebe. As an\u00e1lises de ADN permitiron establecer que non se trata dunha subespecie de \"H. ochrorhyncha\" nin de \"Hypsiglena torquata\", como se cr\u00eda ata ent\u00f3n, sen\u00f3n dunha especie diferente e, a an\u00e1lise filoxen\u00e9tica determinou que o seu parente m\u00e1is achegado \u00e9 a cobra manchada da Illa Santa Catalina, \"Hypsiglena catalinae\"."}
{"id": "349710", "revid": "23204", "url": "https://gl.wikipedia.org/wiki?curid=349710", "title": "Starsky &amp; Hutch (videoxogo)", "text": "Starsky &amp; Hutch \u00e9 un videoxogo de combate en veh\u00edculos baseado na serie de televisi\u00f3n hom\u00f3nima. O xogo foi lanzado para PlayStation 2, Xbox, Microsoft Windows, Game Boy Advance e GameCube. Unha secuela do xogo estaba en proceso de desenvolvemento e estaba anunciada para o 2004 pero foi cancelado antes do seu lanzamento."}
{"id": "349712", "revid": "89787", "url": "https://gl.wikipedia.org/wiki?curid=349712", "title": "Concerto delle donne", "text": "O concerto delle donne ou canto delle dame (\"lit.\" conxunto de mulleres) foi unha agrupaci\u00f3n profesional de cantantes femininas da corte de Ferrara (Italia) de finais do Renacemento, que tivo gran renome polo seu virtuosismo t\u00e9cnico e art\u00edstico. A agrupaci\u00f3n foi fundada por Afonso II, duque de Ferrara en 1580 e estivo activa ata a disoluci\u00f3n da corte en 1597. Giacomo Vincenti, un editor musical, loou a estas mulleres como \"virtuose giovani\" (novas virtuosas), fac\u00e9ndose eco dos sentimentos de cronistas e comentaristas contempor\u00e1neos.\nAs orixes da agrupaci\u00f3n enc\u00f3ntranse nun grupo de afeccionados cortes\u00e1ns de alto rango que interpretaban m\u00fasica os uns para os outros no contexto da informal \"musica secreta\" do duque na d\u00e9cada de 1570. A agrupaci\u00f3n foi evolucionando cara a un grupo s\u00f3 de mulleres profesionais, o \"concerto delle donne\", que ofreceu concertos formais para os membros do c\u00edrculo \u00edntimo da corte e visitantes importantes. O seu estilo de canto florido e altamente ornamentado levou prestixio a Ferrara e inspirou a compositores da \u00e9poca.\nO \"concerto delle donne\" revolucionou o papel da muller na m\u00fasica profesional, e continuou a tradici\u00f3n da corte de Este como centro cultural. A fama do grupo de mulleres espallouse por toda Italia, inspirando imitaci\u00f3ns nas poderosas cortes dos Medici e os Orsini. A fundaci\u00f3n do \"concerto delle donne\" foi o acontecemento m\u00e1is importante na m\u00fasica secular italiana a finais do s\u00e9culo XVI; as innovaci\u00f3ns musicais que se estableceron na corte foron importantes no desenvolvemento do madrigal e, finalmente, a \"seconda pratica\".\nHistoria.\nFormaci\u00f3n.\nNa corte de Ferrara, un grupo de mulleres destacadas na m\u00fasica inspirou ao compositor Luzzasco Luzzaschi e atraeu o interese do duque. Este grupo, que levou \u00e1 formaci\u00f3n do \"concerto delle donne\", interpretou dentro do contexto da \"musica secreta\" do duque, unha serie de concertos regulares de m\u00fasica de c\u00e1mara interpretados para unha audiencia exclusiva. Este grupo inicial estaba integrado orixinalmente por membros da corte talentosos pero afeccionados: as irm\u00e1s Lucrezia e Isabella Bendidio, Leonora Sanvitale e Vittoria Bentivoglio. A elas un\u00eduselles o baixo Giulio Cesare Brancaccio, que foi levado \u00e1 corte en 1577 especialmente pola s\u00faa habilidade para o canto. A agrupaci\u00f3n orixinal estivo activa durante toda a d\u00e9cada de 1570, e consolidouse en 1577. S\u00f3 m\u00e1is tarde cantantes profesionais substitu\u00edron aos orixinais.\nO duque non anunciou a creaci\u00f3n dun grupo totalmente feminino profesional; no seu lugar, o grupo foi formando parte e dominando de xeito gradual a \"musica secreta\", de xeito que logo da destituci\u00f3n de Brancaccio por insubordinaci\u00f3n en 1583 non foron contratados m\u00e1is membros masculinos da \"musica secreta\". Mesmo cando Brancaccio estaba cantando co grupo este era considerado como un conxunto de mulleres, porque o grupo de mulleres era o aspecto m\u00e1is emocionante da agrupaci\u00f3n. Este novo grupo, o \"concerto delle donne\", foi creado por Afonso en parte para a diversi\u00f3n da s\u00faa nova xove esposa, Margherita Gonzaga d'Este (ela s\u00f3 ti\u00f1a catorce anos cando ambos casaron en 1579), e en parte para satisfacer o interese art\u00edstico na corte. Segundo Grana, un correspondente contempor\u00e1neo, \"Signora Machiavella [Lucrezia], Signora Isabella e Signora Vittoria abandonaron o grupo, tendo perdido o respaldo de Luzzaschi\". O primeiro concerto do grupo profesional de mulleres do que se ten certeza tivo lugar o 20 de novembro de 1580; dende Carnaval en 1581, os concertos tiveron lugar regularmente.\nEste novo \"grupo de mulleres\" foi visto como un fen\u00f3meno extraordinario e novo; a maior\u00eda das testemu\u00f1as non conectan o segundo per\u00edodo do \"concerto delle donne\" co grupo de mulleres que cantaba na \"musica secreta\". Na actualidade, con todo, o grupo inicial \u00e9 visto como unha parte crucial da creaci\u00f3n e desenvolvemento do x\u00e9nero social e vocal do \"concerto delle donne\".\nCompo\u00f1entes e caracter\u00edsticas.\nA membro m\u00e1is destacada da nova agrupaci\u00f3n foi Laura Peverara, seguida por Livia d'Arco e Anna Guarini, filla do prol\u00edfico poeta Giovanni Battista Guarini. Giovanni escribiu poemas para moitos dos madrigais que foron creados para o conxunto e fixo a coreograf\u00eda das escenas para o \"balletto delle donne\". Judith Tick pensa que Tarquinia Molza cantou co grupo, mais Anthony Newcomb di que ela se adicou s\u00f3 como asesora e instrutora. Non hai certeza de que Tarquinia Molza cantase ou non co grupo, mais si \u00e9 co\u00f1ecido que foi expulsada de calquera papel que desenvolvese no grupo logo de que a s\u00faa relaci\u00f3n co compositor Giaches de Wert sa\u00edse \u00e1 luz en 1589. Luzzasco Luzzaschi dirixiu e compuxo m\u00fasica para o grupo e acompa\u00f1ounas ao clavic\u00e9mbalo. Ippolito Fiorini foi o \"maestro di capella\", que supervisou todas as actividades musicais da corte. Ademais das s\u00faas funci\u00f3ns na corte en xeral, acompa\u00f1ou ao \"concerto\" ao la\u00fade. Vittorio Baldini foi levado \u00e1 corte como editor da m\u00fasica en 1582.\nAs cantantes da segunda etapa do \"concerto delle donne\" eran oficialmente damas de compa\u00f1\u00eda da duquesa Margherita Gonzaga d'Este, mais foron contratadas principalmente como cantantes. As habilidades musicais de Peverara levaron ao duque a pedirlle \u00e1 s\u00faa muller Margherita que a levara dende Mantua como parte da s\u00faa comitiva. As novas cantantes tocaban instrumentos, entre eles o la\u00fade, a arpa e a viola, mais focalizaron as s\u00faas enerx\u00edas en desenvolver o virtuosismo vocal. Esta habilidade f\u00edxose altamente prezada a mediados do s\u00e9culo XVI, a partir dos baixos como Brancaccio, mais cara a finais do s\u00e9culo o canto virtuos\u00edstico do baixo pasou de moda e as voces agudas pasaron a estar en voga. As obrigas musicais das mulleres inclu\u00edan a interpretaci\u00f3n co \"balletto delle donne\" da duquesa, un grupo de bailarinas que se travest\u00edan frecuentemente. A pesar das s\u00faas orixes na clase alta, as cantantes non ter\u00edan sido acollidas no c\u00edrculo pr\u00f3ximo da corte se non fosen artistas cualificadas. D'Arco pertenc\u00eda \u00e1 nobreza, mais s\u00f3 a unha familia menor. Peverara era a filla dun mercador rico e Molza proced\u00eda dunha destacada familia de artistas.\nAs mulleres cantaban ata seis horas ao d\u00eda, xa fose cantando o seu propio repertorio florido de memoria, lendo a primeira vista partituras ou participando nos \"balletti\" como cantantes e bailarinas. Thomasin LaMay sost\u00e9n infundadamente que as mulleres dos \"concerti delle donne\" proporcionaban favores sexuais aos membros da corte, a\u00ednda que non hai evidencias disto e as circunstancias dos seus matrimonios e dotes son argumentos en contra desta interpretaci\u00f3n. As mulleres recib\u00edan pagamentos e outros beneficios, como dotes e vivendas no palacio ducal. Peverara recibiu 300 \"scudi\" ao ano e aloxamento no palacio ducal para ela, o seu home, e a s\u00faa nai (as\u00ed como un dote de 10.000 \"scudi\" polo seu matrimonio).\nMalia terse casado tres veces coa esperanza de ter un herdeiro, Afonso II morreu en 1597 sen descendencia, lex\u00edtima ou non. O seu primo Cesare herdou o ducado, mais a cidade de Ferrara, que era legalmente un feudo papal, foi anexionada aos Estados Pontificios en 1598 mediante unha combinaci\u00f3n de \"firme diplomacia e presi\u00f3n sen escr\u00fapulos\" do papa Clemente VIII. A corte de Este tivo que abandonar Ferrara e o \"concerto delle donne\" disolveuse.\nM\u00fasica.\nA maior innovaci\u00f3n musical do \"concerto delle donne\" foi a multiplicaci\u00f3n das voces superiores ornamentadas, dunha voz que cantaba en diminuci\u00f3ns sobre un acompa\u00f1amento instrumental a d\u00faas ou tres voces cantando varias diminuci\u00f3ns \u00e1 vez. Esta pr\u00e1ctica, que os o\u00edntes encontraron notable, foi imitada por moitos compositores, como Carlo Gesualdo, Luca Marenzio e Claudio Monteverdi.\nEses compositores escribiron m\u00fasica tanto inspirada polo \"concerto delle donne\" ou especificamente para elas. Estas obras est\u00e1n caracterizadas por unha alta tesitura, un estilo virtuoso e florido e unha ampla extensi\u00f3n vocal. O terceiro libro de madrigais de Lodovico Agostini foi quizais a primeira publicaci\u00f3n adicada totalmente ao novo estilo de canto. Agostini adicoulle canci\u00f3ns a Guarini, Peverara e Luzzaschi. Gesualdo escribiu m\u00fasica para a agrupaci\u00f3n en 1594 cando visitou Ferrara para casar coa sobri\u00f1a do duque, Leonora d'Este. O \"Settimo Libro di madrigali a 5\" de De Wert e o \"Primo libro a 6\" de Marenzio foron os aut\u00e9nticos primeiros monumentos ao \"concerto delle donne\". A \"Canzonette a tre voci\" de Monteverdi foi probablemente influenciada polas \"Mulleres de Ferrara\". A pesar de que as \u00fanicas obras claramente destinadas ou inspiradas polo \"concerto delle donne\" foron obras para varias voces agudas executadas en diminuci\u00f3n, na pr\u00e1ctica os concertos do \"concerto delle donne\" inclu\u00edron o antigo estilo de madrigais a solo ornamentados con instrumentos acompa\u00f1antes. Peverara foi loada especialmente pola s\u00faa habilidade neste x\u00e9nero. As obras escritas para o \"concerto delle donne\" non se limitaban \u00e1 m\u00fasica: Torquato Tasso e G.B. Guarini escribiron poemas adicados \u00e1s mulleres do \"concerto\", alg\u00fans dos cales foron posteriormente musicalizados por compositores. Tasso escribiu arredor de 75 poemas s\u00f3 para Peverara.\nO libro de madrigais para unha, d\u00faas e tres sopranos con clave acompa\u00f1ante de Luzzaschi, publicado en 1601, comprende obras escritas ao longo da d\u00e9cada de 1580. Esta m\u00fasica puido ter sido omitida da publicaci\u00f3n para manter en segredo a \"musica secreta\" de Afonso e as\u00ed manter o control sobre ela. Newcomb considera esta publicaci\u00f3n o exemplar das mulleres do modelo do estilo musical. En 1584, Alessandro Striggio, en resposta \u00e1s petici\u00f3ns de Francisco I de Medici, describiu o grupo e compuxo pezas imitando o seu estilo para que Francisco puidera crear o seu propio \"concerto delle donne\". Striggio mencionou un ornamentado madrigal a catro voces para tres sopranos e un di\u00e1logo con diminuci\u00f3ns imitativas para d\u00faas sopranos. Engadiu que esquecera a tablatura para o madrigal en Mantua e sinalou que o cantante Giulio Caccini pod\u00eda tocar a parte de baixo tanto no la\u00fade como no clavic\u00e9mbalo. Isto indica que os cantantes masculinos probablemente non foron empregados despois de Brancaccio e que os acompa\u00f1amentos instrumentais eran un medio com\u00fan e aceptable para o acompa\u00f1amento para constru\u00edr o contrapunto.\nA produci\u00f3n do editor ducal, Baldini, consistiu en gran parte na m\u00fasica escrita para o \"concerto delle donne\", inclu\u00eddas as composici\u00f3ns dos m\u00e1is destacados madrigalistas: Luzzaschi, Gesualdo e Alfonso Fontanelli. A s\u00faa primeira publicaci\u00f3n para o duque foi \"Il lauro secco\" (1582), seguida por \"Il lauro verde\" (1583). Ambas conti\u00f1an m\u00fasica dos principais compositores de Roma e o norte de Italia. A m\u00fasica en honor ao \"concerto\" foi impresa en lugares tan afastados como Venecia, co \"Primo libro a 5\" de Paolo Virchi publicado por Giacomo Vincenti e Ricciardo Amadino e que cont\u00e9n o madrigal que comeza con \"SeGU'ARINAscer LAURA e prenda LARCO / Amor soave e dolce / Ch'ogni cor duro MOLCE\". Este emprego das mai\u00fasculas est\u00e1 no orixinal, explicando claramente o equivalente dos nomes de Anna Guarini, Laura Peverara, Livia d'Arco e Tarquinia Molza.\nCoa obvia excepci\u00f3n de Brancaccio, todas as cantantes do \"concerto\" eran sopranos. A\u00ednda que a m\u00fasica escrita para o \"concerto\" se centrou nas voces agudas, non hai evidencias de que o grupo empregara \"castrati\" ou falsetistas. Este feito \u00e9 sorprendente, considerando que os \"castrati\" estaban a pouco de converterse nas maiores estrelas dunha nova forma de arte, a \u00f3pera. En 1607, \"L'Orfeo\" de Monteverdi empregou catro papeis para \"castrato\" dun elenco de nove personaxes, amosando o novo dominio deste tipo de voz. Tam\u00e9n contrastaba coa corte do pai de Margherita, onde Guglielmo Gonzaga buscaba activamente eunucos.\nOs arranxos polif\u00f3nicos requir\u00edan de mulleres para cantar diminuci\u00f3ns (divisi\u00f3ns mel\u00f3dicas de notas m\u00e1is longas) e outros ornamentos en grupo. As diminuci\u00f3ns eran tradicionalmente improvisadas na interpretaci\u00f3n. Con todo, para coordinar as s\u00faas voces transcribiron e ensaiaron a m\u00fasica de antem\u00e1n, transformando estas improvisaci\u00f3ns en formas musicais altamente desenvolvidas que os compositores quixeron imitar. As cantantes puideron ter empregado a pr\u00e1ctica m\u00e1is tradicional no seu repertorio a solo, realizando ornamentos extemporaneamente. Os ornamentos espec\u00edficos empregados polo \"concerto delle donne\", mencionados nunha fonte de 1561, foron alg\u00fans como o \"passaggi\" (divisi\u00f3n dunha nota longa en moitas notas curtas), cadencias (decoraci\u00f3n da pen\u00faltima nota, \u00e1s veces moi elaborada) e \"tirate\" (escalas r\u00e1pidas). Os \"accenti\" (conexi\u00f3n de d\u00faas notas m\u00e1is longas, empregando ritmos apuntillados), un elemento b\u00e1sico da m\u00fasica barroca temper\u00e1, non se encontran na lista. En 1592, Caccini afirmou que Afonso II pediu que lles ensinara ao seu grupo de mulleres os novos estilos \"accenti\" e \"passaggi\".\nEstilos.\nHai dous estilos distintos de madrigais escritos e inspirados para o \"concerto delle donne\". O primeiro \u00e9 o estilo \"exuberante\" da d\u00e9cada de 1580. O segundo \u00e9 a m\u00fasica no estilo da \"seconda pratica\", escrito na d\u00e9cada de 1590. Lizzaschi escribiu m\u00fasica en \u00e1mbolos dous estilos. O estilo do per\u00edodo temper\u00e1n, como exemplifican as obras de Luzzaschi, implica o uso de textos escritos por poetas da esfera de Ferrara, como Tasso e G.B. Guarini. Estes poemas tenden a ser curtos e enxe\u00f1osos coas secci\u00f3ns individuais. Musicalmente, as obras de Luzzaschi est\u00e1n altamente seccionadas e baseadas en temas mel\u00f3dicos, m\u00e1is que en estruturas harm\u00f3nicas. Luzzaschi reduce o efecto do seccionamento das s\u00faas t\u00e9cnicas de composici\u00f3n debilitando as cadencias. A s\u00faa tendencia a reiterar melod\u00edas en diferentes voces, inclu\u00edda a do baixo, conduce a creaci\u00f3ns tonais que \u00e1s veces son desconcertantes. Estes aspectos fan da m\u00fasica de Luzzaschi m\u00e1is polif\u00f3nica que as \u00faltimas composici\u00f3ns de Monteverdi, e polo tanto m\u00e1is conservadora; con todo, o uso de abruptos saltos mel\u00f3dicos e disonancias harm\u00f3nicas son individualistas. Estas disonancias, que contrastan fortemente co tratamento coidadoso da disonancia durante o s\u00e9culo XVI, est\u00e1n estreitamente relacionadas cos madrigais polif\u00f3nicos ornamentados do \"concerto delle donne\". No di\u00e1logo socr\u00e1tico de Giovanni Artusi, o personaxe defensor de Monteverdi conecta o tratamento fortu\u00edto da disonancia co canto ornamentado.\nInterpretaci\u00f3n.\nO \"concerto delle donne\" transformou a \"musica secreta\". Antes da s\u00faa creaci\u00f3n, os membros da audiencia pod\u00edan participar e os int\u00e9rpretes pod\u00edan converterse en membros da audiencia. Durante o ascenso do \"concerto delle donne\" os roles dentro da \"musica secreta\" fix\u00e1ronse, do mesmo xeito que a lista dos que interpretaban para o pracer do duque cada noite.\nA elite, membros da audiencia seleccionados a dedo favorecidos coa admisi\u00f3n \u00e1s interpretaci\u00f3ns do \"concerto delle donne\", demandaron diversi\u00f3ns e entretementos m\u00e1is al\u00f3 dos simples praceres da m\u00fasica fermosa. Durante os concertos, os membros da audiencia do \"concerto\" \u00e1s veces xogaban \u00e1s cartas. Orazio Urbani, embaixador do Gran Ducado de Toscana, logo de ter esperado varios anos para ver o \"concerto\", queixouse de que fora forzado a xogar \u00e1s cartas, distra\u00e9ndoo da interpretaci\u00f3n, e que tam\u00e9n se viu na obriga de admirar e loar simultaneamente a m\u00fasica das mulleres ao seu patr\u00f3n Afonso. Despois de canto menos un concerto, para continuar o entretemento, unha parella de ananos bailaba. Afonso non estaba interesado nestes entretementos accesorios, polo que nunha ocasi\u00f3n se escusou da festa para ir sentar baixo unha \u00e1rbore para escoitar \u00e1s mulleres e seguir co texto e m\u00fasica dos madrigais as partituras, inclu\u00edndo adornos, que eran postos \u00e1 disposici\u00f3n dos o\u00edntes.\nInfluencia.\nO \"concerto delle donne\" foi unha instituci\u00f3n musical revolucionaria que axudou a realizar un efecto de cambio no papel da muller na m\u00fasica; o seu \u00e9xito levou \u00e1s mulleres da escuridade \u00e1 \"c\u00faspide da profesi\u00f3n\". As mulleres eran levadas abertamente \u00e1 corte para formarse como m\u00fasicos profesionais e, arredor do ano 1600, unha muller pod\u00eda ter unha carreira viable como m\u00fasico, independentemente do seu home ou do seu pai. Novas agrupaci\u00f3ns de mulleres inspiradas polo \"concerto delle donne\" deron como resultado m\u00e1is postos para mulleres como cantantes profesionais e m\u00e1is m\u00fasica para que elas interpretasen.\nA pesar da disoluci\u00f3n da corte en 1597, o estilo musical que se inspirara no \"concerto delle donne\" se estendeu por toda Europa e se mantivo dun xeito prominente durante case cincuenta anos. O \"concerto delle donne\" foi tan influente e frecuentemente imitado que se converteu nun clich\u00e9 das cortes do norte de Italia. O \"concerto\" levou a Afonso e a s\u00faa corte prestixio internacional, xa que a reputaci\u00f3n das mulleres se espallou por toda Italia e toda Europa. Funcionaba como unha poderosa ferramenta de propaganda, proxectando unha imaxe de forza e prosperidade.\nLogo de ter visto o \"concerto delle donne\" en Ferrara, Caccini creou un grupo rival formado pola s\u00faa familia e unha alumna. Esta agrupaci\u00f3n foi patrocinada pola familia Medici e viaxou polo estranxeiro a lugares tan distantes como Par\u00eds para interpretar ante Marie de' Medici. Francesca Caccini tivo moito \u00e9xito compo\u00f1endo e cantando no estilo do \"concerto delle donne\". A partir de 1585, cre\u00e1ronse grupos rivais en Florencia polos Medici, en Roma polos Orsini e en Mantua polos Gonzaga. Houbo mesmo un grupo rival en Ferrara con sede no Castello Estense, o mesmo palacio no que cantara o \"concerto delle donne\". Este grupo foi formado pola irm\u00e1 de Afonso, Lucrezia d'Este, duquesa de Urbino. Ela vivira na corte d'Este dende 1576 e pouco despois do matrimonio de Margherita e Afonso en 1579, Afonso e os seus secuaces mataran o amante de Lucrezia. Lucrezia estaba triste por ser substitu\u00edda como anfitrioa da casa por Margherita e molesta polo asasinato do seu amante, o que a levou a desexar permanecer separada do resto da s\u00faa familia durante os espect\u00e1culos nocturnos.\nBarbara Strozzi estivo entre as \u00faltimas compositoras e int\u00e9rpretes deste estilo, que a mediados do s\u00e9culo XVII xa era considerado arcaico."}
{"id": "349713", "revid": "89787", "url": "https://gl.wikipedia.org/wiki?curid=349713", "title": "Pierre-Simon Fournier", "text": "Pierre-Simon Fournier, chamado \"le Jeune\" (\"o Novo\"), nado en Par\u00eds o 15 de setembro de 1712 e finado na mesma cidade o 8 de outubro de 1768, foi un gravador e impresor franc\u00e9s."}
{"id": "349714", "revid": "6939", "url": "https://gl.wikipedia.org/wiki?curid=349714", "title": "Pierre Simon Fournier", "text": ""}
{"id": "349715", "revid": "65337", "url": "https://gl.wikipedia.org/wiki?curid=349715", "title": "Edmond About", "text": "Edmond Fran\u00e7ois Valentin About, nado o 14 de febreiro de 1828 en Dieuze (Moselle) e finado o 16 de xaneiro de 1885 en Par\u00eds, foi un escritor, xornalista e cr\u00edtico de arte franc\u00e9s, membro da Academia Francesa."}
{"id": "349716", "revid": "23204", "url": "https://gl.wikipedia.org/wiki?curid=349716", "title": "Pilar P\u00e9rez Solano", "text": "Pilar P\u00e9rez Solano, nada en Alacant en 1967, \u00e9 unha produtora, directora e guionista de cine espa\u00f1ola. Licenciada en imaxe e son, pola Universidade Complutense de Madrid, comezou a s\u00faa carreira formando parte do equipo de produci\u00f3n de Canal+, do que chegou a ser directora. A partir do ano 2003 foi directora e realizadora dentro do grupo Sogecable, ata que, no ano 2007, creou a s\u00faa propia produtora Transit Produciones S.L. P\u00e9rez Solano \u00e9 guionista, directora e produtora do documental \"Las Maestras de la Rep\u00fablica\", premio Goya \u00e1 mellor pel\u00edcula documental en 2014. Pertence \u00e1 CIMA Asociaci\u00f3n de mujeres cineastas y de medios audiovisuales cuxa motivaci\u00f3n com\u00fan \u00e9 conseguir que as mulleres te\u00f1an voz e presenza na creaci\u00f3n, direcci\u00f3n e industria do cine e a televisi\u00f3n. Desde novembro de 2015 \u00e9 a Presidenta do Consello de Administraci\u00f3n de Ciudad de la Luz.\nTraxectoria.\nPilar trasladouse a Madrid para estudar Imaxe e Son na Facultade de Ciencias da Informaci\u00f3n da Universidade Complutense de Madrid. Continuou a s\u00faa formaci\u00f3n na Escola de Cine TAI, con diversos cursos de fotograf\u00eda e realizaci\u00f3n de v\u00eddeo.\nEn 1990 comezou os seus traballos na produci\u00f3n cinematogr\u00e1fica e tres anos m\u00e1is tarde, en 1993, pasou a formar parte do departamento de produci\u00f3n propia de Canal+\nProdutora.\nIniciou a s\u00faa carreira profesional cinematogr\u00e1fica formando parte do equipo de produci\u00f3n propia de Canal+ en 1993.\nNesta empresa chegou a ser directora de produci\u00f3n no departamento de documentais e no ano 1995 colaborou como xefa de produci\u00f3n desenvolvendo todos os programas promocionais das pel\u00edculas producidas por Sogecine (making of, trailers, anuncios, etc).\nSendo directora de produci\u00f3n, o documental \"Lisboa, faca no\" cora\u00e7ao (1996) con gui\u00f3n de \"Manuel Rivas\" foi premiado no \"Festival de Nova York\" en 1999. E \"Poeta en Nova York\" (1999), sobre a vida de Federico Garc\u00eda Lorca nesta cidade, foi nomeado aos Premios Emmy.\nNesta \u00e9poca realizou programas especiais con diferentes tem\u00e1ticas, sobre os Premios \u00d3scar como \"Vivir y morir en las Vegas\" (1997); varios sobre o mundo da publicidade; outros de arte como os Especiales Feira de Arco; sobre cinema, \"Auster y Wang\" (1996) premio do Festival de Nova York en 1998 e \"Viaje alrededor del cine espa\u00f1ol\" (1996).\nDesde 1996 e at\u00e9 2001 foi directora de produci\u00f3n e retransmisi\u00f3n en directo das galas do Festival Internacional de Cine de San Sebasti\u00e1n. Ademais produciu unha serie de reportaxes de actualidade baixo o t\u00edtulo \"C\u00f3digo Plus\" . No mundo da ficci\u00f3n televisiva, realizou \"La rosa de piedra\" (1999) dirixida por Manuel Palacios, coproducida por Canal+ e Continental.\nEn 2001 incorporouse ao equipo de Produce+, levando a cabo traballos coas principais produtoras e televisi\u00f3ns do pa\u00eds. Documentais como \"Chavela Vargas\" (2001); \"Picasso y sus mujeres\" (2002); \"Un siglo rojiblanco\" (2003) e \"50 a\u00f1os esperando a Mr. Marshall\" (2002); \"Dal\u00ed, maestro de sue\u00f1os\" (2004) son alg\u00fans dos seus traballos como produtora e co-produtora nestes anos.\nDirectora-realizadora.\nEn 2004 iniciou a s\u00faa carreira como directora-realizadora de proxectos. Ser\u00e1 en outubro dese mesmo ano cando realice os documentais \"Presidentes de pel\u00edcula\", sobre o tratamento da figura do presidente a trav\u00e9s dos filmes de Hollywood, que se emitir\u00eda por TVE. Con posterioridade, realizou para Canal+ dous documentais: \"Universo Hip-hop\" (2005), concernente \u00e1 cultura hip-hop e \"Mil y una Lolas\" (2005) sobre a figura de Lola Flores.\nTras catorce anos traballando para SOGECABLE, en 2007 deixa o grupo empresarial para crear a s\u00faa propia empresa, Transit Produciones, S.L., dedicada \u00e1 produci\u00f3n audiovisual.\nA partir deste momento, dirixe, produce e escribe gui\u00f3ns como a Serie documental \"Suspiros de Espa\u00f1a\" para Castilla La Mancha TV (2009) e o documental \"Murales\" (2010), seleccionado a concurso na SEMINCI (Semana Internacional de cine de Valladolid) na secci\u00f3n \"Tiempo de Historia\" e estreado en Nova York dentro do programa \"Window to Spain\"\nAs mestras republicanas.\nEn 2013 sumouse ao proxecto das mestras republicanas que se estaba xestando na Federaci\u00f3n de Trabajadores de la Ense\u00f1anza, liderado por Luz Mart\u00ednez Ten, secretaria de Pol\u00edticas Sociais da federaci\u00f3n. P\u00e9rez Solano enseguida entusiasmouse coa proposta de Mart\u00ednez Ten. A idea inicial de realizar unha pequena curtametraxe transformouse no documental \"Las Maestras de la Rep\u00fablica\", baixo a direcci\u00f3n, produci\u00f3n e gui\u00f3n propio de Pilar P\u00e9rez Solano, baseado en textos de Josefina Aldecoa.\nElaborado sobre a base de varias investigaci\u00f3ns e testemu\u00f1os de familiares como Alfonso Vigre, irm\u00e1n de Julia Vigre que foi presidenta de FETE, Hilda Farfante filla de mestra e mestre republicanos asasinados en 1936, Elvira Onta\u00f1\u00f3n, filla de Mar\u00eda S\u00e1nchez Arb\u00f3s mestra da Instituci\u00f3n Libre de Ense\u00f1anza, d\u00e1se a co\u00f1ecer o momento hist\u00f3rico que co\u00f1eceron estas docentes e a s\u00faa participaci\u00f3n na transformaci\u00f3n social do pa\u00eds a trav\u00e9s da educaci\u00f3n.\nO documental \"Las Maestras de la Rep\u00fablica\" foi galardoado co premio Goya \u00e1 mellor pel\u00edcula documental en 2014. Desde a s\u00faa estrea, cultivou un enorme \u00e9xito de cr\u00edtica e p\u00fablico, exhib\u00edndose en m\u00e1is de 800 salas de todo o pa\u00eds.\n\u00daltimos traballos.\nEn abril de 2019 estreou o documental \"La Defensa, por la libertad\", dirixido, producido e gui\u00f3n de P\u00e9rez Solano. \u200b\u200bEn Nadal dese ano, a Asociaci\u00f3n de Comunicadores e Informadores Jur\u00eddicos (Acijur) otorgoulle o Premio Pu\u00f1etas de Bronce por reflectir o esforzo das mulleres e dos homes da avogac\u00eda na construci\u00f3n da democracia.\nA finais de outubro do 2021 foi a estrea da serie de televisi\u00f3n \"Caminos de la M\u00fasica\", baixo a s\u00faa direcci\u00f3n e co gui\u00f3n da pianista Marta Moll de Alba. A serie ten por obxectivo de achegar a m\u00fasica ao p\u00fablico, apostando pola cultura e a educaci\u00f3n.\nCIMA.\nPilar P\u00e9rez Solano pertence \u00e1 CIMA Asociaci\u00f3n de mulleres cineastas e de medios audiovisuais cuxa motivaci\u00f3n com\u00fan \u00e9 conseguir que as mulleres te\u00f1an voz e presenza na creaci\u00f3n, direcci\u00f3n e industria do cine e a televisi\u00f3n.\nSolano colaborou e dirixiu as galas do Festival de cine de Cuenca, \"Mujeres en Direcci\u00f3n\" nas edici\u00f3ns celebradas desde a s\u00faa creaci\u00f3n.\nCargos p\u00fablicos.\nEn setembro de 2015, o presidente da Comunidade Valenciana Ximo Puig, incorpora \u00e1 cineasta como asesora da presidencia e para prestaci\u00f3n de labores de apoio ao comisionado de RTVV (Radio Televisi\u00f3n Valenciana) Jos\u00e9 Mar\u00eda Vidal, as\u00ed como asesora da directora de SPTCV (Sociedade Proxectos Tem\u00e1ticos) Eva Mart\u00ednez.\nO 19 de novembro de 2015 Pilar P\u00e9rez Solano \u00e9 nomeada Presidenta del Consejo de Administraci\u00f3n da Cidade da Luz de Valencia, en substituci\u00f3n de Juli\u00e1n L\u00f3pez Milla."}
{"id": "349717", "revid": "89787", "url": "https://gl.wikipedia.org/wiki?curid=349717", "title": "Prol\u00f3gica", "text": "A compa\u00f1\u00eda Prol\u00f3gica Industria e Com\u00e9rcio de Microcomputadores Ltda. foi unha influente empresa de microinform\u00e1tica brasileira que atinxiu o seu auxe a mediados da d\u00e9cada de 1980, cando chegou a ser a terceira maior empresa inform\u00e1tica do pa\u00eds.\nHistoria.\nA empresa foi fundada en 1976 por Geraldo Coen, Joseph Blumenfeld e Leonardo Bellonzi, e comercializaba inicialmente m\u00e1quinas destinadas \u00f3 uso en tarefas de contabilidade. Posteriormente a empresa especializouse na produci\u00f3n de equipamentos de inform\u00e1tica baseados nos ordenadores da li\u00f1a TRS-80, da Radio Shack, so o nome xeral de \"CP\" (de Computador Persoal). Un dos seus maiores \u00e9xitos no campo profesional foi o microcomputador CP 500, compat\u00edbel co TRS-80 Modelo III."}
{"id": "349718", "revid": "56817", "url": "https://gl.wikipedia.org/wiki?curid=349718", "title": "Academia Francesa", "text": "A Academia Francesa (en franc\u00e9s: Acad\u00e9mie fran\u00e7aise) \u00e9 unha instituci\u00f3n encargada de regular e perfeccionar a lingua francesa. Foi fundada en 1635 polo cardeal Richelieu, durante o reinado de Lu\u00eds XIII de Francia, feito que a converte nunha das m\u00e1is antigas instituci\u00f3ns do pa\u00eds galo. Est\u00e1 composta por un total de corenta membros, que son elixidos polos seus iguais."}
{"id": "349719", "revid": "6939", "url": "https://gl.wikipedia.org/wiki?curid=349719", "title": "Acad\u00e9mie fran\u00e7aise", "text": ""}
{"id": "349721", "revid": "6939", "url": "https://gl.wikipedia.org/wiki?curid=349721", "title": "Academia francesa", "text": ""}
{"id": "349722", "revid": "89787", "url": "https://gl.wikipedia.org/wiki?curid=349722", "title": "Pierre Lemaitre", "text": "Pierre Lemaitre, nado en Par\u00eds o 19 de abril de 1951, \u00e9 un escritor e guionista franc\u00e9s, ga\u00f1ador do premio Goncourt en 2013 pola s\u00faa novela \"Au revoir l\u00e0-haut\"."}
{"id": "349723", "revid": "98629", "url": "https://gl.wikipedia.org/wiki?curid=349723", "title": "Rep\u00fablica Partenopea", "text": "A Rep\u00fablica Partenopea, ou Rep\u00fablica Napolitana (en italiano, \"Repubblica Napoletana\"; en franc\u00e9s, \"R\u00e9publique parth\u00e9nop\u00e9enne\") ocupou un pequeno per\u00edodo na historia do Reino de N\u00e1poles. Foi o resultado das actividades de Francia como secuela do xacobinismo da Revoluci\u00f3n francesa para \"exportar a revoluci\u00f3n\", constitu\u00edndose as\u00ed en Rep\u00fablica irm\u00e1, un estado sat\u00e9lite da Primeira Rep\u00fablica Francesa.\nOrixes da rep\u00fablica.\nCando estalou a Revoluci\u00f3n francesa o rei Fernando IV de N\u00e1poles e a ra\u00ed\u00f1a Mar\u00eda Carolina, filla da emperatriz Mar\u00eda Tareixa I de Austria e irm\u00e1 de Mar\u00eda Antonieta, ra\u00ed\u00f1a de Francia, que era quen realmente gobernaba, porque o seu marido s\u00f3 se preocupaba das relaci\u00f3ns coa Igrexa e da construci\u00f3n de obras p\u00fablicas, como a Academia de Arquitectura de N\u00e1poles ou a Casa Vanvitelliana, a ra\u00ed\u00f1a controlou ao seu esposo e participaba activamente no goberno do reino, chegando a ter unha posici\u00f3n de gran poder. Nos primeiros anos de goberno, Mar\u00eda Carolina mostrouse tolerante cos movementos republicanos. Por\u00e9n, tras a morte na guillotina de Lu\u00eds XVI, o Reino uniuse en 1793 \u00e1 Primeira Coalici\u00f3n que formaran varios Estados europeos en contra de Francia, levando a cabo severas persecuci\u00f3ns contra todos os sospeitosos de simpatizaren coa causa revolucionaria francesa. O republicanismo, as\u00ed e todo, foi ga\u00f1ando terreo, especialmente entre a aristocracia.\nEn 1796 o xeneral Napole\u00f3n Bonaparte invadiu Italia e venceu con facilidade \u00e1s tropas austr\u00edacas e aos d\u00e9biles gobernos locais, a\u00ednda que de contado se asinou a paz.\nPero en 1798, mentres o xeneral Bonaparte se encontraba en Exipto, Mar\u00eda Carolina induciu a Fernando a entrar de novo en guerra con Francia. Nese ano os franceses ocuparon Roma e os xacobinos da cidade crearon a Rep\u00fablica Romana. Fernando IV de N\u00e1poles enviou un ex\u00e9rcito para frear aos franceses e restaurar a autoridade papal. O ex\u00e9rcito napolitano ti\u00f1a 70.000 homes baixo o mando do general austr\u00edaco Karl von Mack. Nun primeiro momento, o 29 de outubro entraron en Roma, obrigando ao xeneral napole\u00f3nico Jean \u00c9tienne Championnet a retirarse. Pero logo, inesperadamente, Championnet contraatacou e o ex\u00e9rcito napolitano non foi capaz de resistir, retir\u00e1ndose cara a N\u00e1poles e entregando aos franceses todas as fortalezas dos territorios setentrionais do Reino, inclu\u00edndo Gaeta.\nO 8 de decembro de 1798, Fernando IV realizou desde L'Aquila unha proclama pola que chamaba aos cidad\u00e1ns a defender o Reino. Na s\u00faa marcha cara a N\u00e1poles, o xeneral Championnet encontrou unha forte resistencia de labregos nos Abruzos e o Lacio, destacando a que organizou Michele Pezza, alcumado \"Fra Diavolo\".\nFinalmente, os franceses chegaron at\u00e9 as portas de N\u00e1poles. O 22 de decembro de 1798, o rei Fernando abandonou a capital para trasladarse a Sicilia. As\u00ed e todo a resistencia foi eficaz, segundo reco\u00f1eceu o propio xeneral Championnet, pero in\u00fatil. Os defensores foron bombardeados polos mesmos napolitanos xacobinos que apoiaban a invasi\u00f3n fransesa e finalmente lograron tomar o Castel Sant'Elmo. Esta contenda, pr\u00f3xima a unha guerra civil, custou a vida de oito mil napolitanos e un milleiro de franceses.\nO 22 de xaneiro de 1799 un grupo de napolitanos xacobinos, entre os cales estaban Mario Pagano, Domenico Cirillo, Nicola Fasulo, Carlo Lauberg e Giuseppe Logoteta, proclamaron no Castel Sant'Elmo a Rep\u00fablica Partenopea (ou Rep\u00fablica Napolitana). Este novo Estado estaba controlado por Francia (era unha das chamadas Rep\u00fablicas irm\u00e1s da Primeira Rep\u00fablica francesa) e por non ter apoio popular, sobre todo nas provincias, porque a poboaci\u00f3n era leal ao seu antigo rei e desexaba o retorno da monarqu\u00eda.\nA Rep\u00fablica.\nA Rep\u00fablica existiu unicamente debido ao poder do ex\u00e9rcito franc\u00e9s, que se comportou brutalmente cos napolitanos, saqueando e violando. Os republicanos napolitanos eran homes de cultura e elevada categor\u00eda, pero teorizantes e inexpertos, e sab\u00edan moi pouco das clases baixas de seu propio pa\u00eds. O goberno pronto se encontrou en dificultades financeiras; fallaron ao organizar o ex\u00e9rcito, e tveron pouco \u00e9xito no seu intento de \"democratizar\" as provincias.\nA finais de xaneiro o cardeal Fabrizio Ruffo viaxou a Palermo para presentar ao rei Fernando un proxecto de reconquista do Reino de N\u00e1poles. Aceptado o plan, o cardeal volveu a N\u00e1poles onde contou co apoio dos napolitanos. Miles de homes prepar\u00e1ronse para loitar contra os xacobinos en defensa dos borb\u00f3ns.\nRuffo creou o Ex\u00e9rcito Cat\u00f3lico Real e, o 13 de xu\u00f1o de 1799, Fernando IV restaurou a monarqu\u00eda borb\u00f3nica. O \u00e9xito foi m\u00e1is al\u00e1 das expectativas e, con \"Ex\u00e9rcito cristiano da Santa Fe\" (\"Esercito Cristiano della Santa Fede\"), composto por ladr\u00f3ns, presos, campesi\u00f1os e alg\u00fans soldados, marcharon a trav\u00e9s do Reino saqueando, queimando e masacrando. Unha escuadra inglesa acercouse a N\u00e1poles e ocupou a illa de Procida, pero despois dunas poucas batallas coa frota republicana ao mando de Francesco Caracciolo, un exoficial da Armada borb\u00f3nica, f\u00edxoos regresar a Palermo, xa que a frota franco-espa\u00f1ola os esperaba.\nRuffo, xunto con buques rusos e turcos, ao mando do almirante Ushakov, marchou cara a capital, da que se retiraron os franceses, a excepci\u00f3n dunha pequena forza ao mando de M\u00e9jean. Os destacamentos republicanos dispersos foron derrotados, s\u00f3 N\u00e1poles e Pescara resistiron.\nO 13 de xu\u00f1o de 1799, Ruffo e as s\u00faas tropas chegaron a N\u00e1poles e, despois duna cruenta batalla na Ponte da Magdalena, entraron na cidade. Durante semanas, os calabreses e os \"lazzaroni\" continuaron o saqueo e o masacre, e Ruffo foi incapaz de contelos, incluso si houbese querido facelo. Pero os realistas non eran a\u00ednda donos da cidade, xa que os franceses no castelo de Sant'Elmo e os republicanos nos castelos Nuovo e dell\u2019Ovo, segu\u00edan resistindo e bombardeando as r\u00faas, mentres que a frota franco-espa\u00f1ola pod\u00eda chegar en calquera intre. Por conseguinte, Ruffo estaba desesperadamente ansioso por chegar a un acordo cos republicanos para a evacuaci\u00f3n dos castelos, malia as ordes da ra\u00ed\u00f1a de non chegar a un acordo cos rebeldes.\nDespois dalgunhas negociaci\u00f3ns as partes conclu\u00edron un armisticio, e acordoise e asinouse a capitulaci\u00f3n (\"onorevole capitolazione\"), mediante a cal os castelos ser\u00edan evacuados, os ref\u00e9ns liberados e as gornici\u00f3ns libres para permaneceren en N\u00e1poles sen seren molestadas, ou para viaxaren a Toulon.\nMentres os buques estaban prepar\u00e1ndose para a viaxe a Toulon, foron liberados todos os ref\u00e9ns dos castelos salvo catro. Pero o 24 de xu\u00f1o de 1799 o almirante Nelson chegou coa s\u00faa frota e, ao ter co\u00f1ecemento da capitulaci\u00f3n negouse a reco\u00f1ecela, exceptuando a medida que afectaba aos franceses. Ruffo, indignado, declarou unha vez que foi asinado o tratado, pero non s\u00f3 por el, sen\u00f3n tam\u00e9n polos comandantes rusos e turcos, e polo capit\u00e1n brit\u00e1nico Foote, e que deb\u00edan ser respectados. Ante a negativa de Nelson dixo que non lle axudar\u00eda na captura dos castelos. O 26 de xu\u00f1o Nelson cambiou de actitude e autorizou a Sir William Hamilton, o ministro brit\u00e1nico, a informar ao cardeal que el (Nelson) non far\u00eda nada para romper o armisticio; mentres tanto os capit\u00e1ns Bell e Troubridge escribiron que ti\u00f1an autorizaci\u00f3n de Nelson para dicir que este \u00faltimo non se opor\u00eda ao embarque dos republicanos. A pesar destas expresi\u00f3ns equ\u00edvocas, os republicanos mostr\u00e1ronse satisfeitos e embarcaron nos buques preparados para eles. Pero o 28 de xu\u00f1o Nelson recibiu a resposta da corte, en consecuencia, moitos dos republicanos foron detidos. Caracciolo, que fora capturado mentres intentaba escapar de N\u00e1poles, foi xulgado por un tribunal militar dos oficiais realistas baixo os auspicios de Nelson a bordo do buque insignia do almirante; foi condenado a morte e aforcado na verga dun mastro.\nConsecuencias.\nO 8 de xullo de 1799 o rei Fernando chegou a N\u00e1poles desde Palermo, e os xu\u00edzos subsecuentes foron levados dunha maneira m\u00e1is arbitraria; foron executadas 99 persoas, como o fil\u00f3sofo Mario Pagano; o cient\u00edfico Domenico Cirillo; Manthon\u00e8, o ministro da Guerra da Rep\u00fablica Massa; o defensor do catelo dell\u2019Ovo; Ettore Caraffa, o defensor de Pescara e Eleonora Fonseca Pimentel, poetisa da corte transformada en revolucionara e editora de \"Il Monitore Napoletano\", o peri\u00f3dico do goberno republicano. M\u00e1is de 500 persoas foron encarceradas e ao redor de 350 deportadas. A censura e a opresi\u00f3n posterior de todo movemento pol\u00edtico foi moi debilitante para N\u00e1poles.\nCando estes xu\u00edzos foron co\u00f1ecidos en Gran Breta\u00f1a, Charles James Fox denunciou a Nelson na C\u00e1mara dos Com\u00fans, por estar involucrado nas \"atrocidades cometidas na ba\u00eda de N\u00e1poles\".\nNa literatura.\nAlexandre Dumas describiu este episodio hist\u00f3rico, pouco co\u00f1ecido, na s\u00faa novela \"La San-Felice\" (1863)."}
{"id": "349724", "revid": "111586", "url": "https://gl.wikipedia.org/wiki?curid=349724", "title": "Ishi", "text": "Ishi, nado c. 1861 e finado o 25 de marzo de 1916, foi o derradeiro membro dos yahi, un grupo do pobo yana que habitou no estado de California. Amplamente aclamado no seu tempo por ser o \"derradeiro indio salvaxe\" de Am\u00e9rica do Norte, Ishi viviu a meirande parte da s\u00faa vida sen contacto coa cultura moderna. Con 50 anos de idade, no ano 1911, apareceu preto de Lassen Peak tam\u00e9n co\u00f1ecido como \"Wa ganu p'a\", no condado de Sashta.\n\"Ishi\" significa \"home\" na lingua yana. O antrop\u00f3logo Alfred L. Kroeber deulle ese nome porque na cultura yahi, a tradici\u00f3n esix\u00eda que el non deb\u00eda dicir o seu nome ou de calquera que xa morrera. Cando lle preguntaron polo seu nome, el respondeu: \"Non te\u00f1o ning\u00fan, porque non queda xente para chamarme,\" o que quer\u00eda dicir que xa non hab\u00eda yahi para dicir o seu nome. Foi levado polos antrop\u00f3logos at\u00e9 a Universidade de California, Berkeley, que o estudaron e o contrataron como asistente de investigaci\u00f3n. Viviu os seus cinco anos restantes de vida nun edificio da universidade en San Francisco. En 1961, Theodora Kroeber, muller de Alfred L. Kroeber publicou \"Ishi in Two Worlds\", un relato de Ishi a trav\u00e9s da amizade co seu marido."}
{"id": "349725", "revid": "22795", "url": "https://gl.wikipedia.org/wiki?curid=349725", "title": "Rep\u00fablica Napolitana", "text": ""}
{"id": "349728", "revid": "27155", "url": "https://gl.wikipedia.org/wiki?curid=349728", "title": "Uni\u00f3n de extremos mediada por microhomolox\u00eda", "text": "A uni\u00f3n de extremos mediada por microhomolox\u00eda ou MMEJ (do ingl\u00e9s \"microhomology-mediated end joining\"), tam\u00e9n chamada uni\u00f3n de extremos non hom\u00f3logos alternativa (Alt-NHEJ), \u00e9 unha das v\u00edas de reparaci\u00f3n do ADN utilizada para reparar roturas de dobre febra no ADN. Segundo McVey e Lee, a propiedade m\u00e1is distintiva do MMEJ \u00e9 o uso de secuencias microhom\u00f3logas de 5 a 25 pares de bases durante o ali\u00f1amento dos extremos rotos antes de unilos, o que ten como resultado deleci\u00f3ns (perda de material xen\u00e9tico) que flanquean a rotura orixinal. Deste xeito, a MMEJ as\u00f3ciase frecuentemente con anormalidades cromos\u00f3micas como deleci\u00f3ns, translocaci\u00f3ns, inversi\u00f3ns e outros rearranxos complexos.\nOutros dous mecanismos ben co\u00f1ecidos para reparar roturas de dobre febra son a uni\u00f3n de extremos non hom\u00f3logos e a recombinaci\u00f3n hom\u00f3loga, que non utilizan este tipo de secuencias microhom\u00f3logas para ali\u00f1ar e despois unir as febras rotas. A MMEJ usa mecanismos de reparaci\u00f3n independentes da DNA-PK e da prote\u00edna Ku, e a reparaci\u00f3n ocorre durante a fase S do ciclo celular, en vez de producirse na fase G0/G1 e inicio da fase S coma na NHEJ e ao final da fase S e G2 coma na recombinaci\u00f3n hom\u00f3loga.\nA MMEJ funciona ligando as febras non apareadas colgantes que sobresaen do ADN roto, eliminando os nucle\u00f3tidos que quedan colgando, e enchendo o oco onde estaban as bases perdidas. Cando ocorre unha rotura, identif\u00edcase unha homolox\u00eda de 5 a 25 pares de bases complementarias en ambos os extremos e \u00fasase para ali\u00f1ar as febras cos extremos discordantes. Unha vez ali\u00f1ados, elim\u00ednase calquera tramo de bases que sobresae (solapas colgantes) e as bases discordantes das febras e ins\u00edrese calquera nucle\u00f3tido que se perdera. Como o \u00fanico modo que ten este m\u00e9todo para identificar se as d\u00faas febras est\u00e1n relacionadas est\u00e1 baseado na microhomolox\u00eda augas abaixo/arriba do sitio de rotura, non identifica ning\u00fan par de bases que se puidese ter perdido durante a rotura, e elimina nucle\u00f3tidos (solapas) para ligar os extremos. A MMEJ liga as febras de ADN sen comprobar a coherencia e causa deleci\u00f3ns ao eliminar as solapas.\nA MMEJ \u00e9 un m\u00e9todo tendente ao erro de reparaci\u00f3n e orixina mutaci\u00f3ns por deleci\u00f3n na informaci\u00f3n xen\u00e9tica, o cal pode iniciar a creaci\u00f3n de oncoxenes, que poder\u00edan orixinar o desenvolvemento dun cancro. Na maior\u00eda dos casos a c\u00e9lula usa a MMEJ s\u00f3 cando non \u00e9 posible usar (ou ser\u00eda inapropiado) o m\u00e9todo NHEJ, debido \u00e1 desvantaxe que sup\u00f3n a introduci\u00f3n de deleci\u00f3ns no xenoma.\nXenes necesarios para a MMEJ.\nUn sistema de ensaio bioqu\u00edmico atopou que polo menos son necesarios 6 xenes para a uni\u00f3n de extremos mediada por microhomolox\u00eda, que son: FEN1, Ligase III, MRE11, NBS1, PARP1 e XRCC1. Todos eles est\u00e1n regulados \u00e1 alza nun ou m\u00e1is tipos de cancros.\nA MMEJ no cancro.\nO xene da endonuclease FEN1 est\u00e1 sobreexpresado na maior\u00eda dos cancros de mama, de pr\u00f3stata, est\u00f3mago, neuroblastomas, pancre\u00e1tico, e de pulm\u00f3n.\nA Ligase III est\u00e1 regulada \u00e1 alza na leucemia mieloide cr\u00f3nica, mieloma m\u00faltiple, e cancro de mama.\nO xene da prote\u00edna MRE11 sobreespr\u00e9sase en cancros de mama.\nA NBS1 est\u00e1 sobreexpresada nalg\u00fans cancros de pr\u00f3stata, en cancro de cabeza e pescozo, e en carcinoma de c\u00e9lulas escamosas da cavidade oral.\nA polimerase PARP1 est\u00e1 sobreexpresada nas leucemias activadas por tirosina quinase, en neuroblastoma, en tumors testiculares e de c\u00e9lulas xerminais, e no sarcoma de Ewing.\nO xene da prote\u00edna XRCC1 sobreexpr\u00e9sase no carcinoma de pulm\u00f3n de c\u00e9lulas non pequenas, e nun nivel a\u00ednda maior nos ganglios linf\u00e1ticos non metast\u00e1ticos do carcinoma de pulm\u00f3n de c\u00e9lulas non pequenas. A deficiencia en XRCC1, debida a ser heterocigoto para o xene XRCC1 mutado que codifica unha prote\u00edna XRCC1 truncada, suprime o crecemento de tumores en ratos en tres condici\u00f3ns experimentais para inducir tres tipos de cancro (cancro de colon, melanoma ou cancro de mama).\nA MMEJ sempre implica polo menos unha pequena deleci\u00f3n, polo que \u00e9 unha v\u00eda mutax\u00e9nica. Outras v\u00edas poden tam\u00e9n reparar as roturas de dobre febra do ADN, inclu\u00edndo a v\u00eda menos inexacta da uni\u00f3n de extremos non hom\u00f3logos (NHEJ) e v\u00edas m\u00e1is precisas que usan a reparaci\u00f3n por recombinaci\u00f3n hom\u00f3loga. Varios factores determinan a v\u00eda que se usar\u00e1 para reparar as roturas de dobre febra no ADN. Cando FEN1, a Ligase III, MRE11, NBS1, PARP1 ou XRCC1 est\u00e1n sobreexpresados (isto ocorre con FEN1 cando o seu promotor \u00e9 hipometilado) a v\u00eda de baixa precisi\u00f3n da MMEJ pode ser favorecida, causando unha taxa maior de mutaci\u00f3n e un incremento do risco de cancro.\nOs cancros son moi a mi\u00fado deficientes na expresi\u00f3n dun ou m\u00e1is xenes de reparaci\u00f3n do ADN, pero a sobreexpresi\u00f3n dun xene de reparaci\u00f3n do ADN \u00e9 menos usual no cancro. Por exemplo, polo menos 36 encimas de reparaci\u00f3n do ADN, cando son mutacionalmente defectuosos en c\u00e9lulas da li\u00f1a xerminal, causan un incremento do risco de cancro (s\u00edndromes cancerosas hereditarias). De xeito similar, frecuentemente polo menos 12 xenes de reparaci\u00f3n do ADN se atopan reprimidos epixeneticamente nalg\u00fan ou en varios cancros. Ordinariamente, a expresi\u00f3n deficiente dun encima de reparaci\u00f3n do ADN causa un incremento de danos no ADN non reparados, os cales, debido aos erros de replicaci\u00f3n (s\u00edntese translesi\u00f3n), orixina mutaci\u00f3ns e cancro. Por\u00e9n, a reparaci\u00f3n MMEJ mediada por FEN1, Ligase III, MRE1, PARP1, NBS1 e XRCC1 \u00e9 moi inexacta, de modo que neses casos, \u00e9 a sobreexpresi\u00f3n en lugar da subexpresi\u00f3n a que conduce ao cancro. Isto est\u00e1 apoiado pola observaci\u00f3n de que a reduci\u00f3n da reparaci\u00f3n por MMEJ mediada por XRCC1 mutax\u00e9nico leva a unha reduci\u00f3n da progresi\u00f3n do cancro."}
{"id": "349730", "revid": "27155", "url": "https://gl.wikipedia.org/wiki?curid=349730", "title": "MMEJ", "text": ""}
{"id": "349731", "revid": "89787", "url": "https://gl.wikipedia.org/wiki?curid=349731", "title": "Alqatara Rugby Club Andaluc\u00eda", "text": "O Alqatara Rugby Club Andaluc\u00eda, denominado Helvetia Rugby por raz\u00f3ns de patrocinio, \u00e9 un equipo de rugby da cidade de Sevilla que compite na Divisi\u00f3n de Honra B. \nHistoria.\nMalia que o club foi fundado en 2014, a s\u00faa orixe est\u00e1 na uni\u00f3n de forzas do Club Amigos del Rugby e o Club Deportivo Mairena que en 2007 xuntaron os seus recursos e \u00f3s seus mellores xogadores para competir como un \u00fanico equipo na segunda divisi\u00f3n do rugby nacional, mantendo a s\u00faa independenza a nivel rexional e de categor\u00edas inferiores. Ese \u00fanico equipo xa ti\u00f1a ent\u00f3n o patrocinio de Helvetia e como tal foi co\u00f1ecido. En 2014 o Alqatara foi rexistrado como novo club na Federaci\u00f3n Andaluza de Rugby, recibindo a licenza para competir na Divisi\u00f3n de Honra B que foi cedida por parte do Club Amigos del Rugby, e rexistrando tanto \u00f3 C.A.R. como \u00f3 C.D. Mairena como equipo filiais.\nEn 2016 o Club de Rugby San Jer\u00f3nimo, tam\u00e9n da capital andaluza, pasou a ser o terceiro club filial do Alqatara."}
{"id": "349736", "revid": "1576", "url": "https://gl.wikipedia.org/wiki?curid=349736", "title": "Xogo das tabas", "text": ""}
{"id": "349738", "revid": "89787", "url": "https://gl.wikipedia.org/wiki?curid=349738", "title": "Muharem Serbezovski", "text": "Muharem Serbezovski, nado en Skopje o 2 de maio de 1950, \u00e9 un pol\u00edtico, escritor e cantante bosn\u00edaco de orixe roman\u00ed macedonio, que foi un dos cantantes roman\u00eds m\u00e1is populares na antiga Iugoslavia. Publicou 12 \u00e1lbums e 22 sinxelos e EP, a s\u00faa principal inspiraci\u00f3n foi a m\u00fasica roman\u00ed a\u00ednda que tam\u00e9n adoptou outros estilos, en especial a m\u00fasica turca..\nTraxectoria.\nNaceu no principal asentamento roman\u00ed de Skopje, Topaana, nunha familia numerosa, seu pai era im\u00e1n, malia todo a s\u00faa familia era pobre e tivo que traballar desde moi novo cantando en festas para ga\u00f1ar cartos.\nEn 1962 apareceu o seu primeiro sinxelo \"Kalaj\u0111iljar Kalaj Japar\" con canci\u00f3ns en turco. Logrou fama a finais da d\u00e9cada de 1960, grazas \u00e1 axuda do compositor Stevo Teodosievski e mais da s\u00faa dona, a cantante roman\u00ed Esma Red\u017eepova. En 1968 publicou o seu segundo sinxelo, que inclu\u00eda d\u00faas canci\u00f3ns \"D\u017eemile\" e \"Gili e halisake\", a primeira en serbocroata, e a outra en romani, contou coa achega doutro amigo de Teodosievski, o clarinetista Medo \u010cun, e nelas est\u00e1n presentes tanto o seu estilo ornamental de cantar e a influencia turca que caracterizan a carreira de Muharem.\nEn 1969 Serbezovski deixou Skopje, ao primeiro estableceuse en Belgrado, a capital iugoslava e o seu principal centro cultural. E logo en 1975 en Saraxevo. A capital bosn\u00edaca ent\u00f3n experimentaba unha intensa vida cultural e unha atmosfera cosmopolita e oriental que atraeron ao cantante.\nA\u00ednda que o seu estilo se inspira na m\u00fasica turca e en menor medida na \u00e1rabe, tam\u00e9n explorou a cultura india, moi influ\u00eddo polo cinema indio e a propia orixe india dos roman\u00eds, moitas canci\u00f3ns de Serbezovski amosan esa influencia, principalmente Ramu, Ramu e Ramajana, \u00e1mbalas d\u00faas de 1974. A primeira fai referencia a un personaxe do filme indio hom\u00f3nimo e a segunda ao poema \u00e9pico hindu\u00edsta \"Ramayana.\"\nTraballou con varios int\u00e9rpretes iugoslavos como o seu propio irm\u00e1n, Ajnur Serbezovski, con quen editou un sinxelo en 1976 e un \u00e1lbum en 1982. Colaborou tam\u00e9n con Toma Zdravkovi\u0107 e Sinan Saki\u0107. Non obstante amosar orgullo pola s\u00faa orixe roman\u00ed cantou poucas veces en roman\u00ed, editando temas principalmente en serbocroata. Durante a guerra de Bosnia identificouse plenamente como bosn\u00edaco e cantou moitas canci\u00f3ns de guerra.\nLiteratura.\nSerbezovski foi responsable da primeira traduci\u00f3n ao roman\u00ed do Cor\u00e1n, f\u00edxoo continuando o traballo de seu pai e publicouse en 2005. En 1983 sa\u00edu ao prelo a s\u00faa primeira novela \"\u0160areni dijamanti\", segu\u00edronlle \"Cigani a kategorije\" en 1985, \"Za de\u017ejem pride sonce: dva romana\" en 1986, e un volume de poes\u00eda, \"Nitko ne zna puteve vjetrova i Cigana\" en 1999. Tam\u00e9n publicou o ensaio, \"Cigani i ljudska prava\" en 2000. Nas s\u00faas obras de ficci\u00f3n trata da identidade roman\u00ed.\nPol\u00edtica.\nMuharem Serbezovski implicouse durante a d\u00e9cada de 2000 na pol\u00edtica bosn\u00edaca, nun equilibro entre o activismo roman\u00ed e a s\u00faa propia asimilaci\u00f3n na cultura bosn\u00edaca. Formou parte do Partido para Bosnia e Herzegovina, un partido nacionalista bosn\u00edaco de dereitas e resultou elixido para o Parlamento de Bosnia no per\u00edodo 2007-2011 coa pretensi\u00f3n de representar ao pobo roman\u00ed no panorama pol\u00edtico bosn\u00edaco. Acusado en 2009 de pegarlle a unha muller declarou que a violencia contra da muller era normal e parte da tradici\u00f3n dos Balc\u00e1ns, o que causou consternaci\u00f3n entre a opini\u00f3n p\u00fablica e as ONG que loitaban para coutar a violencia contra as mulleres. En 2010 deixou o seu partido acusando os seus dirixentes de discriminaci\u00f3n."}
{"id": "349743", "revid": "89787", "url": "https://gl.wikipedia.org/wiki?curid=349743", "title": "Speed folk", "text": "Speed folk \u00e9 o primeiro \u00e1lbum de estudio do grupo galego de speed folk Cuchufellos. Foi publicado en 2005."}
{"id": "349745", "revid": "1576", "url": "https://gl.wikipedia.org/wiki?curid=349745", "title": "Xogo dos pelouros", "text": ""}
{"id": "349746", "revid": "56817", "url": "https://gl.wikipedia.org/wiki?curid=349746", "title": "Joan Cornell\u00e0", "text": "Joan Cornell\u00e0 V\u00e1zquez, nado en Barcelona o 11 de xaneiro de 1981, \u00e9 un ilustrador e autor de banda dese\u00f1ada catal\u00e1n. As s\u00faas vi\u00f1etas caracter\u00edzanse por ser unha mestura entre surrealismo e humor negro. Ga\u00f1ou reco\u00f1ecemento a trav\u00e9s da difusi\u00f3n das s\u00faas obras por Facebook.\n\u00c9 defensor da ilimitaci\u00f3n da liberdade de expresi\u00f3n.\nAs s\u00faas historietas seguen o mesmo esquema de seis vi\u00f1etas mudas. Ademais, nunca trata temas locais ou relacionados cun pa\u00eds concreto.\nBiograf\u00eda.\nColaborou en publicaci\u00f3ns como \"La Cultura del Duodeno\", \"El Peri\u00f3dico\", \"Le Monde\", \"TMEO\", o diario \"Ara\" e \"The New York Times\".\nNo 2009, ga\u00f1ou a terceira edici\u00f3n do Premio Josep Coll na categor\u00eda de menores de 30 anos con \"Abulio\", publicado o ano seguinte por Ediciones Gl\u00e9nat.\nM\u00e1is tarde empezar\u00eda a colaborar coa revista \"El Jueves\" realizando historietas para a secci\u00f3n de actualidade. No 2012, aparece \"Fracasa mejor\", unha selecci\u00f3n das historietas en branco e negro realizadas durante os tres anos anteriores. Gran parte do material \u00e9 in\u00e9dito, a\u00ednda que tam\u00e9n cont\u00e9n material publicado en \"El Jueves\" e diversos fanzines.\nNo 2013, publica \"Mox Nox\", unha recompilaci\u00f3n de historietas mudas dunha soa p\u00e1xina e autoconclusivas, cuxo contido est\u00e1 considerado humor negro e absurdo."}
{"id": "349747", "revid": "23204", "url": "https://gl.wikipedia.org/wiki?curid=349747", "title": "Joan Cornell\u00e0 V\u00e1zquez", "text": ""}
{"id": "349748", "revid": "6939", "url": "https://gl.wikipedia.org/wiki?curid=349748", "title": "Ex profeso", "text": ""}
{"id": "349752", "revid": "1987", "url": "https://gl.wikipedia.org/wiki?curid=349752", "title": "Hjalmar S\u00f6derberg", "text": "Hjalmar S\u00f6derberg, nado o 2 de xullo de 1869 en Estocolmo e finado o 14 de outubro de 1941 en Copenhaguen, foi un escritor sueco de \"fin de si\u00e8cle\". \u00c9 un dos autores suecos m\u00e1is lidos e populares no s\u00e9culo XX. O seu estilo \u00e9 claro e conciso, cun fondo ir\u00f3nico e melanc\u00f3lico."}
{"id": "349755", "revid": "624", "url": "https://gl.wikipedia.org/wiki?curid=349755", "title": "Peada de Mercia", "text": "Peada de Mercia, finado en 656, fillo de Penda, foi brevemente rei do sur de Mercia desde a morte do seu pai en novembro de 655, at\u00e9 a s\u00faa propia morte na primavera do ano seguinte.\nTraxectoria.\nAo redor do ano 653, Peada foi nomeado rei dos anglos medios polo seu pai. Beda, describiu a Peada como escribiu que tratou de casar con Alchflaed, filla do rei Oswiu de Northumbria. Con todo, Oswiu condicionou a voda ao bautismo e conversi\u00f3n ao cristianismo de Peada, xunto cos anglos medios (Peada era a\u00ednda pag\u00e1n nese momento, como o seu pai). Beda di que Peada aceptou con entusiasmo a conversi\u00f3n:\nPeada foi bautizado posteriormente por Finan de Lindisfarne, e despois comezouse unha campa\u00f1a para converter ao seu pobo:\nO 15 de novembro de 655, Oswiu derrotou e matou a Penda na Batalla de Winwaed, e por tanto chegou a exercer o poder en Mercia. Segundo Beda, Oswiu permitiu a Peada gobernar a parte sur de Mercia, que consist\u00eda en 5000 familias, segundo os datos de Beda, mentres que o norte de Mercia estaba poboado por 7000 familias, e estaban divididos polo r\u00edo Trent.\nDe acordo coa \"Cr\u00f3nica anglosaxoa\", Peada axudou a fundar o mosteiro de Peterborough:\nCon todo, a cr\u00f3nica contin\u00faa: , Beda tam\u00e9n informa que Peada foi a trav\u00e9s da traiz\u00f3n da s\u00faa esposa ."}
{"id": "349757", "revid": "89787", "url": "https://gl.wikipedia.org/wiki?curid=349757", "title": "Ku (prote\u00edna)", "text": "Ku \u00e9 unha prote\u00edna que se une aos extremos do ADN onde hai roturas de dobre febra e \u00e9 necesaria para a v\u00eda de uni\u00f3n de extremos non hom\u00f3logos (NHEJ) para a reparaci\u00f3n do ADN. A Ku est\u00e1 evolutivamente conservada desde as bacterias aos humanos. A Ku ancestral bacteriana \u00e9 un homod\u00edmero (d\u00faas copias da mesma prote\u00edna unidas). A Ku eucariota \u00e9 tam\u00e9n un heterod\u00edmero, que est\u00e1 constitu\u00edda por dous polip\u00e9ptidos chamados Ku70 (XRCC6) e Ku80 (XRCC5), denominadas as\u00ed polo peso molecular das prote\u00ednas Ku humanas, que \u00e9 de arredor de 70 kDa e 80 kDa. As d\u00faas subunidades Ku forman unha estrutura con forma de cesta que se trenza sobre os extremos rotos do ADN. Unha vez unida, a Ku pode escorregar sobre a febra do ADN, o que permite que se unan m\u00e1is mol\u00e9culas de Ku ao extremo. Nos eucariotas superiores, a Ku forma un complexo coa subunidade catal\u00edtica de prote\u00edna quinase dependente do ADN (DNA-PKcs) para formar a prote\u00edna quinase dependente do ADN completa, chamada DNA-PK. P\u00e9nsase que a Ku funciona como un armaz\u00f3n molecular ao cal se poden unir outras prote\u00ednas implicadas na NHEJ, orientando a rotura de dobre febra para que sexa ligada.\nAs prote\u00ednas Ku70 e Ku80 constan de tres dominios estruturais. O dominio N-terminal \u00e9 un dominio alfa/beta. Este dominio s\u00f3 fai unha pequena contribuci\u00f3n \u00e1 interface do d\u00edmero. O dominio comprende unha folla beta de seis febras do pregamento de Rossmann. O dominio central de Ku70 e Ku80 \u00e9 un dominio en barril beta de uni\u00f3n ao ADN. A Ku establece s\u00f3 uns poucos contactos co esqueleto azucre-fosfato, e ning\u00fan coas bases do ADN, pero ax\u00fastase estericamente coa forma dos sucos maior e menor formando un anel que rodea o ADN, envolvendo dous xiros completos da mol\u00e9cula de ADN. A Ku, ao formar unha ponte entre os extremos rotos do ADN, act\u00faa para soster estruturalmente e ali\u00f1ar os extremos do ADN, para protexelos da degradaci\u00f3n, e para previr uni\u00f3ns indebidas co ADN que non est\u00e1 roto. A Ku ali\u00f1a efectivamente o ADN, \u00e1 vez que permite o acceso das polimerases, nucleases e ligases aos extremos rotos do ADN para promover a uni\u00f3n de ditos extremos. O brazo C-terminal \u00e9 unha rexi\u00f3n en h\u00e9lice alfa, que rodea o dominio en barril beta central da subunidade oposta. Nalg\u00fans casos hai un cuarto dominio no C-terminal, que se une \u00e1 subunidade catal\u00edtica de prote\u00edna quinase unida ao ADN.\nAmbas as subunidades da Ku foron sometidas experimentalmente a knockout en ratos. Estes ratos mostran inestabilidade cromos\u00f3mica, que indica que o NHEJ \u00e9 importante para o mantemento do xenoma.\nEn moitos organismos, a Ku ten funci\u00f3ns adicionais nos tel\u00f3meros ademais do seu papel na reparaci\u00f3n do ADN.\nA abundancia de Ku80 parece que est\u00e1 relacionada coa lonxevidade das especies.\nEnvellecemento.\nOs ratos mutantes deficientes en Ku70 ou Ku80, ou ratos dobres mutantes deficientes en ambas as prote\u00ednas mostran un envellecemento temper\u00e1n. A duraci\u00f3n das vidas medias das tres cepas de ratos mutantes eran similares, dunhas 37 semanas, comparadas coas 108 semanas dos ratos de control de tipo salvaxe. Examin\u00e1ronse seis signos espec\u00edficos de envellecemento, e os tres ratos mutantes mostraban os mesmos signos de envellecemento que os ratos de control, pero a unha idade moito m\u00e1is temper\u00e1. A incidencia de cancro non se incrementaba nos ratos mutantes. Estes resultados suxiren que a funci\u00f3n de Ku \u00e9 importante para asegurar a lonxevidade e que a v\u00eda NHEJ de reparaci\u00f3n do ADN (mediada por Ku) ten un papel clave na reparaci\u00f3n das roturas de dobre febra do ADN, que de non ser reparadas causar\u00edan envellecemento temper\u00e1n.\nNome.\nO nome 'Ku' desta prote\u00edna deriva do apelido do paciente xapon\u00e9s no cal se descubriu a prote\u00edna."}
{"id": "349758", "revid": "23204", "url": "https://gl.wikipedia.org/wiki?curid=349758", "title": "Totally Spies!", "text": "Totally Spies! \u00e9 unha serie de debuxos animados franco-canadense creada por Vincent Chalvon-Demersay e David Michel e producida por Marathon Media Group e Image Entertainment Corporation. A serie foi creada para que se asemellase \u00f3 estilo anime e estaba baseada orixinalmente no concepto dunha banda de m\u00fasica de rapazas. C\u00e9ntrase en tres mozas adolescentes de Beverly Hills (California), que traballan como axentes esp\u00edas.\n\"Totally Spies!\" foi emitida por vez primeira o 3 de novembro de 2001 a trav\u00e9s de ABC Family nos Estados Unidos. Emitiuse por TF1 en Francia o 3 de abril de 2002, e en Teletoon para o Canad\u00e1 o 2 de setembro de 2002. Dende a s\u00faa emisi\u00f3n, foron emitidos 156 episodios, cun total de seis tempadas. Entre eles incl\u00faense episodios especiais e produci\u00f3ns de cine, realizadas e estreadas entre a cuarta e a quinta tempada. Foi emitida internacionalmente en m\u00e1is de 150 territorios, inclu\u00edndo Galicia, sendo emitido en galego a trav\u00e9s do Xabar\u00edn Club da TVG."}
{"id": "349759", "revid": "27155", "url": "https://gl.wikipedia.org/wiki?curid=349759", "title": "Prote\u00edna Ku", "text": ""}
{"id": "349760", "revid": "89787", "url": "https://gl.wikipedia.org/wiki?curid=349760", "title": "Parque Nacional de Monfrag\u00fce", "text": "O Parque Nacional de Monfrag\u00fce \u00e9 un dos parques nacionais de Espa\u00f1a. At\u00f3pase na provincia de C\u00e1ceres, e \u00e9 o primeiro parque nacional de Estremadura. Cruzan o parque dous r\u00edos o Texo e o Ti\u00e9tar. Inicialmente foi declarado Parque Natural o 4 de abril de 1979.\nLocalizaci\u00f3n.\nMonfrag\u00fce sit\u00faase no suroeste da pen\u00ednsula ib\u00e9rica, e pertence na s\u00faa totalidade \u00e1 provincia de C\u00e1ceres. A s\u00faa superficie est\u00e9ndese polos municipios de Casas de Miravete, Jaraicejo, Malpartida de Plasencia, Serradilla, Serrej\u00f3n, Toril e Torrej\u00f3n el Rubio.\nFiguras de protecci\u00f3n.\nO 4 de abril de 1979 foi declarado Parque Natural. No 1988 declarouse ZEPA e en xullo de 2003 a UNESCO reco\u00f1eceu Monfrag\u00fce como reserva da Biosfera.\nA pesar de que durante a d\u00e9cada de 1990 houbo iniciativas para engadir a Monfrag\u00fce na Rede de Parques Nacionais de Espa\u00f1a en representaci\u00f3n do ecosistema do bosque mediterr\u00e1neo, finalmente foi o de Caba\u00f1eros e non o de Monfrag\u00fce o espazo natural elixido para a inclusi\u00f3n na rede. Monfrag\u00fce ter\u00eda que agardar a xaneiro de 2006, cando a Xunta de Extremadura prop\u00f3n \u00f3 Goberno de Espa\u00f1a a declaraci\u00f3n de Monfrag\u00fce como Parque Nacional. En maio dese mesmo ano, o Consello de Ministros, a proposta do Ministerio de Medio Ambiente, remitiuna \u00e1s Cortes, onde recibiu a aprobaci\u00f3n e en decembro comezaron os tr\u00e1mites parlamentarios.\nEn febreiro de 2007 o Senado de Espa\u00f1a aprobou a lei que o integra na Rede de Parques Nacionais de Espa\u00f1a (RPNE) e en marzo de 2007 publicouse no BOE a lei que declaraba Monfrag\u00fce parque nacional.\nCaracter\u00edsticas.\nO nome prov\u00e9n do nome dado polos romanos \"mons fragorum\" (monte denso). Nunha pequena ermida, \u00f3 car\u00f3n do castelo, g\u00e1rdase a talla da Virxe de Monfrag\u00fce, dos s\u00e9culos XVII-XVIII, imaxe tra\u00edda dende Palestina polos cabaleiros da Orde de Santiago.\nPredominan tres h\u00e1bitats principais: o bosque mediterr\u00e1neo, as devesas e rochedos e as masas de auga (r\u00edos e encoros)\nFauna.\nNo Parque cr\u00edan m\u00e1is de 200 especies de vertebrados, outras moitas invernan ou poden verse de paso durante a migraci\u00f3n a outras latitudes. As aves son o grupo de vertebrados con maior abundancia de especies e individuos.\nVoitre negro (\"Aegypius monachus\") \u2014con 286 parellas\u2014, aguia imperial (\"Aquila adalberti\") \u2014con 12 parellas\u2014, cego\u00f1a negra (\"Ciconia nigra\") \u2014con 30 parellas\u2014, voitre leonado (\"Gyps fulvus\") \u2014con 500-600 parellas\u2014, b\u00fafo real (\"Bubo bubo\"), aguia imperial ib\u00e9rica (\"Aquila adalberti\"), aguia real (\"Aquila chrysaetos\") \u2013con 6 parellas\u2013, aguia perdiceira (\"Hieraaetus fasciatus\") \u2014con 7 parellas\u2014, voitre branco (\"Neophron percnopterus\") \u2014con 35 parellas\u2014.\nEntre os carn\u00edvoros at\u00f3panse a lontra, a mangosta exipcia, a gardu\u00f1a, o gato bravo, o teixugo, a xeneta e o m\u00e1is abundante de todos eles, o raposo. Abundan os cervos, xabar\u00edns e coellos. Outros mam\u00edferos moito m\u00e1is discretos son o leir\u00f3n careto ou os morcegos mediterr\u00e1neo de ferradura (\"Rhinolophus euryale\", \"R. ferrumequinum\" e \"R. mehelyi\").\n\"Luciobarbus comizo\", \"Squalius pyrenaicus\", \"Cyprinus carpio\".\nCobra rateira, cobra de ferradura, sapoconcho riscado, lagarto arnal.\nPleurodeles waltl, \"Hyla meridionalis\", p\u00edntega com\u00fan, sapo corredor, \"Alytes cisternasii\", trit\u00f3n com\u00fan."}
{"id": "349761", "revid": "89787", "url": "https://gl.wikipedia.org/wiki?curid=349761", "title": "Johns Hopkins University Press", "text": "A Johns Hopkins University Press, tam\u00e9n co\u00f1ecida como JHU Press ou JHUP, \u00e9 a divisi\u00f3n editorial da Universidade Johns Hopkins. Foi fundada en 1878 e \u00e9 a editorial universitaria de funcionamento continuo m\u00e1is antiga dos Estados Unidos.\nPublica libros, revistas e bases de datos electr\u00f3nicas. Tendo en conta todos os recursos publicados \u00e9 unha das editoriais universitarias m\u00e1is grandes dos Estados Unidos.\nA s\u00faa sede est\u00e1 na zona de Charles Village, en Baltimore, Maryland.\nHistoria.\nDaniel Coit Gilman, o primeiro presidente da Universidad Johns Hopkins, inaugurou a editorial en 1878, que comezou a funcionar como a axencia de publicaci\u00f3ns da universidade. As s\u00faas actividades na prensa cient\u00edfica comezaron co lanzamento do \"American Journal of Mathematics\" no seu primeiro ano, e do \"American Chemical Journal\" no segundo. A axencia publicou o seu primeiro libro en 1881, \"Sidney Lanier: A Memorial Tribute\", en honor ao poeta que foi un dos primeiros escritores residentes da universidade. En 1891, a axencia converteuse na Johns Hopkins Press e, desde 1972, co\u00f1\u00e9cese como a Johns Hopkins University Press.\nDespois de varios movementos dentro e f\u00f3ra do \"Campus Homewood\", o principal centro acad\u00e9mico e administrativo da universidade, a editorial adquiriu unha sede permanente en 1993, nunha antiga igrexa reformada situada no barrio de Charles Village en Baltimore. A estrutura de granito e ladrillo, constru\u00edda en 1897, era a igrexa cat\u00f3lica dos santos Filipe e Santiago, e agora alberga nos seus cinco andares as oficinas da editorial. Nos seus m\u00e1is de cen anos de publicaci\u00f3ns acad\u00e9micas, a editorial tivo unicamente seis directores: Nicol\u00e1s Murray (1878-1908), Christian W. Dittus (1908-1948), Harold E. Ingle (1948-1974), Jack G. Goellner (1974-1996), Willis G. Regier (1996-1998), James D. Jordan (1998-2003) e Kathleen Keane (2003\u2013 ).\nPublicaci\u00f3ns e divisi\u00f3ns.\nA JHU Press publica 65 revistas cient\u00edficas e m\u00e1is de 200 novos libros cada ano. Desde 1993 promove o proxecto MUSE, un provedor en li\u00f1a de m\u00e1is de 550 revistas acad\u00e9micas e m\u00e1is de 20.000 libros electr\u00f3nicos.\nA editorial ten tres divisi\u00f3ns: "}
{"id": "349762", "revid": "22795", "url": "https://gl.wikipedia.org/wiki?curid=349762", "title": "JHU Press", "text": ""}
{"id": "349763", "revid": "22795", "url": "https://gl.wikipedia.org/wiki?curid=349763", "title": "The Johns Hopkins University Press", "text": ""}
{"id": "349764", "revid": "22795", "url": "https://gl.wikipedia.org/wiki?curid=349764", "title": "JHUP", "text": ""}
{"id": "349765", "revid": "109216", "url": "https://gl.wikipedia.org/wiki?curid=349765", "title": "CP 200", "text": "O CP 200 era un computador dom\u00e9stico brasileiro producido pola empresa Prol\u00f3gica a partir de 1982. Era compat\u00edbel en software e hardware co Sinclair ZX81 brit\u00e1nico, a\u00ednda que fose unha copia menos fidedigna do que as m\u00e1quinas concorrentes (TK82C e TK83). Foron comercializados dous modelos, que ti\u00f1an a aparencia exterior ben similar, mais o primeiro modelo que sa\u00edu ti\u00f1a o logotipo da empresa en altorelevo e o chasis un pouco menor, mentres o segundo modelo ti\u00f1a unha placa co logotipo na mesma posici\u00f3n. Posteriormente, Prol\u00f3gica redese\u00f1ou a caixa, engadiu unha sa\u00edda para monitor de v\u00eddeo, fonte de alimentaci\u00f3n externa, e relanzou o produto como \"CP200S\"."}
{"id": "349767", "revid": "23204", "url": "https://gl.wikipedia.org/wiki?curid=349767", "title": "F-Zero for Game Boy Advance", "text": ""}
{"id": "349770", "revid": "89787", "url": "https://gl.wikipedia.org/wiki?curid=349770", "title": "CP 300", "text": "O CP 300 era un computador dom\u00e9stico brasileiro producido pola empresa Prol\u00f3gica a partir de 1983. Era compatible en software e hardware co TRS-80 Modelo III estadounidense, e pod\u00eda ser considerado unha versi\u00f3n dom\u00e9stica e m\u00e1is barata do CP 500, pois que era comercializado coma unha \u00fanica paza, nun chasis enteirizo no que se agregaban a UCP, cos portos de entrada e sa\u00edda, mailo teclado. A fonte de alimentaci\u00f3n, con todo, era externa."}
{"id": "349771", "revid": "6076426", "url": "https://gl.wikipedia.org/wiki?curid=349771", "title": "Pok\u00e9mon Ruby e Sapphire", "text": " son as terceiras entregas da serie de videoxogos de rol \"Pok\u00e9mon\", desenvolvidos por Game Freak e publicados por Nintendo para Game Boy Advance. Os xogos foron estreados no Xap\u00f3n a finais de 2002 e internacionalmente no 2003. \"Pok\u00e9mon Emerald\", unha edici\u00f3n especial, foi lanzado dous anos despois en cada rexi\u00f3n. Estes tres xogos (\"Pok\u00e9mon Ruby\", \"Sapphire\" e \"Emerald\") son parte da terceira entrega da serie de videoxogos \"Pok\u00e9mon\", tam\u00e9n co\u00f1ecidos como \"xeraci\u00f3n advanced\". Os remakes dos dous xogos, titulados \"Omega Ruby\" e \"Alpha Sapphire\", foron lanzados para Nintendo 3DS internacionalmente o 21 de novembro de 2014, exactamente doce anos do lanzamento orixinal de \"Ruby\" e \"Sapphire\", ag\u00e1s en Europa, onde foi lanzado o 28 de novembro de 2014."}
{"id": "349777", "revid": "1131", "url": "https://gl.wikipedia.org/wiki?curid=349777", "title": "Universidade Johns Hopkins", "text": "A Universidade Johns Hopkins, comunmente chamada Johns Hopkins, JHU ou, sinxelamente, Hopkins, \u00e9 unha universidade privada situada en Baltimore, Maryland (Estados Unidos). Foi fundada o 22 de febreiro de 1876, sendo a primeira universidade dedicada \u00e1 investigaci\u00f3n nos Estados Unidos.\nA Johns Hopkins ofrece programas de grao e posgrao no seu campus principal, o campus de Homewood, en Baltimore. Ademais, a universidade ten campus, ente outro lugares, en Rockville (capital do condado de Montgomery), Washington, D.C., Bolo\u00f1a (Italia) e Nanjing (China).\nA Johns Hopkins est\u00e1 considerada como unha das instituci\u00f3ns acad\u00e9micas e de investigaci\u00f3n m\u00e1is importantes do mundo e est\u00e1 entre as universidades m\u00e1is prestixiosas dos Estados Unidos.\nOrixe.\nJohns Hopkins, quen d\u00e1 nome \u00e1 universidade, foi un empresario, abolicionista e fil\u00e1ntropo estadounidense que naceu en 1795. Johns, o seu nome de p\u00eda, ten un \"s\" ao final porque trat\u00e1base do apelido de solteira da s\u00faa nai. Foi un home de negocios, presidente de banco e magnate dos ferrocarr\u00eds, e est\u00e1 considerado como un dos m\u00e1is grandes financeiros de Baltimore no s\u00e9culo XIX. Ao morrer solteiro, en 1873, estableceu no seu testamento a creaci\u00f3n dunha universidade dedicada ao estudo e \u00e1 investigaci\u00f3n cient\u00edfica, e tam\u00e9n dun hospital que brindara a mellor atenci\u00f3n m\u00e9dica. Cre\u00e1ronse as\u00ed o Hospital Johns Hopkins e a primeira universidade dos Estados Unidos dedicada especificamente \u00e1 investigaci\u00f3n cient\u00edfica e aos estudos de posgrao. Grazas a esta doaz\u00f3n de 7 mill\u00f3ns de d\u00f3lares da \u00e9poca, quedaban por primeira vez directamente vinculados un hospital e unha universidade nos Estados Unidos. Posteriormente establec\u00e9ronse na universidade tam\u00e9n estudos de grao."}
{"id": "349778", "revid": "61897", "url": "https://gl.wikipedia.org/wiki?curid=349778", "title": "Micr\u00f3pila", "text": ""}
{"id": "349781", "revid": "23204", "url": "https://gl.wikipedia.org/wiki?curid=349781", "title": "Ecgfrith de Northumbria", "text": "Ecgfrith, nado c. 645 e finado o 20 de maio de 685, foi Rei de Northumbria desde o ano 670 at\u00e9 a s\u00faa morte. Gobernou Northumbria cando estivo no seu apoxeo, pero o seu reino terminou cunha desastrosa derrota na cal perdeu a vida.\nTraxectoria.\nEcgfrith foi fillo do seu predecesor como rei, Oswiu de Northumbria. Beda c\u00f3ntanos na s\u00faa \"Historia Eclesi\u00e1stica da Xente Inglesa\", que Ecgfrith foi tomado como ref\u00e9n \"na corte da ra\u00ed\u00f1a Cynwise na provincia dos mercios\" nos tempos da invasi\u00f3n de Northumbria por Penda de Mercia no ano 654 ou 655. Penda, con todo, foi derrotado e morreu na Batalla de Winwaed, a mans dos northumbreses ao comando de Oswiu, unha vitoria que expandiu considerablemente o poder e territorio de Northumbria.\nEcgfrith foi nomeado Rei de Deira, un subreino de Northumbria, en 664, e converteuse en rei de Northumbria despois da morte do seu pai o 15 de febreiro de 670. casou con Eteldreda de Ely, filla de Ana de Anglia Oriental, en 660; con todo, ela elixiu o h\u00e1bito pouco despois de que Ecgfrith ascendese ao trono, algo que posiblemente ocasionou o longo conflito con Wilfrido, o Arcebispo de York. Ecgfrith casou por segunda vez con Eormenburga, antes de 678, o ano no que expulsou a Wilfrido do seu reino.\nA principios do seu reino derrotou aos Pictos, os cales se alzaron en armas, e crearan o subreino de Lothian. En 674, Ecgfrith derrotou a Wulfhere de Mercia e capturou o Reino de Lindsey. En 679, loitou contra Mercia que estaba baixo liderado de Aethelred (o cal casou con Osthryth, a irm\u00e1 de Ecgfrith) no r\u00edo Trent. Aelfwine, o irm\u00e1n de Ecgfrith, morreu en combate, e a provincia de Lindsey foi cedida cando a paz foi restaurada por intercesi\u00f3n de Teodoro de Tarso.\nEn 684, Ecgfrith mandou unha expedici\u00f3n a Irlanda a cargo do xeneral Berht, a cal parece que non foi exitosa, xa que ning\u00fan terreo irland\u00e9s foi conquistado polos anglosax\u00f3ns. Pero a expedici\u00f3n foi exitosa no sentido de que os homes de Ecgfrith puideron saquear aldeas levando escravos e tesouros de regreso a casa. En 685, en contra das advertencias de Cuthberht de Lindisfarne, dirixiu un escuadr\u00f3n en contra dos pictos, os cales eran dirixidos polo seu primo Bruide mac Bili, e foi enganado nunha retirada falsa a cal os levou at\u00e9 unha trampa onde o seu r\u00e9xime foi sorprendido, e na cal morreu. Esta confrontaci\u00f3n, co\u00f1ecida como Batalla de Nechtansmere, debilitou o control de Northumbria no norte, e Beda marca este punto como o principio do declive de Northumbria. Foi remplazado polo seu irm\u00e1n ilex\u00edtimo, Ealdfrith.\nEcgfrith parece ser o primeiro rei de Northumbria, e as\u00ed mesmo, o primeiro rei anglosax\u00f3n, en institu\u00edr o penique de prata, o cal se converter\u00eda na moeda base de Inglaterra por varios s\u00e9culos. Existiron moedas anglosaxoas antes, pero estas foron raras de atopar, a m\u00e1is com\u00fan foi o xilin de ouro, ou \"thrymsas\", copiadas de modelos romanos. Os peniques, ou \"sceattas\", foron grosos, feitos en moldes, posiblemente copiados de moedas merovinxias, e foron repartidas a grande escala."}
{"id": "349785", "revid": "23204", "url": "https://gl.wikipedia.org/wiki?curid=349785", "title": "Don E. Wilson", "text": "Don Ellis Wilson, nado o 30 de abril de 1944 en Davis, Oklahoma, \u00e9 un zo\u00f3logo estadounidense, especializado en mastozoolox\u00eda, especialmente nos quir\u00f3pteros, que estudou en 65 pa\u00edses.\nTraxectoria.\nWilson pasou a s\u00faa infancia e xuventude en Nebrasca, Texas, Oreg\u00f3n e Washington. Despois de terminar os seus estudos secundarios en Bisbee (Arizona), en 1961 graduouse como \"Bachelor of Science\" na Universidade de Arizona, onde acadou a Licenciatura en 1965. A\u00ednda non licenciado, en 1964, fixo a s\u00faa primeira expedici\u00f3n ao Tr\u00f3pico, ao que viaxar\u00eda moitas veces nas d\u00e9cadas posteriores, para estudar a fauna mastozool\u00f3xica.\nDespois de traballar para o Servizo de Parques Nacionais nunha torre de observaci\u00f3n do lume no Parque Nacional do Gran Can\u00f3n durante un ver\u00e1n, asistiu \u00e1 escola de posgrao da Universidade de Novo M\u00e9xico, onde se graduou en biolox\u00eda, como \"Master of Science\" en 1967 e alcanzando o \"Ph. D.\" (doutoramento) en 1970.\nDurante este per\u00edodo pasou os meses de ver\u00e1n traballando como naturalista para o Servizo Forestal dos Estados Unidos nas monta\u00f1as de Sandia. Na s\u00faa tese de doutoramento abordou as relaci\u00f3ns das cinco especies de \"Peromyscus\" nas monta\u00f1as de Sandia en Novo M\u00e9xico, co pequeno morcego tropical insect\u00edvoro \"Myotis nigricans\".\nDe 1986 a 1988, Wilson foi presidente da \"American Society of Mammalogists\" (Sociedade Americana de Mastozo\u00f3logos). En 1992 foi presidente da \"Association for Tropical Biology and Conservation\" (Asociaci\u00f3n para a biolox\u00eda tropical e conservaci\u00f3n). Ademais, foi editor do \"Journal of Mammalogy\" durante cinco anos e editor das publicaci\u00f3ns \"Mammalian Species\" e \"Special Publications\" durante tres anos. Tam\u00e9n traball\u00f3 en varios consellos editoriais. \u00c9 membro da xunta directiva das organizaci\u00f3ns \"Bat Conservation International\", a \"Biodiversity Foundation for Africa\", \"Integrated Conservation Research\" e \"Lubee Bat Conservancy\".\nDon E. Wilson publicou m\u00e1is de 200 traballos cient\u00edficos, inclu\u00edndo o libro \"Mammals of New Mexico\" (Mam\u00edferos de Novo M\u00e9xico) e tres monograf\u00edas sobre morcegos. En 1997 publicou o libro \"Bats in Question \u2013 The Smithsonian Answer Book\" (Morcegos en debate \u2013 A rsposta Smithsoniana). En 2005 foi coeditor (xunto con DeeAnn M. Reeder) da obra de referencia \"Mammal Species of the World\".\nDesde 2009 \u00e9 coeditor (con Russell Mittermeier) da serie de libros \"Handbook of the Mammals of the World\", da editorial espa\u00f1ola Lynx Edicions. Ademais, publicou os libros \"Animal\", \"Human\", \"Smithsonian Handbook of Mammals\" e \"Mammal\" para a editorial inglesa Dorling Kindersley. \u00c9 tam\u00e9n autor dunha Gu\u00eda de campo dos mam\u00edferos de Norteam\u00e9rica, as\u00ed como da obra \"Smithsonian Book of North American Mammals\".\nWilson ga\u00f1ou varios premios, inclu\u00edndo o que a Smithsonian Institution outorga para as contribuci\u00f3ns excepcionais no campo da biolox\u00eda tropical, o \"Outstanding Publication Award\" da U.S. Fish and Wildlife Service, o premio Gerrit S. Miller do \"North American Symposium on Bat Research\", e o premio Hartley H. T. Jackson da \"American Society of Mammalogists\". As\u00ed mesmo recibiu o reco\u00f1ecemento da Asociaci\u00f3n Mexicana de Mastozoologia polos seus sobresalientes logros cient\u00edficos, e foi recibido como membro honorario da \"American Society of Mammalogists\".\nDon Ellis Wilson actualmente vive coa s\u00faa esposa, coa que casou en 1962, en Gainesville (Virxinia). A parella ten d\u00faas fillas que traballan como profesoras e catro netas."}
{"id": "349786", "revid": "22795", "url": "https://gl.wikipedia.org/wiki?curid=349786", "title": "Don Ellis Wilson", "text": ""}
{"id": "349788", "revid": "12452", "url": "https://gl.wikipedia.org/wiki?curid=349788", "title": "Lagenodelphis hosei", "text": ""}
{"id": "349789", "revid": "55340", "url": "https://gl.wikipedia.org/wiki?curid=349789", "title": "Eubalaena japonica", "text": ""}
{"id": "349790", "revid": "55340", "url": "https://gl.wikipedia.org/wiki?curid=349790", "title": "Eubalaena australis", "text": ""}
{"id": "349791", "revid": "55340", "url": "https://gl.wikipedia.org/wiki?curid=349791", "title": "Balea franca do Atl\u00e1ntico", "text": ""}
{"id": "349792", "revid": "55340", "url": "https://gl.wikipedia.org/wiki?curid=349792", "title": "Balea gris", "text": ""}
{"id": "349793", "revid": "55340", "url": "https://gl.wikipedia.org/wiki?curid=349793", "title": "Balea cinsenta", "text": ""}
{"id": "349794", "revid": "1131", "url": "https://gl.wikipedia.org/wiki?curid=349794", "title": "Sitio AP", "text": "En bioqu\u00edmica e xen\u00e9tica molecular, un sitio AP (sitio apur\u00ednico/apirimid\u00ednico), tam\u00e9n chamado sitio ab\u00e1sico, \u00e9 un lugar do ADN (ou tam\u00e9n do ARN pero moito menos probablemente) que non ten nin unha base pur\u00ednica nin pirimid\u00ednica (falta unha base), xa sexa por causas espont\u00e1neas ou debido a danos no ADN. Estimouse que en condici\u00f3ns fisiol\u00f3xicas poden xerarse uns 10.000 sitios apur\u00ednicos e 500 apirimid\u00ednicos diaraimente nunha c\u00e9lula.\nOs sitios AP poden formarse por despurinaci\u00f3n espont\u00e1nea, pero tam\u00e9n ocorren como intermediarios da reparaci\u00f3n por escisi\u00f3n de bases. Neste proceso, a ADN glicosilase reco\u00f1ece unha base danada e corta o enlace N-glicos\u00eddico para liberar a base, deixando un sitio AP. Existe unha variedade de glicosilases que reco\u00f1ece diferentes tipos de danos, inclu\u00edndo bases oxidadas ou metiladas, ou o uracilo no ARN. O sitio AP pode despois ser cortado por unha endonuclease AP, deixando extremos 3' hidroxilo e 5' desoxirribosafosfato (ver estrutura do ADN). De modo alternativo, glicosilase-liases funcionais poden cortar o sitio AP, deixando un 5' fosfato adxacente a un 3' aldehido \u03b1,\u03b2-insaturado. Ambos os mecanismos forman unha rotura de febra simple, que \u00e9 despois reparada por reparaci\u00f3n por escisi\u00f3n de bases de parche curto ou de parche longo.\nSe se deixan sen reparar, os sitios AP poden orixinar mutaci\u00f3ns durante a replicaci\u00f3n semiconservativa. Poden causar que quede estancada a forcada de replicaci\u00f3n e son sorteados por medio de s\u00edntese translesi\u00f3n. En \"E. coli\", ins\u00edrese preferentemene a adenina desde os sitios AP, o que se co\u00f1ece como \"regra da A\". A situaci\u00f3n \u00e9 m\u00e1is complexa nos eucariotas superiores, con diferentes nucle\u00f3tidos que se utilizan preferentemente dependendo do organismo e as condici\u00f3ns experimentais."}
{"id": "349795", "revid": "27155", "url": "https://gl.wikipedia.org/wiki?curid=349795", "title": "Sitio apur\u00ednico/apirimid\u00ednico", "text": ""}
{"id": "349796", "revid": "27155", "url": "https://gl.wikipedia.org/wiki?curid=349796", "title": "Sitio ab\u00e1sico", "text": ""}
{"id": "349797", "revid": "1131", "url": "https://gl.wikipedia.org/wiki?curid=349797", "title": "Os contos de Grimm", "text": "Os contos de Grimm \u00e9 unha escolma de contos infant\u00eds dos Irm\u00e1ns Grimm traducidos por Manuel Beiras \"Eubensei\", publicada en 1983 pola editorial Edici\u00f3s do Castro.\nCaracter\u00edsticas.\nA obra est\u00e1 constitu\u00edda polos seguintes contos: \"As tres fiandeiras\", \"Os m\u00fasicos de Bremen\", \"O xastri\u00f1o arriscado\", \"Col\u00e1s O Miserias\", \"Os anos de vida\", \"O xastre no ceo\", \"A ra\u00ed\u00f1a das abellas\", \"Pulgarci\u00f1o\", \"Palli\u00f1a, Carb\u00f3n e Feix\u00f3n\", \"O labregui\u00f1o no ceo\", \"O lobo e os sete cabritos\", \"A ninfa do lago\", \"Carapuchi\u00f1a bermella\", \"O pobo dos pequeni\u00f1os\", \"O animais de Deus e o dia\u00f1o\", \"Os tres lacaz\u00e1ns\", \"A se\u00f1ora Holle\", \"O se\u00f1or padri\u00f1o\", \"O linguado\", \"O burri\u00f1o\", \"O se\u00f1or Cundo\", \"O doutor Sabelotodo\", \"A cincenta\", \"O pastori\u00f1o\", \"O lobo e o home\", \"As papas doces\", \"A ninfa\", \"Os tres moinantes\", \"O can e o pardau\", \"A cubiza de Sabela\", \"Brancaneves\", \"O trasno da botella\", \"O pobre e o rico\", \"O campesi\u00f1o e o dia\u00f1o\" e \"O cravo\".\nO libro conta cunha introduci\u00f3n feita por Hixinio Rous."}
{"id": "349798", "revid": "75439", "url": "https://gl.wikipedia.org/wiki?curid=349798", "title": "Historia da comunidade xud\u00eda de Monforte de Lemos", "text": "A historia da comunidade xud\u00eda de Monforte de Lemos rem\u00f3ntase polo menos ao s\u00e9culo X e prolongouse ata 1492, cando o Decreto da Alhambra decretou a s\u00faa expulsi\u00f3n dos territorios das coroas de Castela e Arag\u00f3n. A comunidade xud\u00eda da capital do val de Lemos foi unha das m\u00e1is numerosas do Reino de Galiza, sendo entre os s\u00e9culos XVI e XVIII unha das poboaci\u00f3ns galegas con maior n\u00famero de conversos procesados por pr\u00e1cticas xudaizantes. O gran tama\u00f1o desta comunidade na cidade fixo que mesmo se denominase \"xudeus\" ou \"xudeus con rabo\" a todos os seus habitantes.\nSe ben a cidade non conserva moitos restos arquitect\u00f3nicos xudeus, si que a presenza hebrea \u00e9 intensa nos seus costumes e tradici\u00f3ns. A pesar da escaseza de fontes documentais da presenza xud\u00eda en Galiza, existen numerosas referencias documentais que certifican a presenza xud\u00eda, e a presenza de xudeus conversos logo da expulsi\u00f3n, as\u00ed como referencias a que foron os xudeus de Monforte os que poboaron a vila de Ares, sendo al\u00ed chamados \"bichos\". Posiblemente o achado m\u00e1is importante relacionado co pobo xudeu na capital da Terra de Lemos sexa a l\u00e1pida sepulcral hebrea adicada a Juan de Gaibor e ao seu fillo Jorge, pertencentes a unha das familias hebreas m\u00e1is destacadas da cidade e moi ligada \u00e1 historia local, os Gaibor, e que se encontra no Museo Arqueol\u00f3xico Provincial de Ourense dende a s\u00faa cesi\u00f3n en 1892 por parte do avogado residente na cidade Rodrigo Goicoechea.\nHistoria.\nPrimeiros datos.\nDesco\u00f1\u00e9cese a data exacta na que chegaron os primeiros xudeus a Monforte de Lemos, mais seguramente o seu asentamento na cidade ocorreu, do mesmo xeito que en moitos outros lugares, ao amparo dun mosteiro, o mosteiro de San Vicente do Pino, ocupando zonas na subida ao monte. A riqueza agr\u00edcola da comarca e a presenza dos condes de Lemos ser\u00edan outros factores que explicar\u00edan a presenza xud\u00eda na cidade.\nA\u00ednda que as noticias m\u00e1is antigas da presenza xud\u00eda na cidade son do s\u00e9culo X, nun documento do ano 915 no que se fai referencia a un Ismael \"Judila\" como testemu\u00f1a, que ben poder\u00eda referirse tanto a un xudeu como a un moz\u00e1rabe. Este documento \u00e9 o chamada \"Proba Caldaria\" ou \"Xu\u00edzo de Deus\", que se celebrara no lugar onde se localizaba a antiga igrexa de Santa Mar\u00eda da R\u00e9goa, e no que os monxes Ari\u00f3n e Ermesindo reclamaban a posesi\u00f3n do cargo de abade do mosteiro beneditino. E \u00e9 que todo apunta a que en xeral durante os s\u00e9culos X, XI e XII as relaci\u00f3ns entre o pobo xudeu e a Igrexa foron boas.\nDurante os s\u00e9culos XII e XIII aumentou a chegada a Galiza de persoas xud\u00edas, motivada polas persecuci\u00f3ns sufridas por parte de almor\u00e1bides e almohades no centro e sur peninsular. Con todo, non \u00e9 ata o s\u00e9culo XV cando se ten constancia documental da presenza dunha comunidade hebrea na capital do val de Lemos.\nAumento demogr\u00e1fico e esplendor.\nPor documentos do s\u00e9culo XIV co\u00f1ecemos que varios titulares do Se\u00f1or\u00edo de Lemos designaron xudeus para postos importantes, como foi o caso do infante Filipe, que coa s\u00faa influencia conseguiu que o hebreo Yusaf de \u00c9cija se convertese en \"almoxarife\" real de Afonso IX. Ou Pedro Fern\u00e1ndez de Castro o da Guerra, se\u00f1or de Monforte en 1334, que ti\u00f1a como recadador ao xudeu D. Guilleumo e como \"almoxarife\" a D. Samuel (irm\u00e1n de D. Guilleume), e seu fillo Fernando Ruiz de Castro, que se caracterizou pola s\u00faa pol\u00edtica pro-xud\u00eda, seguindo a li\u00f1a marcada por Pedro I o Cruel.\nUn feito curioso e que poder\u00eda estar relacionado coa importancia da comunidade xud\u00eda da cidade no s\u00e9culo XIV pode verse na parte m\u00e1is antiga da torre da homenaxe, onde est\u00e1n presentes numerosos signos lapidarios e marcas de canteiros. De entre todos estes signos e marcas o m\u00e1is destacado \u00e9 o pent\u00e1culo ou Selo de Salom\u00f3n (unha estrela de cinco puntas). O pentateuco \u00e9 un s\u00edmbolo importante para o pobo xudeu, xa que a identificaban cos cinco libros do Pentateuco (cada punta un libro), as\u00ed como coa Verdade. C\u00f3mpre salientar que de acordo coa organizaci\u00f3n de certas corporaci\u00f3ns de construtores, a estas marcas d\u00e1baselles a consideraci\u00f3n de aval de garant\u00eda. Con todo, non se pode asegurar que a presenza do pent\u00e1culo no muro m\u00e1is antigo da torre se deba \u00e1 presenza xud\u00eda, xa que este s\u00edmbolo \u00e9 co\u00f1ecido en Galiza tam\u00e9n como \"Cruz de Trasgo\" e pertenceu a unha loxa num\u00e9rica, a n\u00ba 5. Posiblemente este s\u00edmbolo presente na cara leste, as\u00ed como outros no mesmo muro e en parte nos muros norte e sur, estean m\u00e1is ligados a pr\u00e1cticas esot\u00e9ricas, m\u00e1xicas ou de bruxer\u00eda, a\u00ednda que non se pode descartar que estas marcas fosen realizadas por canteiros xudeus que inmortalizaran deste xeito o seu traballo nela, xa que na \u00e9poca da s\u00faa construci\u00f3n varios titulares da poboaci\u00f3n e mecenas da construci\u00f3n ti\u00f1an persoas xud\u00edas ao seu servizo. En datas pr\u00f3ximas \u00e1 construci\u00f3n da torre da homenaxe existen ademais referencias \u00e1s alxamas de mouros e xudeus.\nP\u00e9nsase que a comunidade xud\u00eda debeu aumentar en Monforte logo das matanzas realizadas en Castela e Arag\u00f3n en 1391, e que motivaron a s\u00faa fuxida a lugares menos host\u00eds. En Galiza, ao contrario do que ocorr\u00eda en moitos outros lugares da Pen\u00ednsula Ib\u00e9rica, a poboaci\u00f3n non v\u00eda a poboaci\u00f3n xud\u00eda como inimiga, xa que a poboaci\u00f3n galega se encontraba inmersa en revoltas sociais antise\u00f1oriais que culminar\u00edan coas revoltas irmandi\u00f1as, e esta conflitividade social puido unir as clases baixas cristi\u00e1s e as persoas xud\u00edas, ao contrario do que ocorreu noutros territorios peninsulares, de acordo con Carlos Barros. Foi a finais do s\u00e9culo XIV cando o noroeste peninsular experimentou unha gran chegada hebrea, s\u00f3 superada pola chegada de familias xud\u00edas nas \u00faltimas d\u00e9cadas do s\u00e9culo XV, co decreto de expulsi\u00f3n.\nCon todo, a maior parte das noticias da presenza hebrea en Monforte de Lemos corresponden ao s\u00e9culo XV, cando se pensa que a presenza semita foi maior na cidade. Monforte de Lemos aparece citado tam\u00e9n nun documento Real de 1421 que dirixe un escrito \u00e1s vilas e cidades do bispado de Lugo, as\u00ed como \u00e1s s\u00faas alxamas das persoas xud\u00edas. Outros documentos que avalan a presenza xud\u00eda na capital de Lemos \u00e9 o pago de alxamas de xudeus \u00e1 Coroa de Castela nos anos 1474, 1488, 1489 e 1491, onde no grupo de Ourense poden atoparse poboaci\u00f3ns como Monforte, Allariz e Ribadavia. O estudo destes documentos permite cuantificar de xeito aproximado o tama\u00f1o das comunidades xud\u00edas, xa que o sistema de recadaci\u00f3n era por capitaci\u00f3n, isto \u00e9, ti\u00f1a en conta o volume da poboaci\u00f3n para asignar a cantidade a pagar. Os datos que revelan os documentos dos tributos recadados para Ourense, Allariz, Monforte e Ribadavia ser\u00edan os seguintes:\nSe ben a relaci\u00f3n do pobo xudeu cos nobres na cidade foi boa, a relaci\u00f3n coa Igrexa nesta \u00e9poca non o foi tanto. Salienta un caso documentado o d\u00eda 21 de xu\u00f1o de 1462 polo que o cabido de Lugo anulou un foro en Monforte. C\u00f3mpre salientar que, se ben a revogaci\u00f3n estaba dentro da legalidade, os documentos mostran unha postura claramente antisemita:\nEsta postura antisemita do bispado de Lugo, con todo, non era compartida polo mosteiro beneditino de San Vicente do Pino, que si aforaba propiedades \u00e1s persoas xud\u00edas veci\u00f1as de Monforte.\nPersecuci\u00f3n.\nO 31 de marzo\u00a0de 1492 os Reis Cat\u00f3licos\u00a0asinaron na Alhambra de Granada o Decreto da Alhambra, que prohib\u00eda vivir nas coroas de Castela e Arag\u00f3n a todos os xudeus, d\u00e1ndolles a posibilidade de abandonar a s\u00faa fe\u00a0e converterse ao cristianismo. O Decreto da Alhambra provocou a sa\u00edda de moitos xudeus dos territorios do reino, un fen\u00f3meno que non foi alleo \u00e1 poboaci\u00f3n xud\u00eda de Galiza e de Monforte de Lemos, onde principalmente fuxiron a Portugal ou a pa\u00edses atl\u00e1nticos ou mediterr\u00e1neos dende os portos galegos. Con todo calc\u00falase que deberon ser poucos os que se exiliaron, xa que existen referencias que apuntan que no territorio galego convert\u00e9ronse en maior medida que noutros lugares. O cura dos Palacios, Andr\u00e9s Bern\u00e1ldez, que viviu a sa\u00edda do pobo xudeu de Espa\u00f1a e mesmo bautizou a alg\u00fans evitando a s\u00faa expulsi\u00f3n, escribir\u00eda:\nLogo da expulsi\u00f3n, algunhas r\u00faas foron rebautizadas para borrar calquera trazo da presenza xud\u00eda. Tal foi o caso da r\u00faa da sinagoga, que pasou a chamarse r\u00faa da Cruz, nome que se baseaba no principal s\u00edmbolo cristi\u00e1n.\nA cidade de Monforte de Lemos foi un dos principais asentamentos de familias conversas de Galiza, o que se traduciu nun alto n\u00famero de procesamentos por parte da Inquisici\u00f3n. As\u00ed, entre os s\u00e9culos XVI e XVIII foi unha das poboaci\u00f3ns galegas que rexistrou un maior n\u00famero procesamentos de conversos por presuntas pr\u00e1cticas xudaizantes, pois na s\u00faa obra \"El Santo Oficio de la Inquisici\u00f3n en Galicia\" o profesor Jaime Contreras sit\u00faa a cidade do Cabe como o cuarto n\u00facleo con m\u00e1is persoas procesadas polo Santo Oficio por detr\u00e1s de Ourense, Ribadavia e Pontevedra. Houbo varios exemplos de familias xudeoconversas procesadas pola Inquisici\u00f3n. Un dos primeiros casos dos que hai constancia foi o de Clara Feijoo e Violante \u00c1lvarez, cristi\u00e1s novas que no ano 1581 foron acusadas de realizar pr\u00e1cticas xudaizantes:\nPouco tempo despois, en 1588, o converso monfortino Miguel de Freytas e os seus descendentes foron procesados tam\u00e9n polo Santo Oficio:\nOutros casos aparecer\u00edan no s\u00e9culo XVII, coas acusaci\u00f3ns a Pedro D\u00edaz Mezquita e alg\u00fans dos seus familiares levadas a cabo en 1604 nas que nove homes afirmaban que realizaban pr\u00e1cticas relacionadas coa \"ley de moissen\". Ou o de Isabel M\u00e9ndez Correa, da que se di:\nNo s\u00e9culo XVIII hai constancia dos casos das familias \u00c1vila, sendo Juan Antonio de Avila (veci\u00f1o de Monforte residente en Sevilla) procesado nun auto celebrado en Sevilla o 30 de novembro de 1725, e a familia N\u00fa\u00f1ez, da que Juana N\u00fa\u00f1ez e as s\u00faas fillas foron capturadas en 1727.\nEsquecemento e recuperaci\u00f3n.\nA expulsi\u00f3n, persecuci\u00f3n e conversi\u00f3n forzosa do pobo xudeu en Espa\u00f1a fixo que a pegada xud\u00eda en Monforte de Lemos caese case no esquecemento. Con todo, estudos recentes recuperaron a memoria do pasado hebreo da cidade. Os estudos realizados principalmente por Felipe Aira entre 2001 e 2003 serviron para integrar a cidade na Red de Juder\u00edas de Espa\u00f1a, convertendo Monforte de Lemos na segunda cidade galega despois de Ribadavia en entrar na rede, co obxectivo de recuperar un cap\u00edtulo pouco co\u00f1ecido da historia monfortina, evitar o despoboamento das r\u00faas que pertenceron \u00e1 zona de \u00e1mbito xudeu, e atraer visitantes \u00e1 cidade, segundo sinalou o daquela alcalde do concello de Monforte Severino Rodr\u00edguez D\u00edaz. En 2012 e 2013 a zona de \u00e1mbito xudeu da cidade foi promocionada por Turespa\u00f1a xunto coas outras 23 localidades socias (entre elas a tam\u00e9n galega Ribadavia) ao decidir o organismo tur\u00edstico promocionar internacionalemente a Red de Juder\u00edas de Espa\u00f1a.\nPara dar a co\u00f1ecer esta parte da poboaci\u00f3n organizanse distintas actividades, tanto para centros de ensino como para o p\u00fablico xeral, como as realizadas durante o D\u00eda Internacional da Cultura Xud\u00eda polo principal investigador da historia xud\u00eda da cidade, Felipe Aira, de xeito gratu\u00edto. Outras actividades incl\u00faen charlas e concertos coincidindo co D\u00eda Internacional da Cultura Xud\u00eda que levaron \u00e1 cidade ao candidato ao m\u00fasico Paco D\u00edez, candidato ao Premio Princesa de Asturias das Artes de 2016, ou Jos\u00e9 Ram\u00f3n \u00d3nega.\nDende finais de 2009 existe na cidade unha pequena comunidade (d\u00faas familias contabilizadas en 2011) que profesa o xuda\u00edsmo mesi\u00e1nico, unha corrente xurdida en Inglaterra pouco co\u00f1ecida en Galiza e que acepta o Novo Testamento e reco\u00f1ece a Xes\u00fas (chamado polo seu nome hebreo, Yashua)\u00a0como mes\u00edas.\nA sociedade xud\u00eda monfortina.\nZona de \u00e1mbito xudeu.\nAutores como Emilio Fonseca falan da existencia dun \"barrio xudeu\" ou \"xudar\u00eda\" na cidade, situ\u00e1ndoo na chamada \"Porta da Alcazaba\" (tam\u00e9n chamada \"de Peixar\u00edas\"), onde se encontran as casas da familia xud\u00eda monfortina m\u00e1is importante, a familia Gaibor (posiblemente Ibn Gaibor antes da s\u00faa conversi\u00f3n ao cristianismo). Con todo, como ocorreu noutros lugares, en Monforte de Lemos a poboaci\u00f3n xud\u00eda da cidade non tivo a obriga de ocupar un barrio ou r\u00faa determinados, sen\u00f3n que esta viv\u00eda mesturada coa comunidade cristi\u00e1. O lugar era similar ao adoptado noutras cidades, localiz\u00e1ndose en torno \u00e1s portas da vila e nas prazas de mercado. Se ben non na documentaci\u00f3n conservada non sempre figura o lugar preciso de residencia das persoas xud\u00edas, si se sabe que os seus lugares de residencia encontr\u00e1banse tanto intramuros como extramuros, e pode falarse de zonas de \u00e1mbito xudeu nas que houbo unha considerable presenza de poboaci\u00f3n xud\u00eda, sendo a praza e r\u00faa de Peixar\u00edas un dos puntos onde m\u00e1is familias xud\u00edas se localizaron, a\u00ednda que tam\u00e9n hai que salientar a R\u00faa Falagueira, a R\u00faa Vella, a Zapater\u00eda, ou a zona da actual Praza de Espa\u00f1a, e non s\u00f3 na actual r\u00faa Abelardo Baanante (co\u00f1ecida popularmente como A Calexa), onde durante moito tempo se pensou que se encontraba a xudar\u00eda monfortina; con todo, p\u00e9nsase que inicialmente a comunidade xud\u00eda puido estar localizada nesta r\u00faa.\nDeste xeito, a poboaci\u00f3n xud\u00eda tendeu a vivir nunha ladeira do monte, cara ao castelo e o mosteiro, seguindo a relaci\u00f3n cl\u00e1sica medieval entre xudeus, se\u00f1ores feudais e mosteiros.\nA sinagoga.\nPolo que se pode saber atendendo \u00e1 documentaci\u00f3n conservada da cidade, a comunidade xud\u00eda monfortina contou cunha sinagoga, se ben non se co\u00f1ece con certeza a localizaci\u00f3n exacta da mesma. En base \u00e1 documentaci\u00f3n existente, s\u00e1bese que o templo puido estar localizado na R\u00faa Falagueira, a principal r\u00faa do Monforte medieval, localizaci\u00f3n que confirma tam\u00e9n a tradici\u00f3n popular. Un feito que apoia a presenza dunha sinagoga na cidade son as Ordenanzas de 1432, polas que en todo lugar no que residisen m\u00e1is de dez cabezas de familia xud\u00edas ti\u00f1an que contar cunha sinagoga, e segundo a documentaci\u00f3n consultada por Felipe Aira a cidade do Cabe contaba daquela con m\u00e1is de dez familias hebreas, polo que estar\u00eda obrigada a dispo\u00f1er dunha sinagoga.\nA sinagoga encontr\u00e1base posiblemente nun terreo pechado da r\u00faa Falagueira, actualmente en abandono en fronte do que foi a antiga casa consistorial. En dito terreo poden observarse d\u00faas covas labradas na rocha do outeiro que puideron ser o mikve, un para homes e outro para mulleres. Se ben o muro e a porta que pechan o terreo semellan polo tipo de construci\u00f3n ser posteriores \u00e1 expulsi\u00f3n, Emilio Fonseca considera moi probable que se tratase do mikve, que no seu tempo estar\u00eda pechado dun xeito similar ao actual. Outra posible localizaci\u00f3n na mesma r\u00faa \u00e9 un terreo que conta cun estanque no que, presuntamente tivo lugar o episodio do \"Cristo da colada\"; de feito a finais do s\u00e9culo XIX Ricardo R. Vilari\u00f1o de Barbeito na s\u00faa obra \"Monforte, sus monumentos leyendas y tradiciones\" sinala:\nCon todo, a R\u00faa Falagueira non \u00e9 a \u00fanica localizaci\u00f3n referenciada da sinagoga monfortina. Alg\u00fans historiadores e estudosos expuxeron a posibilidade de que a sinagoga monfortina se encontrase na R\u00faa Nova, unha r\u00faa medieval que abarcaba as actuais r\u00faas Abelardo Baanante e Santo Domingo, a\u00ednda que Felipe Aira apunta que tam\u00e9n se co\u00f1eceu co nome de R\u00faa Nova a v\u00eda inmediata \u00e1 Porta Nova. O historiador Antonio V\u00e1zquez Seijas fala da existencia dun barrio xudeu cunha sinagoga na cidade do Cabe:\nAmbas as localizaci\u00f3ns da sinagoga estar\u00edan apoiadas polos nomes que recibiron as r\u00faas nas que se especula estiveron localizadas, xa que a R\u00faa Falagueira aparece baixo o nome de \"Calle de la Cruz\" en documentos dos s\u00e9culos XV e XVI, un nome que recibiron logo da expulsi\u00f3n de 1492 moitos lugares habitados por persoas xud\u00edas e era habitual que se nomease as\u00ed a r\u00faa na que se localizase a sinagoga da cidade. Por outra banda, en Galiza e no Norte de Portugal o nome de \"R\u00faa Nova\" indica con moita probabilidade a presenza de familias xud\u00edas.\nApoiando tam\u00e9n a existencia dunha sinagoga da cidade existen testemu\u00f1os da existencia de documentos que fac\u00edan referencia a que na r\u00faa Zapater\u00eda ter\u00eda vivido un rabino. Supostamente nunca casa que a\u00ednda se conserva vivira un escrib\u00e1n chamado Manuel Pernaseca, por quen pasaran moitos documentos antigos, entre eles un no que se mencionaba que un rabino vivira na que resid\u00eda; con todo, o documento non se conserva, xa que presuntamente o escrib\u00e1n fix\u00e9rao desaparecer.\nProfesi\u00f3ns.\nSe ben os xudeus monfortinos ocuparon distintos chanzos da escala social e desempe\u00f1aban todo tipo de profesi\u00f3ns, a principal actividade econ\u00f3mica dos membros da comunidade era o comercio, especialmente da seda, prata, coiro e panos. Tam\u00e9n destacaron como artes\u00e1ns, ademais de ser alg\u00fans membros da comunidade afamados m\u00e9dicos, avogados, arrendadores, ou cobradores de rendas reais e outras funci\u00f3ns p\u00fablicas. Segundo a tradici\u00f3n popular as persoas xud\u00edas e conversas que viv\u00edan en zonas como as inmediaci\u00f3ns da Porta Nova, ti\u00f1an os seus obradoiros nos baixos das vivendas e expu\u00f1an os seus produtos dende o \"tabuleiro\".\nEstas actividades econ\u00f3micas permit\u00edronlles a algunhas familias acumular recursos econ\u00f3micos que lles permitiron acceder a postos de poder na cidade como cargos no Concello, na familia condal e instituci\u00f3ns relixiosas, ou \u00e1 posesi\u00f3n de propiedades agr\u00edcolas. Salientar como un dos casos de xudeus que alcanzou un cargo importante a nivel social a Xo\u00e1n de Gaibor, xudeu converso que foi o secretario do segundo Conde de Lemos, mentres que outros membros da comunidade chegaron a ocupar cargos de administradores no concello da cidade, ou Francisco de Lemos Pereira, quen en 1640 foi un dos sete rexedores/procuradores da Xunta do Reino de Galicia.\nUn exemplo de que a importancia das comunidades xud\u00edas resid\u00eda m\u00e1is nos cargos que ocuparon as persoas que a conformaban que o n\u00famero de integrantes da mesma foi a familia Gaibor, asentada na cidade dende polo menos o s\u00e9culo XV e que acabaron por converterse ao cristianismo para evitar a expulsi\u00f3n de 1492. Entre as personalidades salientables da familia encontramos a Juan de Gaibor, que en 1493 era mordomo de Rodrigo Enr\u00edquez Osorio, II Conde de Lemos. Posteriormente atopamos referencias a Jorge de Gaibor como concelleiro da vila e un dos mercadores m\u00e1is ricos da zona, a Alvaro e Francisco de Gaibor como procuradores xerais e o segundo como alcalde de ordinario.\nPatrimonio xudeu en Monforte de Lemos.\nO principal vestixio xudeu da cidade \u00e9 a co\u00f1ecida como \"l\u00e1pida dos Gaibor\". Tr\u00e1tase dunha l\u00e1pida atopada presuntamente na daquela r\u00faa da Ventani\u00f1a, na actual esquina das r\u00faas Ricardo Quiroga e Doutor Teijeiro a finais do s\u00e9culo XIX polo avogado residente en Monforte Rodrigo Goicoechea na s\u00faa vivenda, e que posteriormente doou ao Museo Arqueol\u00f3xico Provincial de Ourense. Desco\u00f1\u00e9cese con todo como puido a peza funeraria aparecer nunha casa allea \u00e1 historia co\u00f1ecida da familia xud\u00eda m\u00e1is co\u00f1ecida da cidade. \nO pobo xudeu na cultura popular monfortina.\nComo noutros lugares, en Monforte de Lemos algunhas lendas, tradici\u00f3ns, ditos populares e refr\u00e1ns locais, ref\u00edrense ao pobo xudeu, frecuentemente de xeito pexorativo. Entre os ditos populares e refr\u00e1ns asociados coa comunidade hebrea atopamos:\nPosiblemente estes refr\u00e1ns orixin\u00e1ranse durante os s\u00e9culos XVI e XVII como consecuencia do gran n\u00famero de familias conversas asentadas daquela na cidade.\nTam\u00e9n at\u00f3pase o termo \"rabudos\", que era empregado para insultar as persoas que viv\u00edan na cidade, en especial aquelas que resid\u00edan no barrio de San Vicente. Presuntamente este voc\u00e1bulo derivar\u00eda de \"rabino\", se ben non existe a certeza de que as\u00ed sexa.\nA tradici\u00f3n oral tam\u00e9n relaciona certas vivendas da cidade con antigas familias xud\u00edas ou conversas, tal era o caso dunha vella casa na que vivira un escrib\u00e1n e que presuntamente fora habitada por un rabino, ou unha vella casa con tabuleiro nas inmediaci\u00f3ns da Porta Nova, posiblemente pertencente a artes\u00e1ns que ti\u00f1an os obradoiros nos baixos das casas e expu\u00f1an os seus produtos nos tabuleiros.\nEntre os escarnios m\u00e1is co\u00f1ecidos contra a comunidade xud\u00eda monfortina enc\u00f3ntranse o chamado \"Cristo dos Azotes\" e o \"Cristo da Colada\", cuxa existencia docum\u00e9ntase ata varios s\u00e9culos despois da expulsi\u00f3n do pobo xudeu, concretamente ata a invasi\u00f3n napole\u00f3nica. No s\u00e9culo XVIII un cronista da Orde Franciscana chamado Frei Jacobo de Castro, nunha visita ao convento de Santo Antonio da cidade deixou constancia das d\u00faas curiosas pezas que custodiaba:\nGrazas a un documento de 1580 s\u00e1bese que Jorge de Gaibor tivo que ir a Valladolid en 1539 ao ser acusado, xunto con m\u00e1is persoas da s\u00faa familia, de ter azoutado unha imaxe de Cristo, de onde vir\u00eda esta co\u00f1ecida lenda.\nCon todo, a propia cr\u00f3nica de Jacobo de Castro levou a alg\u00fans estudosos e historiadores a afirmar que era a propia Inquisici\u00f3n a que difund\u00eda estas acusaci\u00f3ns fant\u00e1sticas contra falsos conversos que practicaban o xuda\u00edsmo de xeito clandestino, cun obxectivo propagand\u00edstico e para fomentar o antixuda\u00edsmo.\nTam\u00e9n c\u00f3mpre salientar a lenda m\u00e1is co\u00f1ecida da cidade, A coroa de fogo, na que nalgunha das s\u00faas versi\u00f3ns, como a realizada polo corun\u00e9s Galo Salinas, out\u00f3rgalle un papel salientable a un xudeu local que se encarga de subministrar o narc\u00f3tico co que se produce o tr\u00e1xico desenlace."}
{"id": "349799", "revid": "98629", "url": "https://gl.wikipedia.org/wiki?curid=349799", "title": "Reino de Sicilia", "text": "O Reino de Sicilia (en lat\u00edn, \"Regnum Siciliae\"; en italiano, \"Regno di Sicilia\") foi un estado que existiu desde o principio da Baixa Idade Media at\u00e9 o Congreso de Viena, despois da ca\u00edda do emperador Napole\u00f3n Bonaparte.\nA s\u00faa orixe rem\u00f3ntanse ao ano 1130, en que foi creado, para Roxerio II, polo antipapa Anacleto II, un reino que comprend\u00eda, ademais da illa de Sicilia, os territorios da pen\u00ednsula It\u00e1lica de Calabria, Puglia e Campania, onde se encontraba a cidade de N\u00e1poles (que foi capital do reino durante vinte anos, entre 1266 e 1282).\nConquista e dominaci\u00f3n normanda (1071-1198).\nAntecedentes.\nNo s\u00ednodo de Melfi de agosto de 1059, o papa Nicolao II investiu a Robert Guiscard (ou Roberto Guiscardo ou Roberto de Hauteville) como duque de Puglia, Calabria e Sicilia, exhort\u00e1ndoo a que completara a conquista dos territorios bizantinos. Roberto e o seu irm\u00e1n Roxerio formaban parte dun grupo de mercenarios normandos que foran pagados polos bizantinos, que desexaban expulsar aos sarracenos da pen\u00ednsula It\u00e1lica.\nO Condado de Sicilia, precursor do Reino.\nContra o ano 1071, Roxerio, o irm\u00e1n de Roberto Guiscardo, conquistou a totalidade da illa. En 1072, tras a conquista de Palermo, Roberto invistiu ao seu irm\u00e1n Roxerio como conde de Sicilia, co\u00f1ecido como o \"Gran Conde\". Con Roxerio I iniciouse a dinast\u00eda Hauteville en Sicilia.\nOs inicios do Reino.\nEn 1130, o antipapa Anacleto II II investiu a Roxerio II, o fillo e sucesor do \"Gran Conde\" Roxerio, como rei de Sicilia, quen se fai seu feudatario, o que provocar\u00eda un problema pol\u00edtico cando a dinast\u00eda Hohenstaufen tomara o poder no reino de Sicilia. A investidura ser\u00eda reco\u00f1ecida en 1139 polo papa Inocencio II.\nRoxerio II creou unha poderosa frota no Mediterr\u00e1neo central.\nEn 1135 conquistou as costas de Tunisia, creando o Reino de \u00c1frica (un protectorado do seu Reino de Sicilia).\nOs descendentes de Roxerio II, Guillerme I, Guillerme II, Tancredo (fillo ilex\u00edtimo de Roxerio II) e Guillerme III (fillo de Tancredo), reinaron en Sicilia desde a morte de Roxerio II, en 1154, at\u00e9 1189.\nGuillerme II non tivo descendencia, polo que nomeou herdeira lex\u00edtima \u00e1 s\u00faa t\u00eda, Constanza I de Sicilia (irm\u00e1 de Roxerio II).\nEsta casou co emperador do Sacro Imperio Romano-Xerm\u00e1nico Henrique VI, o que permitiu a chegada ao poder da dinast\u00eda Hohenstaufen.\nO papa Clemente III, temendo polos bens da Igrexa en Sicilia ao subir ao poder a dinast\u00eda Hohenstaufen, rexeitou o matrimonio entre Constanza e o emperador Henrique VI.\nClemente insta ao emperador a renderlle xuramento de vasalaxe, pero o emperador n\u00e9gase. O papa decide ent\u00f3n dar o seu apoio a Tancredo de Sicilia, fillo bastardo de Roxerio II, que morre en 1194.\nDominaci\u00f3n Hohenstaufen (1194-1266).\nHenrique VI procl\u00e1mase rei de Sicilia o 25 de decembro de 1194, en Palermo, xunto coa s\u00faa esposa Constanza I de Sicilia.\nO seu reinado ser\u00eda moi curto, xa que morreu en 1197. Entre esta data e 1220, o papa intenta frear o poder dos Hohenstaufen en Sicilia.\nEn 1220 Frederico II, o fillo de Henrique VI, procl\u00e1mase emperador. No mes de decembro, en Capua, derroga a lei normanda e cancela as concesi\u00f3ns que se fixeran en 1189, para castigar as\u00ed aos que aproveitaron o baleiro de poder para facerse fortes.\nO Reino de Sicilia por\u00e9n non ti\u00f1a ning\u00fan poder central como nas demais monarqu\u00edas, e os bar\u00f3ns e os bispos usurpaban as prerrogativas reais.\nPara po\u00f1er fin a esta desorde, Frederico II que, ademais de Rei de Sicilia era emperador do Sacro Imperio Romano Xerm\u00e1nico e rei de Chipre e de Xerusal\u00e9n, promulgou, o 1 de setembro de 1231, no castelo de Melfi (hoxe na provincia de Potenza, Basilicata), as chamadas Constituci\u00f3ns de Melfi (tam\u00e9n co\u00f1ecidas como Constituci\u00f3n de Melfi e como Liber augustalis) que constit\u00faen unha, pero tam\u00e9n das m\u00e1is rend\u00edbeis, das realizaci\u00f3ns de Frederico II Hohenstaufen.\nTr\u00e1tase dunha serie de leis e normas que rexen a convivencia. Admirador de Augusto, Frederico II, coa axuda do seu chanceler Pierre des Vines, redactou un conxunto de leis chamado \"Liber augustalis\". (C\u00f3mpre dicir, anecdoticamente, que este \"Liber Augustalis\" consid\u00e9rase tam\u00e9n como a primeira colecci\u00f3n de leis e regulamentos relacionados coa fabricaci\u00f3n de medicamentos).\nAs Constituci\u00f3ns de Melfi son unha reforma dos \"Assises de Capua\" (Sesi\u00f3ns de Capua) de 1220, que \u00e1 s\u00faa vez reformaban as \"Assises de Ariano\" (Sesi\u00f3ns de Ariano), dadas polo seu av\u00f3 Roxerio II de Sicilia en 1140. Suponse que o emperador Frederico II foi el mesmo o autor das Constituci\u00f3ns, a\u00ednda que a influencia do arcebispo de Capua Giacommo Amalfitano foi not\u00e1bel.\nInmediatamente foron reprobadas polo papa Gregorio IX porque supo\u00f1\u00edan unha lexislaci\u00f3n exterior e contraria \u00e1 Igrexa.\nEstas Constituci\u00f3ns, inspiradas no dereito romano e no dereito can\u00f3nico foron feitas para racionalizaren o funcionamento do Estado. Para iso, Frederico instaurou unha centralizaci\u00f3n do Estado e unha simplificaci\u00f3n dos procedementos xudiciais. Por \u00faltimo, para fomentar o comercio, reduciu os impostos. Con elas, Frederico II reorganizou o Reino de Sicilia como unha Monarqu\u00eda autoritaria cun goberno centralizado, afastado do feudalismo. Estas leis continuaron sendo, cunhas m\u00ednimas reformas, as leis b\u00e1sicas de Sicilia at\u00e9 1819.\nDominaci\u00f3n anxevina (1266-1282) e divis\u00f3n do Reino.\nAo subir ao trono Manfredo de Sicilia o papa Clemente IV excomungouno por ser fillo ilex\u00edtimo do seu pai Frederico II, devolvendo o Reino de Sicilia ao papado.\nPero en 1262, Constanza II de Sicilia, filla do anterior rei, Manferdo, casa con Pedro III \"o Grande\", rei de Arag\u00f3n, de Valencia e conde de Barcelona.\nEsta situaci\u00f3n provocou un enfrontamento entre a dinast\u00eda Hohenstaufen e a Casa de Arag\u00f3n, xa que sendo Constanza a herdeira de Manfredo, provocou a antipat\u00eda do papa franc\u00e9s Clemente IV, que buscou a axuda en Carlos de Anjou, irm\u00e1n m\u00e1is novo do seu aliado Lu\u00eds IX de Francia, san Lu\u00eds.\nAs tropas de Carlos de Anjou entraron na illa e loitaron con Manfredo I Hohenstaufen na batalla de Benevento, na que o venceron, e Carlos foi coroado rei de Sicilia en Roma en 1266, como Calos I de Sicilia, inaugurando as\u00ed a dinast\u00eda Anxevina.\nBaixo o reinado de Carlos de Anjou e, posteriormente, o do seu fillo Carlos II, o norte do territorio foi moi favorecido en detrimento do sur, e as\u00ed, entre outras cousas, a capital do Reino foi trasladada de Palermo a N\u00e1poles. Esta situaci\u00f3n de dominaci\u00f3n anxevina concluir\u00eda coas chamadas V\u00e9speras sicilianas, que conducen \u00e1 divisi\u00f3n do Reino de Sicilia, en 1282, no \"Reino da Sicilia peninsular\" (co\u00f1ecido como \"reino de N\u00e1poles\"), baixo dominio anxevino, e o \"reino de Sicilia insular\", o \"Reino de Trinacria\", baixo dominio aragon\u00e9s.\nDominaci\u00f3n aragonesa (1282-1442).\nCo matrimonio da herdeira legal de Manfredo I, Constanza II de Sicilia, con Pedro III o Grande, o Reino de Sicilia conv\u00e9rtese nun dos principais intereses do rei aragon\u00e9s, debido a que alegaba os dereitos da s\u00faa esposa ao trono do reino insular.\nCando Pedro III se dispo\u00f1\u00eda a facer valer o poder da s\u00faa frota no Mediterr\u00e1neo, os sicilianos rebel\u00e1ronse contra os Anjou (entre outras causas debido \u00e1s cargas impositivas que soportaban). A nobreza de Sicilia desexaba un certo grao de autonom\u00eda pol\u00edtica e conseguiu expulsar \u00e1 dinast\u00eda anxevina. Non se fixo esperar o contraataque de Carlos de Anjou pero, para poder facer fronte aos anxevinos, os sicilianos invitaron a Pedro o Grande a que reivindicara os dereitos da s\u00faa esposa e, segreg\u00e1ndose de N\u00e1poles, entreg\u00e1ronlle a Pedro III o Reino.\nTras o falecemento de Carlos I en xaneiro de 1285 e de Pedro III de Arag\u00f3n en novembro dese mesmo ano, o Reino de Sicilia dividiuse en d\u00faas partes de forma permanente (\"Regnum Siciliae ultra farum\", Sicilia, e \"Regnum Siciliae citra farum\", N\u00e1poles). Pero como ambos os reis e os seus sucesores intitul\u00e1banse como rei de Sicilia, para distinguilos na historiograf\u00eda empr\u00e9gase \"rei de N\u00e1poles\" para o da parte continental, e \"rei de Sicilia\" para o da parte insular, tam\u00e9n co\u00f1ecido como \"rei de Trinacria\".\nOs conflitos entre os Reinos de Sicilia e de N\u00e1poles foron constantes at\u00e9 que foi elixido papa Benedito XII en 1334, que ti\u00f1a relaci\u00f3ns de amizade con Frederico II de Sicilia, e lle prometeu respecto na Santa S\u00e9 en Trinacria.\nEn ning\u00fan momento os nobres sicilianos aceptaron a vinculaci\u00f3n da illa co resto dos dominios da coroa de Arag\u00f3n, f\u00f3ra da uni\u00f3n persoal co soberano. Para corresponder a estas exixencias, creouse a figura do \"vigairo\" (vicerrei), un \"alter-ego\" do propio rei que permit\u00eda desdobrar a s\u00faa personalidade, sendo o primeiro deles o infante Xo\u00e1n II de Arag\u00f3n, duque de Pe\u00f1afiel, nomeado en 1415. Pero esta medida non acabou de convencer ao Parlamento, que resolveu en 1416 aclamar a Xo\u00e1n como rei, pero este rexeitou o posto. Para evitar un conflito maior, Afonso V chantou a s\u00faa corte en Sicilia, convocou novamente o Parlamento e recibiu o xuramento dos sicilianos: quedaba as\u00ed establecida a desexada \"uni\u00f3n persoal\" de Sicilia ao rei, non \u00e1 coroa de Arag\u00f3n. De feito, Sicilia nunca se sentiu integrada na coroa de Arag\u00f3n, sendo bastantes as revoltas que se orixinaron pola nunca aceptada presenza de nobres da coroa aragonesa na illa.\nOs conflitos entre os Reinos de Sicilia e N\u00e1poles foron constantes at\u00e9 que foi elixido papa Benedito XII en 1334, que ti\u00f1a relaci\u00f3ns de amizade con Frederico II de Sicilia, e lle prometeu respecto na Santa S\u00e9 en Trinacria.\nConquista do Reino de N\u00e1poles (\"Regnum Siciliae citra farum\").\nOs dous reinos resultantes estiveron separados at\u00e9 1442, cando o rei de Arag\u00f3n Afonso V o Magn\u00e1nimo conquistou o Reino de N\u00e1poles e unificou ambos os Reinos. O Reino de Sicilia desvinculouse da casa de Anjou e constit\u00eduse en dominio dos reis de Arag\u00f3n, non da Corte nin do Reino de Arag\u00f3n, sen\u00f3n do propio rei e a t\u00edtulo individual.\nEn ning\u00fan momento as forzas pol\u00edticas quixeron ir m\u00e1is al\u00e1, rexeitando toda vinculaci\u00f3n co resto dos dominios da coroa de Arag\u00f3n, f\u00f3ra da uni\u00f3n persoal co soberano, como demostra o Parlamento de 1413, que exixiu que o rei ou, no seu defecto, o pr\u00edncipe herdeiro, puidese ser coroado en Palermo \"como rei principal e afastado sen ter dependencia de ningunha outra parte\" (\"comu re princhipali et appartatu senza haviri dependencia de altra parte\").\nPara corresponder a estas exixencias, creouse a figura do \"vigairo\" (vicerrei), un \"alter-ego\" do propio rei que permit\u00eda desdobrar a s\u00faa personalidade, sendo o primeiro deles o infante Xo\u00e1n II de Arag\u00f3n, duque de Pe\u00f1afiel, nomeado en 1415. Pero esta medida non acabou de convencer ao Parlamento, que resolveu en 1416 aclamar a Xo\u00e1n como rei, pero este rexeitou o posto. Para evitar un conflito maior, Afonso V chantou a s\u00faa corte en Sicilia, convocou novamente o Parlamento e recibiu o xuramento dos sicilianos: quedaba as\u00ed establecida a desexada \"uni\u00f3n persoal\" de Sicilia ao rei, non \u00e1 Coroa de Arag\u00f3n. De feito, Sicilia nunca se sentiu integrada na coroa de Arag\u00f3n, sendo bastantes as revoltas que se orixinaron pola nunca aceptada presenza de nobres da coroa aragonesa na illa.\nDominaci\u00f3n espa\u00f1ola (1442-1713).\nEsta situaci\u00f3n, inc\u00f3moda para os reis aragoneses, sufriu varios intentos de variaci\u00f3n ao longo do tempo. Fernando o Cat\u00f3lico quixo minguar bastante a autonom\u00eda dos vicerreis, consciente do risco que implicaba o inmenso poder que estes adquir\u00edan no desempe\u00f1o das s\u00faas funci\u00f3ns.\nOs reis de Espa\u00f1a incorporaron os Reinos siciliano e napolitano aos territorios da s\u00faa Monarqu\u00eda hisp\u00e1nica, e como ambos os Reinos mantiveron o seu sistema administrativo e de goberno separados o un do outro, os reis levaban na s\u00faa intitulaci\u00f3n o nome de \"Rey das d\u00faas Sicilias\" (\"Rex utriusque Siciliae\").\nCarlos V no tivo m\u00e1is remedio que volver ao esp\u00edrito inicial, exixido sempre polo Parlamento siciliano. Pero para minimizar riscos e xa que o vicerreo que nomease era \"de facto\" un novo rei, s\u00f3 confiou en persoas extraordinariamente fieis \u00e1 s\u00faa persoa, da s\u00faa total e absoluta confianza. Non \u00e9 de estra\u00f1ar que, cando en 1558 o vicerrei Xo\u00e1n de Vega describe ao monarca a s\u00faa actual posici\u00f3n lle dixese: \"Tam\u00e9n me poder\u00e1 dicir VM, pois o vicerrei \u00e9 rei de Sicilia\". M\u00e1is tarde, Filipe II intentou novamente unha \"racionalizaci\u00f3n\" de tal autonom\u00eda, ao pretender que o vicerrei fose un representante do verdadeiro rei. Para isto introduciu importantes cambios: a duraci\u00f3n de cada vicerreinado non ter\u00eda xa car\u00e1cter indefinido, sen\u00f3n que ser\u00eda durante un curto per\u00edodo de tempo (m\u00e1ximo, 3 anos), renovaci\u00f3ns simult\u00e1neas de gran cantidade de altos cargos e m\u00e1is medidas nesta direcci\u00f3n, para evitar o excesivo arraigo dos \"vigairos reais\" no \u00e1mbito social e pol\u00edtico do territorio.\nO dominio espa\u00f1ol, por unha serie de raz\u00f3ns, estivo caracterizado, entre outras cousas, polo empobrecemento de Sicilia. A illa, no s\u00e9culo XVI foi acosada polo creciente poder\u00edo do imperio Otom\u00e1n e isto levou ao asedio de Malta co conseguiente derrumbamento do comercio no Mediterr\u00e1neo centro-oriental. Entre os vicerreis espa\u00f1ois destacou Pedro T\u00e9llez-Gir\u00f3n y Velasco, duque de Osuna.\nVicerreinado de Osuna.\nCando Osuna tomou posesi\u00f3n do seu novo cargo en Milazzo, o 9 de marzo de 1611, o reino de Sicilia ach\u00e1base na miseria. Por falta de cr\u00e9dito, a Caixa de Palermo (o erario p\u00fablico) tivera que declararse en bancarrota e pechar as s\u00faas portas. A moeda adulter\u00e1base sen recato e a inflaci\u00f3n arruinaba o sufrido pobo siciliano. En Mesina os ladr\u00f3ns asaltaban as tendas a plena luz do d\u00eda, en medio da indiferenxa xeral, e era impos\u00edbel viaxar sen unha escolta armada. A xustiza era un xoguete dos poderosos, e os c\u00e1rceres estaban cheos. A escuadra estaba desarmada, feita un refuxio de zolados, e sen m\u00e1is reputaci\u00f3n que a da s\u00faa covard\u00eda.\nPero pronto o en\u00e9rxico Osuna puxo remedio a tales males, con xeral aplauso: restituiu o cr\u00e9dito da facenda p\u00fablica, restableceu o peso e a lei das moedas, axustou os impostos \u00e1s verdadeiras rendas dos contribu\u00edntes, equilibrou os orzamentos e fixo aumentar os ingresos. Os cami\u00f1os foron limpados de salteadores e facinorosos, a autoridade e a liberdade dos ministros de Xustiza, restaurada, e os c\u00e1rceres repletos quedaron ermos e baleiros.\nUnha das s\u00faas principais preocupaci\u00f3ns foi a de reorganizar a Mari\u00f1a, como mellor medio de defender a illa contra as incursi\u00f3ns de turcos e b\u00e9rberes. A situaci\u00f3n era desesperada, xa que o vicerrei s\u00f3 contaba con 9 galeras para a defensa da illa, desprovistas de remeiros e bastimentos. Hab\u00eda tanta escaseza de tripulantes para as galeras como exceso de p\u00edcaros, esmoleiros con euvas simuladas, que infestaban as r\u00faas das vilas e cidades a as portas das igrexas. Pero o novo vicerrei de Sicilia ideou un sistema de reinserci\u00f3n que resolveu simultaneamente ambos os problemas, a\u00ednda que, cando se retirou en 1616, todo volveu ser como antes.\nConsecuencias da guerra de Sucesi\u00f3n espa\u00f1ola.\nAo morrer Carlos II sen herdeiros, nomeou como o seu sucesor a Filipe de Borb\u00f3n, neto de Lu\u00eds XIV de Francia. A candidatura ao trono do arquiduque Carlos de Austria era apoiada por Inglaterra, Austria e as Provincias Unidas, que tem\u00edan a uni\u00f3n de Francia e Espa\u00f1a, e, polos territorios da coroa de Arag\u00f3n, que tem\u00edan o centralismo borb\u00f3nico.\nEsta situaci\u00f3n desencadeou a guerra de Sucesi\u00f3n espa\u00f1ola (1700-1713). A contenda rematou coa Paz de Utrecht, pola que Filipe se convert\u00eda en rei de Espa\u00f1a, pero todas as posesi\u00f3ns europeas de ced\u00edan aos aliados.\nO Reino de N\u00e1poles cedeuse a Austria e foi gobernado polo arquiduque Carlos, ent\u00f3n xa convertido en Carlos VI do Sacro Imperio Romano Xerm\u00e1nico, e Sicilia foi cedida a Ducado de Savoia (baixo o reinado de Vitor Amadeo II) polo tratado de Utrecht. Pero xa en 1720 Sicilia pasou ao poder dos Habsburgo de Austria.\nReino de N\u00e1poles.\nCarlos VII.\nEn 1734, Carlos de Borb\u00f3n, por ent\u00f3n Duque de Toscana e fillo de Filipe V de Espa\u00f1a, logo de vencer aos austr\u00edacos, apoderouse en 1735 dos Reinos de N\u00e1poles e Sicilia coa axuda do ex\u00e9rcito espa\u00f1ol ao mando de Jos\u00e9 Carrillo de Albornoz, conde de Montemar, recuperando estes territorios para os borb\u00f3ns. O 10 de maio de 1734, durante a guerra de Sucesi\u00f3n Polaca, Carlos entrou en N\u00e1poles e coroouse rei N\u00e1poles (co nome de Carlos VII), e rei de Sicilia un ano despois. Deste modo, conquistou todo o sur de Italia que estaba nas mans de Carlos VI do Sacro Imperio Romano Xerm\u00e1nico. Foi reco\u00f1ecido moi pronto como rei por Francia (en virtude do Primeiro Pacto de Familia). En 1737 reco\u00f1ec\u00e9rono tam\u00e9n os Estados Pontificios e, a continuaci\u00f3n, o resto dos Estados italianos. Este mesmo ano, a paz de Viena puxo fin \u00e1 contenda e o Reino de N\u00e1poles conseguiu a autonom\u00eda de Espa\u00f1a. A pesar do tratado, continuaron as hostilidades. En agosto de 1744, o ex\u00e9rcito de Carlos III venceu na Batalla de Velletri os austr\u00edacos que quer\u00edan reconquistar o reino.\nCarlos VII de Borb\u00f3n e a s\u00faa dona Mar\u00eda Amalia de Saxonia foron moi queridos polos seus s\u00fabditos e eles traballaron para ga\u00f1arse ese agarimo, ao pouco tempo de ser o rei trouxo reformas e a modernidade ao seu novo pa\u00eds, logrando axi\u00f1a a unidade do pobo e o favoritismo deste para o seu rei. Tanto el como os seus descendentes lograron gobernar, reformar e modernizar ao novo estado e ademais lograron o que moi poucos gobernantes puideron, que foi o amor dos suxeitos que ningunha outra dinast\u00eda tivo no curso dos s\u00e9culos (se non de xeito menor), e que se manifestou abertamente durante os anos da invasi\u00f3n napole\u00f3nica.\nNo \u00e1mbito civil, a situaci\u00f3n econ\u00f3mica e social de N\u00e1poles a comezos do s\u00e9culo XVIII era desastrosa, polo que Carlos realizou un proceso de reformas de car\u00e1cter ilustrado. As primeiras reformas do seu reinado base\u00e1banse na loita contra os privilexios eclesi\u00e1sticos: en 1741 cun concordato reduc\u00edronse o dereito de asilo e outras inmunidades, e os bens da Igrexa foron subordinados \u00e1 fiscalidade. Carlos gobernou N\u00e1poles durante m\u00e1is de medio s\u00e9culo, not\u00e1ndose no reino unha gran alza na produci\u00f3n agropecuaria e no comercio. En 1755 foron institu\u00eddas na Universidade de N\u00e1poles as primeiras c\u00e1tedras de Econom\u00eda e de Astronom\u00eda do mundo. Ademais o rei trasladou a residencia real a Caserta onde constru\u00edu o Palacio Real de Caserta, actualmente Patrimonio da Humanidade. Tam\u00e9n constru\u00edu o palacio de Portici, o museo de Capodimonte, a Capela de San Severo o Teatro San Carlo, o m\u00e1is antigo teatro de \u00f3pera activo no mundo e tam\u00e9n Patrimonio da Humanidade. Fixo constru\u00edr un albergue para os pobres e comezou as escavaci\u00f3ns en Pompeia e Herculano.\nEn 1759 Carlos VII abdicou en favor de seu fillo Fernando, o futuro Fernando IV de N\u00e1poles, e regresou a Espa\u00f1a para ser coroado rei, pois o seu medio irm\u00e1n, Fernando VI, morrera sen descendencia e el era o seguinte na li\u00f1a de sucesi\u00f3n.\nFernando IV.\nEn 1759, despois da partida do rei Carlos, subiu ao trono Fernando IV de N\u00e1poles con s\u00f3 8 anos de idade. Os principais rexentes do neno foron Domenico Cattaneo, pr\u00edncipe de San Nicandro, e o marqu\u00e9s Bernardo Tanucci.\nEn 1768 Fernando IV casou con Mar\u00eda Carolina de Austria, filla da emperatriz Mar\u00eda Tareixa I de Austria e irm\u00e1 de Mar\u00eda Antonieta, ra\u00ed\u00f1a de Francia. Mentres Fernando IV se preocupou s\u00f3 das relaci\u00f3ns coa Igrexa e da construci\u00f3n de obras p\u00fablicas, coma a Academia de Arquitectura de N\u00e1poles ou a Casa Vanvitelliana, a nova ra\u00ed\u00f1a participou activamente no goberno do reino.\nNos primeiros anos de goberno, Mar\u00eda Carolina mostrouse tolerante cos movementos republicanos. Por\u00e9n, tras a ca\u00edda de Lu\u00eds XVI durante a Revoluci\u00f3n Francesa, uniuse \u00e1 Primeira Coalici\u00f3n que formaron varios estados europeos contra Francia, institu\u00edndo severas persecuci\u00f3ns contra todos os sospeitosos de simpatizar coa causa revolucionaria francesa.\nEn 1816 os dous reinos sicilianos, separados desde 1282, a\u00ednda que comparteran o mesmo soberano, un\u00edronse nun s\u00f3 reino, e os seus soberanos portaron o t\u00edtulo de \"Re del Regno delle Due Sicilie\".\nPer\u00edodo napole\u00f3nico.\nO tratado de Utrecht de 1713, outorgara Sicilia ao duque Vitor Amadeo II de Savoia, e confirmou e reco\u00f1eceu a posesi\u00f3n de N\u00e1poles ao ent\u00f3n emperador Carlos VI. Tras a guerra da Cu\u00e1drupla Alianza, contra a invasi\u00f3n espa\u00f1ola de Sarde\u00f1a e de Sicilia, o tratado da Haia de 1720, asignou Sicilia ao emperador Carlos VI, pero durante a guerra de Sucesi\u00f3n polaca, as tropas espa\u00f1olas venceron en 1734 \u00e1s tropas austr\u00edacas en Bitonto e ocuparon o territorio napolitano e, en 1735, a illa de Sicilia, outorgando ambas as coroas a Carlos de Borb\u00f3n, duque de Parma e Piacenza. Estas conquistas foron ratificadas en 1738 no tratado de Viena.\nEn 1796 o xeneral Napole\u00f3n Bonaparte invadiu Italia e venceu con facilidade \u00e1s tropas austr\u00edacas e aos d\u00e9biles gobernos locais. En 1798 os franceses ocuparon Roma e os xacobinos da codade crearon a Rep\u00fablica Romana. Fernando IV de N\u00e1poles enviou un ex\u00e9rcito para frear aos franceses. Nun primeiro momento, o xeneral napole\u00f3nico Jean \u00c9tienne Championnet retirouse de Roma, permitindo que o rei Fernando entrase triunfalmente. Pero logo, Championnet contraatacou e o ex\u00e9rcito napolitano non foi capaz de resistir, retir\u00e1ndose cara a N\u00e1poles e entregando aos franceses todas as fortalezas dos territorios setentrionais do Reino, inclu\u00edndo Gaeta.\nO 8 de decembro de 1798, Fernando IV realizou desde L'Aquila unha proclama pola que chamaba aos cidad\u00e1ns a defender o Reino. Na s\u00faa marcha cara a N\u00e1poles, o xeneral Championnet encontrou unha forte resistencia de labregos nos Abruzos e o Lacio, destacando a que organizou Michele Pezza, alcumado \"Fra Diavolo\".\nFinalmente, os franceses chegaron at\u00e9 as portas de N\u00e1poles. O 22 de decembro de 1798, o rei Fernando abandonou a capital para trasladarse a Sicilia. As\u00ed e todo a resistencia foi eficaz, segundo reco\u00f1eceu o propio xeneral Championnet, pero in\u00fatil. Os defensores foron bombardeados polos mesmos napolitanos xacobinos que apoiaban a invasi\u00f3n fransesa e finalmente lograron tomar o Castel Sant'Elmo. Esta contenda, pr\u00f3xima a unha guerra civil, custou a vida de oito mil napolitanos e un milleiro de franceses.\nO 22 de xaneiro de 1799 un grupo de napolitanos xacobinos, entre os cales estaban Mario Pagano, Domenico Cirillo, Nicola Fasulo, Carlo Lauberg e Giuseppe Logoteta, proclamaron no Castel Sant'Elmo a Rep\u00fablica Partenopea (ou Rep\u00fablica Napolitana). Este novo Estado estaba controlado por Francia (era unha das chamadas Rep\u00fablicas irm\u00e1s da Primeira Rep\u00fablica francesa) e por non ter apoio popular, sobre todo nas provincias, porque a poboaci\u00f3n era leal ao seu antigo rei e desexaba o retorno da monarqu\u00eda.\nRestauraci\u00f3n de Fernando IV.\nA finais de xaneiro o cardeal Fabrizio Ruffo viaxou a Palermo para presentar ao rei Fernando un proxecto de reconquista do Reino de N\u00e1poles. Aceptado o plan, o cardeal volveu a N\u00e1poles onde contou co apoio dos napolitanos. Miles de homes prepar\u00e1ronse para loitar contra os xacobinos en defensa dos borb\u00f3ns. Ruffo creou o Ex\u00e9rcito Cat\u00f3lico Real e, o 13 de xu\u00f1o de 1799, Fernando IV restaurou a monarqu\u00eda borb\u00f3nica.\nO 8 de decembro de 1798, Fernando IV realizou desde L'Aquila unha proclama pola que chamaba os cidad\u00e1ns a defenderen o reino. Na s\u00faa marcha cara a N\u00e1poles, Championnet atopou unha forte resistencia de campesi\u00f1os nos Abruzos e o Lacio destacando a que organizou Michele Pezza, alcumado \"Fra Diavolo\".\nFinalmente, os franceses chegaron ata as portas de N\u00e1poles. O 22 de decembro de 1798, o rei abandonou a capital meridional para trasladarse a Sicilia. A cidade ficou practicamente indefensa, a excepci\u00f3n dos L\u00e1zaros. A resistencia foi eficaz, segundo reco\u00f1eceu o propio xeneral Championnet, pero in\u00fatil. Os defensores foron bombardeados polos mesmos napolitanos xacobinos que finalmente lograron tomar o Castel Sant'Elmo. Esta contenda, pr\u00f3xima a unha guerra civil, custou a vida de 8.000 napolitanos e 1.000 franceses.\nA Rep\u00fablica Partenopea.\nO 22 de xaneiro de 1799, un grupo de napolitanos xacobinos entre os que estaban Mario Pagano, Domenico Cirillo, Nicola Fasulo, Carlo Lauberg e Giuseppe Logoteta, proclamaron no Castel Sant'Elmo a Rep\u00fablica Partenopea. Este novo estado caracterizouse por estar controlado polos franceses e non ter apoio popular. A rep\u00fablica non tivo \u00e9xito nas provincias, porque a xente quer\u00eda a Fernando e reclamaba a monarqu\u00eda. A finais de xaneiro, o cardeal Fabrizio Ruffo viaxou a Palermo para presentar ao rei Fernando un proxecto de reconquista do Reino de N\u00e1poles. Aceptado o plan, o cardeal volveu a N\u00e1poles onde contou co apoio dos napolitanos. Miles de homes prepar\u00e1ronse para loitar contra os xacobinos en defensa dos Borb\u00f3ns. Ruffo creou o \"Ex\u00e9rcito Cat\u00f3lico Real\", e o 13 de xu\u00f1o de 1799, Fernando IV restaurou a monarqu\u00eda borb\u00f3nica.\nDespois da vitoria en Austerlitz o 2 de decembro de 1805, Napole\u00f3n entrou en Italia e dominou definitivamente N\u00e1poles, declarando a fin da dinast\u00eda Borb\u00f3n. En 1808, Napole\u00f3n conseguiu a abdicaci\u00f3n dos \u00faltimos borb\u00f3ns reinantes en Europa: Carlos IV e Fernando VII de Espa\u00f1a, nomeando rei de N\u00e1poles e Sicilia ao seu irm\u00e1n Xos\u00e9 Bonaparte. Fernando volveu escapar a Sicilia e negociou un protectorado con Gran Breta\u00f1a. Xos\u00e9 Bonaparte marchou a Espa\u00f1a para reinar e sucedeuno en N\u00e1poles Joachim Murat, que gobernou ata maio de 1815.\nC\u00f3mpre sinalar que Sicilia (o Reino de Sicilia) nunca etivo en poder dos napole\u00f3nicos.\nO congreso de Viena e o Reino das D\u00faas Sicilias.\nTras 20 anos de guerras entre a Francia napole\u00f3nica e o resto das naci\u00f3ns europeas, o congreso de Viena, iniciado en 1814 e terminado en 1815, baseou a reorganizaci\u00f3n do vello continente no \"principio de lexitimidade\" polo que se devolv\u00edan as terras aos seus antigos monarcas.\nEn Italia esta pol\u00edtica aplicouse con moita elasticidade: a Rep\u00fablica de X\u00e9nova foi agregada, contra a s\u00faa vontade, ao Reino de Piemonte-Sarde\u00f1a para formar un estado m\u00e1is forte que frease os franceses. A Rep\u00fablica de Venecia non foi restaurada. E malia ter contribu\u00eddo \u00e1 derrota de Napole\u00f3n, o reino meridional non s\u00f3 non obtivo os pretendidos se\u00f1or\u00edos papais de Benevento e Pontecorvo sen\u00f3n que perdeu o estrat\u00e9xico enclave mediterr\u00e1neo da illa de Malta en favor de Inglaterra.\nO rei Fernando pagou un caro prezo por recuperar o seu reino: renunciou a Malta o que tam\u00e9n implicaba unha reduci\u00f3n do 10 % sobre os dereitos aduaneiros de importaci\u00f3n dos seus produtos. O rei Fernando declarou:\nTam\u00e9n o rei napolitano debeu asinar o 12 de xu\u00f1o de 1815 un tratado secreto con Austria polo que se compromet\u00eda a non cambiar as instituci\u00f3ns pol\u00edticas do Reino e a outorgarlle 25.000 homes (que se reduciron a 13.000 o 4 de febreiro de 1819) en caso de guerra.\nConsonte co que decidiu o congreso de Viena, Fernando emitiu un decreto polo que unificaba os Reinos de N\u00e1poles e de Sicilia no novo Reino das D\u00faas Sicilias. Entre o 8 e o 11 de decembro de 1816, a constituci\u00f3n siciliana de 1812 foi substitu\u00edda polos novos institutos parlamentarios independentes.\nDurante os anos 1860 e 1861, o Reino das D\u00faas Sicilias foi conquistado e incorporado ao Reino de Piemonte-Sarde\u00f1a.\nO Reino de Sicilia deixou de existir e foi incorporado ao recentemente nacido Reino das D\u00faas Sicilias: o rei asumiu as\u00ed o t\u00edtulo de rei Fernando I do Reino das D\u00faas Sicilias.\nLista de soberanos de Sicilia (e N\u00e1poles).\nVer Lista de soberanos de Sicilia e N\u00e1poles"}
{"id": "349803", "revid": "10599", "url": "https://gl.wikipedia.org/wiki?curid=349803", "title": "Vilar de Ortelle", "text": ""}
{"id": "349804", "revid": "89787", "url": "https://gl.wikipedia.org/wiki?curid=349804", "title": "Leucemia mieloide cr\u00f3nica", "text": "A leucemia mieloide cr\u00f3nica (LMC) \u00e9 unha doenza clasificada dentro da s\u00edndrome mieloproliferativa cr\u00f3nica (conxunto de doenzas que afectan \u00f3 sangue) caracterizado por unha proliferaci\u00f3n dos gl\u00f3bulos brancos da serie granuloc\u00edtica at\u00e9 as \u00faltimas fases madurativas da s\u00faa diferenciaci\u00f3n. Circula coa granulocitose a nivel do sangue perif\u00e9rico. Alg\u00fans reportes indican que a LMC representa polo menos o 9% do total de casos de leucemia."}
{"id": "349805", "revid": "23204", "url": "https://gl.wikipedia.org/wiki?curid=349805", "title": "Titanfall", "text": "Titanfall \u00e9 un videoxogo multixogador de tirador en primeira persoa desenvolvido por Respawn Entertainment e publicado por Electronic Arts. Foi lanzado para Microsoft Windows e Xbox One o 11 de marzo de 2014. Unha versi\u00f3n para Xbox 360 foi adaptada por Bluepoint Games e foi estreado o 8 de abril de 2014. \"Titanfall\" creou moita expectativa e volveuse un dos xogos m\u00e1is agardados do ano, xa que era o primeiro t\u00edtulo creado por alg\u00fans dos ex-produtores da exitosa serie \"Call of Duty\".\nEn \"Titanfall\", os xogadores controlan \u201cpilotos\u201d e os seus Tit\u00e1ns de estilo-\"robot\", nun escenario de guerra de colonias espaciais en xogos de seis contra seis. O xogo foi optimizado para ter unha fluidez r\u00e1pida, axudando \u00f3 xogador con varias habilidades como a posibilidade de correr polas paredes e as poboaci\u00f3ns de soldados controlados pola intelixencia artificial (IA). Nun \u00fanico xogo poden estar at\u00e9 cincuenta personaxes, e a actividade que non \u00e9 dada polo xogador \u00e9 cargada polos servizos de computaci\u00f3n na nube de Microsoft, mellorando as\u00ed o desempe\u00f1o gr\u00e1fico local. O equipo de produci\u00f3n comezou a traballar no t\u00edtulo no 2011, e o concepto Tit\u00e1n medrou dende un tama\u00f1o humano at\u00e9 o exoesqueleto do tama\u00f1o du tanque de batalla. O equipo quer\u00eda con iso levar os elementos de \"escala, verticalidade e historia\" para o x\u00e9nero multixogador, algo tradicionalmente reservado \u00e1s campa\u00f1as para un xogador. O procecto de 65 persoas sacou inspiraci\u00f3n de \"Blade Runner\", \"Star Wars\", \"Abrams Battle Tank\" e Masamune Shirow de \"Ghost in the Shell\".\nO 12 de marzo de 2015 foi anunciada unha secuela, \"Titanfall 2\", que ser\u00e1 producida para PC, Xbox One e PlayStation 4.\nRecepci\u00f3n.\nGa\u00f1ou m\u00e1is de 60 galard\u00f3ns durante a s\u00faa estrea oficial durante a E3 de 2013, inclu\u00edndo o r\u00e9cord de seis Premios E3 Critics e \u2018Mellor do Evento\u2019 por varias xornais especializados. Tam\u00e9n ga\u00f1ou varios na Gamescom e no Tokyo Game Show. De acordo coa \"p\u00e1xina\" de cr\u00edticas agregadas Metacritic, \"Titanfall\" recibiu an\u00e1lises \"xeralmente favorables\". Os cr\u00edticos eloxiaron o equil\u00edbrio no \"dese\u00f1o\", a arma \u2018Smart Pistol\u2019, a mobilidade, e a acessibilidade doada para os xogadores de todos os tipos de habilidades neste x\u00e9nero. As cr\u00edticas foron m\u00e1is dirixidas \u00e1 campa\u00f1a, \u00e1 IA e \u00e1 falta de modos de xogo para o multixogador. Os cr\u00edticos consideran que o xogo evoluciounou con \u00e9xito o x\u00e9nero \"tirador en primeira persoa\", \u00f3 mesmo tempo que afirmaron que non deu aquilo que deb\u00eda tendo en conta a expectativa que xerara. Un \u00e9xito comercial, en outubro de 2015 \"Titanfall\" xa superara a marca das 10 milll\u00f3ns de unidades vendidas."}
{"id": "349806", "revid": "197", "url": "https://gl.wikipedia.org/wiki?curid=349806", "title": "O mu\u00ed\u00f1o na cultura popular galega", "text": ""}
{"id": "349809", "revid": "5132", "url": "https://gl.wikipedia.org/wiki?curid=349809", "title": "Tautvydas Sabonis", "text": "Tautvydas Sabonis, nado o 1 de maio de 1992 en Valladolid, \u00e9 un xogador profesional de baloncesto lituano. Cunha estatura de 2,03 metros xoga na posici\u00f3n de ala. \u00c9 o fillo de Arvydas Sabonis, un dos xogadores m\u00e1is importantes de Europa nos anos 80 e 90.\nTraxectoria profesional.\nO 12 de xullo de 2016 anunciouse a s\u00faa fichaxe polo B\u00e1squet Coru\u00f1a da Liga LEB Ouro."}
{"id": "349810", "revid": "23204", "url": "https://gl.wikipedia.org/wiki?curid=349810", "title": "Toni Llobet", "text": "Toni Llobet i Fran\u00e7ois, nado en Barcelona en 1975, \u00e9 un artista catal\u00e1n, ilustrador de varios libros de aves e de vida silvestre. Formouse nas artes pl\u00e1sticas na \"Escola l'Arc\" e, a partir de mediados dos anos 1980 comezou a formarme como naturalista nos campamentos de natureza do \"Parc Natural dels Aiguamolls de l'Empord\u00e0\" (Parque Natural dos Aiguamolls de l'Empord\u00e0).\nEntre as s\u00faas obras destacan as l\u00e1minas de varios volumes da serie \"Handbook of the Mammals of the World\" (Manual dos mam\u00edferos do mundo), \"Handbook of the Birds of the World\" (Manual das aves do mundo), o \"Atles dels Ocells Nidificants de Catalunya (1999-2002)\" (Atlas das aves nidificantes de Catalu\u00f1a 1999-2002), e os, de momento, 11 volumes de \"Gu\u00edas de flora y fauna de espazos naturais\" de Catalu\u00f1a. todos eles publicados pola editorial catal\u00e1 Lynx Edicions."}
{"id": "349811", "revid": "22795", "url": "https://gl.wikipedia.org/wiki?curid=349811", "title": "Toni Llobet i Fran\u00e7ois", "text": ""}
{"id": "349813", "revid": "98629", "url": "https://gl.wikipedia.org/wiki?curid=349813", "title": "Gaiteiro galego", "text": "O gaiteiro galego \u00e9 o m\u00fasico que emprega como instrumento a gaita galega. Asociado desde a Idade Media \u00e1 celebraci\u00f3n de todo tipo de eventos sociais, no s\u00e9culo XIX foi adoptado polo movemento galeguista como un s\u00edmbolo do pa\u00eds. Viviu unha \u00e9poca de reco\u00f1ecemento at\u00e9 a d\u00e9cada de 1940, cando caeu no desprestixio, volvendo a recuperar popularidade na de 1970. Desde finais do s\u00e9culo XX produciuse un importante aumento no seu n\u00famero, chegando alg\u00fans a comercializar internacionalmente as s\u00faas obras musicais.\nPrimeiras representaci\u00f3ns.\nAs m\u00e1is antigas mostras da existencia de m\u00fasicos tocando a gaita aparecen en Galiza na Idade Media, representados entre a iconograf\u00eda das igrexas rom\u00e1nicas e nas ilustraci\u00f3ns contidas nos c\u00f3dices das Cantigas de Santa Mar\u00eda. Do ano 1374, data a primeira referencia manuscrita sobre un gaiteiro, ao asinar Johan Gon\u00e7alves de Monfero como testemu\u00f1a nunha escritura de venda.\nNa Idade Moderna, os gaiteiros figuran na documentaci\u00f3n hist\u00f3rica \"institucionalizados\", isto \u00e9, con contratos por varios anos ou vitalicios, a servizo de gremios, concellos, confrar\u00edas e grandes se\u00f1ores. Estes documentos reflicten a importancia social dos gaiteiros, que exerc\u00edan o seu oficio non s\u00f3 en actividades festivas, sen\u00f3n tam\u00e9n nas oficiais e lit\u00farxicas. Dous exemplos son o do gaiteiro Gomes Mouro quen foi contratado no 14 de decembro do 1458 como gaiteiro oficial do concello de Ourense \"por todo tempo da s\u00faa vida\", e o de Xo\u00e1n Rivas do Mar, contratado o 27 de maio do 1517 pola confrar\u00eda de San Nicolas de Noia para tocar na festa do patr\u00f3n \"nos d\u00edas de vida do gaiteiro\".\nO gaiteiro tradicional.\nDas pegadas iconogr\u00e1ficas deixadas polos gaiteiros ao longo da historia ded\u00facese que at\u00e9 o s\u00e9culo XVIII tocaban maiormente en solitario, pois non \u00e9 at\u00e9 aquel ent\u00f3n que comezan a ser representados en compa\u00f1\u00eda dos tamborileiros. Este d\u00fao de gaita e tambor ocup\u00e1base en Galiza da animaci\u00f3n de todo tipo de acontecementos sociais: ser\u00e1ns, romar\u00edas, entroidos, magostos, vodas, danzas gremiais, etc. Cada bisbarra ti\u00f1a un, ou varios, destes m\u00fasicos non profesionais, que exerc\u00edan o oficio como complemento para os seus traballos dentro da econom\u00eda rural, eran labregos, ferreiros, carpinteiros, etc. e non eran infrecuentes as ocasi\u00f3ns nas que se v\u00edan forzados a emigrar. Entre a di\u00e1spora galega existiron,e existen, not\u00e1beis gaiteiros como Manuel Dopazo, quen se fixo moi popular na Arxentina. \nUn dos momentos estelares do gaiteiro eran as festas patronais. Al\u00ed ocupaba un papel fundamental, at\u00e9 o punto de non se entender\u00edan sen a s\u00faa presenza. O gaiteiro tocaba nas ma\u00f1\u00e1s a tradicional alborada, a peza coa que se percorr\u00eda a vila espertando \u00e1 veci\u00f1anza, despois actuaba misa e na procesi\u00f3n, se houber, e que pola tarde amenizaba a verbena, \"o baile\". \nEvoluci\u00f3n.\nEste foi o papel do gaiteiro na sociedade galega at\u00e9 mediados do s\u00e9culo XIX, e m\u00e1is al\u00f3 nas zonas rurais, cando comezou a verse desprazado pola aparici\u00f3n das bandas de m\u00fasica. Estas novas formaci\u00f3ns musicais comezaron a ocupar daquela os terreiros das festas, introducindo m\u00fasica e instrumentaci\u00f3n m\u00e1is moderna. Con elas chegaron os bailes agarrados (mazurcas, pasodobres, valses) cuxo inmediato \u00e9xito comezou a substitu\u00edr os tradicionais soltos tocados a ritmo da gaita (mui\u00f1eiras, xotas).\nForzado a adapt\u00e1rense \u00e1s circunstancias, o gaiteiro evolucionou unindo o seu instrumento aos achegados pola bandas. Un dos primeiros en ser adoptado foi o bombo, que deseguida formou tr\u00edo con gaita e tambor. Do mesmo xeito naceron outras agrupaci\u00f3ns instrumentais, como o cuarteto de gaita e clarinete ou, m\u00e1is tardiamente, a charanga, na que a gaita conviv\u00eda con instrumentos de vento como o saxof\u00f3n. \nA primeira formaci\u00f3n que xuntou a gaita co clarinete e \u00e1 percusi\u00f3n das bandas de m\u00fasica foi a creada polo gaiteiro de Ribadavia Xo\u00e1n M\u00edguez, \"O Ventosela\". Foi precisamente nesta vila onde se formou a primeira banda popular galega: A Lira, e con m\u00fasicos procedentes da banda formou o Ventosela o seu cuarteto musical \"mestizo\". Con el atreveuse a ampliar o repertorio tradicional dos gaiteiros cos novos bailes agarrados, atrev\u00e9ndose mesmo con outras pezas como arias, zarzuelas ou foxtrots para esc\u00e1ndalo dos puristas. Este m\u00fasico innovador chegou a modificar a s\u00faa gaita con chaves para poderen alcanzar as notas do clarinete, e mesmo a mesturar a vestimenta de estilo militar das bandas co traxe habitual do gaiteiro. O \u00e9xito do seu conxunto fixo que nacesen axi\u00f1a grupos similares por todo o pais, como Os Trintas de Trives ou os Montes de Viveiro. A mestizaxe permitiu que os gaiteiros continuasen a ocupar o seu lugar nas festas das vilas, pois ademais da s\u00faa funci\u00f3n de costume pod\u00edan agora interpretar tam\u00e9n os bailes de moda, e cunhas esixencias econ\u00f3micas inferiores as das bandas. \nPor\u00e9n, este cruzamento da tradici\u00f3n coas influencias for\u00e1neas xerou certa controversia, pois daquela xurd\u00eda por toda Europa unha tendencia \"tradicionalista\" interesada na conservaci\u00f3n do folclore que non v\u00eda cons bos ollos esta \"contaminaci\u00f3n\". Ao igual que o galeguismo, que desde moi cedo fixo da gaita e do gaiteiro tradicionais un dos seus s\u00edmbolos. Estas correntes de pensamento, expres\u00e1ronse en Galiza en obras literarias, sociedades de estudo e, sobre todo, na aparici\u00f3n dos primeiros coros galegos. Neste sentido, c\u00f3ntase unha an\u00e9cdota sobre o gaiteiro Perfecto Feijoo, fundador de Aires da Terra, quen chegou a abandonar indignado unha romar\u00eda na vila de Marc\u00f3n ao ver \u00e1 xente bailar unha mazurca.\nEste interese da intelectualidade \"urbanita\" fixo que os gaiteiros vivisen un \u00e9poca de gran reco\u00f1ecemento na que proliferaron nas principais vilas e cidades as competencias entre gaiteiros. Nestes certames os m\u00fasicos loitaban pola sona acadada e por importantes premios econ\u00f3micos. Un primeiro premio nun destes concursos equival\u00eda a unhas cinco actuaci\u00f3ns en festas. O m\u00e1is importante certame era o celebrado nas festas patronais de Compostela. Al\u00ed, no 24 de xullo de 1924, o gaiteiro Avelino Cachafeiro foi nomeado, diante das personalidades m\u00e1is importantes do galeguismo da \u00e9poca, como o mellor gaiteiro de Galiza. E foi o seu grupo, os gaiteiros de Soutelo, os que popularizaron na d\u00e9cada de 1920, unha nova agrupaci\u00f3n de gaiteiros, o cuarteto tradicional, no que as gaitas (d\u00faas, \u00e1s veces tres) tocaban por primeira vez a varias voces.\nPer\u00edodo franquista.\nCoa sublevaci\u00f3n fascista de xullo de 1936, os gaiteiros entraron nunha etapa escura. Por causas derivadas do conflito militar: recrutamentos, mortes, exilios, etc, gran parte dos grupos foron desfeitos. Na posguerra, a situaci\u00f3n pol\u00edtica foilles desfavor\u00e1bel pois o franquismo, nun intento de fortalecer a unidade de Espa\u00f1a, tratou de homoxeneizar o folclore dos distintos pobos do estado. As\u00ed, a trav\u00e9s da secci\u00f3n feminina da falange, as expresi\u00f3ns da cultura popular foron sendo reducidas a un produto folclor\u00edstico valido para a s\u00faa utilizaci\u00f3n pol\u00edtica. Ao mesmo tempo as festas populares espont\u00e1neas foron prohibidas e, para poderen tocar libremente, os gaiteiros ti\u00f1an que solicitar autorizaci\u00f3ns espec\u00edficas e estaren afiliados no sindicato vertical do r\u00e9xime. Por este motivo moitos deixaron de tocar, at\u00e9 o punto de que entre os anos 1940-60 a formaci\u00f3n de novos gaiteiros reduciuse ostensibelmente. \nMalia isto, os grupos de gaiteiros, antes adorados e agora obxecto de burla e desprezo, continuaron presentes nas zonas rurais, al\u00ed onde non se entend\u00edan as festas sen eles. Alg\u00fans dos grupos do per\u00edodo form\u00e1ranse antes da guerra, como os Campaneiros de Vilagarc\u00eda ou os Morenos de lavadores, outros cre\u00e1ronse despois, como Airi\u00f1os do Parque de Castrelos ou Os Rosales de Asados. Desde a d\u00e9cada de 1950, exerc\u00edan as s\u00faas funci\u00f3ns compartido os palcos das verbenas cunha nova agrupaci\u00f3n musical competidora, as orquestras de baile. Alg\u00fans destes grupos chegar\u00edan nos anos setenta a pasar polo estudio de gravaci\u00f3n.\nNos estertores do franquismo, na \u00e9poca dos cantautores e a canci\u00f3n protesta, a apropiaci\u00f3n pol\u00edtica por parte da ditadura da cultura popular fixo que os gaiteiros fosen percibidos como pr\u00f3ximos ao r\u00e9xime e mesmo rexeitados por parte dalg\u00fans sectores sociais progresistas. Por\u00e9n, a aparici\u00f3n de grupos de esquerda de \"ra\u00edz\" galega como Voces Ceibes ou Fuxan os Ventos xunto a reivindicaci\u00f3n da dignidade do seu oficio por parte de gaiteiros como Ricardo Portela ou Moxenas fixo que fosen sendo aceptados aos poucos.\nAuxe e reco\u00f1ecemento dos gaiteiros..\nNo ano 1971 creouse por vez primeira unha c\u00e1tedra de gaita no conservatorio de Vigo, impartida por Henrique Otero, o gaiteiro de Fragoso, quen, con tal motivo, publicou o libro \"Lecci\u00f3ns de gaita\", o primeiro m\u00e9todo de ensinanza para o instrumento. A gaita comezaba a ter reco\u00f1ecemento oficial e os gaiteiros a mesturarse con m\u00fasicos \"acad\u00e9micos\" abandonando o seu rol exclusivamente tradicional. \nA comezos da d\u00e9cada de 1980, o artes\u00e1n Ant\u00f3n Corral f\u00edxose cargo do obradoiro-escola de instrumentos da Universidade Popular de Vigo. Neste obradoiro acad\u00e1ronse importantes avances na organolox\u00eda das gaitas: mellora dos punteiros, da afinaci\u00f3n, novas tonalidades; e al\u00ed formouse unha nova xeraci\u00f3n de gaiteiros que protagonizou na d\u00e9cada seguinte a internacionalizaci\u00f3n do seu instrumento: Carlos N\u00fa\u00f1ez, Xos\u00e9 Manuel Budi\u00f1o, Anxo Lorenzo, Anxo Pintos, etc, form\u00e1ronse neste obradoiro. A aparici\u00f3n destas escolas de gaiteiros motivou naturalmente o nacemento dunha nova agrupaci\u00f3n musical: as bandas de gaitas. Nestes grupos, alleos at\u00e9 o momento \u00e1 tradici\u00f3n galega, os novos gaiteiros pod\u00edan tocar e formarse xuntos. \nTam\u00e9n nesta d\u00e9cada, os m\u00fasicos galegos comezaron a ser convidados ao Festival Interc\u00e9ltico de Lorient. Al\u00ed entraron en contacto cos seus hom\u00f3logos escoceses, irlandeses e bret\u00f3ns, chegando a crearse un trofeo espec\u00edfico para as gaitas galegas e asturianas: o trofeo MacCrimmon. A fascinaci\u00f3n por este novo mundo celta do director dunha das bandas galegas convidadas nestes anos, Xos\u00e9 Lois Foxo, fixo que na d\u00e9cada de 1990 se atrevese a introducir na s\u00faa formaci\u00f3n modificaci\u00f3ns copiadas das bandas militares escocesas. Estas mudanzas, financiadas e promovidas a cargo do erario p\u00fablico, deron inicio a unha intensa pol\u00e9mica entre gaiteiros, \u00e1 chamada guerra das gaitas, que coincidiu no tempo coa chegada \u00e1 presidencia da Xunta de Galiza de Manuel Fraga. Un pol\u00edtico de pasado franquista, que empregou aos novamente prestixiados gaiteiros para presentarse diante do electorado coa vend\u00edbel etiqueta do galeguismo. Nas catro ocasi\u00f3ns nas que foi investido presidente da Xunta, tomou posesi\u00f3n do cargo nunha cerimonia na que se ench\u00eda a compostel\u00e1 Praza do Obradoiro de gaiteiros, moitos deles procedentes das bandas de gaitas seguidoras do estilo introducido por Foxo.\nA m\u00fasica tradicional galega abriuse dende finais do s\u00e9culo XX a influencias for\u00e1neas, e grupos como Luar na Lubre ou Berrog\u00fcetto levaron a gaita galega cara a un rexistro m\u00e1is folk. Neste momento apareceron tam\u00e9n prestixiosas gaiteiras como Susana Seivane, Mercedes Pe\u00f3n ou Cristina Pato, nun instrumento que, coa excepci\u00f3n de \u00c1urea Rodr\u00edguez, fora historicamente exclusivamente masculino. "}
{"id": "349814", "revid": "23204", "url": "https://gl.wikipedia.org/wiki?curid=349814", "title": "Si Mohand", "text": "Si Mohand ou-Mhand n En Hmadouch, nado en Icer\u025biwen, Tizi Rached, ca. 1848 e finado en Ain El Hammam o 28 de decembro de 1905, foi un poeta b\u00e9rber da Cabilia en Alxeria Denominado o \"Verlaine cabilo\" por eruditos franceses, traduc\u00edrono amigos alxerianos como Mouloud Feraoun, Mouloud Mammeri e Si Amar U Said Boulifa.\nTraxectoria.\nSi Mohand naceu nunha familia podente e seguiu unha educaci\u00f3n relixiosa tradicional. Non obstante por mor da revolta da Cabilia en 1871 contra o poder franc\u00e9s perdeu todo. A xustiza sentenciou a morte a seu pai e ao exilio en Nova Caledonia a seu t\u00edo, para al\u00e9n incautaron as posesi\u00f3ns da familia. Si Mohand quedou na Cabilia mentres a s\u00faa nai e irm\u00e1ns emigraron a Tunisia, traballou como asalariado en varios traballos ga\u00f1ando apenas para sobrevivir, vadiando pola Cabilia e zonas pr\u00f3ximas.\nMorreu de tuberculose aos 57 anos nun hospital en Ain El Hammam.\nObra.\nNo curso da s\u00faa vida de vagabundeo compuxo un gran n\u00famero de isefra ou poemas en b\u00e9rber, conserv\u00e1ronse uns cantos centos por transmisi\u00f3n oral que recolleron en libro Boulifa, Mouloud Feraoun, Mouloud Mammeri e Younes Adli."}
{"id": "349817", "revid": "23204", "url": "https://gl.wikipedia.org/wiki?curid=349817", "title": "M\u00fasculo recto lateral da cabeza", "text": "O m\u00fasculo recto lateral da cabeza \u00e9 un m\u00fasculo curto e plano que se orixina na superficie superior da ap\u00f3fise transversa do atlas. O seu punto de inserci\u00f3n \u00e9 na superficie, sobre a ap\u00f3fise xugular do \u00f3so occipital. A s\u00faa funci\u00f3n \u00e9 a de flexionar o colo. \n\u00c9 innervado por unha rama dos nervios da primeira e segunda cervicais, nervio que leva o mesmo nome."}
{"id": "349818", "revid": "5863", "url": "https://gl.wikipedia.org/wiki?curid=349818", "title": "Ram\u00f3n Maseda", "text": ""}
{"id": "349819", "revid": "55340", "url": "https://gl.wikipedia.org/wiki?curid=349819", "title": "Aramaico", "text": ""}
{"id": "349820", "revid": "55340", "url": "https://gl.wikipedia.org/wiki?curid=349820", "title": "Lingua aramaica", "text": ""}
{"id": "349823", "revid": "23204", "url": "https://gl.wikipedia.org/wiki?curid=349823", "title": "Dai Zhen", "text": "Dai Zhen (en , pinyin: D\u00e0i Zh\u00e8n), nado o 19 de xaneiro de 1724, e finado o 1 de xullo de 1777, foi un destacado estudoso chin\u00e9s da dinast\u00eda Qing de Xiuning, Anhui. Un estudoso vers\u00e1til, fixo grandes contribuci\u00f3ns \u00e1s matem\u00e1ticas, \u00e1 xeograf\u00eda, \u00e1 fonolox\u00eda e \u00e1 filosof\u00eda. As s\u00faas cr\u00edticas filos\u00f3ficas e filol\u00f3xicas do neoconfucianismo contin\u00faan a ser moi influentes."}
{"id": "349824", "revid": "56817", "url": "https://gl.wikipedia.org/wiki?curid=349824", "title": "Octodad", "text": "Octodad \u00e9 un videoxogo independente desenvolvido por un grupo de estudantes de Universidade DePaul, moitos dos cales pasar\u00edan a formar parte de Young Horses, Inc., os desenvolvedores da s\u00faa secuela, '. O xogo foi desenvolvido para Festival de Xogos Independentes de 2011, e foi un dos 8 ga\u00f1adores do Escaparate do Estudante do ano. O xogo conta cun argumento humor\u00edstico que xira arredor do principal personaxe, un polbo que vive encubertamente como un humano coa s\u00faa familia. O obxectivo do xogador \u00e9 controlar a Octodad nos seus intentos por completar diversas misi\u00f3ns mentres intenta manter a s\u00faa identidade de polbo en segredo. A s\u00faa secuela ' foi estreada o 30 de xaneiro de 2014, e foi un dos primeiros t\u00edtulos en recibir o Steam Greenlight."}
{"id": "349825", "revid": "23204", "url": "https://gl.wikipedia.org/wiki?curid=349825", "title": "Portal (videoxogo)", "text": "Portal \u00e9 un videoxogo de crebacabezas e plataformas en primeira persoa desenvolvido e publicado por Valve Corporation. \"Portal\" foi lanzado a trav\u00e9s de \"The Orange Box\" para Microsoft Windows e para Xbox 360 en outubro de 2007, para PlayStation 3 en decembro de 2007, para OS X en maio de 2010, para Linux en xu\u00f1o de 2013, e para Android en maio de 2014."}
{"id": "349826", "revid": "89787", "url": "https://gl.wikipedia.org/wiki?curid=349826", "title": "Mortal Kombat X", "text": "Mortal Kombat X \u00e9 un videoxogo de loita desenvolvido por NetherRealm Studios e publicado por Warner Bros. Interactive Entertainment. \u00c9 o d\u00e9cimo t\u00edtulo da serie de videoxogos \"Mortal Kombat\" e foi lanzado o 14 de abril de 2015 para Microsoft Windows, PlayStation 4 e Xbox One. O equipo de NetherRealm desenvolveu unha versi\u00f3n para iOS e Android. Unha versi\u00f3n para Xbox 360 e PlayStation 3 estaba en desenvolvemento, pero eventualmente foi cancelado porque NetherRealm non pod\u00eda obter versi\u00f3n de \u00faltima xeraci\u00f3n coa calidade agardada dun xogo \"Mortal Kombat\". High Voltage Studios e QLOC desenvolveron a versi\u00f3n para PC do xogo."}
{"id": "349827", "revid": "89787", "url": "https://gl.wikipedia.org/wiki?curid=349827", "title": "Metamorphabet", "text": "Metamorphabet \u00e9 un videoxogo desenvolvido por Vectorpark no 2015.\nModo de xogo.\nO xogador interact\u00faa con cada letra para avanzar no alfabeto. Por exemplo, \u00e1 letra A m\u00e9dranlle hastas, conv\u00e9rtese nun arco e comeza a deambular. Despois \u00e9 substitu\u00edda pola letra B. As letras e as palabras son ditas en voz alta.\nDesenvolvemento.\n\"Metamorphabet\" \u00e9 un xogo de iOS desenvolvido por Patrick Smith. El traballara anteriormente no \"Windosill\" de 2009. Smith dese\u00f1ou o xogo para que fose \"intuitivo\" e \"tan natural como fose posible\" para t\u00f3dolos usuarios, pero tam\u00e9n dese\u00f1ado para os nenos pequenos. O xogo estivo en desenvolvemento durante tres anos pero s\u00f3 comezou a sa\u00edr a luz cando Smith pensou en converter as letras en palabras. O xogo foi estreado para dispositivos iOS devices o 12 de febreiro de 2015, e para Windows e OS X a trav\u00e9s de Steam o 29 de abril."}
{"id": "349835", "revid": "27155", "url": "https://gl.wikipedia.org/wiki?curid=349835", "title": "Pregamento de Rossmann", "text": "O pregamento de Rossmann \u00e9 un motivo estrutural que se encontra en prote\u00ednas que se unen a nucle\u00f3tidos, por exemplo nas que se unen a cofactores como o FAD, NAD+, e NADP+. A estrutura est\u00e1 composta de ata sete follas beta dispostas de forma esencialmente paralela. As primeiras d\u00faas febras est\u00e1n conectadas por unha h\u00e9lice \u03b1. As estruturas dos segmentos entre as febras adicionais var\u00edan grandemente e poden inclu\u00edr estruturas como curtos segmentos helicoidais e enrolamentos.\nO motivo recibe o seu nome por Michael Rossmann, que foi o primeiro que sinalou que este motivo \u00e9 frecuente en prote\u00ednas que se unen a nucle\u00f3tidos, como as deshidroxenases.\nEn 1989, Israel Hanukoglu do Weizmann Institute of Science descubriu que a secuencia consenso do sitio de uni\u00f3n ao NADP+ nalg\u00fans encimas que utilizan NADP+ \u00e9 diferente do motivo de uni\u00f3n ao NAD+. Este descubrimento foi utilizado para retransformar por enxe\u00f1ar\u00eda as especificidades dos encimas para cos coencimas."}
{"id": "349836", "revid": "27155", "url": "https://gl.wikipedia.org/wiki?curid=349836", "title": "Pregamento Rossmann", "text": ""}
{"id": "349839", "revid": "55340", "url": "https://gl.wikipedia.org/wiki?curid=349839", "title": "Cinzarra", "text": ""}
{"id": "349842", "revid": "5863", "url": "https://gl.wikipedia.org/wiki?curid=349842", "title": "4 ojos", "text": ""}
{"id": "349845", "revid": "5863", "url": "https://gl.wikipedia.org/wiki?curid=349845", "title": "Bugallalismo", "text": ""}
{"id": "349846", "revid": "5863", "url": "https://gl.wikipedia.org/wiki?curid=349846", "title": "Julio Prada", "text": ""}
{"id": "349847", "revid": "89787", "url": "https://gl.wikipedia.org/wiki?curid=349847", "title": "DNA-PKcs", "text": "A DNA-PKcs (do ingl\u00e9s \"DNA-dependent protein kinase, catalytic subunit\") ou subunidade catal\u00edtica da prote\u00edna quinase dependente de ADN \u00e9 un encima que nos humanos est\u00e1 codificado no xene \"PRKDC\" ou \"XRCC7\" do cromosoma 8, e interv\u00e9n na reparaci\u00f3n do ADN. A DNA-PKcs pertence \u00e1 familia proteica da quinase relacionada coa fosfatidilinositol 3-quinase. A prote\u00edna DNA-PKcs \u00e9 unha serina/treonina prote\u00edna quinase que consta dunha soa cadea polipept\u00eddica de 4.128 amino\u00e1cidos.\nFunci\u00f3n.\nA DNA-PKcs \u00e9 a subunidade catal\u00edtica dunha serina/treonina prote\u00edna quinase dependente de ADN nuclear chamada DNA-PK. O segundo compo\u00f1ente \u00e9 a prote\u00edna e ant\u00edxeno autoinmune Ku. Por si mesma a DNA-PKcs \u00e9 inactiva e depende da Ku para dirixirse aos extremos do ADN e po\u00f1er en marcha a s\u00faa actividade quinase. A DNA-PKcs \u00e9 necesaria para a v\u00eda da uni\u00f3n de extremos non hom\u00f3logos (NHEJ) de reparaci\u00f3n do ADN, a cal volve a unir as roturas de dobre febra. Tam\u00e9n \u00e9 necesaria para a recombinaci\u00f3n V(D)J, un proceso que utiliza a NHEJ para promover a diversidade no sistema inmunitario. Os ratos con knockout para a DNA-PKcs presentan inmunodeficiencia combinada grave (non humana) debido o seu defecto na recombinaci\u00f3n V(D)J.\nIdentific\u00e1ronse moitas prote\u00ednas como substratos para a actividade quinase da DNA-PK. A autofosforilaci\u00f3n da DNA-PKcs parece xogar un papel clave na NHEJ e crese que induce un cambio conformacional que permite que os encimas que procesan os extremos accedan aos extremos das roturas de dobre febra. A DNA-PK tam\u00e9n coopera coa ATR e a ATM para fosforilar prote\u00ednas implicadas no punto de control dos danos no ADN.\nCancro.\nOs danos no ADN parecen ser unha das causas subxacentes principais do cancro, e as deficiencias nos xenes de reparaci\u00f3n do ADN probablemente est\u00e1n detr\u00e1s de moitas formas de cancro. Se a reparaci\u00f3n do ADN \u00e9 deficiente, os danos no ADN tenden a acumularse. Tales excesos nos danos no ADN poden incrementar as mutaci\u00f3ns debido \u00e1 s\u00edntese translesi\u00f3n tendente ao erro. Un exceso de danos no ADN pode tam\u00e9n incrementar as alteraci\u00f3ns epixen\u00e9ticas debidas a erros durante a reparaci\u00f3ns do ADN. Ditas mutaci\u00f3ns e alteraci\u00f3ns epixen\u00e9ticas poden dar lugar a un cancro.\nAtop\u00e1ronse mutaci\u00f3ns no \"PRKDC\" (DNA-PKcs) en 3 de cada 10 dos cancros ov\u00e1ricos asociados \u00e1 endometriose, e tam\u00e9n nas \u00e1reas a partir das que se orixinan. Tam\u00e9n se atoparon no 10% de cancros de mama e pancre\u00e1ticos.\nAs reduci\u00f3ns na expresi\u00f3n dos xenes de reparaci\u00f3n do ADN (usualmente causadas por alteraci\u00f3ns epixen\u00e9ticas) son moi com\u00fans en cancros, e normalmente son incluso m\u00e1is frecuentes que os defectos mutacionais nos xenes de reparaci\u00f3n do ADN en cancros. A expresi\u00f3n de DNA-PKcs estaba reducida dun 23% a un 57% nos seis cancros que se indican na t\u00e1boa.\nNon est\u00e1 claro que causas reducen a expresi\u00f3n de DNA-PKcs nos cancros. O MicroARN-101 ten como diana a DNA-PKcs ao unirse \u00e1 rexi\u00f3n 3'-UTR do ARNm da DNA-PKcs e reduce os niveis da prote\u00edna DNA-PKcs. Pero o miR-101 est\u00e1 m\u00e1is frecuentemente diminu\u00eddo en vez de incrementado en cancros.\nA prote\u00edna HMGA2 poder\u00eda ter tam\u00e9n un efecto sobre a DNA-PKcs. A HMGA2 retarda a liberaci\u00f3n de DNA-PKcs de sitios con roturas de dobe febra, que interfiren coa reparaci\u00f3n do ADN por uni\u00f3n de extremos non hom\u00f3logos e causan aberraci\u00f3ns cromos\u00f3micas. O microARN let-7a normalmente reprime o xene \"HMGA2\". En tecidos adultos normais, case non est\u00e1 presente a prote\u00edna HMGA2. En moitos cancros, o microARN let-7 est\u00e1 reprimido. Como exemplo, no cancro de mama a rexi\u00f3n promotora que controla o microARN let-7a-3/let-7b est\u00e1 frecuentemente reprimida por hipermetilaci\u00f3n. A reduci\u00f3n epixen\u00e9tica ou a ausencia do microARN let-7a permite unha alta expresi\u00f3n da prote\u00edna HMGA2 e isto leva a unha expresi\u00f3n defectiva da DNA-PKcs.\nA DNA-PKcs pode ser regulada \u00e1 alza por condici\u00f3ns como a gastrite asociada a \"Helicobacter pylori\". Despois de sufrir unha radiaci\u00f3n ionizante a DNA-PKcs est\u00e1 incrementada nas c\u00e9lulas superviventes de tecidos de carcinoma oral escamoso.\nA prote\u00edna ATM \u00e9 importante na reparaci\u00f3n por recombinaci\u00f3n hom\u00f3loga (HRR) de roturas de dobre febra no ADN. Cando as c\u00e9lulas cancerosas son deficientes en ATM as c\u00e9lulas son \"adictas\" ao DNA-PKcs, que \u00e9 importante na v\u00eda de reparaci\u00f3n do ADN alternativa das roturas de dobre febra da uni\u00f3n de extremos non hom\u00f3logos (NHEJ). \u00c9 dicir, nas c\u00e9lulas mutantes para a \"ATM\", un inhibidor da DNA-PKcs causa altos niveis de morte celular apopt\u00f3tica. En c\u00e9lulas mutantes para a \"ATM\", perdas adicionais de DNA-PKcs deixan as c\u00e9lulas sen ambas as v\u00edas principais de reparaci\u00f3n das roturas de dobre h\u00e9lice do ADN (HRR e NHEJ).\nA expresi\u00f3n elevada de DNA-PKcs enc\u00f3ntrase nunha gran proporci\u00f3n (do 40% ao 90%) dalg\u00fans cancros (a restante fracci\u00f3n de cancros adoitan ter unha expresi\u00f3n reducida ou ausente de DNA-PKcs). A elevaci\u00f3n de DNA-PKcs crese que reflicte a induci\u00f3n dunha capacidade de reparaci\u00f3n do ADN compensatoria, debido \u00e1 inestabilidade do xenoma en ditos cancros. (A inestabilidade do xenoma pode deberse tam\u00e9n a deficiencias noutros xenes de reparaci\u00f3n do ADN presentes nos cancros.) Un nivel elevado de DNA-PKcs crese que \u00e9 \"beneficioso para as c\u00e9lulas tumorais\", a\u00ednda que ser\u00eda prexudicial para o paciente. A fracci\u00f3n de cancros con sobreexpresi\u00f3n do DNA-PKcs adoita estar asociado cun estadio avanzado do cancro e un tempo de supervivencia m\u00e1is curto para o paciente. Por\u00e9n, para alg\u00fans cancros, a fracci\u00f3n de cancros con reduci\u00f3n ou ausencia de DNA-PKcs tam\u00e9n est\u00e1 asociada cun estadio avanzado e unha peor perspectiva de supervivencia do paciente.\nEnvellecemento.\nA uni\u00f3n de extremos non hom\u00f3logos (NHEJ) \u00e9 o principal proceso de reparaci\u00f3n do ADN usado polas c\u00e9lulas som\u00e1ticas de mam\u00edferos para arranxar as roturas de dobre febra no ADN que continuamente se producen no xenoma. A DNA-PKcs \u00e9 un dos compo\u00f1entes clave da maquinaria da NHEJ. Os ratos deficientes en DNA-PKcs te\u00f1en unha vida m\u00e1is curta e mostran un comezo m\u00e1is temper\u00e1n de numerosas patolox\u00edas relacionadas coa idade que os ratos control de tipo salvaxe. Estes descubrimentos suxiren que os defectos na reparaci\u00f3n das roturas de dobre febra do ADN te\u00f1en como resultado un envellecemento prematuro, que concorda coa teor\u00eda do envellecemento por danos no ADN.\nInteracci\u00f3ns.\nA DNA-PKcs presenta interacci\u00f3ns con:"}
{"id": "349848", "revid": "27155", "url": "https://gl.wikipedia.org/wiki?curid=349848", "title": "ADN-PKcs", "text": ""}
{"id": "349849", "revid": "27155", "url": "https://gl.wikipedia.org/wiki?curid=349849", "title": "PKRDC", "text": ""}
{"id": "349850", "revid": "27155", "url": "https://gl.wikipedia.org/wiki?curid=349850", "title": "XRCC7", "text": ""}
{"id": "349851", "revid": "111586", "url": "https://gl.wikipedia.org/wiki?curid=349851", "title": "Berimbau (instrumento brasileiro)", "text": "O berimbau \u00e9 un instrumento de corda brasileiro, de orixe africana. En Angola co\u00f1\u00e9cese entre outros nomes como m'bolumbumba e util\u00edzano os quimbundos, ovambos, nyanekas, humbis e khoisan. Os escravos angolanos lev\u00e1rono para o Brasil, onde se utiliza para acompa\u00f1ar unha danza/loita acrob\u00e1tica denominada capoeira.\nDescrici\u00f3n.\n\u00c9 un arco musical, unha vara con forma de arco, de madeira ou de vimbio, cunha lonxitude de entre 1,50 metros a 1,70 metros e un f\u00edo de aceiro, denominado arame, prendido nas extremidades da vara. Na s\u00faa base, acordoase unha cabaza (\"Lagenaria siceraria\") ou un coit\u00e9 ( \"Crescentia cujete\"), a\u00ednda que \u00e9 m\u00e1is com\u00fan a cabaza co fondo cortado, que funciona como caixa de resonancia. O tocador usa a man esquerda para soster o conxunto e practica uns movementos de bambeo contra o ventre, utilizando unha pedra ou unha moeda (\"dobr\u00e3o\"), para pulsar o f\u00edo. A man dereita, cunha vari\u00f1a, percute a corda. Empr\u00e9gase tam\u00e9n, o \"caxixi\", que \u00e9 unha pequena cinzarra prendida aos dedos do tocador.\nNa capoeira.\nO berimbau \u00e9 un elemento fundamental na capoeira, os capoeiristas reverenciano antes de principaren un xogo. \u00c9 o que comanda a roda da capoeira, dita o ritmo e o estilo do xogo. As variaci\u00f3ns de toques m\u00e1is co\u00f1ecidas reciben os seus propios nomes, as m\u00e1is com\u00fans son \"Angola\" e \"S\u00e3o Bento Grande\". P\u00f3dense tocar ata tres berimbaus \u00e1 vez, cada un cunha funci\u00f3n m\u00e1is ou menos definida: O \"gunga\" ou \"berra-boi\" \u00e9 o que ten o ton m\u00e1is grave; o ton medio dao o co\u00f1ecido como \"m\u00e9dio\" e a \"violinha\" ou \"viola\" o ton m\u00e1is alto."}
{"id": "349852", "revid": "89787", "url": "https://gl.wikipedia.org/wiki?curid=349852", "title": "M\u00fasculo longo do pescozo", "text": "O m\u00fasculo longo do pescozo ou colo at\u00f3pase na superficie anterior da columna vertebral, entre o atlas e a terceira v\u00e9rtebra tor\u00e1cica. \u00c9 amplo no centro, estreito e punxente nos extremos. Componse de tres partes:\nImportancia cl\u00ednica.\nLesi\u00f3nase con frecuencia nos lategazos cervicais extremo posteriores, xeralmente como resultado dun accidente de coche.\nEste m\u00fasculo at\u00f3pase en fronte da columna vertebral e alg\u00fans cient\u00edficos cren que pode facer que alg\u00fans pacientes te\u00f1an un lategazo pola falla anormal de curvatura no colo.\nImaxes.\nImaxes de disecci\u00f3ns onde aparece o m\u00fasculo longo do pescozo."}
{"id": "349853", "revid": "61897", "url": "https://gl.wikipedia.org/wiki?curid=349853", "title": "M\u00fasculo longo do colo", "text": ""}
{"id": "349854", "revid": "98629", "url": "https://gl.wikipedia.org/wiki?curid=349854", "title": "Misery (filme)", "text": "Misery \u00e9 un filme estadounidense de suspense psicol\u00f3xico dirixido por Rob Reiner que se estreou en 1990. Bas\u00e9ase na novela de Stephen King \"Misery\" e est\u00e1 protagonizada por James Caan, Kathy Bates, Lauren Bacall, Richard Farnsworth e Frances Sternhagen. Conta a historia dunha fan psic\u00f3tica que mant\u00e9n secuestrado o seu escritor preferido e obr\u00edgao a escribir para ela."}
{"id": "349870", "revid": "98629", "url": "https://gl.wikipedia.org/wiki?curid=349870", "title": "Gallicolumba crinigera", "text": "A Gallicolumba crinigera \u00e9 unha especie de paxaro da familia das pombas. \u00c9 un endemismo de Filipinas. O seu nome xen\u00e9rico deriva dunha fusi\u00f3n do lat\u00edn \"gallus\" (\"galo\") e \"columba\" (\"pomba\")."}
{"id": "349872", "revid": "5863", "url": "https://gl.wikipedia.org/wiki?curid=349872", "title": "Igrexa Ortodoxa", "text": ""}
{"id": "349875", "revid": "56817", "url": "https://gl.wikipedia.org/wiki?curid=349875", "title": "Trachyphonus erythrocephalus", "text": "O Trachyphonus erythrocephalus \u00e9 unha especie de barbazas africano que habita no leste de \u00c1frica. Os machoos te\u00f1en unha distintiva plumaxe negra (con manchas brancas), vermella e amarela. As femias e exemplares novos son semellantes, mais de cores non tan vivas. A especie vive en terreo aberto e fai os seus ni\u00f1os en tobos. Omn\u00edvora, a especie alim\u00e9ntase de sementes, froitas e invertebrados. Malia non seren cazados, as s\u00faas plumas son empregadas por certas tribos, como os maasai."}
{"id": "349876", "revid": "98629", "url": "https://gl.wikipedia.org/wiki?curid=349876", "title": "Kitar\u014d", "text": ", (nado como o 4 de febreiro de 1953, \u00e9 un m\u00fasico, compositor, produtor e arranxador xapon\u00e9s co\u00f1ecido pola s\u00faa m\u00fasica eletr\u00f3nica-instrumental, considerado como un dos artistas m\u00e1is importantes da m\u00fasica new-age. \u00c9 ga\u00f1ador dun Premio Grammy \u00f3 mellor \u00e1lbum de New Age (\"Thinking of You\" (1999); con r\u00e9cord de 16 nomeamentos na mesma categor\u00eda) e ga\u00f1ou un Globo de Ouro pola s\u00faa banda sonora de \"Heaven &amp; Earth\" (1993)."}
{"id": "349877", "revid": "23204", "url": "https://gl.wikipedia.org/wiki?curid=349877", "title": "Masanori Takahashi", "text": ""}
{"id": "349878", "revid": "98629", "url": "https://gl.wikipedia.org/wiki?curid=349878", "title": "Roxerio II de Sicilia", "text": "Roxerio II de Hauteville, nado o 22 de decembro de 1095 en Mileto (Calabria) e finado o 26 de febreiro de 1154 en Palermo, foi conde de Sicilia (1105-1130), duque de Puglia (1127-1130) e pr\u00edncipe de Taranto (1128-1132), as\u00ed como rei de Sicilia desde 1130 at\u00e9 a s\u00faa morte.\nFillo de Roxerio I, sucedeu ao seu irm\u00e1n Sim\u00f3n sendo menor de idade. Comezou a gobernar en 1112, e no seu dilatado reinado converteu as posesi\u00f3ns normandas do sur de Italia nun territorio unificado elevado \u00e1 categor\u00eda de Reino, cun goberno persoal e centralizado.\nTraxectoria.\nRoxerio era o segundo fillo de Roxerio I, conde de Sicilia, e Adelaida del Vasto. Sucedeu ao seu irm\u00e1n m\u00e1is vello Sim\u00f3n no condado de Sicilia en 1105, estando baixo a rexencia da s\u00faa nai at\u00e9 1112. Desde ese ano at\u00e9 a morte do seu primo Guillerme II de Apulia en 1127, Roxerio tratou de aumentar o seu prestixio mediante o seu matrimonio cunha infanta castel\u00e1, filla de Afonso VI de Le\u00f3n, e grazas \u00e1 axuda do seu primo Roxerio Borsa, que lle cedeu a metade dos seus territorios de Mesina, Palermo e Calabria que recibira nas divisi\u00f3ns das conquistas sicilianas moitos anos antes.\n\u00c1 morte de Guillerme, fillo de Borsa, Roxerio recibiu o ducado de Puglia e uniu todas as posesi\u00f3ns normandas en Italia, a excepci\u00f3n do principado de Capua, que estaba en mans da familia Drengot. Parece que inmediatamente tivo a idea de cinguir unha coroa real, recordando que os gobernantes da Sicilia da Antig\u00fcidade, como Agatocles, foran reis. Os tres anos seguintes \u00e1 recepci\u00f3n do ducado ocupounos intentando recibir unha coroa do papa.\nEn 1130, Roxerio foi coroado rei de Sicilia polo antipapa Anacleto II, a cambio do seu apoio para ocupar a cadeira de san Pedro. Roxerio f\u00edxose feudatario do papa, o que provocar\u00eda un problema pol\u00edtico cando a dinast\u00eda Hohenstaufen tomou o poder no reino de Sicilia.\nComo rei, Roxerio dedicouse a fortalecer o seu poder na pen\u00ednsula. Os bar\u00f3ns de Puglia non quixeron someterse e a d\u00e9cada de 1130 estivo repleta de conflitos entre diversos rebeldes e o poder central da coroa.\nBari rebelouse, liderada por Grimoaldo Alferanites. Capua levantose en armas para manter a independencia da familia Drengot. O ducado independente de N\u00e1poles axudou os rebeldes at\u00e9 1137, cando o emperador do Sacro Imperio Romano Xerm\u00e1nico Lotario II e o papa Inocencio II viaxaron \u00e1 zona e estableceron a Ranulfo de Alife como duque de Puglia, en oposici\u00f3n a Roxerio.\n\u00c1 volta das forzas imperiais a Alema\u00f1a, Roxerio, agora aliado con Serxio VII de N\u00e1poles, atacou a Ranulfo, sendo vencido (e Serxio morto) na batalla de Rignano. Por espazo de dous anos, Roxerio combateu a insurrecci\u00f3n e o ex\u00e9rcito papal na pen\u00ednsula. En 1139, Ranulfo morreu e, sen outros opo\u00f1entes, Roxerio foi reco\u00f1ecido como \u00fanico duque.\nPolo tratado de Mignano o papa Inocencio II reco\u00f1eceu a Roxerio como \"rex Siciliae ducatus Apuliae et principatus Capuae\", chegando por fin a paz ao sur de Italia.\nEn 1140, Roxerio promulgou unha serie de leis, os \"Assises de Ariano\", co obxecto de centralizar a autoridade en mans do rei e diminu\u00edr o poder dos se\u00f1ores feudais. Isto sentou a norma de lexislaci\u00f3n en Sicilia durante os s\u00e9culos seguintes.\nAmante da cultura \u00e1rabe, en data desco\u00f1ecida invitou ao xe\u00f3grafo e cart\u00f3grafo almor\u00e1bide Muhammad al-Idris\u00ed, nacido en Ceuta, que, \u00e1 s\u00faa demanda, en 1154, confeccionou un gran mapamundi orientado en sentido inverso ao utilizado actualmente (o norte abaixo e o sur arriba), co\u00f1ecido como a \"Tabula Rogeriana\", acompa\u00f1ado por un libro, denominado \"Xeograf\u00eda\". O rei siciliano deu a estas obras o nome conxunto de \"Nuzhat al-Mushtak\", a\u00ednda que na obra de Al-Idris\u00ed aparecen mencionadas como \"Kitab Ruyar\" (\"Libro de Roxerio\").\nNo resto do seu reinado, a atenci\u00f3n de Roxerio centrouse f\u00f3ra da illa e a pen\u00edsula, buscando estender os seus dominios por \u00c1frica e Grecia. Creou unha gran frota no Mediterr\u00e1neo central (cuxo almirante m\u00e1is destacado foi Xurxo de Antioqu\u00eda). En 1135 conquistou as costas de Tunisia e Tr\u00edpoli, creando o Reino de \u00c1frica (un protectorado do seu Reino de Sicilia).\nMentres Roxerio permanec\u00eda no palacio da s\u00faa nova capital, Palermo, os seus xenerais e almirantes dirixiron os seus ex\u00e9rcitos e mari\u00f1as \u00e1s costas africanas e \u00e1s illas gregas. Atenas foi saqueada e a propia Constantinopla ameazada.\nRoxerio morreu en Palermo o 26 de febreiro en 1154, sendo sucedido polo seu cuarto fillo Guillerme.\nMatrimonios e fillos.\nRoxerio casou en primeiras nupcias en 1117 con Elvira, filla do finado rei de Le\u00f3n, Afonso VI. Tiveron seis fillos.\nCasou en segundas nupcias en 1149 con Sibila de Borgo\u00f1a, filla do duque Hugo II de Borgo\u00f1a. Tiveron dous fillos:\nCasou en terceiras nupcias en 1151 con Beatriz de Rethel, sobri\u00f1a neta do rei de Xerusal\u00e9n Baldu\u00edno II. Tiveron unha filla:\nTam\u00e9n tivo varios fillos f\u00f3ra do matrimonio:\nNa posteridade.\nO compositor polaco Karol Szymanowski, que fixo varias viaxes a Sicilia, dedicoulle unha \u00f3pera ao primeiro rei normando de Sicilia, titulada \"Re Ruggero\". Estreouse en Varsovia en 1926 e foi representaa en tres ocasi\u00f3ns en Palermo, d\u00faas veces no \"Teatro Massimo Vittorio Emanuele\" (1949 e 2005) e unha vez no \"Teatro Politeama\" (1992)."}
{"id": "349879", "revid": "15490", "url": "https://gl.wikipedia.org/wiki?curid=349879", "title": "Mileto", "text": "Mileto pode referirse a:"}
{"id": "349880", "revid": "98629", "url": "https://gl.wikipedia.org/wiki?curid=349880", "title": "Mileto, Italia", "text": "Mileto (\"Militu\" en dialecto calabr\u00e9s; \u039c\u03af\u03bb\u03b7\u03c4\u03bf\u03c2 \"Miletos\", en grego antigo) \u00e9 un municipio (\"comune\") da provincia de Vibo Valentia, en Calabria, (Italia) de 6.809 habitantes, situado sobre un outeiro de forma alongada ao leste da cordilleira de Monte Poro e ao sur da capital da provincia, Vibo Valentia.\nHistoria.\nAs orixes de Mileto rem\u00f3ntanse \u00e1 \u00e9poca da antig\u00fcidade grega. Encontr\u00e1ronse restos dunha vila romana que data do s\u00e9culo II, constru\u00edda sobre outra de \u00e9poca anterior.\nNa \u00e9poca bizantino a cidade foi conquistada polos normandos, convert\u00e9ndose na capital do condado de Roxerio de Hauteville.\nRoxerio II, primeiro rei de Sicilia, da familia dos Hauteville, estableceu nela a s\u00faa residencia, o que fixo da cidade un dos centros m\u00e1is importantes non s\u00f3 de Calabria, sen\u00f3n de toda Europa.\nA cidade foi sede episcopal desde o s\u00e9culo XI, cando Roxerio obtivo a fundaci\u00f3n do episcopado do papa Gregorio VII.\nHoxe quedan os restos dunha Catedral, fundada en 1081 e da Abad\u00eda beneditina da Sant\u00edsima Trindade.\nDespois do terremoto de 1783 que destru\u00edu a antiga cidade, unha nova Mileto contruiuse cerca de 2\u00a0km ao oeste nun lugar chamado \"Villa del vescovo\".\nA finais de xaneiro de 1799 o cardeal Fabrizio Ruffo viaxou a Palermo para presentar ao rei Fernando IV de N\u00e1poles, que se refuxiara al\u00ed escapando da Rep\u00fablica Partenopea creada polos xacobinos, un proxecto de reconquista do seu Reino.\nAceptado o plan, o cardeal creou o \"Ex\u00e9rcito Cat\u00f3lico Real\" e volveu a N\u00e1poles onde contou co apoio dos napolitanos. Miles de homes prepar\u00e1ronse para loitar contra os xacobinos en defensa dos Borb\u00f3ns. E o 13 de xu\u00f1o de 1799, Fernando IV restaurou a monarqu\u00eda borb\u00f3nica.\nO 28 de marzo de 1807 o pobo viviu o enfrontamiento entre o ex\u00e9rcito napolitano e o franc\u00e9s que, baixo o mando do xeneral Reynier, ga\u00f1ou a batalla de Mileto o que supuxo o dominio da rexi\u00f3n por Napole\u00f3n durante unha d\u00e9cada.\nO 27 de agosto de 1860 Giuseppe Garibaldi chegou a Mileto antes de completar a conquista do Reino de N\u00e1poles.\nDurante a segunda guerra mundial, o 16 de xullo de 1943, Mileto foi atacada por alg\u00fans avi\u00f3ns estadounidenses que escoltaban os bombardeiros de Vibo. O ataque matou 39 civ\u00eds, na s\u00faa maior\u00eda mulleres e nenos. A cidade de Mileto recibiu a medalla de bronce do M\u00e9rito Civil o 16 de xullo de 2008.\nEvoluci\u00f3n demogr\u00e1fica.\nNo censo de 1991 Mileto rexistraba unha poboaci\u00f3n de 7.492 habitantes. No censo de 2001 rexistrou unha poboaci\u00f3n de 7.157 habitantes, polo que na d\u00e9cada 1991-2001 a poboaci\u00f3n sufriu unha diminuci\u00f3n do 4,47 %.\nOs habitantes distrib\u00faene en 2.435 n\u00facleos familiares cunha media por n\u00facleo familiar de 2,94 compo\u00f1entes.\nEtnias e minor\u00edas estranxeiras.\nSegundo datos do ISTAT (\"Istituto nazionale di statistica\" de Italia) ao 31 de decembro de 2010, os cidad\u00e1ns estranxeiros residentes eran 149 persoas.\nAs nacionalidades maioritarias sobre o total da poboaci\u00f3n residente eran:"}
{"id": "349881", "revid": "23204", "url": "https://gl.wikipedia.org/wiki?curid=349881", "title": "Roger II de Hauteville", "text": ""}
{"id": "349883", "revid": "23204", "url": "https://gl.wikipedia.org/wiki?curid=349883", "title": "Prionailurus bengalensis iriomotensis", "text": "Prionailurus bengalensis iriomotensis \u00e9, para moitos autores, unha especie de mam\u00edfero carn\u00edvoro da familia dos f\u00e9lidos, subfamilia dos felinos, pertencente ao x\u00e9nero \"Prionailurus\", ou, para outros, unha subespecie de \"Prionailurus bengalensis\" , \"Prionailurus bengalensis iriomotensis\" , que vive exclusivamente na pequena illa xaponesa de Iriomote. \nAt\u00f3pase en perigo cr\u00edtico de extinci\u00f3n, segundo a \"Lista Vermella\" da IUCN dende 2008, xa que a s\u00faa poboaci\u00f3n era nese ano de tan s\u00f3 250 exemplares adultos, e crese que est\u00e1 a minguar. \u00c9 unha das especies de gato m\u00e1is ameazadas, cunha poboaci\u00f3n estimada en menos de 100 individuos en 2007.\nEn xapon\u00e9s, \u00e9 chamado . No dialecto local da lingua yaeyama, co\u00f1\u00e9cese como , , e .\nEst\u00e1 considerado por alg\u00fans bi\u00f3logos como un f\u00f3sil vivente, xa que a s\u00faa forma actual non difire moito da s\u00faa forma primitiva.\nTaxonom\u00eda.\nHistoria.\nCando a especie foi descuberta en 1965 por un grupo de rapaces, os zo\u00f3logos consider\u00e1rona como sobrevivente dunha li\u00f1a extinta de felinos, e foi clasificada no x\u00e9nero Mayailurus, co nome cient\u00edfico de \"Mayailurus iriomotensis\". \nDous aanos m\u00e1is tarde foi reclasificada por Imaizumi como unha subespecie de \"Prionailurus bengalensis\", antes de volver a ser elevada, polo mesmo autor, ao nivel de especie no mesmo x\u00e9nero de \"Prionailurus bengalensis\", \"Prionailurus\". \nEsta postura a\u00ednda est\u00e1 en discusi\u00f3n, e moitos estudosos afirman que \"Prionailurus bengalensis iriomotensis\" debe ser clasificado nunha especie separada, posto que a s\u00faa aparencia \u00e9 moi diferente \u00e1 de \"Prionailurus bengalensis\".\nEtimolox\u00eda.\nPara a etimolox\u00eda do x\u00e9nero, v\u00e9xae \"Prionailurus\".\nO ep\u00edteto espec\u00edfico, \"iriomotensis\", fai referencia \u00e1 illa onde habita.\nCaracter\u00edsticas.\nA s\u00faa pelaxe \u00e9 de cor marr\u00f3n escura, e pos\u00fae unha cola moi poboada. Non pode retraer completamente as s\u00faas garras.\nOs ollos son duhan cor \u00e1mbar clara. O seu nariz \u00e9 grande e plana, e as s\u00faas patas son de 29 a 37\u00a0mm de ancho, en contraste cos de 24 a 30\u00a0mm das patas dun gato dom\u00e9stico.\nO cranio \u00e9 m\u00e1is longo e m\u00e1is estreito que o dun gato dom\u00e9stico. Cando se compara co cranio de \"Prionailurus bengalensis\", \"Prionailurus bengalensis iriomotensis\" ten aproximadamente o mesmo tama\u00f1o, pero \u00e9 m\u00e1is groso. Debido a isto, o seu cerebro \u00e9 m\u00e1is pequeno; o cerebro dun \"Prionailurus bengalensis\" macho pesa uns 42 g, mentres que o cerebro masculino dun \"Prionailurus bengalensis iriomotensis\" pesa uns 30 g.\nOs machos adoitan creceren at\u00e9 os 50 ou 60\u00a0cm, e pesan de 3,5 a 5\u00a0kg. As femias son m\u00e1is pequenas, medido entre 50 e 55\u00a0cm de longo e pesando de 3 a 3,5\u00a0kg. As colas son grosas desde a base at\u00e9 a punta, medindo entre 23 e 24\u00a0cm de lonxitude. Os seus pescozos tam\u00e9n son grosos, e os ombros son musculosos, a\u00ednda que a s\u00faa capacidade para saltar \u00e9 comparativamente d\u00e9bil. \nH\u00e1bitat e distribuci\u00f3n.\n\"Prionailurus bengalensis iriomotensis\" \u00e9 end\u00e9mico da pequena illa de Iriomote, que ten unha superficie duns 290\u00a0km\u00b2. Na illa predominan as monta\u00f1as baixas, que van desde os 300 at\u00e9 os 460\u00a0m de altitude e est\u00e1n poboadas de bosques subtropicais sempre verdes, inclu\u00edndo amplas zonas de mangleirais ao longo dos cursos de auga. \u00c9 o h\u00e1bitat m\u00e1is pequeno das especies de felinos salvaxes no mundo.\nEstes gatos enc\u00f3ntranse predominantemente nos bosques subtropicais que cobren a illa, a altitudes non superiores aos 200\u00a0msnm, e prefiren as zonas achegadas aos r\u00edos, os bordos dos bosques e lugares con baixa humidade."}
{"id": "349886", "revid": "1505", "url": "https://gl.wikipedia.org/wiki?curid=349886", "title": "Iriomote-yamaneko", "text": ""}
{"id": "349889", "revid": "56817", "url": "https://gl.wikipedia.org/wiki?curid=349889", "title": "Arco musical", "text": "O arco musical \u00e9 un instrumento musical formado por unha corda estirada entre as extremidades dun arco, normalmente de madeira.\nO arco tradicional p\u00f3dese utilizar como instrumento musical ou como arma, desco\u00f1ec\u00e9ndose o seu primeiro uso. As pinturas rupestres no sur da actual Francia, de arredor de 15 000 a. C. mostran un ritual onde xa se utilizaba o arco como instrumento musical.\nUso.\nNormalmente t\u00f3case s\u00f3, a\u00ednda que \u00e1s veces tam\u00e9n se emprega como parte dun conxunto de m\u00fasica apala. Para producir o son do arco fr\u00e9gase a corda, como un instrumento de cordas friccionada, pero tam\u00e9n se pode bater na corda, como un Instrumento de cordas pulsada.\nA diferenza dos instrumentos de corda que se usan na m\u00fasica sinf\u00f3nica, non ten unha caixa de resonancia malia poder ter resoadores externos. O tipo m\u00e1is com\u00fan de resoador consiste nunha cabaza que se ata \u00e1 man do portador. O arco tam\u00e9n pode resoar nunha cavidade ou mesmo pode utilizarse a boca. Este \u00faltimo m\u00e9todo permite conseguir unha melod\u00eda moito m\u00e1is rica, variando o tama\u00f1o do resoador.\nOs arcos musicais util\u00edzanse en numerosas culturas de diferentes rexi\u00f3ns do mundo. O berimbau pola s\u00faa asociaci\u00f3n coa capoeira \u00e9 un instrumento com\u00fan no Brasil. Son com\u00fans en toda \u00c1frica onde reciben diferentes nomes. Entre os siddis, indios de orixe africana, o malunga \u00e9 un arco musical feito de bamb\u00fa, cordas de catgut e un coco como resoador. O belembaotuyan \u00e9 un arco de Guam. Os maor\u00eds empregan o ku."}
{"id": "349890", "revid": "89787", "url": "https://gl.wikipedia.org/wiki?curid=349890", "title": "Mbah Gotho", "text": "Saparman Sodimejo, m\u00e1is co\u00f1ecido como Mbah Gotho, nado o 31 de decembro de 1870, e finado o 30 de abril de 2017, foi un home indonesio que declarou ser a persoa m\u00e1is vella xamais rexistrada. En maio de 2010, \"Solopos\" reportou que os responsables do censo anual rexistraron a s\u00faa idade en 142 anos, o que o converter\u00eda en 19 anos m\u00e1is vello que a persoa m\u00e1is vella oficialmente rexistrada, Jeanne Calment, que morreu en 1997. A p\u00e1xina web \"Liputan 6\" reportou que a idade estimada de Mbah Gotho era de 140 anos, e que malia que el non era quen de lembrar o seu ano de nacememento, si lembraba a construci\u00f3n dunha f\u00e1brica de en Sragen en 1880.\nA\u00ednda que as autoridades indonesias na oficina do rexistro local confirmaron a s\u00faa data de nacemento, non se levou a cabo unha verificaci\u00f3n de terceiros independente da s\u00faa idade, nin est\u00e1 reco\u00f1ecido polo Gerontology Research Group."}
{"id": "349891", "revid": "89787", "url": "https://gl.wikipedia.org/wiki?curid=349891", "title": "Aelfwine de Deira", "text": "Aelfwine, nado c. 661 e finado en 679, foi un rei de Deira (670 - 679). Foi fillo de Oswiu de Northumbria e irm\u00e1n de Ecgfrith de Northumbria.\nTraxectoria.\nDespois de que Ecgfrith tomou o poder como rei de Northumbria en 670, nomeou a Aelfwine rei do reino de Deira. Aelfwine era apenas un neno nese momento, e nomeouno coa intenci\u00f3n de designalo como o seu sucesor, xa que era solteiro e non ti\u00f1a fillos. Con todo, morreu durante unha batalla contra os mercianos preto do r\u00edo Trent en 679. Isto provocou a furia dos northumbrianos, pero previuse un conflito m\u00e1is grande pola intercesi\u00f3n do arcebispo de Canterbury, Teodoro, quen persuadiu a Aethelred de Mercia a pagar unha suma monetaria como compensaci\u00f3n pola morte de Aelfwine."}
{"id": "349892", "revid": "23204", "url": "https://gl.wikipedia.org/wiki?curid=349892", "title": "Saparman Sodimejo", "text": ""}
{"id": "349894", "revid": "624", "url": "https://gl.wikipedia.org/wiki?curid=349894", "title": "\u00c6lfwine de Deira", "text": ""}
{"id": "349895", "revid": "109847", "url": "https://gl.wikipedia.org/wiki?curid=349895", "title": "Mbira", "text": "O mbira, tam\u00e9n denominado sanza ou kalimba, \u00e9 un instrumento musical idi\u00f3fono orixinario de \u00c1frica.\nEstrutura.\nO mbira consiste en l\u00e1minas de metal montadas sobre un gwariva (caixa de resonancia), de madeira de mubvamaropa (\"Pterocarpus angolensis\").\nPolo xeral eng\u00e1dese unha caixa de resonancia cunha cabaza para conseguir a amplificaci\u00f3n. As follas de metal p\u00f3dense realizar con diferentes materiais de Aceiro novos ou reciclados, a\u00ednda que \u00e9 corrente utilizar mangos de culler de diferentes lonxitudes para obter as notas. Acci\u00f3nanse cos dedos polgares ou coa combinaci\u00f3n dos polgares con outros dedos e en total hai entre 6 e 33 l\u00e1minas. As ling\u00fcetas pr\u00e9mense e s\u00f3ltanse cos polgares e outros dedos para producir melod\u00edas e acompa\u00f1amentos. O instrumento \u00fasase para acompa\u00f1ar a cantantes e bailar\u00edns."}
{"id": "349896", "revid": "55340", "url": "https://gl.wikipedia.org/wiki?curid=349896", "title": "Kalimba", "text": ""}
{"id": "349898", "revid": "56817", "url": "https://gl.wikipedia.org/wiki?curid=349898", "title": "Alfredo Su\u00e1rez", "text": "O nome Alfredo Su\u00e1rez pode referirse a:"}
{"id": "349899", "revid": "102241", "url": "https://gl.wikipedia.org/wiki?curid=349899", "title": "Lingua manch\u00fa", "text": "A lingua manch\u00fa ( \"manju gisun\") \u00e9 unha lingua tung\u00fas seriamente ameazada que se fala no nordeste da China; foi a lingua nativa do pobo manch\u00fa e unha das linguas oficiais da dinast\u00eda Qing (1636\u20131911). O tung\u00fas \u00e9 o subgrupo m\u00e1is pequeno das linguas altaicas, no que o manch\u00fa \u00e9 a \u00fanica que a\u00ednda se fala. A maior\u00eda dos manch\u00fas falan mandar\u00edn. Segundo datos da UNESCO, existen 10 falantes nativos de manch\u00fa dunha etnia que comprende 10 mill\u00f3ns de persoas."}
{"id": "349900", "revid": "88628", "url": "https://gl.wikipedia.org/wiki?curid=349900", "title": "Chacina", "text": "A chacina \u00e9 en xeral un pernil curado que se fai con carne de almallo, boi ou cabra e non con carne de porco. Existen en Espa\u00f1a chacinas de vaca, de cabra, de cabalo, de coello e de lebre, mais se non se especifica o animal adoita ser de vaca.\nDende 1994 existen a Denominaci\u00f3n de Orixe \"cecina de Le\u00f3n\", unicamente pola chacina de vaca feita nesta provincia. Tam\u00e9n existe unha DO de chacina de cabra, a \"cecina de chivo de Vegacervera\", tam\u00e9n da provincia de Le\u00f3n.\nEtimolox\u00eda.\nJoan Coromines no seu \"Diccionario cr\u00edtico etimol\u00f3gico castellano e hisp\u00e1nico\" apunta a procedencia deste termo a do lat\u00edn vulgar (CARO) *SICC\u012aNA 'carne enxoita'."}
{"id": "349901", "revid": "23204", "url": "https://gl.wikipedia.org/wiki?curid=349901", "title": "Kora", "text": "A kora \u00e9 a arpa de \u00c1frica occidental, empr\u00e9gaa especialmente a etnia mandinga e a casta dos djelis, que habitan nas actuais Senegal, Gambia, Mal\u00ed e Guinea.\nO seu son at\u00f3pase entre a arpa c\u00e9ltica nos baixos e a guitarra flamenca no agudos para facer as improvisaci\u00f3ns. A kora tradicional faise de media cabaza oca, pel de vaca ou ant\u00edlope e tres remaches de madeira. Un mastro atravesa a cabaza, na parte inferior ponse un anel de ferro onde comezan as cordas. Na parte superior hai 21 cordas, formadas tradicionalmente por finas tiras de tripa entrenzadas, co que se afina a kora.\nUnha ponte de madeira no medio da pel onde van as cordas, e sobre estas unha plataforma de madeira cuberta con tea, que vai axudar a pasar o son pola caixa de resonancia."}
{"id": "349902", "revid": "23760", "url": "https://gl.wikipedia.org/wiki?curid=349902", "title": "O gato na cultura popular galega", "text": "A seguir rec\u00f3llese a pegada do gato na cultura popular galega a trav\u00e9s das crenzas, refr\u00e1ns, cantigas, etc. recollidas de enciclopedias, vocabularios, refraneiros e outra bibliograf\u00eda de \u00e1mbito xeral ou localizado.\nCrenzas e supersitici\u00f3ns.\n\u00c9 com\u00fan a crenza de que d\u00e1 mala sorte que un gato negro se cruce diante nosa pero, pola contra, criar un gato negro na casa trae boa sorte ; en Cambados engaden que, para ben ser, o tal gato debe ser regalado .\nPara curar o mal de aire din que \u00e9 bo afumar o paciente con romeu, oliveira e loureiro, ademais dunha pluma de gali\u00f1a e pelos de gato ."}
{"id": "349903", "revid": "8354", "url": "https://gl.wikipedia.org/wiki?curid=349903", "title": "Etim Emin", "text": "Etim Emin, nado como Muhamad Amin en 1838 en Tsiling e finado en 1884 en Ialtsugar, foi un poeta lezguio, fundador da literatura escrita lezguia. Tam\u00e9n escribiu en azar\u00ed e \u00e1rabe.\nTraxectoria.\nNaceu na familia do cadi Sevzikhan. Estudou nunha madraza nunha aldea pr\u00f3xima. Substitu\u00edu ao pai no tribunal pero logo tivo que deixar ese posto. Emin foi o primeiro dos lezguios en escribir poemas na s\u00faa lingua nativa, usou para iso o alfabeto \u00e1rabe. Utilizou o sobrenome Etim, que significa \"orfo\". Nos seus poemas condenou a inxustiza social, e expresou simpat\u00eda cos m\u00e1is desfavorecidos. Protestou tam\u00e9n contra a opresi\u00f3n nacional e so\u00f1ou con constru\u00edr unha sociedade m\u00e1is xusta. Entre os seus poemas m\u00e1is co\u00f1ecidos est\u00e1n \"Dustariz\", \"Zaz sabur quz\", \"Bilbil\", \"T\u00fckezban\", \"Akvaz kan ya\", \"Q\u00fczel Tamum\", \"Aman yar\", \"Ey, zi q\u00fczel\" ou \"Baxtavar\"."}
{"id": "349905", "revid": "45576", "url": "https://gl.wikipedia.org/wiki?curid=349905", "title": "Lista de autom\u00f3biles Ferrari", "text": "Os Ferrari son os coches constru\u00eddos polo fabricante italiano Ferrari. Fundada en 1947 por Enzo Ferrari con sede en Maranello, na provincia de M\u00f3dena, a empresa do \"Cavallino Rampante\" produciu desde o seu inicio moitos modelos tanto para estrada como para competici\u00f3n. Os resultados da s\u00faa escudar\u00eda de carreiras, no Campionato Mundial de F\u00f3rmula 1, na que participou desde a s\u00faa creaci\u00f3n en 1950 a marca Ferrari sempre foi punteira no sector.\nNeste artigo se enumeran os diferentes modelos de produtos de Ferrari nos \u00faltimos anos en cada categor\u00eda.\nModelos de estrada.\n+ Ferrari SF90 Stradale (2019-)\nLigaz\u00f3ns externas.\n[[Categor\u00eda:Ferrari]]"}
{"id": "349906", "revid": "61897", "url": "https://gl.wikipedia.org/wiki?curid=349906", "title": "Alter ego", "text": ""}
{"id": "349907", "revid": "61897", "url": "https://gl.wikipedia.org/wiki?curid=349907", "title": "Bona fide", "text": ""}
{"id": "349908", "revid": "109216", "url": "https://gl.wikipedia.org/wiki?curid=349908", "title": "S\u00edndrome da muller branca desaparecida", "text": "A s\u00edndrome da muller branca desaparecida (\"Missing White Woman Syndrome\", \"MWWS\", en ingl\u00e9s) \u00e9 unha teor\u00eda sociol\u00f3xico-xornal\u00edstica orixinada nos Estados Unidos de Am\u00e9rica que se refire \u00e1 atenci\u00f3n desproporcionada que se lles d\u00e1 nos medios de comunicaci\u00f3n (principalmente televisi\u00f3n, radio e xornais) aos casos de persoas desaparecidas cando estas son mulleres novas ou cativos, de clase media ou media-alta, e de raza branca, en comparaci\u00f3n con casos de desaparici\u00f3ns de homes, as\u00ed coma mulleres doutras clases sociais ou razas.\nSegundo o Ministerio do Interior de Espa\u00f1a, entre 2007 e 2011 foron recibidas 72.018 denuncias na Polic\u00eda Nacional por desaparici\u00f3n. Por\u00e9n, s\u00f3 unha m\u00ednima porcentaxe destas recibe cobertura por parte dos medios. Segundo varios expertos, coma o xornalista Francisco Canals Carreras, \u00e1 audiencia inter\u00e9sanlle m\u00e1is os sucesos relacionados con mulleres de menos de 40 anos, atractivas, e de clase media-alta, e iso fai que os medios lle presten m\u00e1is atenci\u00f3n a estes casos, nun fen\u00f3meno que se co\u00f1ece coma \"Teor\u00eda da Agenda Setting\".\nEn Galicia, diversas desaparici\u00f3ns foron sometidas a unha gran cobertura dos medios de comunicaci\u00f3n. Entre elas, destaca a desaparici\u00f3n e asasinato de Asunta Basterra, cuxo corpo sen vida foi encontrado nunha pista forestal no concello de Teo ao d\u00eda seguinte de desaparecer, o 22 de setembro de 2013. Outro exemplo significativo deste fen\u00f3meno xornal\u00edstico \u00e9 o caso da desaparici\u00f3n de \nIv\u00e1n Dur\u00e1n Valverde, de 30 anos, ao que se lle perdeu a pista en Baiona o 25 de agosto de 2016. A dita desaparici\u00f3n pasou practicamente inadvertida nos medios, mentres que a desaparici\u00f3n de Diana Quer, que se producira s\u00f3 5 d\u00edas antes, recibira unha sobreatenci\u00f3n por parte dos mesmos medios."}
{"id": "349909", "revid": "89787", "url": "https://gl.wikipedia.org/wiki?curid=349909", "title": "Lingua yaeyama", "text": "A lingua yaeyama (en , \"Yaimamuni\") \u00e9 unha lingua ryukyu do sur falada nas illas Yaeyama, nas illas m\u00e1is meridionais e en gran parte inhabitadas do Xap\u00f3n, cunha poboaci\u00f3n combinada de 50\u00a0000 (no ano 2011). As illas Yaeyama at\u00f3panse \u00f3 suroeste das Illas Miyako de Ryukyu e \u00f3 leste de Taiw\u00e1n. Yaeyama (Yaimamunii) est\u00e1 estreitamente emparantada co miyako. O n\u00famero de falantes nativos competentes \u00e9 desco\u00f1ecido, por mor da pol\u00edtica ling\u00fc\u00edstica xaponesa que se refire \u00e1 lingua como , reflectido no sistema educativo. A xente por debaixo dos 60 anos non emprega a lingua ag\u00e1s en canci\u00f3ns e rituais, e as xeraci\u00f3ns m\u00e1is novas empregan exclusivamente o xapon\u00e9s como primeira lingua.\nYaeyama ten tres dialectos principais, que reciben o nome polas illas onde se fala:"}
{"id": "349910", "revid": "89787", "url": "https://gl.wikipedia.org/wiki?curid=349910", "title": "Xerarqu\u00eda da morte", "text": "A xerarqu\u00eda da morte (\"Hierarchy of death\" en ingl\u00e9s) \u00e9 un concepto empregado polos xornalistas para definir a sobreatenci\u00f3n por parte dos medios de comunicaci\u00f3n a fen\u00f3menos tr\u00e1xicos se estes se producen en pa\u00edses desenvolvidos, afectan a xente ori\u00fanda do pa\u00eds, e pertencen \u00e1 raza branca, en comparaci\u00f3n coa menor cobertura dos medios a sucesos que non cumpran estas caracter\u00edstica.\nUn dos xornalistas que m\u00e1is escribiu sobre o tema \u00e9 o escoc\u00e9s Allan Massie.\nA rede social Facebook foi tam\u00e9n criticada por participar na cultura da xerarqu\u00eda da morte, ao permitir mudar a foto de perfil dos usuarios cunha bandeira de Francia coma mostra de solidariedade cos atentados de Par\u00eds de novembro de 2015, mentres que non ofertaba tal opci\u00f3n para o atentado que se producira no L\u00edbano s\u00f3 un d\u00eda antes, o que moitos cualificaron de agravio comparativo. A mesma rede social tam\u00e9n activou unha ferramenta que permit\u00eda a todo aquel que se atopase en Par\u00eds avisar a s\u00faa familia que se atopaba a salvo.\nOutros fen\u00f3menos que se poder\u00edan cualificar como con atenci\u00f3n desproporcionada por estaren sometidos ao fen\u00f3meno da xerarqu\u00eda da morte son o accidente a\u00e9reo de Germanwings ou os atentados da marat\u00f3n de Boston.\nFen\u00f3menos similares.\nO fen\u00f3meno da xerarqu\u00eda da morte \u00e9 similar ao que acontece coa s\u00edndrome da muller branca desaparecida."}
{"id": "349911", "revid": "5312", "url": "https://gl.wikipedia.org/wiki?curid=349911", "title": "Ferrari 166", "text": "O Ferrari 166 \u00e9 un autom\u00f3bil de carreiras e de estrada, do fabricante de autom\u00f3biles italiano Ferrari, produc\u00edronse un centenar de unidades entre 1948 e 1953. Dispo\u00f1ible en numerosas variantes de carrozar\u00eda e accionado por un motor V12 de 2 litros, o nome, \"166\", coincide co volume de cada volta cilindro (1995\u00a0cm\u00b3/12 \u00e9 dicir 166\u00b425 por cilindro). En primeiro lugar, en competici\u00f3n e logo en coches de estrada, os seus resultados permitiron a Enzo Ferrari establecer a s\u00faa lenda tanto nos deportes de motor como de fabricante de coches deportivos GT.\n166 S de competici\u00f3n.\nSobre a base da estrutura tubular e o motor V12 de 1\u00b45 L do Ferrari 125 de Gioacchino Colombo, montouse un 1\u00b49 litros no Ferrari 159 S e un 2 litros no Ferrari 166 establecendo a s\u00faa lenda en 1948 con este terceiro modelo, que coroou o \u00e9xito da marca na competici\u00f3n.\nO 166 participou no seu primeiro Grand Prix, co pr\u00edncipe piloto Igor Troubetzkoy no Gran Premio de M\u00f3naco de 1948 coa versi\u00f3n SC. Foi o primeiro Ferrari en ga\u00f1ar as 24 Horas de Le Mans e coa versi\u00f3n MM as 24 Horas de Le Mans de 1949, cos pilotos Luigi Chinetti e o Lord Selsdon, Chinetti e Jean Lucas ga\u00f1aron o mesmo ano, as 24 Horas de Spa. O 166 foi tam\u00e9n d\u00faas veces ga\u00f1ador da Targa Florio en 1948 (versi\u00f3n Sport) e en 1949 (versi\u00f3n SC) con Clemente Biondetti (e Troubetzkoy a primeira vez), a continuaci\u00f3n a Copa Spa en 1953 con Olivier Gendebien, ademais terminou segundo no Rallye Paris - Saint-Rapha\u00ebl F\u00e9minin con Yvonne Simon en 1951. Participou nos campionatos mundiais de F\u00f3rmula 1 de 1950, 1951, 1952 e 1953, entre outros, os pilotos de Alfa Romeo Giuseppe Farina e Juan Manuel Fangio foron os campi\u00f3ns mundiais de e , a\u00ednda que Ferrari e Alfa Romeo compartiron podio nas mellores carreiras.\nEn 1950, os Ferrari 275 F1 e 375 F1 sucederono no tempo, logrando as primeiras vitorias da marca nun Gran Premio de F\u00f3rmula 1, seguidas do primeiro t\u00edtulo de bicampe\u00f3n do mundo en e co piloto de Ferrari Alberto Ascari.\nDerivados de estrada: Inter, Deportivo e MM.\nO 166 foi o primeiro Ferrari de carreiras da marca adaptado a un GT de estrada, con distintas variantes feitas por varios dese\u00f1adores de carrozar\u00edas:\nAllemano, Pininfarina, Vignale, Touring, Ghia, Bertone, Abarth...:\nAutom\u00f3biles de colecci\u00f3n.\nF\u00edxose popular na categor\u00eda de veh\u00edculos hist\u00f3ricos, un modelo 166 Inter Cup\u00e9 de 1949 coa carrozar\u00eda de Touring de Mil\u00e1n, vendeuse nunha poxa en 2014 en Bonhams por pouco m\u00e1is de 790 000 \u20ac, no Festival de velocidade de Goodwood.."}
{"id": "349912", "revid": "5871074", "url": "https://gl.wikipedia.org/wiki?curid=349912", "title": "Zulfuqar \u018fhm\u0259dzod\u0259", "text": "Zulfuqar \u018fhm\u0259dzod\u0259, nado en Pens\u0259r en 1898 e finado en Mariinsk o 9 de xu\u00f1o de 1942, foi un poeta e pol\u00edtico talish.\nTraxectoria.\nEstudou primeiro nunha madrasa, e al\u00ed comezou a escribir poemas relixiosos no x\u00e9nero \"mersiye\" (elex\u00edas). Logo completou a s\u00faa educaci\u00f3n nunha escola rusa da s\u00faa vila natal e completou a s\u00faa educaci\u00f3n en Istambul.\nDespois da revoluci\u00f3n rusa apoiou os bolxeviques. Entre 1920 e 1937 ocupou diferentes cargos na administraci\u00f3n, dirixiu o comit\u00e9 executivo da s\u00faa provincia natal de Astara, e despois presidiu o comit\u00e9 executivo dunha provincia da RSS de Armenia. Detido en 1937 tras enfrontarse co l\u00edder de Acerbaix\u00e1n Mir Jafar Baghirov. Conden\u00e1rono a cinco anos de prisi\u00f3n pero morreu, antes de cumprir a pena, logo dunha longa enfermidade no hospital da cidade de Mariinsk.\nEscribiu moitos poemas en talish e azar\u00ed, entre os m\u00e1is co\u00f1ecidos figuran \"Toloshi zhimon\" (1931 en talish), \"Davarda Ruzon\" (en talish) e \"Arkt\u00efka dastan\u0131\" (en azar\u00ed). Defensor do reco\u00f1ecemento dunha entidade talish e creador da lingua literaria talish, Zufulqar traduciu ao talish cl\u00e1sicos da literatura rusa e escribiu libros de texto e manuais da lingua talish para a escola primaria."}
{"id": "349914", "revid": "55340", "url": "https://gl.wikipedia.org/wiki?curid=349914", "title": "Zulfuqar Ahmadzada", "text": ""}
{"id": "349915", "revid": "27155", "url": "https://gl.wikipedia.org/wiki?curid=349915", "title": "Transferencia de Southern", "text": ""}
{"id": "349916", "revid": "27155", "url": "https://gl.wikipedia.org/wiki?curid=349916", "title": "Transferencia Southern", "text": ""}
{"id": "349917", "revid": "23204", "url": "https://gl.wikipedia.org/wiki?curid=349917", "title": "O quinto evanxeo de Gaspar Hauser", "text": "O quinto evanxeo de Gaspar Hauser \u00e9 o filme co que debutou o director galego Alberto Gracia no ano 2013. Producido por Zeitun Films, a longametraxe ga\u00f1ou o Premio FIPRESCI do International Film Festival Rotterdam de 2013. O director toma como referente a figura de Kaspar Hauser e desenvolve unha reflexi\u00f3n de car\u00e1cter experimental sobre a relixi\u00f3n.\nSinopse.\nGaspar Hauser componse de cinco personaxes arquet\u00edpicos: un anano sadomasoquista, unha doncela sedutora, un tipo c\u00ednico e d\u00e9spota, un mari\u00f1eiro rom\u00e1ntico e un batman pat\u00e9tico (este \u00faltimo interpretado polo propio director)."}
{"id": "349918", "revid": "27155", "url": "https://gl.wikipedia.org/wiki?curid=349918", "title": "Transferencia western", "text": ""}
{"id": "349919", "revid": "54334", "url": "https://gl.wikipedia.org/wiki?curid=349919", "title": "Alberto Gracia", "text": "Alberto Gracia, nado en Ferrol en 1978, \u00e9 un director galego de cinema.\nTraxectoria.\nEstudou na Facultade de Belas Artes de Pontevedra, onde se especializou na materia de escultura.\nA s\u00faa obra (composta por pinturas, debuxos, performances, v\u00eddeos ou instalaci\u00f3ns) estivo exposta en distintos pa\u00edses do mundo. No seu primeiro libro ensa\u00edstico \"Microfugas, teor\u00eda y juego de la profanaci\u00f3n\" (Editorial Aristas Mart\u00ednez, 2010), materializa o seu interese pola est\u00e9tica, tema sobre o cal realizou conferencias e mesas redondas, e participou en proxectos de investigaci\u00f3n como Grid Spinoza (2011).\nO seu primeiro contacto co cinema foi coa curtametraxe \"Microfugas\", rodada en 16mm no ano 2008. A s\u00faa primeira longametraxe foi \"O quinto evanxeo de Gaspar Hauser\", baseada na figura de Kaspar Hauser e ga\u00f1adora do Premio FIPRESCI do International Film Festival Rotterdam de 2013."}
{"id": "349920", "revid": "98629", "url": "https://gl.wikipedia.org/wiki?curid=349920", "title": "Reparaci\u00f3n por escisi\u00f3n de nucle\u00f3tidos", "text": "A reparaci\u00f3n por escisi\u00f3n de nucle\u00f3tidos (abreviada como NER, do ingl\u00e9s \"nucleotide excision repair\") \u00e9 un mecanismo de reparaci\u00f3n do ADN. Os danos no ADN ocorren constantemente causados pola exposici\u00f3n a certos compostos qu\u00edmicos, como por exemplo, axentes intercalantes), radiaci\u00f3n e outros mut\u00e1xenos. Existen tres v\u00edas de reparaci\u00f3n por escisi\u00f3n para reparar os danos no ADN de febra simple, que son: reparaci\u00f3n por escisi\u00f3n de nucle\u00f3tidos (NER), reparaci\u00f3n por escisi\u00f3n de bases (BER), e reparaci\u00f3n de discordancias no ADN (MMR). A\u00ednda que a v\u00eda BER pode reco\u00f1ecer lesi\u00f3ns non voluminosas espec\u00edficas no ADN, s\u00f3 pode corrixir as bases danadas que son retiradas por glicosidases espec\u00edficas. De xeito similar, a v\u00eda de reparaci\u00f3n de discordancias s\u00f3 vai dirixida a pares de bases de Watson e Crick.\nA reparaci\u00f3n por escisi\u00f3n de nucle\u00f3tidos (NER) \u00e9 un mecanismo de escisi\u00f3n especialmente importante que elimina os danos no ADN inducidos pola luz ultravioleta (UV). Os danos no ADN por luz UV dan lugar a adutos do ADN voluminosos; estes adutos son principalmente d\u00edmeros de timina e 6,4-fotoprodutos. O reco\u00f1ecemento dos danos orixina a eliminaci\u00f3n dun curto segmento de ADN de febra simple que cont\u00e9n a lesi\u00f3n. A febra simple do ADN que non sufriu danos permanece no seu lugar e a ADN polimerase util\u00edzaa como molde para sintetizar unha curta secuencia complementaria. A ligaz\u00f3n final coa que se completa a NER e se forma un ADN de dobre febra l\u00e9vaa a cabo a ADN ligase. A NER pode dividirse en d\u00faas subv\u00edas: NER xen\u00f3mica global (GG-NER ou GGR) e NER acoplada \u00e1 transcrici\u00f3n (TC-NER ou TCR). As d\u00faas subv\u00edas difiren no xeito en que reco\u00f1ecen danos no ADN, pero te\u00f1en en com\u00fan o mesmo proceso para a incisi\u00f3n, reparaci\u00f3n e ligaz\u00f3n da lesi\u00f3n.\nA importancia da NER evid\u00e9nciase polas graves doenzas humanas que se orixinan en mutaci\u00f3ns xen\u00e9ticas conx\u00e9nitas que afectan \u00e1s prote\u00ednas da NER. O xeroderma pigmentoso e a s\u00edndrome de Cockayne son dous exemplos de doenzas asociadas \u00e1 NER.\nReparaci\u00f3n por escisi\u00f3n de nucle\u00f3tidos en eucariotas.\nA reparaci\u00f3n por escisi\u00f3n de nucle\u00f3tidos \u00e9 m\u00e1is complexo en eucariotas que en procariotas, pero o principio xeral \u00e9 similar. Hai 9 prote\u00ednas princiapis implicadas na NER en c\u00e9lulas de mam\u00edferos. En deficiencias en certas prote\u00ednas que orixinan doenzas, os nomes das prote\u00ednas est\u00e1n asociados cos das doenzas. As denominaci\u00f3ns das prote\u00ednas XPA, XPB, XPC, XPD, XPE, XPF, e XPG derivan de \u0445eroderma pigmentoso, mentres que CSA e CSB son prote\u00ednas ligadas \u00e1 s\u00edndrome de Cockayne. Adicionalmente, as prote\u00ednas ERCC1, RPA, RAD23A, RAD23B e outras participan tam\u00e9n na reparaci\u00f3n por escisi\u00f3n de nucle\u00f3tidos. Unha lista m\u00e1is completa de prote\u00ednas implicadas na NER pode consultarase m\u00e1is abaixo.\nA reparaci\u00f3n por escisi\u00f3n de nucle\u00f3tidos pode dividirse en d\u00faas subv\u00edas: NER xen\u00f3mica global (GG-NER) e NER acoplada \u00e1 transcrici\u00f3n (TC-NER). Interve\u00f1en tres conxuntos distintos de prote\u00ednas no reco\u00f1ecemento de danos no ADN en cada subv\u00eda. Despois do reco\u00f1ecemento de danos, que \u00e9 distinto en cada unha, as subv\u00edas converxen nos pasos da incisi\u00f3n dual, reparaci\u00f3n e ligaz\u00f3n.\nReco\u00f1ecemento dos danos.\nNER xen\u00f3mica global (GG-NER).\nA NER xen\u00f3mica global repara os danos tanto na febra do ADN que se transcribe coma na que non se transcribe en xenes activos e inactivos de todo o xenoma. Este proceso non depende da transcrici\u00f3n. Esta v\u00eda emprega varias prote\u00ednas que \"detectan o dano\" como o complexo que se une aos danos do ADN (DDB) e o XPC-Rad23B, que constantemente revisan o xenoma e reco\u00f1ecen distorsi\u00f3ns da h\u00e9lice: o complexo XPC-Rad23B \u00e9 responsable do reco\u00f1ecemento da distorsi\u00f3n, mentres que DDB1 e DDB2 (XPE) poden tam\u00e9n reco\u00f1ecer alg\u00fans tipos de danos causados pola luz UV. Ademais, a XPA realiza unha funci\u00f3n de reco\u00f1ecemento de danos que polo momento non foi ben definida. Despois da identificaci\u00f3n dos sitios danados, recr\u00fatanse despois no ADN danado as seguintes prote\u00ednas de reparaci\u00f3n para verificar a presenza de danos, escindir o ADN danado arredor da lesi\u00f3n e despois encher o parche da reparaci\u00f3n.\nDoenzas asociadas \u00e1 GG-NER.\nAs mutaci\u00f3ns na maquinaria da GG-NER son responsables de moitos trastornos xen\u00e9ticos como: xeroderma pigmentoso (XP): fotosensibilidade grave, altas taxas de cancro en \u00e1reas do corpo expostas ao sol, como a pel.\nReparaci\u00f3n acoplada \u00e1 transcrici\u00f3n (TC-NER).\nEn calquera momento dado, a maior\u00eda do xenoma nun organismo non est\u00e1 realizando a transcrici\u00f3n. Hai unha diferenza na eficiencia da NER entre as rexi\u00f3ns do xenoma transcricionalmente silenciosas e as activas. Para moitos tipos de lesi\u00f3ns, a NER repara m\u00e1is r\u00e1pido as febras transcritas de xenes activos transcricionalmente que as febras non transcritas e o ADN transcricionalmente silencioso.\nA TC-NER e a GG-NER difiren s\u00f3 nos pasos iniciais do reco\u00f1ecemento dos danos no ADN. A diferenza principal entre a TC-NER e a GG-NER \u00e9 que a TC-NER non require prote\u00ednas XPC ou DDB para o reco\u00f1ecemento da distorsi\u00f3n en c\u00e9lulas de mam\u00edferos. En lugar diso, a TC-NER in\u00edciasee cando a ARN polimerase queda atascada nunha lesi\u00f3n no ADN: a ARN polimerase bloqueada serve como un sinal de reco\u00f1ecemento dos danos, que substit\u00fae a necesidade de ter os complexos XPC-RAD23B e DDB con propiedades de reco\u00f1ecemento de distorsi\u00f3ns. As prote\u00ednas CS (CSA e CSB) \u00fanense a alg\u00fans tipos de danos no ADN en lugar de XPC-Rad23B.\nSon posibles outros mecanismos de reparaci\u00f3n, pero son menos exactos e eficientes.\nDoenzas asociadas \u00e1 TC-NER.\nA TC-NER in\u00edciase cando a ARN polimerase queda atascada ao chegar a unha lesi\u00f3n no ADN e uns complexos proteicos axudan \u00e1 polimerase a retroceder. As mutaci\u00f3ns que afectan \u00e1 maquinaria da TC-NER son responsables de m\u00faltiples trastornos xen\u00e9ticos como:\nIncisi\u00f3n dual.\nO encima clave que interv\u00e9n na escisi\u00f3n dual \u00e9 o factor de transcrici\u00f3n II H (TFIIH). Primeiramente, recr\u00fatanse o TFIIH e a XPG no sitio dos danos no ADN (XPG estabiliza a TFIIH). As subunidades TFIIH de XPD e XPB act\u00faan como helicases 5'-3' e 3'-5', respectivamente, e axudan a desenrolar o ADN e xerar unha uni\u00f3n entre o ADN de dobre febra e o de febra simple arredor da burbulla de transcrici\u00f3n. Ademais de estabilizar a TFIIH, a XPG tam\u00e9n ten unha actividade de endonuclease; corta os danos no ADN no lado 3' mentres que a prote\u00edna heterod\u00edmera XPF\u2013ERCC1 corta no lado 5'. A incisi\u00f3n dual causa a eliminaci\u00f3n dun ADN monocatenario cun oco de febra simple de 25 a ~30 nucle\u00f3tidos. Os oligonucle\u00f3tidos de \"ADN que cont\u00e9n o dano, escindido pequeno\" (sedDNA, do ingl\u00e9s \"small excised damage-containing DNA\") son inicialmente liberados do d\u00faplex en complexo co TFIIH pero despois dis\u00f3cianse de maneira dependente do ATP e \u00fanense \u00e1 RPA. A inhibici\u00f3n da s\u00edntese de ADN de recheo de ocos e a ligaz\u00f3n d\u00e1 lugar a unha acumulaci\u00f3n na c\u00e9lula de sedDNAs unidos a RPA.\nA prote\u00edna de replicaci\u00f3n A (RPA) e XPA son as \u00faltimas d\u00faas prote\u00ednas asociadas co principal complexo de reparaci\u00f3n da NER. Estas d\u00faas prote\u00ednas est\u00e1n presentes xa antes da uni\u00f3n de TFIIH, xa que interve\u00f1en na verificaci\u00f3n dos danos no ADN. Poden tam\u00e9n protexer o ADN de febra simple. Despois da verificaci\u00f3n, faise a incisi\u00f3n no lado 5' e empeza a reparaci\u00f3n do ADN antes da incisi\u00f3n do lado 3'. Isto axuda a reducir o ADN de febra simple que queda exposto durante o proceso de reparaci\u00f3n.\nReparaci\u00f3n e ligaz\u00f3n.\nO factor de replicaci\u00f3n C (RFC) carga o ant\u00edxeno nuclear de c\u00e9lula proliferante (PCNA) sobre a febra de ADN. Isto permite que a ADN polimerases implicada na reparaci\u00f3n (\u03b4, \u03b5 e/ou \u03ba) copie as febras non danadas por medio de translocaci\u00f3n. A ADN ligase I e a endonuclease flap 1 ou o complexo ligase-III-XRCC1 selan a amosega para completar a NER.\nA NER en procariotas: prote\u00ednas Uvr.\nO proceso da reparaci\u00f3n por escisi\u00f3n de nucle\u00f3tidos \u00e9 controlado en \"Escherichia coli\" polo complexo encim\u00e1tico da endonuclease UvrABC, que consta de catro prote\u00ednas Uvr: UvrA, UvrB, UvrC, e a ADN helicase II (\u00e1s veces chamada UvrD neste complexo). Primeiro, un complexo UvrA-UvrB fai unha revisi\u00f3n do ADN, na cal a subunidade UvrA \u00e9 a encargada de reco\u00f1ecer as distorsi\u00f3ns na h\u00e9lice, causadas por exemplo por d\u00edmeros de pirimidina. Cando o complexo reco\u00f1ece ditas distorsi\u00f3ns, a subunidade UvrA sae do complexo e despois chega unha prote\u00edna UvrC, que se une ao mon\u00f3mero UvrB e forma as\u00ed un novo d\u00edmero UvrBC. A UvrB cliva un enlace fosfodi\u00e9ster situado a 4 nucle\u00f3tidos \"augas abaixo\" do lugar do dano no ADN, e a UvrC, pola s\u00faa parte, cliva un enlace fosfodi\u00e9ster situado 8 nucle\u00f3tidos \"augas arriba\", cre\u00e1ndose un segmento escindido de 12 nucle\u00f3tidos. A ADN helicase II (ou UvrD) chega despois e elimina o segmento escindido ao romper activamente as pontes de hidr\u00f3xeno entre as bases complementarias. O oco resultante \u00e9nchese despois usando a ADN polimerase I e a ADN ligase. O proceso b\u00e1sico de escisi\u00f3n \u00e9 moi similar en c\u00e9lulas eucariotas, pero nestas c\u00e9lulas xeralmente interve\u00f1en m\u00e1is prote\u00ednas. O que ocorre en \"E. coli\" \u00e9 un exemplo simple.\nA modalidade da TC-NER tam\u00e9n existe en bacterias, e real\u00edzase coa mediaci\u00f3n da prote\u00edna TRCF (Mfd). A TRCF \u00e9 unha ATPase SF2 que usa a hidr\u00f3lise do ATP para translocarse sobre o ADN de dobre febra \"augas arriba\" da burbulla de transcrici\u00f3n e translocar cara a adiante a ARN polimerase, iniciando as\u00ed a disociaci\u00f3n do complexo de elongaci\u00f3n ternario da ARN polimerase. A TRCF tam\u00e9n recruta a maquinaria de reparaci\u00f3n de escisi\u00f3n de nucle\u00f3tidos Uvr(A)BC por interacci\u00f3n f\u00edsica directa coa subunidade UvrA.\nA NER e o cancro.\nA\u00ednda que en estudos hist\u00f3ricos se obtiveron resultados contraditorios, a variaci\u00f3n xen\u00e9tica ou a mutaci\u00f3n nos xenes da reparaci\u00f3n por escisi\u00f3n de nucle\u00f3tidos poden ten un impacto sobre o risco de contraer cancro ao afectaren \u00e1 eficacia da reparaci\u00f3n. Os polimorfismos un s\u00f3 nucle\u00f3tido (SNPs) e os SNPs codificantes non sin\u00f3nimos (SNPns) est\u00e1n presentes a moi baixos niveis (&lt;1%) na poboaci\u00f3n humana. Se est\u00e1n localizados en xenes da NER ou secuencias regulatorias, tales mutaci\u00f3ns poden afectar negativamente \u00e1 capacidade de reparaci\u00f3n do ADN o que ten como resultado un incremento da probabilidade de que se orixine un cancro. A\u00ednda que non est\u00e1 caracterizado o impacto funcional de todos os polimorfismos, s\u00e1bese que alg\u00fans polimorfismos nos xenes de reparaci\u00f3n do ADN ou das s\u00faas secuencias regulatorias inducen cambios fenot\u00edpicos e est\u00e1n implicados no desenvolvemento do cancro. Un estudo de casos de cancro de pulm\u00f3n encontrou unha feble asociaci\u00f3n entre os polimorfismos SNP espec\u00edficos de NER e o risco de cancro de pulm\u00f3n. Os resultados indican que algunhas variaci\u00f3ns polim\u00f3rficas herdadas en xenes da NER causan predisposici\u00f3n ao cancro de pulm\u00f3n e potencialmente a outros cancros.\nA disfunci\u00f3n da NER orixina polimorfismos no ADN.\nDous xenes importantes na v\u00eda da NER nos que se atopou que os seus polimorfismos ti\u00f1an un impacto funcional e fenot\u00edpico son os xenes XPD e XPC. O XPD, tam\u00e9n chamado ERCC2, serve para abrir o ADN arredor do sitio dos danos durante a NER, ademais doutras actividades transcricionais. Os estudos mostraron que os polimorfismos no ex\u00f3n 10 (G&gt;A)(Asp312Asn) e no ex\u00f3n 23 (A&gt;T)(Lys751Gln) est\u00e1n ligados coa predisposici\u00f3n xen\u00e9tica a varios tipos e cancro. O xene XPC \u00e9 responsable da codificaci\u00f3n dunha prote\u00edna que reco\u00f1ece o ADN durante a porci\u00f3n inicial da v\u00eda NER. Este xene pode ter polimorfismos no intr\u00f3n 9 e SNPs no ex\u00f3n 15, que tam\u00e9n foron correlacionados co risco de cancro. Un polimorfismo de inserci\u00f3n/deleci\u00f3n poli (AT) bial\u00e9lico no intr\u00f3n 9 do xene XPC est\u00e1 asociado cun incremento dos cancros de pel, mama e pr\u00f3stata, especialmente en poboaci\u00f3ns do norte da India.\nImpacto sobre o progn\u00f3stico do cancro.\nO estudo do cancro hereditario xeroderma pigmentoso (XP) axudou a identificar varios xenes que codificaban prote\u00ednas na v\u00eda da NER, d\u00faas das cales son XPC e XPD. O xeroderma pigmentoso est\u00e1 causado por unha deficiencia homocigota que afecta \u00e1 reparaci\u00f3n de danos no ADN por UV (TC-NER), que multiplica por 1000 o risco do paciente de ter cancro de pel. En pacientes heterocigotos, o risco de cancro \u00e9 espor\u00e1dico mais pode predicirse base\u00e1ndose nunha estimaci\u00f3n anal\u00edtica dos polimorfismos no xeroderma pigmentoso relacionados con xenes de reparaci\u00f3n do ADN purificados de linfocitos. Nun estudo as taxas de reca\u00edda de cancros colorrectais en estadios II e III de alto risco, o polimorfismo 2251A&gt;C en XPD (ERCC2) estaba correlacionado significativamente coa reca\u00edda temper\u00e1 despois dun tratamento de quimioterapia. Os efectos dos xenes da NER polim\u00f3rficos son aditivos, e canta maior frecuencia de variantes, maior risco de cancro hai."}
{"id": "349922", "revid": "27155", "url": "https://gl.wikipedia.org/wiki?curid=349922", "title": "NER", "text": ""}
{"id": "349923", "revid": "27155", "url": "https://gl.wikipedia.org/wiki?curid=349923", "title": "Reparaci\u00f3n por escisi\u00f3n de bases", "text": "En bioqu\u00edmica e xen\u00e9tica, a reparaci\u00f3n por escisi\u00f3n de bases (abreviada como BER, do ingl\u00e9s \"base excision repair\") \u00e9 un mecanismo celular que repara os danos no ADN durante o ciclo celular. \u00c9 responsable principalmente da eliminaci\u00f3n de pequenas lesi\u00f3ns nas bases do ADN ao longo do xenoma que non distorsionan a h\u00e9lice do ADN. A v\u00eda relacionada da reparaci\u00f3n por escisi\u00f3n de nucle\u00f3tidos repara lesi\u00f3ns voluminosas que causan distorsi\u00f3ns na h\u00e9lice. A BER \u00e9 importante para a eliminaci\u00f3n de bases danadas que poder\u00edan doutro modo causar mutaci\u00f3ns por apareamento incorrecto de bases ou orixinar roturas no ADN durante a replicaci\u00f3n. A BER \u00e9 iniciada polas ADN glicosilases, que reco\u00f1ecen e eliminan bases incorrectas ou danadas espec\u00edficas, que forman sitios AP. Estas son despois cortadas pola AP endonuclease. As roturas de cadea simple resultantes poden despois ser procesados ou ben por BER de parche curto (onde se substit\u00fae un s\u00f3 nucle\u00f3tido) ou BER de parche longo (onde se sintetizan de 2 a 10 novos nucle\u00f3tidos).\nLesi\u00f3ns procesadas pola BER.\nUnha base do ADN pode ser danada quimicamente por diversos mecanismos; os m\u00e1is com\u00fans son a desaminaci\u00f3n, oxidaci\u00f3n e alqulaci\u00f3n. Estas modificaci\u00f3ns poden afectar \u00e1 capacidade da base de establecer enlaces de hidr\u00f3xeno, o que ten como resultado un apareamento de bases incorrecto, e, como consecuencia, mutaci\u00f3ns no ADN. Por exemplo, a incorporaci\u00f3n de adenina fronte a unha 8-oxoguanina (figura da dereita) durante a replicaci\u00f3n do ADN causa que un par de bases G:C orixinal mute a un par T:A. Outros exemplos de lesi\u00f3ns de bases que repara a BER son:\nAdemais das lesi\u00f3ns de bases, os pasos \"augas abaixo\" da BER tam\u00e9n se utilizan para reparar roturas de cadea simple no ADN.\nElecci\u00f3n entre a reparaci\u00f3n de parche longo e curto.\nA elecci\u00f3n entre as d\u00faas modalidades de BER que a c\u00e9lula pode usar: parche curto (\"short patch\") e parche longo (\"long patch\"), est\u00e1 investig\u00e1ndose actualmente. Crese que nesta decisi\u00f3n infl\u00faen varios factores, como o tipo de lesi\u00f3n, a fase do ciclo celular, e se a c\u00e9lula est\u00e1 xa diferenciada ou est\u00e1 divid\u00edndose activamente. Algunhas lesi\u00f3ns, como os sitios oxidados ou sitios AP, son resistentes \u00e1 actividade da pol \u03b2 liase e, por tanto, deben ser procesados por BER de parche longo.\nA preferencia por unha das v\u00edas pode variar dependendo do organismo. Mentres que os humanos utilizan tanto a v\u00eda de parche curto coma a de parche longo, creuse durante moito tempo que os l\u00e9vedos \"Saccharomyces cerevisiae\" carec\u00edan dunha v\u00eda de parche curto porque non te\u00f1en hom\u00f3logos de varias prote\u00ednas de mam\u00edferos que act\u00faan na v\u00eda de parche curto, como a pol \u03b2, ADN ligase III, XRCC1, e o dominio quinase da PNKP. Non obstante, isto p\u00faxose en d\u00fabida co descubrimento de que a poli-A polimerase Trf4 pos\u00fae unha actividade 5' dRP liase.\nProte\u00ednas implicadas na reparaci\u00f3n de escisi\u00f3n de bases.\nADN glicosilases.\nAs ADN glicosilases son responsables do reco\u00f1ecemento inicial da lesi\u00f3n. Causan unha rotaci\u00f3n das bases danadas na dobre h\u00e9lice, como na imaxe, e seguidamente cortan o enlace N-glicos\u00eddico de dita base, deixando no seu lugar un sitio AP (sen base). Hai d\u00faas clases de glicosilases: monofuncional e bifuncional. As glicosilases monofuncionais te\u00f1en s\u00f3 actividade de glicosilase, mentres que as bifuncionais pos\u00faen tam\u00e9n actividade de AP liase. Por tanto, as glicosilases bifuncionais poden converter unha lesi\u00f3n dunha base nunha rotura de febra simple sen necesitar unha AP endonuclease. A \u03b2-eliminaci\u00f3n dun sitio AP por unha glicosilase-liase rende un aldehido 3' \u03b1,\u03b2-insaturado adxacente a un 5' fosfato, o cal \u00e9 diferente do produto da clivaxe realizada polas AP endonucleases. Algunhas glicosidase-liases poden ademais realizar a \u03b4-eliminaci\u00f3n, que converte o 3' aldehido en 3' fosfato. Evolucionou unha ampla variedade de glicosilases para reco\u00f1ecer diferentes bases danadas. Exemplos de ADN glicosidases son a Ogg1, que reco\u00f1ece a 8-oxoguanina, a Mag1, que reco\u00f1ece a 3-metiladenina, e a UNG, que elimina o uracilo do ADN.\nAP endonucleases.\nAs AP endonucleases clivan sitios AP orixinando un extremo 3' hidroxilo adxacente a un 5' desoxirribosafosfato (dRP). As AP endonucleases div\u00eddense en d\u00faas familias base\u00e1ndose nas s\u00faas homolox\u00edas con AP endonucleases bacterianas ancestrais chamadas endonuclease IV e exonuclease III. Moitos eucariotas te\u00f1en membros en ambas as familias, como o l\u00e9vedo \"Saccharomyces cerevisiae\", no cal a s\u00faa Apn1 \u00e9 hom\u00f3loga de EndoIV e a s\u00faa Apn2 est\u00e1 relacionada con ExoIII. Nos humanos, identific\u00e1ronse d\u00faas AP endonucleases, APEX1 e APEX2, que pertencen \u00e1 familia ExoIII.\nEncimas que procesan os extremos.\nPara que te\u00f1a lugar a ligaz\u00f3n nunha rotura nunha febra do ADN, dita rotura debe ter un hidroxilo no seu extremo 3' e un fosfato no seu extremo 5'. Nos humanos, a polinucle\u00f3tido quinase-fosfatase (PNKP) promove a formaci\u00f3n destes extremos durante a BER. Esta prote\u00edna ten un dominio quinase, que fosforila os extremos 5' hidroxilo, e un dominio fosfato, que elimina os fosfatos dos extremos 3'. Xuntas, estas actividades deixan preparadas para a ligaz\u00f3n as roturas de febra simple con extremos danados. As AP endonucleases tam\u00e9n participan no procesamento do extremo 3'. Ademais de abriren os sitios AP, pos\u00faen unha actividade 3' fosfodiesterase e poden eliminar diversas lesi\u00f3ns 3', como fosfatos, fosfoglicolatos, e aldehidos. O procesamento 3' debe ocorrer antes de que poida iniciarse a s\u00edntese de ADN porque as ADN polimerases necesitan un 3' hidroxilo para estender a cadea.\nADN polimerases.\nA Pol \u03b2 \u00e9 a principal polimerase humana que cataliza o BER de parche curto, e a pol \u03bb util\u00edzase para compensar a s\u00faa ausencia. Estas polimerases son membros da familia da Pol X e insiren s\u00f3 un nucle\u00f3tido. Ademais da actividade de polimerase, estes encimas te\u00f1en un dominio liase que elimina o 5' dRP que se orixinou durante a clivaxe da AP endonuclease. Durante a BER de parche longo, a s\u00edntese de ADN p\u00e9nsase que est\u00e1 mediada polas pol \u03b4 e pol \u03b5 xunto co factor de procesividade PCNA, que son as mesmas polimerases que levan a cabo a replicaci\u00f3n do ADN. Estas polimerases realizan un desprazamento da s\u00edntese, o que significa que o extremo 5' do ADN \"augas abaixo\" \u00e9 \"desprazado\" para formar unha solapa que sobresae (ver diagrama superior). A Pol \u03b2 pode tam\u00e9n realizar unha s\u00edntese de desprazamento de parche longo e pode, por tanto, participar en ambas as v\u00edas da BER. A s\u00edntese de parche longo normalmente insire de 2 a 10 nucle\u00f3tidos.\nEndonuclease Flap.\nA FEN1 elimina a solapa 5' xerada durante a BER de parche longo. Esta endonuclease mostra unha forte preferencia por unha solapa 5' adxacente a unha solapa 3' dun s\u00f3 nucle\u00f3tido. O hom\u00f3logo en l\u00e9vedos de FEN1 \u00e9 \"RAD27\". Ademais do seu papel na BER de parche longo, a FEN1 cliva solapas cunha estrutura similar durante o procesamento de fragmentos de Okazaki, un importante paso na replicaci\u00f3n da febra retardada do ADN.\nADN ligase.\nTradicionalmente consider\u00e1base que a ADN ligase III xunto co seu cofactor XRCC1 catalizaba o paso de selado de amosegas na BER de parche curto no n\u00facleo en humanos, pero estudos modernos indican que poder\u00eda facelo a ADN ligase I e que a III intervir\u00eda nas mitocondrias. A ADN ligase I liga as roturas na BER de parche longo.\nLigaz\u00f3ns entre a BER e o cancro.\nOs defectos en diversas v\u00edas de reparaci\u00f3n do ADN causan unha predisposici\u00f3n ao cancro, e a BER parece seguir ese patr\u00f3n. As deleci\u00f3ns por mutaci\u00f3n nos xenes da BER orixinan unha maior taxa de mutaci\u00f3n en diversos organismos, o que implica que a perda da BER poder\u00eda contribu\u00edr ao desenvolvemento do cancro. De feito, atop\u00e1ronse mutaci\u00f3ns som\u00e1ticas na Pol \u03b2 no 30% dos cancros humanos, e algunhas destas mutaci\u00f3ns orixinan a transformaci\u00f3n cando se expresan en c\u00e9lulas de rato. As mutaci\u00f3ns na ADN glicosilase MYH tam\u00e9n incrementan a susceptibilidade ao cancro de colon.\nDeficiencias epixen\u00e9ticas en cancros.\nAs alteraci\u00f3ns epixen\u00e9ticas (epimutaci\u00f3ns) nos xenes para a reparaci\u00f3n por escisi\u00f3n de bases a\u00ednda empezaron recentemente a ser avaliadas nuns poucos cancros, o que contrasta cos numerosos estudos previos sobre epimutaci\u00f3ns en xenes que act\u00faan noutras v\u00edas de reparaci\u00f3n do ADN (como a MLH1 na reparaci\u00f3n de discordancias e na MGMT en reversi\u00f3ns directas). Alg\u00fans exemplos de epimutaci\u00f3ns nos xenes para a reparaci\u00f3n por escisi\u00f3n de bases que ocorren en cancros res\u00famense a continuaci\u00f3n.\nMBD4.\nA MBD4 (prote\u00edna 4 de dominio de uni\u00f3n a metil-CpG) \u00e9 unha glicosilase empregada nun paso inicial da reparaci\u00f3n por escisi\u00f3n de bases. A prote\u00edna MBD4 \u00fanese preferencialmente a sitios CpG completamente metilados e \u00e1s bases alteradas de ditos sitios. Estas bases alteradas orix\u00ednanse da hidr\u00f3lise frecuente de citosina a uracilo (ver imaxe) e a hidr\u00f3lise da 5-metilcitosina a timina, producindo os pares de bases G:U e G:T. Se non se eliminan os uracilos ou timinas incorrectos nestes pares de bases antes da replicaci\u00f3n do ADN, causar\u00e1n mutaci\u00f3ns por transici\u00f3n. A MBD4 cataliza especificamente a eliminaci\u00f3n de T e U emparellados con guanina (G) dentro de sitios CpG. Esta \u00e9 unha importante funci\u00f3n de reparaci\u00f3n, xa que aproximadamente 1/3 de todas as mutaci\u00f3ns dun s\u00f3 par de bases intrax\u00e9nicas nos cancros humanos te\u00f1en lugar en dinucle\u00f3tidos CpG e son o resultado de transici\u00f3ns de G:C a A:T. Estas transici\u00f3ns comprenden as mutaci\u00f3ns m\u00e1is frecuentes en cancros humanos. Por exemplo, case o 50% das mutaci\u00f3ns som\u00e1ticas do xene supresor de tumores p53 en cancro colorrectal son transici\u00f3ns de G:C a A:T en sitios CpG. As\u00ed, un decrecemento na expresi\u00f3n da MBD4 poder\u00eda causar u incremento nas mutaci\u00f3ns carcinox\u00e9nicas.\nA expresi\u00f3n de MBD4 est\u00e1 reducida en case todos os neoplasmas de cancros colorrectais debido \u00e1 metilaci\u00f3n da rexi\u00f3n promotora da MBD4. Ademais a MBD4 \u00e9 deficiente debido \u00e1 mutaci\u00f3n en aproximadamente o 4% dos cancros colorrectais.\nUnha maior\u00eda dos campos normais histoloxicamente que rodean os recrementos neopl\u00e1sticos (adenomas e cancros de colon) no colon tam\u00e9n mostran unha expresi\u00f3n reducida do ARNm da MBD4 (un defecto de campo) compardo cun tecido histoloxicamente normal de individuos que nunca tiveron un neoplasma de colon. Este descubrimento suxire que o silenciamento epixen\u00e9tico da MBD4 \u00e9 un paso inicial na carcinox\u00e9nese colorrectal.\nNunha poboaci\u00f3n chinesa examinada, o polimorfismo Glu346Lys na MBD4 estaba asociado cunha reduci\u00f3n dun 50% do risco de padecer cancro cervical, o que suxire que as alteraci\u00f3ns na MBD4 poden ser importantes no cancro.\nNEIL1.\nA NEIL1 reco\u00f1ece e elimina certas bases danadas or oxidaci\u00f3n do ADN e despois corta o sitio ab\u00e1sico por \u03b2,\u03b4-eliminaci\u00f3n, deixando extremos 3' e 5' fosfato. A NEIL1 reco\u00f1ece pirimidinas oxidadas, formamidopirimidinas, residuos de timina oxidados no grupo metilo, e ambos os estereois\u00f3meros da timina glicol. Os mellores substratos para a NEIL1 humana parecen ser as lesi\u00f3ns de hidanto\u00edna, guanidinohidanto\u00edna e espiroiminodihidanto\u00edna, que son produtos da ulterior oxidaci\u00f3n da 8-oxoG. A NEIL1 ten a capacidade tam\u00e9n de eliminar lesi\u00f3ns de ADN de febra simple as\u00ed como das estruturas de burbulla e forcada do ADN. Unha deficiencia da NEIL1 causa un incemento da mutax\u00e9nese no sitio dun par 8-oxo-Gua:C, e a maior\u00eda das mutaci\u00f3ns son transversi\u00f3ns de G:C a T:A.\nUn estudo feito en 2004 atopou que o 46% dos cancros g\u00e1stricos primarios ti\u00f1an reducida a expresi\u00f3n do ARNm de NEIL1, a\u00ednda que se desco\u00f1ece o mecanismo de reduci\u00f3n. Este estudo tam\u00e9n encontrou que o 4% dos cancros g\u00e1stricos ti\u00f1an mutaci\u00f3ns en NEIL1. Os autores suxeriron que a baixa actividade de NEIL1 que se orixina pola expresi\u00f3n reducida e/ou mutaci\u00f3n en NEIL1 est\u00e1 a mi\u00fado implicada na carcinox\u00e9nese g\u00e1strica.\nRealizouse un exame da metilaci\u00f3n do promotor anormal de 145 xenes de reparaci\u00f3n do ADN no carcinoma de c\u00e9lulas escamosas de tecidos da cabeza e pescozo en 20 pacientes e de mostras de mucosa de cabeza e pescozo de 5 pacientes non cancerosos. O estudo mostrou que o xene da NEIL1, que presentaba unha hipermetilaci\u00f3n substancialmente incrementada, era o que ti\u00f1a a frecuencia de metilaci\u00f3n m\u00e1is significativamente diferente. Ademais, a hipermetilaci\u00f3n correspond\u00edase cunha diminuci\u00f3n na expresi\u00f3n do ARNm de NEIL1. Ademais, estudos de 135 tecidos tumorais e 38 normais tam\u00e9n mostraron que o 71% das mostras de tecidos de carcinoma de c\u00e9lulas escamosas de cabeza e pescozo ti\u00f1an unha elevada metilaci\u00f3n do promotor de NEIL1.\nNunha avaliaci\u00f3n de 8 xenes de reparaci\u00f3n do ADN en tumores de cancro de pulm\u00f3n de c\u00e9lulas non pequenas, o 42% estaba hipermetilado na rexi\u00f3n promotora de NEIL1. Esta foi a anormalidade na reparaci\u00f3n do ADN m\u00e1is frecuente que se encontrou entre os 8 xenes estudados. O xene da NEIL1 era ademais un dos seis xenes de reparaci\u00f3n do ADN que se encontrou que estaban hipermetilados nas s\u00faas rexi\u00f3ns promotoras no cancro colorrectal."}
{"id": "349925", "revid": "85894", "url": "https://gl.wikipedia.org/wiki?curid=349925", "title": "O Barrio, Mosteiro, Gunt\u00edn", "text": "O Barrio \u00e9 un lugar da parroquia de Mosteiro no concello lucense de Gunt\u00edn na comarca de Lugo. Segundo o IGE, en 2020 ti\u00f1a 15 habitantes (7 homes e 8 mulleres)."}
{"id": "349926", "revid": "785", "url": "https://gl.wikipedia.org/wiki?curid=349926", "title": "Arthur (serie de televisi\u00f3n)", "text": "Arthur \u00e9 unha serie de televisi\u00f3n estadounidense-canadense de x\u00e9nero educativa e infantil creada por Cookie Jar Group (antigamente co\u00f1ecida como Cinar) e WGBH para PBS. A historia est\u00e1 ambientada na cidade ficticia de Elwood City, e xira arredor da vida dun neno de 8 anos, Arthur Read, un porco formigueiro antropom\u00f3rfico, os seus amigos e a s\u00faa familia."}
{"id": "349927", "revid": "22570", "url": "https://gl.wikipedia.org/wiki?curid=349927", "title": "Lee Johnson", "text": "Lee Willie Johnson, nado en Plumerville, no condado de Conway (Arcansas), o 16 de xu\u00f1o de 1957, \u00e9 un ex xogador de baloncesto norteamericano.\nTraxectoria.\nJohnson xogou na liga universitaria durante catro anos cos East Texas State Lions antes de entrar nos Houston Rockets seleccionado no draft de 1979.\nJohnson participou na NBA unha tempada cos Rockets e os Detroit Pistons. Durante a s\u00faa carreira Johnson xogou tam\u00e9n cos Rochester Zeniths na CBA e mais en Italia, Israel e Francia cos Arrigoni Rieti, ga\u00f1ou a Copa Kora\u0107 da tempada 1979-80. Cos Maccabi Tel Aviv xogou entre 1984 e 1987 e ga\u00f1ou d\u00faas ligas e d\u00faas Copas de Israel. Volveu a Italia para xogar en Livorno e rematou a s\u00faa carreira na liga francesa, xogando co Racing de Par\u00eds mais o Olympique Antibes, cos que ga\u00f1ou a liga en 1991."}
{"id": "349928", "revid": "2074", "url": "https://gl.wikipedia.org/wiki?curid=349928", "title": "@", "text": ""}
{"id": "349929", "revid": "5863", "url": "https://gl.wikipedia.org/wiki?curid=349929", "title": "Gobernador de Ourense", "text": ""}
{"id": "349930", "revid": "5863", "url": "https://gl.wikipedia.org/wiki?curid=349930", "title": "Gobernador da Coru\u00f1a", "text": ""}
{"id": "349931", "revid": "23204", "url": "https://gl.wikipedia.org/wiki?curid=349931", "title": "Larry Spriggs", "text": "Larry Michael Spriggs, nado en Cheverly o 8 de setembro de 1959, \u00e9 un ex-xogador de baloncesto norteamericano.\nTraxectoria.\nSpriggs xogou na liga universitaria co equipo da Universidade Howard e comezou a s\u00faa carreira profesional na CBA, onde ga\u00f1ou en 1982 o premio ao novato do ano cos Rochester Zeniths. Pasou \u00e1 NBA e al\u00ed ga\u00f1ou o campionato de 1985 con Los Angeles Lakers. Na tempada 1986-1987 xogou co Real Madrid Baloncesto en Espa\u00f1a."}
{"id": "349932", "revid": "5863", "url": "https://gl.wikipedia.org/wiki?curid=349932", "title": "Cristina Losada Fern\u00e1ndez", "text": ""}
{"id": "349933", "revid": "27155", "url": "https://gl.wikipedia.org/wiki?curid=349933", "title": "BER (biolox\u00eda)", "text": ""}
{"id": "349934", "revid": "23204", "url": "https://gl.wikipedia.org/wiki?curid=349934", "title": "TaleSpin", "text": "TaleSpin \u00e9 unha serie de televisi\u00f3n estadounidense de animaci\u00f3n que foi emitida por vez primeira en 1990 como parte de \"The Disney Afternoon\". As personaxes da serie est\u00e1n adaptadas do cl\u00e1sico de Disney \"The Jungle Book\", que fora estreado no ver\u00e1n dese ano antes da emisi\u00f3n da serie. A serie foi unha das nove series de \"Disney Afternoon\" que foron creados por Disney a partir doutras personaxes co\u00f1ecidas, sendo as outras \"Darkwing Duck\", \"DuckTales\", \"Chip 'n Dale Rescue Rangers\", \"Goof Troop\", \"Bonkers\", \"Quack Pack\", \"Aladdin\" e \"Timon &amp; Pumbaa\"."}
{"id": "349935", "revid": "785", "url": "https://gl.wikipedia.org/wiki?curid=349935", "title": "Darkwing Duck", "text": "Darkwing Duck \u00e9 unha serie de televisi\u00f3n estadounidense de animaci\u00f3n e comedia producida por Walt Disney Television Animation que se emitiu entre 1991 e 1992 a trav\u00e9s de \"The Disney Afternoon\" en ABC. Emit\u00edronse un total de 91 episodios. Est\u00e1 protagonizado por un parrulo superheroe antropom\u00f3rfico que \u00e9 o alterego de Drake Mallard."}
{"id": "349936", "revid": "785", "url": "https://gl.wikipedia.org/wiki?curid=349936", "title": "DuckTales", "text": "DuckTales \u00e9 unha serie de televisi\u00f3n estadounidense do x\u00e9nero de animaci\u00f3n e infantil producido por Walt Disney Television Animation. Foi emitido dende o 18 de setembro de 1987 e o 28 de novembro de 1990 cun total de 4 tempadas e 100 episodios. Un filme animado baseado na serie, \", foi estreado nos Estados Unidos o 3 de agosto de 1990."}
{"id": "349937", "revid": "2074", "url": "https://gl.wikipedia.org/wiki?curid=349937", "title": "Petrina", "text": ""}
{"id": "349938", "revid": "785", "url": "https://gl.wikipedia.org/wiki?curid=349938", "title": "Quack Pack", "text": "Quack Pack \u00e9 unha serie de televisi\u00f3n estadounidense do x\u00e9nero de animaci\u00f3n producida por Walt Disney Television Animation. Est\u00e1 protagonizada polo Pato Donald e os seus sobri\u00f1os. A serie emitiuse o 3 de setembro de 1996 como parte da programaci\u00f3n de \"Disney Afternoon\", seguindo o \u00e9xito de \"Goof Troop\". A serie tivo un total de 39 episodios emitidos nunha soa tempada."}
{"id": "349939", "revid": "22570", "url": "https://gl.wikipedia.org/wiki?curid=349939", "title": "Morte da Virxe (Mantegna)", "text": "Morte da Vixe (en ) \u00e9 unha obra pict\u00f3rica do pintor italiano Andrea Mantegna. \u00c9 un cadro pintado con t\u00e9cnica mixta sobre t\u00e1boa contra o ano 1462. Mide 54 cm de alto e 42\u00a0cm de ancho. Cons\u00e9rvase no Museo do Prado de Madrid, onde est\u00e1 exposta co nome \"El Tr\u00e1nsito de la Virgen\" ('o Transo da Virxe').\nDescrici\u00f3n.\nA obra representa a Dormici\u00f3n de Mar\u00eda e \u00e9 a parte meirande da t\u00e1boa orixinal. F\u00e1ltalle logo o fragmento superior, conservado na Pinacoteca Nacional de Ferrara, que representa a Asunci\u00f3n da Virxe aos ceos, recibida por Cristo arrodeado de querub\u00edns.\nMantegna am\u00f3sase notablemente orixinal ao desprover o tema da morte da Virxe de trazos milagrosos. A escena est\u00e1 ambientada nun sal\u00f3n austero, pechado por pilastras que sosti\u00f1an os arcos de medio punto parcialmente visibles no fragmento de Ferrara e cun chan de m\u00e1rmore axadrezado que salienta a perspectiva. No centro \u00e1brese unha gran fiestra cunha vista de Mantua ao fondo, facilmente reco\u00f1ecible para os contempor\u00e1neos.\nAs li\u00f1as horizontais do cadaleito da Virxe dominan a metade inferior do cadro e ao seu redor congr\u00e9ganse os once ap\u00f3stolos a velar o corpo. San Pedro le as Sagradas escrituras, un sost\u00e9n un frasco de ung\u00fcentos, outros tres portan unha candea e cantan, e un outro de costas ao espectador incl\u00ednase para incensar o corpo de Mar\u00eda.\nO amolecemento das formas e cores, que o artista comezara xa no retablo da bas\u00edlica de San Zen\u00f3n, desenv\u00f3lvese aqu\u00ed grazas \u00e1 naturalidade dos xestos e \u00e1 amplitude da composici\u00f3n.\nA luz non v\u00e9n pola fiestra, sen\u00f3n da dereita, e acomete o primeiro ap\u00f3stolo e logo o escorzo da Virxe. O espazo libre no primeiro plano invita o espectador a observar a profundidade da pintura, det\u00e9ndose primeiro na Virxe e deseguida na paisaxe ao lonxe. Hai ademais abundantes exemplos de vivo realismo, como as posici\u00f3ns das mans e os p\u00e9s dos ap\u00f3stolos, o movemento e o brillo das aur\u00e9olas, as pesadas vestiduras que secas\u00ed translocen a anatom\u00eda das figuras, ou o lustre met\u00e1lico dos dous grandes candelabros."}
{"id": "349940", "revid": "23204", "url": "https://gl.wikipedia.org/wiki?curid=349940", "title": "Morte della Vergine", "text": ""}
{"id": "349942", "revid": "15490", "url": "https://gl.wikipedia.org/wiki?curid=349942", "title": "Cristo morto sostido por un anxo (Antonello da Messina)", "text": "Cristo morto sostido por un anxo (en ) \u00e9 unha das pinturas m\u00e1is senlleiras da derradeira etapa do pintor italiano Antonello da Messina (1430-1479). Est\u00e1 realizado en \u00f3leo e temple sobre t\u00e1boa, e foi pintado contra o 1475-76. Exh\u00edbese no Museo do Prado de Madrid."}
{"id": "349943", "revid": "23204", "url": "https://gl.wikipedia.org/wiki?curid=349943", "title": "Antonello da Mesina", "text": ""}
{"id": "349944", "revid": "89787", "url": "https://gl.wikipedia.org/wiki?curid=349944", "title": "Fly Williams", "text": "James \"Fly\" Williams, nado en Nova York o 18 de febreiro de 1953, \u00e9 un ex xogador de baloncesto norteamericano. En 1978 logrou 100 puntos nun partido da Liga IS8 (m\u00e1xima divisi\u00f3n da liga de institutos de Nova York).\nTraxectoria.\nNacido en Brownsville, no barrio dr Brooklyn estudou no Instituto Madison, al\u00ed ao primeiro amosou interese polo b\u00e9isbol pero era alto de m\u00e1is para ser competitivo e pasouse ao baloncesto. Despois de rematar o instituto recrut\u00e1rono en 1972 para a Universidade Estatal Austin Peay en Clarksville (Tennessee).\nWilliams marcou na s\u00faa primeira tempada unha media de 29.4 puntos por partido, o quinto mellor dos Estados Unidos. O equipo de Austin Peay puido participar no torneo da NCAA e Williams anotou 26 puntos en cada un dos partidos clasificatorios pero o seu equipo caeu ante o da Universidade de Kentucky.\nNa s\u00faa segunda tempada marcou 27.5 puntos por partido. O seu equipo cualificouse para torneo da NCAA e malia Williams marcar 26 puntos o seu equipo caeu na primeira rolda contra o Notre Dame por 108\u201366. Nos seus dous anos en Austin Peay marcou 1.541, unha media de 28.5 por partido.\nCarreira profesional.\nOs Denver Nuggets fix\u00e9ronse con Williams na primeira rolda do draft ABA de 1974 mais venderon o seu contrato os Spirits of St. Louis. A tempada 1974\u201375 foi mala para Williams e o seu equipo. Logrou s\u00f3 9.4 puntos por partido e non xogou a tempada seguinte;(1975\u201376). Os Philadelphia 76ers selecci\u00e1rono na novena rolda do draft da NBA de 1976 pero non se chegou a asinar contrato. Williams ent\u00f3n xogou en equipos da CBA e na Liga do Leste."}
{"id": "349945", "revid": "88215", "url": "https://gl.wikipedia.org/wiki?curid=349945", "title": "Ferrari 308 GTB/GTS", "text": "O Ferrari 308 GTB Berlinetta e o 308 GTS targa son autom\u00f3biles deportivos de d\u00faas prazas con motor V8 central fabricados pola empresa italiana Ferrari de 1975 a 1985. O 308 substitu\u00edu o Dino 246 GT e GTS en 1975 e foi actualizado como o 328 en 1985. Os semellantes 208 GTB e GTS foron equipados inicialmente cun motor atmosf\u00e9rico e posteriormente cun pequeno motor turbo de 2 litros. Vendeuse principalmente en Italia.\nEspecificaci\u00f3ns.\nO 308 ti\u00f1a un chasis tubular separado da carrozar\u00eda. Os 308 GTB / GTS e GT4 eran mecanicamente similares e tam\u00e9n compart\u00edan moito co Dino orixinal. Ambos 308 ti\u00f1an o mesmo chasis; con todo, o GT4, ao ser un 2 + 2 , ti\u00f1a unha maior distancia entre eixes.\nO motor era un V8 cunha configuraci\u00f3n de 90 graos, montado transversalmente con dese\u00f1o DOHC, con catro carburadores Weber 40DCNF. As versi\u00f3ns europeas produc\u00edan 255 CV (190\u00a0kW) a 7 000 rpm (7 700 rpm redline), pero a versi\u00f3n americana reduciuse a 240 CV (178\u00a0kW) e a 6 600 rpm debido aos dispositivos de control de emisi\u00f3ns. A suspensi\u00f3n era independente, con freos de discos. A direcci\u00f3n era sen axuda, pi\u00f1\u00f3n e cremalleira.\nA carrozar\u00eda do 308 foi dese\u00f1ada por Leonardo Fioravanti de Pininfarina, que fora responsable dalgunhas das formas m\u00e1is c\u00e9lebres de Ferrari, ata a data, como o Daytona, o Dino e o Berlinetta Boxer. Utiliz\u00e1ronse elementos destes para crear o 308, algo moi en contraste co angular GT4.\nOs modelos GTS contaban cun panel de teito desmontable con acabado de sat\u00e9n negro granulado, que pod\u00eda ser agochado detr\u00e1s dos asentos cando non estaba en uso.\nHistoria do modelo.\n308 GTB / GTS.\nO dese\u00f1o de Pininfarina do Ferrari 308 GTB presentouse no Sal\u00f3n de Par\u00eds en 1975 como un complemento do dese\u00f1o 2+2 de Bertone do \"Dino\" 308 GT4 e un substituto directo para o Dino 246 de d\u00faas prazas.\nUn aspecto notable dos primeiros 308 GTB foi que, a\u00ednda que segu\u00edan a constru\u00edrse por Carrozzeria Scaglietti, a s\u00faa carrozar\u00eda era enteiramente de pl\u00e1stico reforzado con vidro (ou GRP), o que permit\u00eda un peso moi lixeiro de 1 050\u00a0kg. Isto durou ata xu\u00f1o de 1977, cando o 308 cambiou \u00e1 carrozar\u00eda de aceiro, o que resultou nun aumento de peso global de aproximadamente 150\u00a0kg. As rodas est\u00e1ndar eran de cinco raios de 14 polgadas de aliaxe. As pinas de 16 polgadas pux\u00e9ronse a disposici\u00f3n m\u00e1is tarde como unha opci\u00f3n, xunto cos sistema de escape deportivos, pist\u00f3ns de alta compresi\u00f3n e a \u00e1rbore de levas de gran elevaci\u00f3n.\nNo Frankfurt Motor Show de 1977 presentouse o 308 GTS Targa Independentemente do mercado, todos os GTS utilizaban un motor de c\u00e1rter h\u00famido e mont\u00e1ronse con carrozar\u00eda de aceiro. Os modelos GTB europeos retiveron a lubricaci\u00f3n por c\u00e1rter seco ata 1981.\nFabric\u00e1ronse 3219 GTS e 2897 GTB durante o per\u00edodo de produci\u00f3n 1975-1980. S\u00f3 808 dos primeiros fix\u00e9ronse en fibra de vidro (\"vetroresina\" na versi\u00f3n italiana).\nProba de rendemento do 308 GTB (GRP): peso (con 74 litros de combustible) 1 260\u00a0kg, aceleraci\u00f3n 0\u2013100\u00a0km/h 6,5 sg, 100\u2013200\u00a0km/h 17,8 sg, velocidade m\u00e1xima 256\u00a0km/h.\n308 GTBi / GTSi.\nEn 1980 engadiuse a inxecci\u00f3n de combustible Bosch K-Jetronic no 308 GTBi e GTSi; as emisi\u00f3ns diminu\u00edron, \u00e1 custa dunha perda de potencia de 214 PS (157\u00a0kW; 211\u00a0bhp) nos modelos europeos e 205 PS (151\u00a0kW; 202\u00a0bhp) nos modelos federalizados. O sistema de inxecci\u00f3n de combustible Bosch axustouse a un sistema de acendido Marelli MED 803A Digiplex. Por f\u00f3ra o coche era id\u00e9ntico aos 308 GTB / GTS, con excepci\u00f3n das rodas cun tama\u00f1o e dese\u00f1o lixeiramente diferente. No interior o reloxo medidor de temperatura do aceite trasladouse \u00e1 consola central; tam\u00e9n presentaba un novo volante negro con tres raios perforados, e os asentos cun dese\u00f1o diferente. Produc\u00edronse 494 GTBi e 1743 GTSi antes de que o modelo se substitu\u00edse polo \"308 Quattrovalvole\" en 1982.\n308 quattrovalvole.\nDous anos m\u00e1is tarde, no Sal\u00f3n de Par\u00eds de 1982, Ferrari presentou o 308 quattrovalvole, en forma GTB e GTS. O principal cambio do 308 GTBi / GTSi foron as catro v\u00e1lvulas por cilindro (de a\u00ed o seu nome, \"quattrovalvole\", literalmente \"catro v\u00e1lvulas\" en italiano), co cal logrou 240 CV, restaurando algo da perda de rendemento do coche debido ao control de emisi\u00f3ns.\nO novo modelo poder\u00eda reco\u00f1ecerse pola adici\u00f3n dun panel de l\u00e1minas delgadas na tapa frontal para facilitar a sa\u00edda de aire do radiador de escape, espellos el\u00e9ctricos que levaban unha pequena insignia de Ferrari esmaltada, unha calandra redese\u00f1ada con faros rectangulares a cada lado e intermitentes rectangulares (en lugar de redondos) laterais. O interior tam\u00e9n recibiu alg\u00fans cambios menores, como un volante negro satinado de tres raios co centro triangular; os centros de tecido dos asentos chegaron a estar dispo\u00f1ibles como unha opci\u00f3n para os est\u00e1ndar completamente de coiro. Tam\u00e9n estaba dispo\u00f1ible a pintura metalizada, un aler\u00f3n dianteiro m\u00e1is baixo, aire acondicionado, rodas m\u00e1is anchas, pinas de 16 polgadas Speedline con pneum\u00e1ticos P7 Pirelli e un teito negro satinado de perfil aerodin\u00e1micoo (de serie nos modelos do mercado xapon\u00e9s) inclu\u00eddo.\nO 288 GTO presentado en 1984, \u00e9 considerado como o primeiro Ferrari superdeportivo. O 288 tomou prestado gran parte do estilo do 308 GTB QV europeo do ano anterior, 1983: tam\u00e9n era impulsado por un motor V8 de 2,8 litros pero con turbocompresor, que conservou as li\u00f1as da carrozar\u00eda xerais con pasos de roda estendidos, diferentes sa\u00eddas de aire e un aler\u00f3n traseiro m\u00e1is grande, m\u00e1is longo (cinco polgadas) de distancia entre eixes e o chasis tubular central.\nEn 1985 presentouse o Ferrari 328, que substitu\u00edu o Catrov\u00e1lvulas. Entre 1982 e 1985 produc\u00edronse 3042 unidades do moedelo GTS e s\u00f3 748 unidades do GTB.\n208 GTB / GTS.\nEn 1980 Ferrari presentou unha versi\u00f3n de dous litros do 308, o 208 GTB e 208 GTS. A\u00ednda que principalmente para o mercado interior italiano, onde os novos coches con motores de m\u00e1is de dous litros se someteron a un IVE moito maior, tam\u00e9n foron presentados en Nova Zelandia. O 208 GTB / GTS substitu\u00edu o 208 GT4 2 + 2. Consider\u00e1base como o Ferrari m\u00e1is lento que xamais se fixera, pero foi superado polo 208 GT4 Bertone segundo a revista estadounidense Motor Trend en 1980.\nO motor era un aburrido 68,8\u00a0mm para un desprazamento total de 1 990.64 cc, o que resulta nun dos motores V8 m\u00e1is pequenos xamais producidos. Ti\u00f1a catro carburadores Weber 34 DCNF; o V8 produc\u00eda 155 PS (114\u00a0kW; 153\u00a0bhp) a 6 800 rpm. Produc\u00edronse 160 208 GTS e 140 208 GTB GTB en 1980 e 1981.\n208 GTB / GTS Turbo.\nEn 1982 os 208 dous litros foi sucedido por unha versi\u00f3n turbo e con combustible inxectado, o 208 GTS Turbo presentado no Sal\u00f3n de Tur\u00edn. foi o primeiro coche Ferrari turbo de estrada.\nA induci\u00f3n forzada aumentou a potencia a 220 PS (162\u00a0kW; 217\u00a0bhp) a 7 000 rpm. Unha versi\u00f3n GTS presentouse un ano m\u00e1is tarde, en 1983.\nTanto f\u00f3ra como dentro, o 208 Turbo era case id\u00e9ntico ao contempor\u00e1neo 308 Quattrovalvole. Pod\u00eda reco\u00f1ecerse polo conduto NACA diante das aberturas das rodas traseiras e o indicativo \"turbo\" na cola e os tubos de escape envoltos. O aler\u00f3n dianteiro baixo adoitaba ser opcional, mentres que o aler\u00f3n negro do teito era est\u00e1ndar.\nA produci\u00f3n terminou en 1985 logo de producir 437 GTB turbo e 250 GTS turbo. En 1986 foron substitu\u00eddos polo 328 GTB / GTS Turbo intercooler.\nV\u00e9xase tam\u00e9n.\nLigaz\u00f3ns externas.\nP\u00e1xina oficial"}
{"id": "349946", "revid": "5863", "url": "https://gl.wikipedia.org/wiki?curid=349946", "title": "\u00daltimos de Filipinas", "text": ""}
{"id": "349947", "revid": "624", "url": "https://gl.wikipedia.org/wiki?curid=349947", "title": "Alchfrith de Deira", "text": "Alcfrido, finado en 664, foi un rei de Deira desde 656 at\u00e9 o seu falecemento.\nTraxectoria.\nM\u00e1is que rei, Alchfrith foi gobernador de Deira, xa que Deira estaba unificada baixo Northumbria. Foi fillo de Oswiu rei de Northumbria e de Rianfelta (Riemmelta), princesa de Rheged do Norte. O seu fillo foi Osric."}
{"id": "349949", "revid": "624", "url": "https://gl.wikipedia.org/wiki?curid=349949", "title": "Aella de Deira", "text": "\u00c6lla (Ela, Aella), finado en 588, \u00e9 o primeiro rei de Deira do que se ten algunha informaci\u00f3n. Un dos seus fillos foi Edwin de Deira e a s\u00faa filla Acha foi esposa de Aethelfrith de Bernicia e nai de Oswald de Bernicia.\nTraxectoria.\nDe acordo coa \"Cr\u00f3nica Anglosaxoa\", converteuse en rei o mesmo ano que Ceawlin de Wessex (560), tras a morte de Ida de Bernicia, e reinou por 30 anos. Con todo, a \"Cr\u00f3nica\" marca o ano 588 como aquel en que \u00c6lla morreu, sendo o seu sucesor Aethelric. Posiblemente esta foi a raz\u00f3n pola que Florence de Worcester cambiou a data de ascenso ao trono de \u00c6lla ao ano 559, o cal far\u00eda manter a duraci\u00f3n do seu reinado en 30 anos.\nOs manuscritos de Matthew Parker, e as s\u00faas subseguintes copias, preservan a seguinte xenealox\u00eda de \u00c6lla: \"\u00c6lla foi fillo de Yffe, o fillo de Uxfrea, o fillo de Wilgisl, o fillo de Westerfalca, o fillo de S\u00e6fugl, o fillo de S\u00e6baldo, o fillo de Segegeat, o fillo de Swebd\u00e6g, o fillo de Sigegar, o fillo de W\u00e6d\u00e6g, o fillo de Woden\".Nada m\u00e1is se co\u00f1ece de \u00c6lla, pero parece ser mencionado na lendaria \"saga de Gautrek\", onde foi visitado polo rei Gautrek."}
{"id": "349951", "revid": "624", "url": "https://gl.wikipedia.org/wiki?curid=349951", "title": "Aethelric de Deira", "text": ""}
{"id": "349954", "revid": "98629", "url": "https://gl.wikipedia.org/wiki?curid=349954", "title": "Aethelred I de Wessex", "text": "Aethelred I de Wessex (en ingl\u00e9s antigo: \"\u00c6\u00feelr\u00e6d\"), nado en 840 e finado en 871, foi o cuarto dos fillos homes -6 en total- de Aethelwulf, rei de Wessex, e da s\u00faa primeira esposa, Osburga. Durante todo o seu reinado tivo que loitar contra os daneses, apoiado polo seu irm\u00e1n m\u00e1is novo, Alfredo, v\u00e9ndose envolvido en batallas unha tras outra.\nTraxectoria.\nAscensi\u00f3n ao trono.\nAo morrer o seu irm\u00e1n, o rei Aethelberht (outono de 865), suc\u00e9deo no trono de Wessex e de Kent.\nMatrimonio e descendencia.\nA esposa de Aethelred chamouse probabelmente Wulfrida. Unha carta ref\u00edrese a ela como \"Wulfthryth regina\" (\"ra\u00ed\u00f1a Wulfrida\"). En Wessex do s\u00e9culo IX era raro que \u00e1 esposa do rei se lle dese o t\u00edtulo de ra\u00ed\u00f1a, e s\u00f3 se ten certeza do uso de dito tratamento con Judit de Francia, segunda esposa de Aethelwulf. As historiadoras Barbara Yorke e Pauline Stafford, ademais de Prosopography of Anglo-Saxon England din que dado o tratamento que recibe, era a ra\u00ed\u00f1a consorte de Aethelred. Poder\u00eda ser a filla ou a irm\u00e1 do \u00abealdorman\u00bb Wulfhere de Wiltshire, quen perde as s\u00faas terras acusado de deserci\u00f3n polo rei Alfredo \u00abo Grande\u00bb. Con todo, Sean Miller no seu artigo sobre Aethelred para o Oxford Dictionary of National Biography non a menciona. Simon Keynes e Michael Lapidge nas notas da edici\u00f3n de 1983 de \"Alfred the Great: Asser's Life of King Alfred &amp; Other Contemporary Sources\" ref\u00edrese a ela como a \u00abmisteriosa \"Wulfthryth regina\"\u00bb a\u00ednda que posteriormente Keynes di que posibelmente foi a esposa do rei Aethelred.\nAethelred tivo dous fillos co\u00f1ecidos, Aethelhelm e Aethelwold. Aethelwold disputa o trono con Eduardo \u00abo Vello\u00bb despois da morte de Alfredo en 899. Entre os descendentes de Aethelred incl\u00faense a Aethelweard, historiador do s\u00e9culo X, e Aethelnoth, arcebispo de Canterbury durante o s\u00e9culo XI.\nReinado.\nAethelred I non foi quen de controlar o aumento das incursi\u00f3ns danesas que devastaron Inglaterra. O 4 de xaneiro de 871 na batalla de Reading, Aethelred sufriu unha derrota esmagadora, a pesar de que fixo os daneses tivesen unha vitoria p\u00edrrica. Con todo, pouco despois deste tropez\u00f3n, Aethelred reformou o seu ex\u00e9rcito a tempo para ga\u00f1ar unha vitoria contundente na batalla de Ashdown. Non obstante, sufrira outra derrota o 22 de xaneiro na batalla de Basing. Finalmente morreu tras a batalla de Marton o 23 de abril de 871 aos 31 anos de idade. Est\u00e1 enterrado a igrexa de Wimborne, Dorset. Despois da s\u00faa morte a s\u00faa popularidade disparouse sendo considerado un santo, pero nunca foi canonizado. Sucedeuno o seu irm\u00e1n o rei Alfredo o Grande."}
{"id": "349956", "revid": "89787", "url": "https://gl.wikipedia.org/wiki?curid=349956", "title": "N\u00e6stved", "text": "N\u00e6stved \u00e9 unha cidade situada no sur da illa de Selandia, en Dinamarca. Contaba con 41.857 habitantes en 2012. Local\u00edzase nos l\u00edmites do municipio hom\u00f3nimo. Tr\u00e1tase da meirande vila no sur da rexi\u00f3n administrativa de Selandia, tanto en poboaci\u00f3n coma en importancia econ\u00f3mica. Destaca como centro industrial."}
{"id": "349961", "revid": "89787", "url": "https://gl.wikipedia.org/wiki?curid=349961", "title": "Vibo Valentia", "text": "Vibo Valentia \u00e9 un municipio italiano da rexi\u00f3n de Calabria, capital da provincia de Vibo Valentia. En 2016, segundo o censo dese ano, ti\u00f1a unha poboaci\u00f3n de 33.839 habitantes. Comprende unha extensi\u00f3n de 46,3\u00a0km\u00b2, e ten unha altitude de 476 m sobre o nivel do mar.\nFoi unha importante cidade da costa oeste da \"Brucia\", \u00e1s beiras dunha ba\u00eda chamada na Antig\u00fcidade, \"Sinus Hipponiates\" (actual Golfo de Santa Euxemia).\n\u00c9 o concello m\u00e1is poboado da denominada \"Costa degli Dei\" ou \"Costa bella\". A s\u00faa \u00e1rea urbana, que consta de varios municipios, ten 87.245 habitantes.\nA cidade de Vibo Valentia ten unha longa historia de m\u00e1is de 8.000 anos. Foi, de 1582 a 1593, e de 1806 a 1816, a capital da \"Calabria Ulterior\", rexi\u00f3n establecida pola Constituci\u00f3n de Melfi do Reino de Sicilia establecida en 1231 e vixente neste reino, as\u00ed como no de N\u00e1poles e no das D\u00faas Sicilias at\u00e9 finais de 1816, e da tesourar\u00eda (facenda p\u00fablica) da \"Calabria Ulterior\" e mais da \"Calabria Citerior\".\nEn Vibo Valentia hai dous museos, un arqueol\u00f3xico chamado \"Vito Capialbi\", e outro de arte sacra. Ademais, ten un xard\u00edn bot\u00e1nico.\nHistoria.\nNo principio da s\u00faa historia foi unha localidade da tribo dos brucios, que a chamanan \"Veip\" (de onde prov\u00e9n \"Vibo\"). Segundo Estrab\u00f3n, establec\u00e9ronse al\u00ed colonos de Locros, cidade da Magna Grecia, e a cidade pasou a chamarse Hipponio (en grego antigo, \u1f39\u03c0\u03c0\u03ce\u03bd\u03b9\u03bf\u03bd), ou sinxelamente \"Hippo\", en osco ou brucio, que se transformou en \"Vibo\".\nEn 389 a.C foi ocupada por Dionisio I de Siracusa, que a destru\u00edu e trasladou os seus habitantes a Siracusa, e entregou o seu territorio \u00e1 cidade de Locros. Ao cabo de dous anos (379 a.C.), os cartaxineses restableceron a independencia de Hippo e permitiron o regreso dos seus habitantes desde o exilio.\nNon pasou moito tempo tras a s\u00faa recobrada liberdade cando caeu de novo en mans dos brucios, pouco despois do 356 a.C. En 294 a.C. conquistouna Agatocles, tirano de Siracusa (317-289 a.C.) e titulado rei desde 304 a.C., que a utilizou como base para as s\u00faas empresas militares e constru\u00edu un porto cunha estaci\u00f3n naval (\"epineion\"). Pero cando Agatocles partiu da cidade, a gornici\u00f3n foi atacada e destru\u00edda polos brucios, que recuperaron Vibo. Conserv\u00e1rona at\u00e9 que toda a Brucia pasou a Roma.\nEn 218 a.C. o seu territorio (\"Vibonensis ager\") foi asolado pola frota cartaxinesa, a\u00ednda que non se menciona a cidade durante as operaci\u00f3ns de An\u00edbal en Brucia.\nXunto ao asentamento grego constitu\u00eduse unha colonia romana, de 4.000 persoas (inclu\u00edndo 300 cabaleiros) e desde ent\u00f3n foi co\u00f1ecida polo nome de \"Valentia\", en 192 a.C. O nome grego, \"Hippo\", foi conservado pola poboaci\u00f3n, moitas veces utilizando a forma brucia, \"Vibo\", at\u00e9 que finalmente foi co\u00f1ecida como Vibo Valentia.\nFoi unha das principais cidades do sur de Italia. A actividade principal do seu porto era a exportaci\u00f3n de madeira. Nel constru\u00edronse varias d\u00e1rsenas. Cicer\u00f3n mencionouna como \"nobre e ilustre cidade municipal\".\nOs tri\u00fanviros prometeron a cidade aos seus soldados. Xulio C\u00e9sar utilizouna como base naval contra Pompeio na Segunda Guerra Civil da Rep\u00fablica de Roma e foi atacada por Casio. Augusto serviuse dela como base naval na s\u00faa loita contra Sexto Pompeio. Despois declarou o territorio de Valentia exento de ser distribu\u00eddo entre os soldados para asegurar a lealdade da cidade. M\u00e1is tarde recibiu unha colonia, mencionada no \"Liber Coloniarum\".\nDurante todo o Imperio romano foi un \"municipium\", mencionado por moitos autores latinos. Aparece nos \"Itinerarios\" do s\u00e9culo IV. Na inscrici\u00f3n da V\u00eda Popilia aparece unicamente como \"Valentia\". Na \u00e9poca imperial, cando as d\u00faas comunidades (\"Hippo\" e \"Valentia\") xa estaban unidas, pasou a chamarse \"Vibo Valentia\". Estrab\u00f3n chamouna \"Vibona Valentia\", pero probabelmente \u00e9 un erro.\nA deusa Proserpina ti\u00f1a un templo dedicado en Valentia, cuxas ru\u00ednas a\u00ednda se mencionan no s\u00e9culo XI, cando Roxerio I de Sicilia levou as s\u00faas columnas para adornar a catedral de Mileto.\nO historiador Duris de Samos dixo que cerca da cidade hab\u00eda unha cova e unhas fontes onde estaba o corno de Amaltea, que foi adornado e colocado al\u00ed por Gel\u00f3n de Siracusa.\nOs bizantinos fortificaron a cidade pero os sarracenos destru\u00edron a fortificaci\u00f3n no s\u00e9culo X. Frederico II Hohenstaufen reconstru\u00eduna e cambiou o seu nome polo de Monteleone. Frederico foi o art\u00edfice da cidade moderna. En 1070, os normandos constru\u00edron un castelo no sitio da antiga acr\u00f3pole.\nUnhas pequenas ru\u00ednas poden a\u00ednda verse na actual poboaci\u00f3n de Bivona, a uns 5\u00a0km de Monteleone, que corresponden probabelmente \u00e1 cidade grega, mentres que a cidade romana estaba no mesmo lugar que Monteleone, pero non quedan restos.\nMonteleone foi declarada capital da \"Calabria Ulterior\" polos franceses no s\u00e9culo XIX."}
{"id": "349963", "revid": "85894", "url": "https://gl.wikipedia.org/wiki?curid=349963", "title": "A Corredoira, Mosteiro, Gunt\u00edn", "text": "A Corredoira \u00e9 un lugar da parroquia de Mosteiro no concello lucense de Gunt\u00edn na comarca de Lugo. Segundo o IGE, en 2020 ti\u00f1a 12 habitantes (8 homes e 4 mulleres).\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "349965", "revid": "23204", "url": "https://gl.wikipedia.org/wiki?curid=349965", "title": "Constituci\u00f3n de Melfi", "text": "A Constituci\u00f3n de Melfi (tam\u00e9n co\u00f1ecida como Constituci\u00f3ns de Melfi e como Liber augustalis) constit\u00fae unha, pero tam\u00e9n das m\u00e1is rend\u00edbeis, das realizaci\u00f3ns de Frederico II Hohenstaufen. Foi promulgada, para o Reino de Sicilia, o 1 de setembro de 1231, por este emperador do Sacro Imperio Romano Xerm\u00e1nico, que tam\u00e9n foi rei de Sicilia, de Chipre e de Xerusal\u00e9n, no castelo de Melfi (hoxe na provincia de Potenza, Basilicata), e recollida no \"Liber augustalis\".\nTr\u00e1tase dunha serie de leis e normas que rexen a convivencia. Esta norma estivo vixente no Reino de Sicilia, as\u00ed como no seu territorio dentro do Reino de N\u00e1poles e no das D\u00faas Sicilias at\u00e9 o ano 1816.\nAdmirador de Augusto, Frederico II, coa axuda do seu chanceler Pierre des Vines, redactou un conxunto de leis chamado \"Liber augustalis\". Este c\u00f3digo promulgouse o 1 de setembro de 1231 no castelo de Melfi, na cidade de Melfi, polo que tomou o nome de \"Constituci\u00f3ns de Melfi\".\nEste \"Liber Augustalis\" consid\u00e9rase tam\u00e9n como a primeira colecci\u00f3n de leis e regulamentos relacionados coa fabricaci\u00f3n de medicamentos.\nHistoria.\nAs Constituci\u00f3ns de Melfi son unha reforma dos \"Assises de Capua\" (Sesi\u00f3ns de Capua) de 1220, que \u00e1 s\u00faa vez reformaban as \"Assises de Ariano\" (Sesi\u00f3ns de Ariano), dadas polo seu av\u00f3 Roxerio II de Sicilia en 1140. Suponse que o emperador Frederico II foi el mesmo o autor das Constituci\u00f3ns, a\u00ednda que a influencia do arcebispo de Capua Giacommo Amalfitano foi not\u00e1bel.\nInmediatamente foron reprobadas polo papa Gregorio IX porque supo\u00f1\u00edan unha lexislaci\u00f3n exterior e contraria \u00e1 Igrexa.\nEsta Constituci\u00f3n, inspirada no dereito romano e no dereito can\u00f3nico foi feita para racionalizar o funcionamento do Estado. Para iso, Frederico instaura unha centralizaci\u00f3n do Estado e unha simplificaci\u00f3n dos procedementos xudiciaos. Por \u00faltimo, para fomentar o comercio, os impostos reduc\u00edronse."}
{"id": "349966", "revid": "22795", "url": "https://gl.wikipedia.org/wiki?curid=349966", "title": "Constituci\u00f3ns de Melfi", "text": ""}
{"id": "349967", "revid": "22795", "url": "https://gl.wikipedia.org/wiki?curid=349967", "title": "Liber augustalis", "text": ""}
{"id": "349969", "revid": "5863", "url": "https://gl.wikipedia.org/wiki?curid=349969", "title": "V\u00e1zquez Almu\u00ed\u00f1a", "text": ""}
{"id": "349970", "revid": "51526", "url": "https://gl.wikipedia.org/wiki?curid=349970", "title": "Castelo de Melfi", "text": "O castelo de Melfi, na Basilicata, \u00e9 un monumento propiedade de Estado italiano e un dos castelos medievais m\u00e1is importantes do sur de Italia.\nA s\u00faa construci\u00f3n, como m\u00ednimo os elementos a\u00ednda vis\u00edbeis, rem\u00f3ntanse \u00e1 Alta Idade Media (s\u00e9culo XI), na \u00e9poca normanda, e experimentou cambios significativos no tempo, especialmente na \u00e9poca do dominio dos anxevinos e os aragoneses.\nHistoria.\nPer\u00edodo normando.\nA orixe do castelo de Melfi data do s\u00e9culo XI, constru\u00eddo polos normandos nun lugar estrat\u00e9xico que serv\u00eda como porta de ligaz\u00f3n entre a Campania e a Puglia. A s\u00faa situaci\u00f3n era esencial para defenderse dos ataques externos e de refuxio para os aliados. A estrutura foi un lugar de hist\u00f3ricos acontecimientos durante o per\u00edodo normando.\nEn Melfi, sede do Condado de Puglia, houbo cinco Concilios ecum\u00e9nicos, organizados por cinco papas diferentes, entre 1059 e 1137. No ver\u00e1n de 1059, o papa Nicolao II viviu na fortaleza, que foi centro de acontecementos importantes: en xu\u00f1o conclu\u00eduse o tratado de Melfi e, do 3 de agosto ao 25 de agosto, celebrouse o primeiro Concilio de Melfi e, finalmente, reco\u00f1eceuse que as terras conquistadas polos normandos no sur de Italia eran da s\u00faa propoedade (Concordato de Melfi).\nO papa nomeou a Robert Guiscard duque de Puglia e Calabria. A cidade de Melfi pasou ent\u00f3n por un per\u00edodo brillante da s\u00faa historia: naquela ocasi\u00f3n foi elixida como a capital do ducado de Puglia e Calabria. Robert Guiscard (ou Roberto Guscardo), ao casar con Sikelgaita de Salerno, enviou ao exilio \u00e1 s\u00faa primeira esposa, Alberada de Buonalbergo.\nNo castelo organiz\u00e1ronse outros s\u00ednodos: o papa Alexandre II, a partir de agosto de 1067 presidiu o segundo Concilio de Melfi, e recibiu ao pr\u00edncipe lombardo de Salerno, Gisulf II, e aos seus irman\u00e1s Roberto Guiscardo e Roxerio I de Sicilia. Durante o terceiro Concilio de Melfi, en 1089, o papa Urbano II convocou a Primeira Cruzada. Pascual II, en 1101 convocou o cuarto Concilio de Melf. Finalmente, Inocencio II, en 1137 convocou o quinto Concilio de Melfi, o \u00faltimo da serie. Houbo tam\u00e9n un Concilio de Melfi en 1130, pero non foi reco\u00f1ecido pola Igrexa porque foi organizado polo antipapa Anacleto II. Neste concilio Anacleto II estableceu o Reino de Sicilia.\nPer\u00edodo suabo.\nCoa chegada dos suabos, Frederico II Hohenstaufen deu grande importancia ao castelo de Melfi, e fixo algunhas modificaci\u00f3ns. En 1231 o castelo foi onde se promulgaron as Constituci\u00f3ns de Melfi, un c\u00f3digo de leis para o Reino de Sicilia, Frederico II tomou parte persoalmente na s\u00faa redacci\u00f3n, xunto con outros persoeiros, como o seu chanceler Pier della Vigna e o fil\u00f3sofo e matem\u00e1tico Miguel Scot.\nNo edificio estaba tam\u00e9n a oficina de recadaci\u00f3n dos impostos da Basilicata e un c\u00e1rcere onde estiveron presos como o sarraceno Othman Lucera, que m\u00e1is tarde foi liberado mediante o pago de 50 onzas de ouro.\nEn 1232, Frederico II organizou no castelo a voda do marqu\u00e9s de Monferrato e a s\u00faa sobri\u00f1a Bianca Lancia, coa quen tivo un fillo chamado Manfredo. En 1241 o rei suavo (que tam\u00e9n era emperador do Sacro Imperio Romano Xerm\u00e1nico e rei de Chipre e de Xerusal\u00e9n) encarcerou no castelo a dous cardeais e varios bispos franceses e alem\u00e1ns, que conspiraron co papa Gregorio IX para a s\u00faa deposici\u00f3n porque, segundo o Sumo Pont\u00edfice, as Constituci\u00f3mns de Malfi supo\u00f1\u00edan unha lexislaci\u00f3n exterior e contraria \u00e1 Igrexa.\nO per\u00edodo anxevino e per\u00edodos posteriores.\nCoa decadencia de Suabia e a chegada de novos gobernantes anxevinos, o castelo de Melfi foi restaurado e grandemente ampliado. Foi elixido por Carlos II de Anjou como residencia oficial da s\u00faa esposa, Mar\u00eda de Hungr\u00eda, en 1284. A\u00ednda foi obxecto a cambios no s\u00e9culo XVI, baixo o goberno da coroa de Arag\u00f3n. O castelo sufriu dous violentos terremotos en 1851 e 1930 pero, a diferenza dos outros monumentos de Melfi que foron danados severamente, o castelo resultou case ileso. Foi propiedade dos Acciaiuoli primeiro, despois dos Marzano e dos Caracciolo e, finalmente, os Doria, familia \u00e1 que pertenceu at\u00e9 1950. Hoxe en d\u00eda, o edificio alberga o \"Museo archeologico nazionale del Melfese \"Massimo Pallottino\"\", inaugurado en 1976.\nEstrutura.\nO castelo de Melfi, ao ser constru\u00eddo en varias fases ao longo do tempo, ten arquitectura multiestilo, a\u00ednda que se ve claramente a s\u00faa orixe medieval. Componse de dez torres das cales sete son rectangulares e tres pentagonais:\nO castelo de Melfi ten catro entradas, das cales s\u00f3 unha \u00e9 a\u00ednda utiliz\u00e1bel. A primeira, situada ao nordeste, cerca da \"Torrita Parvula\", estaba conectada directamente co campo e agora est\u00e1 tapiada; a segunda, tam\u00e9n amurallada e situada cerca da Torre da Igrexa, \u00e1brese ao patio, e a terceira, ao suroeste, cerca do Baluarte do Le\u00f3n, era a entrada principal durante a \u00e9poca anxevina e permit\u00eda chegar ao foso e \u00e1 cidade. A cuarta, a \u00fanica activa, foi inaugurada pola familia Doria e serve de acceso ao campo a trav\u00e9s dunha ponte, que era unha ponte levadiza na antig\u00fcidade. O interior, a\u00ednda que transformado polos Doria entre os s\u00e9culos XVI e XVIII nun palacio se\u00f1orial, a\u00ednda conserva algunhas das caracter\u00edsticas estruturais do estilo normando-suabo.\nDespois de pasar a ponte p\u00f3dese ver unha porta que ten unha inscrici\u00f3n do s\u00e9culo XVIII que honra os feitos de Carlos V e Andrea Doria. Despois de entrar no patio, p\u00f3dese acceder \u00e1s cortes dos cabalos e aos patios traseiros \"dello Stallaggio\" e \"del Mortorio\", todos eles obras anxevinas creadas entre 1278 e 1281 por orde de Carlos II de Anjou. Sempre de estilo anxevino son o \"Sal\u00f3n do Trono\" (que alberga o museo), constru\u00eddo no lado norte, por debaixo do Sal\u00f3n \"degli Armigeri\". Paga a pena mencionar tam\u00e9n o Sal\u00f3n \"delle Scodelle\" (das cuncas), onde foron proclamadas as Constituci\u00f3ns de Melfi."}
{"id": "349973", "revid": "89787", "url": "https://gl.wikipedia.org/wiki?curid=349973", "title": "Oh Mummy", "text": "Oh Mummy \u00e9 un videoxogo de computador para os modelos Amstrad CPC. Foi desenvolvido por Gem Software e publicado por Amsoft en 1984. A mi\u00fado estaba inclu\u00eddo nos paquetes de xogos de balde que vi\u00f1an cos computadores."}
{"id": "349974", "revid": "89787", "url": "https://gl.wikipedia.org/wiki?curid=349974", "title": "Paper Toss", "text": "Paper Toss \u00e9 un videoxogo desenvolvido orixinalmente para o sistema operativo iOS (iPad, iPhone, iPod Touch) por Backflip Studios, que foi adaptado posteriormente a Android. Emprega un sistema multit\u00e1ctil, e est\u00e1 dispo\u00f1ible en d\u00faas versi\u00f3ns: de balde con publicidade, e de pago sen publicidade."}
{"id": "349975", "revid": "23204", "url": "https://gl.wikipedia.org/wiki?curid=349975", "title": "Happy Wheels", "text": "Happy Wheels \u00e9 un videoxogo baseado en f\u00edsica ragdoll a trav\u00e9s de navegador web desenvolvido e publicado por Fancy Force. Creado polo dese\u00f1ador de videoxogos Jim Bonacci no 2010, o xogo disp\u00f3n de varias personaxes dispo\u00f1ibles, que de moitos xeitos, \u00e1s veces at\u00edpicos, te\u00f1en que atravesar os diferentes niveis do xogo. \u00c9 co\u00f1ecido pola s\u00faa violencia gr\u00e1fica e polo contido xerado polo usuario como base, con diferentes mapas compartidos con servidores p\u00fablicos."}
{"id": "349976", "revid": "1410", "url": "https://gl.wikipedia.org/wiki?curid=349976", "title": "Dragon City", "text": "Dragon City \u00e9 un videoxogo social desenvolvido por Social Point que foi lanzado para xogar en Facebook en maio de 2012 e para descargar en iOS no 2013. O xogo permite criar drag\u00f3ns en illas flotantes. En decembro de 2012, The Next Web escribiu un artigo anunciando que Dragon City acadara a segunda posici\u00f3n no top 25 top de xogos de Facebook."}
{"id": "349979", "revid": "89787", "url": "https://gl.wikipedia.org/wiki?curid=349979", "title": "Zombie Lane", "text": "Zombie Lane \u00e9 un videoxogo social desenvolvido por Digital Chocolate e lanzado por Facebook e Google+ no 2011. A finais de 2011, foi lanzado a trav\u00e9s de iOS App Store. Os xogadores deben reconstru\u00edr unha veci\u00f1anza despois de que fose destru\u00edda por mor dunha apocalipse zombi. O xogo foi loado pola cr\u00edtica polos seus gr\u00e1ficos e modo de xogo. En xullo de 2014, a versi\u00f3n de Facebook ti\u00f1a m\u00e1is de 2,2 mill\u00f3ns de \"g\u00fastame\", e en abril de 2014 foi mercado por RockYou mentres que os desenvolvedores de Digital Chocolate foron contratados para continuar a traballar no xogo."}
{"id": "349980", "revid": "72012", "url": "https://gl.wikipedia.org/wiki?curid=349980", "title": "Carmen de Burgos", "text": "Carmen de Burgos y Segu\u00ed \u2014tam\u00e9n co\u00f1ecida polos pseud\u00f3nimos Colombine, Gabriel Luna, Perico el de los Palotes, Raquel, Honorine e Marianela\u2014 , nada en N\u00edjar, Almer\u00eda, o 10 de decembro de 1867 e finada en\u00a0Madrid o 9 de outubro de 1932, foi unha xornalista, escritora, tradutora e activista dos dereitos da muller espa\u00f1ola. Consid\u00e9rase a primeira xornalista profesional en Espa\u00f1a e en lingua castel\u00e1, pola s\u00faa condici\u00f3n de redactora do madrile\u00f1o \"Diario Universal\" en 1906, xornal que dirix\u00eda Augusto Figueroa.\u00a0\nBiograf\u00eda.\nCarmen de Burgos viviu no barrio de Rodalquilar, no concello de N\u00edjar, onde o seu pai, vicec\u00f3nsul de Portugal en Almer\u00eda, posu\u00eda terras, minas e o casal \"La Uni\u00f3n\". Aos dezaseis anos casa con Arturo \u00c1lvarez Bustos, con quen tivo un fillo e unha filla. \u00c1lvarez Bustos era un xornalista doce anos maior ca ela, fillo do gobernador civil de Almer\u00eda, quen ademais ti\u00f1a en propiedade a imprenta da que sa\u00eda o principal xornal da capital, o cal lle permitiu a Carmen familiarizarse co mundo da prensa desde moi cedo.\nEn xu\u00f1o de 1895 obtivo en Madrid a titulaci\u00f3n de mestra de Ensino Elemental Primario e en 1898 a de Ensino Superior. En 1901 obtivo praza mediante oposici\u00f3n na Escola Normal de Mestras de Guadalaxara. Ese ano morreu o seu fillo e decidiu abandonar un marido infiel e vividor para comezar unha nova vida independente coa s\u00faa filla.\nA partir de 1902 colaborou co xornal \"El Globo,\" onde escrib\u00eda unha columna titulada \"Notas femeninas\" na que analizaba asuntos como \"A muller e o sufraxio\" ou \"A inspecci\u00f3n das f\u00e1bricas obreiras\". En 1903, Augusto Su\u00e1rez de Figueroa fundou o \"Diario Universal\" e contratouna para manter unha columna diaria titulada \"Lecturas para la mujer\", baixo o pseud\u00f3nimo de \"Colombine\", suxerido polo propio editor. Era a primeira vez en Espa\u00f1a que unha muller se reco\u00f1ec\u00eda como xornalista profesional. Na s\u00faa columna, Carmen de Burgos trataba de modas e costumes pero introduc\u00eda ideas que xa se estaban a popularizar noutros pa\u00edses europeos. Fixo campa\u00f1a para a legalizaci\u00f3n do divorcio, o que lle valeu a admiraci\u00f3n de Giner de los R\u00edos e Blasco Ib\u00e1\u00f1ez, pero ataques por parte da Igrexa e dos sectores conservadores, que buscaron desacreditala. En 1905 conseguiu unha bolsa do Ministerio de Instruci\u00f3n P\u00fablica para estudar os sistemas de ensino doutros pa\u00edses, e viaxou durante case un ano por Francia, Italia e M\u00f3naco.\nA finais de 1906 retomou o seu labor docente e xornal\u00edstico e lanzou unha campa\u00f1a no \"Heraldo de Madrid\" a favor do sufraxio feminino cunha columna titulada \"El voto de la mujer.\" Ao ano seguinte, coa chegada ao Goberno do conservador Antonio Maura, o ministro de Instruci\u00f3n P\u00fablica Rodr\u00edguez-San Pedro destinouna a Toledo para a afastar de Madrid, a\u00ednda que egu\u00eda volvendo a Madrid todas as fins de semana para animar o faladoiro literario que creara ao seu regreso de Francia: \"La tertulia modernista\". Aquela reuni\u00f3n semanal de escritores, xornalistas, m\u00fasicos, artistas pl\u00e1sticos, poetas e artistas estranxeiros de paso por Madrid mant\u00edvose varios anos e estivo na orixe da \"Revista cr\u00edtica.\" Al\u00ed co\u00f1eceu a Ram\u00f3n G\u00f3mez de la Serna, daquela un desco\u00f1ecido estudante de dezaoito anos, con quen mantivo unha intensa relaci\u00f3n amorosa e literaria durante vinte anos.\nTras o desastre do Rif en 1909, Carmen de Burgos decidiu achegarse \u00e1s tropas espa\u00f1olas que loitaban arredor de Melilla. Al\u00ed exerceu de correspondente de guerra do diario \"El Heraldo\" de M\u00e1laga. Xa de volta a Madrid, publicou o artigo \"Guerra a la guerra!\", no que defend\u00eda os pioneiros da obxecci\u00f3n de conciencia.\nCoa proclamaci\u00f3n da Segunda Rep\u00fablica en 1931, a nova constituci\u00f3n reco\u00f1eceu o matrimonio civil, o divorcio e o voto feminino, colmando as\u00ed as aspiraci\u00f3ns de Carmen de Burgos. Afiliouse ao \"Partido Republicano Radical Socialista\" e foi nomeada presidenta da \"Cruzada de Mulleres Espa\u00f1olas \"e da \"Liga Internacional de Mulleres Ib\u00e9ricas e Iberoamericanas\". Foi tam\u00e9n elixida vicepresidenta primeira da \"Esquerda Republicana Anticlerical\", e en novembro de 1931 ingresou na Masonar\u00eda, onde fundou a loxa Amor, da que era Gran Mestre.\nO 8 de outubro de 1932, mentres participaba nunha mesa redonda sobre educaci\u00f3n sexual no \"C\u00edrculo Radical Socialista\", Carmen de Burgos empezou a sentirse mal e foi trasladada ao seu domicilio, onde a atenderon tres m\u00e9dicos, entre os cales estaba o seu amigo Gregorio Mara\u00f1\u00f3n, pero sen \u00e9xito. Faleceu \u00e1s d\u00faas da madrugada do d\u00eda 9 e foi enterrada no cemiterio civil de Madrid en presenza dos principais pol\u00edticos e intelectuais da \u00e9poca. Clara Campoamor, xunto con varios intelectuais, pediu que se lle dese o seu nome a unha r\u00faa de Madrid. Tras a Guerra Civil e a vitoria do r\u00e9xime franquista, o seu nome foi inclu\u00eddo na lista de autores prohibidos e os seus libros desapareceron das bibliotecas e as librar\u00edas.\nRelacionouse, entre outros, con Gald\u00f3s, Blasco Ib\u00e1\u00f1ez, Juan Ram\u00f3n Jim\u00e9nez, Julio Romero de Torres, Sorolla, etc. Consid\u00e9rase unha das primeiras defensoras do papel social e cultural da muller. Defendeu as\u00ed mesmo a liberdade e o goce de existir. Decididamente independente, creu nun mundo mellor e foi unha temper\u00e1 feminista, a\u00ednda que ela odiaba ese termo. Na s\u00faa obra \"La mujer moderna y sus derechos\" (1927) defin\u00eda a s\u00faa postura como un feminismo conciliador ao explicar: \"Non \u00e9 a loita de sexos, nin a inimizade co home, sen\u00f3n que a muller desexa colaborar con el e traballar a car\u00f3n del\".\nDesenvolveu unha estreita amizade coa escritora portuguesa Ana de Castro Os\u00f3rio.\nObra.\nTraballou en \"El Universal\", \"El Globo\", \"La Correspondencia de Espa\u00f1a, El Heraldo de Madrid \"e \"ABC\", diario do que foi a primeira redactora. Cubriu diferentes episodios da Guerra de Melilla en 1909 e foi unha das primeiras mulleres correspondentes de guerra da historia de Espa\u00f1a. Ademais da s\u00faa intensa obra xornal\u00edstica son salientables as s\u00faas conferencias no \u00e1mbito do movemento feminista; por exemplo: \"La misi\u00f3n social de la mujer\" (1911) e \"La mujer en Espa\u00f1a.\" Non foi moi ben considerada por un importante sector dos cr\u00edticos e escritores contempor\u00e1neos, que en moitas ocasi\u00f3ns colocaron o seu labor e a s\u00faa obra relegados e reducidos \u00e1 condici\u00f3n de amante de Ram\u00f3n G\u00f3mez da Serna.\nEntre as s\u00faas novelas m\u00e1is populares p\u00f3dese citar \"Pu\u00f1al de claveles\", escrita ao final da s\u00faa vida e baseada no suceso co\u00f1ecido como o \"crime de N\u00edjar\", que tivo lugar en 1928 en N\u00edjar e que foi unha das inspiraci\u00f3ns con que contou Federico Garc\u00eda Lorca para as s\u00faas \"Bodas de sangre\"."}
{"id": "349981", "revid": "23204", "url": "https://gl.wikipedia.org/wiki?curid=349981", "title": "Clash Royale", "text": "Clash Royale, tam\u00e9n co\u00f1ecido como CR \u00e9 un videoxogo de estratexia en li\u00f1a, para dispositivos m\u00f3biles con plataformas de IOS e Android. Lanzado o 2 de marzo de 2016 a nivel mundial, foi creado por Supercell, compa\u00f1\u00eda de videoxogos con sede en Helsinqui, Finlandia. O xogo combina elementos dos xogos de cartas coleccionables e defensa de torres\nO xogo foi lanzado para a plataforma iOS o 6 de marzo de 2016.\nDesenvolvemento.\nO videoxogo foi lanzado en fase \"beta\" o 4 de xaneiro de 2016 no Canad\u00e1, Hong Kong, Australia, Suecia, Noruega, Dinamarca, Islandia, Finlandia e Nova Zelandia e para plataformas iOS. En febreiro de 2016 foi lanzado para Android nalg\u00fans pa\u00edses e sendo lanzado finalmente o 3 de marzo de 2016 para todo o mundo. Pronto, se convirti\u00f3 nun dos videoxogos m\u00e1is populares ao nivel do seu predecesor Clash of Clans.\nRecepci\u00f3n.\nClash Royale recibi\u00f3 principalmente cr\u00edticas positivas. Eli Hodapp, de TouchArcade, o calific\u00f3 como \u00ababsolutamente fenomenal\u00bb e o puntu\u00f3 con cinco estrelas sobre cinco. Harry Slater, revisor de Pocket Gamer, le dio ao xogo un nove sobre dez, resumiendo que \u00e9 \u00ab\u00e9 unha cantidade incrible de diversi\u00f3n gratificante, a veces \u00e9 mordaz, e hai contenido aqu\u00ed que te mantendr\u00e1 ocupado durante semanas, se non meses\u00bb. O escritor de Geek.com, James Plafke mencionou que \u00abClash Royale \u00e9 realmente divertido, m\u00e1is que Clash of Clans, mentres que o desenvolvedor interrumpe cr\u00f3nicamente ao xogador para que non o gozo\u00bb. O sitio web de recensi\u00f3ns Metacritic o valor\u00f3 con oitenta e seis puntos sobre cen. Por parte de Gamezebo, Jim Squires, coment\u00f3 que \u00abte\u00f1e moita variedade de tropas\u00bb e \u00abpartidas multixogador r\u00e1pidas, profundas e accesibles contra oponentes en vivo\u00bb, non obstante, \u00abtes que esperar para abrir os cofres, aunque ese sexa o prop\u00f3sito\u00bb. Clash Royale ha recibido unha resposta moi positiva por parte dos seu xogadores, cun puntaxe medio de catro e dous sobre cinco en Google Play Store e App Store."}
{"id": "349983", "revid": "1888", "url": "https://gl.wikipedia.org/wiki?curid=349983", "title": "M\u00aa de los \u00c1ngeles Cu\u00f1a B\u00f3veda", "text": ""}
{"id": "349984", "revid": "1888", "url": "https://gl.wikipedia.org/wiki?curid=349984", "title": "Francisco Jos\u00e9 Conde L\u00f3pez", "text": ""}
{"id": "349985", "revid": "1888", "url": "https://gl.wikipedia.org/wiki?curid=349985", "title": "Mar\u00eda Sol D\u00edaz Mouteira", "text": ""}
{"id": "349986", "revid": "1888", "url": "https://gl.wikipedia.org/wiki?curid=349986", "title": "Xos\u00e9 Luis Bar\u00e1 Torres", "text": ""}
{"id": "349987", "revid": "1888", "url": "https://gl.wikipedia.org/wiki?curid=349987", "title": "Noela Blanco Rodr\u00edguez", "text": ""}
{"id": "349988", "revid": "65337", "url": "https://gl.wikipedia.org/wiki?curid=349988", "title": "Colombine", "text": ""}
{"id": "349989", "revid": "65337", "url": "https://gl.wikipedia.org/wiki?curid=349989", "title": "Gabriel Luna", "text": ""}
{"id": "349990", "revid": "65337", "url": "https://gl.wikipedia.org/wiki?curid=349990", "title": "Perico el de los Palotes", "text": ""}
{"id": "349991", "revid": "65337", "url": "https://gl.wikipedia.org/wiki?curid=349991", "title": "Honorine", "text": ""}
{"id": "349992", "revid": "98629", "url": "https://gl.wikipedia.org/wiki?curid=349992", "title": "Pocholo Mart\u00ednez-Bordi\u00fa", "text": "Jos\u00e9 Mar\u00eda Mart\u00ednez-Bordi\u00fa e Bass\u00f3, nado en Madrid o 22 de outubro de 1962, \u00e9 un arist\u00f3crata, economista, empresario hostaleiro e personaxe dos medios espa\u00f1ol. XVIII Bar\u00f3n de Gotor, \u00e9 m\u00e1is co\u00f1ecido como Pocholo Mart\u00ednez-Bordi\u00fa. Famoso, entre outras cousas, polos seus v\u00ednculos familiares: \u00e9 sobri\u00f1o de Crist\u00f3bal Mart\u00ednez-Bordi\u00fa, marqu\u00e9s de Villaverde, quen fose xenro de Francisco Franco. Tam\u00e9n estivo casado con Sonsoles Su\u00e1rez, filla do expresidente do goberno Adolfo Su\u00e1rez. A cerimonia celebrouse no Mosteiro de Pedra, en Zaragoza, en recordo ao t\u00edtulo nobilario aragon\u00e9s de bar\u00f3n de Gotor, concedido por Xaime I de Arag\u00f3n aos seus antepasados. F\u00edxose especialmente popular polas s\u00faas exc\u00e9ntricas e histri\u00f3nicas aparici\u00f3ns na prensa rosa e programas de televisi\u00f3n.\nTraxectoria.\n\u00c9 o primox\u00e9nito do matrimonio formado por Jos\u00e9 Mar\u00eda Mart\u00ednez-Bordi\u00fa, XVII bar\u00f3n de Gotor, e por Clotilde Bass\u00f3 e Roviralta. O seu padri\u00f1o de bautismo foi o toureiro Lu\u00eds Miguel Domingu\u00edn. A s\u00faa irm\u00e1 m\u00e1is nova Esperanza Mart\u00ednez-Bordi\u00fa \u00e9 unha famosa dese\u00f1adora espa\u00f1ola co\u00f1ecida polo nome de Kucca Gotor. Os estudos b\u00e1sicos realizounos no Colexio Alameda de Osuna (Madrid). Na s\u00faa mocidade estudou mercadotecnia e finanzas en Su\u00edza e en Estados Unidos e traballou no Intercontinental Bank of Miami. Compaxinouno con traballos espor\u00e1dicos como modelo e actor, chegando a intervir en dous cap\u00edtulos de Miami Vice. En 1990 tam\u00e9n tivo un pequeno papel en \"La grieta\", pel\u00edcula de serie B dirixida por Juan Piquer Sim\u00f3n. Foi ent\u00f3n cando abandonou definitivamente a s\u00faa carreira como economista e, segundo as s\u00faas propias palabras: \"Decid\u00edn vir a Espa\u00f1a. Estar encerrado nun despacho non era o meu. Fun a Eivisa e adiqueime \u00e1 noite\".\nTen catro irm\u00e1ns menores: Alfonso, Afasto, Clotilde e Esperanza \"Kucca\". Descende do antipapa Bieito XIII, alcumado \"Papa Luna\".\nEn Espa\u00f1a traballou como disc jockey e animador da discoteca \"Pach\u00e1\", en Eivisa e Madrid. Logo trasladouse ao Uruguai, onde se fixo cargo da discoteca \"Harem\", en Punta do Leste, onde veranea a alta sociedade do pa\u00eds. Durante a s\u00faa estancia no Uruguai foi encarcerado por catro meses en Las Rosas por posesi\u00f3n de drogas. En 1992 contraeu matrimonio con Sonsoles Su\u00e1rez, a\u00ednda que se divorciaron dous anos despois. Iso converteuno en obxectivo da prensa do coraz\u00f3n, especialmente tras o seu regreso a Espa\u00f1a a finais dos anos noventa.\nA s\u00faa popularidade disparouse a partir de 2003, ao concursar nos reality shows \"Hotel Glam\" de Telecinco e \"Aventura en \u00c1frica\" de Antena 3. Posteriormente realizou colaboraci\u00f3ns puntuais noutros programas e series como \"El inquilino\", \"Cr\u00f3nicas Marcianas\", \"Latrelevisi\u00f3n\" e \"Planeta Finito\".\nEn xullo de 2006 estreou o seu propio programa na Sexta, \"Pocholo Eivissa 06\", un \"docu-soap\" protagonizado por el mesmo e ambientado en Eivisa. En xullo de 2007 estreou outro programa na Sexta, \"Pocholo 007, SDF\" (sen domicilio fixo), outro \"docu-soap\" con el e unha \"playmate\" espa\u00f1ola Arancha Bonete como protagonistas. O 25 de marzo de 2011 participou no programa de Telecinco, \"El reencuentro\", para visitar os concursantes de devandito reality.\nNa s\u00faa mocidade, mantivo unha relaci\u00f3n coa actriz costarrique\u00f1a Giannina Facio."}
{"id": "349993", "revid": "89787", "url": "https://gl.wikipedia.org/wiki?curid=349993", "title": "Cut the Rope", "text": "Cut the Rope \u00e9 unha serie de videoxogos crebacabezas desenvolvidos pola empresa rusa de entretemento ZeptoLab para diversas plataformas e dispositivos. Est\u00e1 formado polo orixinal Cut the Rope (2010) publicado por Chillingo, Cut the Rope: Experiments (2011), Cut the Rope: Time Travel (2013), Cut the Rope 2 (2013 iOS; 2014 Android), My Om Nom (2014 iOS; 2015 Android) e Cut the Rope: Magic (2015).\nO obxectivo dos xogos \"Cut the Rope\" \u00e9 alimentar con lambonadas unha pequena criatura verde chamada Om Nom \u00f3 tempo que se recollen estrelas. En maio de 2015, os xogos de \"Cut the Rope\" foron descargados m\u00e1is de 600 mill\u00f3ns de veces."}
{"id": "349994", "revid": "22570", "url": "https://gl.wikipedia.org/wiki?curid=349994", "title": "Ammonia", "text": "Ammonia \u00e9 un x\u00e9nero de foramin\u00edfero bent\u00f3nico da subfamilia Ammoniinae, da familia Rotaliidae, da superfamilia Rotalioidea, da suborde Rotaliina e da orde Rotaliida. A s\u00faa especie tipo \u00e9 \"Nautilus beccarii\" e o seu rango cronoestratigr\u00e1fico abrangue desde o Mioceno ata a \u00e9poca xeol\u00f3xica contempor\u00e1nea.\nClasificaci\u00f3n.\nDescrib\u00edronse numerosas especies de \"Ammonia.\" Entre as m\u00e1is interesantes ou m\u00e1is co\u00f1ecidas salientan:"}
{"id": "349997", "revid": "23204", "url": "https://gl.wikipedia.org/wiki?curid=349997", "title": "Cut the Rope 2", "text": ""}
{"id": "349998", "revid": "23204", "url": "https://gl.wikipedia.org/wiki?curid=349998", "title": "My Om Nom", "text": ""}
{"id": "350004", "revid": "55340", "url": "https://gl.wikipedia.org/wiki?curid=350004", "title": "Francisco Garc\u00eda Param\u00e9s", "text": "Francisco Garc\u00eda Param\u00e9s, nado na Coru\u00f1a o 22 de decembro de 1963, \u00e9 un investidor privado galego.\nTraxectoria.\nFillo dun enxe\u00f1eiro da Baz\u00e1n, orixinario de Covas, marchou aos 3 anos vivir a Madrid. Licenciouse en Econom\u00eda pola Universidade Complutense e obtivo un MBA, na IESE, o centro de formaci\u00f3n en direcci\u00f3n de empresas da Universidade de Navarra. En 1989 incorporouse a Bestinver, unha sociedade de investimento espa\u00f1ola pertencente \u00e1 multinacional Acciona, onde estivo traballando durante m\u00e1is de d\u00faas d\u00e9cadas e da que chegou a ser CEO. A s\u00faa estratexia de investimento \u00e9 o investimento en valor e \u00e9 seguidor da escola austr\u00edaca. En 2014 abandonou Bestinver e en 2016 lanzou a s\u00faa propia firma de investimento (Cobas AM)."}
{"id": "350009", "revid": "75439", "url": "https://gl.wikipedia.org/wiki?curid=350009", "title": "Miss Universo 2008", "text": "O 57\u00ba certame Miss Universo f\u00edxose no Crown Convention Center dentro do Diamond Bay Resort na pequena cidade de Nha Trang, Vietnam, o 14 de xullo de 2008. Concursantes de 80 naci\u00f3ns e territorios aut\u00f3nomos competiron polo t\u00edtulo. Ao final do evento Riyo Mori, Miss Universo 2007 do Xap\u00f3n coroou \u00e1 s\u00faa sucesora Dayana Mendoza de Venezuela.\n\u00c9 a primeira ocasi\u00f3n, nos 57 nos de historia do certame, que Vietnam serve de sede. Debido \u00e1 diferenza de horarios, o concurso foi visto no hemisferio occidental durante a noite do 13 de xullo, cando se fixo en realidade durante a ma\u00f1\u00e1 do d\u00eda 14.\nOs animadores da final foron o condutor norteamericano Jerry Springer, e Melanie Brown, m\u00e1is co\u00f1ecida como Mel B, integrante do grupo de pop brit\u00e1nico Spice Girls. Tam\u00e9n contou coa actuaci\u00f3n da cantante Lady Gaga. Foi a primeira edici\u00f3n transmitida en alta definici\u00f3n."}
{"id": "350010", "revid": "98629", "url": "https://gl.wikipedia.org/wiki?curid=350010", "title": "A aventura m\u00e1xica de Merli\u00f1o", "text": "A aventura m\u00e1xica de Merli\u00f1o \u00e9 un videoxogo educativo de aventura gr\u00e1fica point and click desenvolvido polo grupo de investigaci\u00f3n SINX, da Universidade de Vigo. \"A aventura m\u00e1xica de Merli\u00f1o\" est\u00e1 considerada como unha das primeiras produci\u00f3ns de videoxogos en galego, da cal se fixeron 50\u00a0000 copias que foron repartidas de balde \u00f3s centros educativos galegos. Bas\u00e9ase en lendas e contos populares do pa\u00eds.\nO videoxogo ten como obxectivo sensibilizar \u00f3s mozos adolescentes da importancia da lingua como un elemento de identidade. Subvencionado pola Direcci\u00f3n Xeral de Pol\u00edtica ling\u00fc\u00edstica, \u00e9 un CD interactivo realizado por Xos\u00e9 Lu\u00eds Mart\u00ednez Orge, Diego Fern\u00e1ndez Goberna, David Ramos Valc\u00e1rcel e Marcos Vali\u00f1o Garc\u00eda. Conta cun editor para xerar historias a trav\u00e9s de 7 posibles localizaci\u00f3ns e m\u00e1is de 20 escenarios con personaxes e obxectos cos que interactuar.\nSinopse.\nO xogo conta a historia de Merli\u00f1o, un rapaz que pasa uns d\u00edas na casa da s\u00faa avoa. Sen querer Merli\u00f1o le un libro de conxuros que fai reaparecer a un antigo demo. Coa axuda dun trasno chamado Cipri, Merli\u00f1o ter\u00e1 que facer unha viaxe pola Galicia m\u00e1xica como Santo Andr\u00e9 de Teixido, Ribeira ou a Torre de H\u00e9rcules da Coru\u00f1a."}
{"id": "350013", "revid": "17467", "url": "https://gl.wikipedia.org/wiki?curid=350013", "title": "Xos\u00e9 Luis Rivas Cruz", "text": ""}
{"id": "350014", "revid": "1888", "url": "https://gl.wikipedia.org/wiki?curid=350014", "title": "Ana Pont\u00f3n Mondelo", "text": ""}
{"id": "350015", "revid": "1888", "url": "https://gl.wikipedia.org/wiki?curid=350015", "title": "Luis Villares Naveira", "text": ""}
{"id": "350016", "revid": "1888", "url": "https://gl.wikipedia.org/wiki?curid=350016", "title": "Olalla Rodil Fern\u00e1ndez", "text": ""}
{"id": "350017", "revid": "1888", "url": "https://gl.wikipedia.org/wiki?curid=350017", "title": "\u00c1ngeles Cu\u00f1a B\u00f3veda", "text": ""}
{"id": "350018", "revid": "1888", "url": "https://gl.wikipedia.org/wiki?curid=350018", "title": "Montserrat Prado Cores", "text": ""}
{"id": "350019", "revid": "1888", "url": "https://gl.wikipedia.org/wiki?curid=350019", "title": "Nava Castro Dom\u00ednguez", "text": ""}
{"id": "350020", "revid": "5863", "url": "https://gl.wikipedia.org/wiki?curid=350020", "title": "Antonio Villar Ponte", "text": ""}
{"id": "350021", "revid": "89787", "url": "https://gl.wikipedia.org/wiki?curid=350021", "title": "Teresa Egerique", "text": "Teresa Egerique Mosquera, nada en Vigo en 1976, \u00e9 unha xornalista e pol\u00edtica galega do PPdeG.\nTraxectoria.\nFilla de Pablo Egerique Mart\u00ednez. \u00c9 doutora en Ciencias da Informaci\u00f3n e m\u00e1ster en Imaxe e Consultar\u00eda Pol\u00edtica. Foi xefe de prensa no Porto de Vigo e profesora asociada na Universidade de Vigo. \u00c9 concelleira en Vigo polo PPdeG dende 2011. Pertenceu \u00e1 executiva do PPdeG dende 2013. Nas Elecci\u00f3ns ao Parlamento de Galicia de 2016 era a candidata n\u00famero tres pola provincia de Pontevedra e foi elixida deputada. Foi voceira do grupo parlamentario popular nas \u00e1reas de Cultura e de Portos e posteriormente de Pesca. Nas Elecci\u00f3ns ao Parlamento de Galicia de 2020 \u00eda no posto 14 da candidatura do PPdeG por Pontevedra e non resultou elixida deputada."}
{"id": "350022", "revid": "1888", "url": "https://gl.wikipedia.org/wiki?curid=350022", "title": "Teresa Egerique Mosquera", "text": ""}
{"id": "350023", "revid": "29398", "url": "https://gl.wikipedia.org/wiki?curid=350023", "title": "Isabel Sarli", "text": "Hilda Isabel \"la Coca\" Gorrindo Sarli, nada en Concordia o 9 de xullo de 1935 e finada o 25 de xu\u00f1o de 2019, foi unha actriz, vedette e modelo arxentina, co\u00f1ecida por protagonizar numerosas pel\u00edculas de sexploitation realizadas por Armando B\u00f3, entre as d\u00e9cadas de 1950 e 1980.\nSarli estableceuse como unha icona pop, gay e s\u00edmbolo sexual. O seu traballo revalorizouse d\u00e9cadas m\u00e1is tarde polo seu contido camp, na\u00edf, charramangueiro e grotesco, o que \u00e1 s\u00faa vez converteu os seus filmes en pel\u00edculas de culto.\nTraxectoria.\nComezou a traballar como secretaria para axudar \u00e1 s\u00faa nai, pero logo ofrec\u00e9ronlle ser modelo para todo tipo de produtos. Foi elixida Miss Arxentina en 1955, \u00e9poca na que co\u00f1eceu en persoa \u00f3 xeneral Juan Domingo Per\u00f3n. No concurso Miss Universo de 1955 foi semifinalista.\nEn xu\u00f1o de 1956 foi descuberta polo director Armando B\u00f3, con quen establece unha relaci\u00f3n persoal e profesional de longa duraci\u00f3n. Sarli pasou a ser protagonista e musa inspiradora das pel\u00edculas de B\u00f3. Pola s\u00faa parte, B\u00f3 era director, produtor e coprotagonista.\nAmbos foron pioneiros do cine er\u00f3tico local. Pese a sufriren a censura en varias escenas das s\u00faas pel\u00edculas, estas terminaron conquistando os mercados de todo o mundo, o que a fixo popular estrela da \u00e9poca en M\u00e9xico, Paraguai, Panam\u00e1, Rusia, Xap\u00f3n, Estados Unidos e outros pa\u00edses de Centro e Suram\u00e9rica.\nB\u00f3 convenceuna para encarnar a protagonista de \"El trueno entre las hojas\", primeira de trinta produci\u00f3ns realizadas entre ambos, onde protagonizou o primeiro espido total do cine arxentino. O filme foi un \u00e9xito e proxectouna como un s\u00edmbolo sexual da s\u00faa xeraci\u00f3n, que a veu por d\u00e9cadas en cintas como \"Furia infernal\", \"Favela\", \"Carne\", \"Fiebre\", \"Fuego\", \"Sabaleros\", \"Embrujada\" e \"Insaciable\".\nAdemais do seu pa\u00eds, rodou no Brasil, Filipinas, M\u00e9xico, Paraguai, Venezuela e outros lugares. A actriz, que sempre se confesou t\u00edmida, definiuse como \u00absexy, er\u00f3tica e perseguida polos homes\u00bb fronte \u00e1 c\u00e1mara."}
{"id": "350024", "revid": "98629", "url": "https://gl.wikipedia.org/wiki?curid=350024", "title": "Black (filme de 2005)", "text": "Black () \u00e9 un filme indio dirixido por Sanjay Leela Bhansali que se estreou no 2005. Est\u00e1 protagonizado por Rani Mukerji e Amitabh Bachchan. \"Black\" conta a historia dunha rapaza cega e xorda, e a s\u00faa relaci\u00f3n co seu mestre, que m\u00e1is tarde desenvolver\u00e1 a doenza de Alzheimer. O filme est\u00e1 inspirado na vida de Helen Keller."}
{"id": "350025", "revid": "23204", "url": "https://gl.wikipedia.org/wiki?curid=350025", "title": "Michael Fakuade", "text": "Michael Olayinka Fakuade, nado o 18 de febreiro de 1989 en Chicago (Illinois), \u00e9 un xogador profesional de baloncesto estadounidense con pasaporte nixeriano. Actualmente xoga para o Orl\u00e9ans Loiret Basket da LNB Pro B, no que se desenvolve na posici\u00f3n de ala-pivote cunha altura de 2,01 metros.\nTraxectoria.\nNado na cidade estadounidense de Chicago (Illinois), Michael Fakuade formouse na Universidade de Northern Illinois, onde xogou na primeira divisi\u00f3n da NCAA cos Northern Illionois Huskies. Posteriormente, entre 2010 e 2012, xoga para a Universidade de Illinois-Springfield, para acabar por dar o salto ao profesionalismo en Alema\u00f1a. En Europa debuta co UBC Tigers Hannover, equipo da ProB, terceira categor\u00eda do baloncesto xermano. Al\u00ed fai uns destac\u00e1beis 15,2 puntos e 10,6 rebotes por partido, chamando a atenci\u00f3n do ETB Wohnbau da ProA, a segunda divisi\u00f3n do pa\u00eds. Na s\u00faa segunda temporada en Alema\u00f1a realizou 8,3 puntos e colleu 7,3 rebotes por partido.\nTras acabar a temporada non asina con ning\u00fan equipo, at\u00e9 que en outubro de 2014 conv\u00e9rtese no \u00faltimo xogar en chegar ao cadro de xogadores do efectivo do For\u00e7a Lleida da Liga LEB Ouro. Nas filas do conxunto catal\u00e1n logra unhas medias de 7,2 puntos, 5,2 rebotes, 0,8 asistencias, 1 tap\u00f3n e 8,5 de valoraci\u00f3n por encontro. Ao ano seguinte asina polo Quesos Cerrato Palencia da mesma categor\u00eda, equipo onde se converte nunha peza fundamental para a consecuci\u00f3n do t\u00edtulo, aportando 9,8 puntos e 6,2 rebotes por partido. Tras finalizar a temporada, o 26 de setembro de 2016 asina co Club Baloncesto Breog\u00e1n."}
{"id": "350026", "revid": "23204", "url": "https://gl.wikipedia.org/wiki?curid=350026", "title": "Casa de Hauteville", "text": "A casa de Hauteville, ou casa de Altavilla, foi unha dinast\u00eda normanda que gobernou Sicilia entre os anos 1061 e 1091, e en 1194.\nA s\u00faa denominaci\u00f3n prov\u00e9n da vila de Hauteville-la-Guichard, no Cotent\u00edn (Normand\u00eda), lugar patrucial de Tancredo de Hauteville e dos seus fillos Robert Guiscard (tam\u00e9n co\u00f1ecido como Roberto Guiscardo e Roberto de Hauteville) e Roxerio chamado \"Borsa\" (\"Bolsa\"), este \u00faltimo primeiro conde de Sicilia.\nRobert e Roxerio formaban parte dun grupo de mercenarios normandos que foran pagados polos bizantinos, que desexaban expulsar aos \u00e1rabes da pen\u00ednsula It\u00e1lica. Robert Guiscard conquistou cos seus mercenarios un amplo territorio no sur de Italia, expulsando tam\u00e9n aos bizantinos, que o contrataran, e que estaban al\u00ed establecidos desde o s\u00e9culo VI.\nHistoria.\nNo ano 1059, o papa Le\u00f3n IX estableceu unha alianza con Robert Guiscard, fac\u00e9ndoo seu vasalo a cambio de concederlle como feudos os ducados de Puglia e Calabria (\u00e9 dicir, o sur de Italia \u00edntegro), m\u00e1is a illa de Sicilia, daquela repartida entre bizantinos e sarracenos, exhort\u00e1ndoo a que completara a conquista dos territorios bizantinos.\nNo s\u00ednodo de Melfi de agosto de 1059, o papa Nicolao II investiu a Robert Guiscard como duque de Puglia, Calabria e Sicilia. Estes t\u00edtulos habilitaron a Roberto Guiscardo para reclamar legalmente para el e a s\u00faa familia, a illa de Sicilia e os citados territorios italianos. De todas as maneiras non foi el, sen\u00f3n o seu irm\u00e1n Roxerio, quen completou a conquista de Sicilia.\nEn 1072, Robert Guiscard proclamou ao su irm\u00e1n Roxerio \"Borsa\" como \"Gran Conde de Sicilia\" a\u00ednda que seguir\u00eda sendo seu vasalo. A partir de ent\u00f3n Roxerio completou a conquista de Sicilia. \u00c1 morte de Robert Guiscard enfront\u00e1ronse os seus fillos Bohemundo e Roxerio \"Borsa\", este \u00faltimo apoiado polo seu t\u00edo Roxerio de Sicilia. Foi Roxerio Borsa quen sa\u00edu vitorioso.\nCando Roxerio Borsa de Sicilia morreu foi sucedido polo seu fillo Sim\u00f3n, que faleceu rapidamente, recaendo o trono no seu irm\u00e1n Roxerio (Roxerio II).\nRoxerio II de Sicilia foi un grande estadista que continuou a pol\u00edtica do seu pai, e \u00e1 morte do seu primo Guillerme II de Puglia, fillo de Roxerio Borsa, unificou os dominios normandos en Italia, e levou a Sicilia \u00e1 s\u00faa m\u00e1xima grandeza ao conquistar o ducado de N\u00e1poles.\nRoxerio II, que accedera ao trono como conde de Sicilia, conseguiu que en 1130 o antipapa Anacleto II o investira como rei de Sicilia. Roxerio foi coroado por Anacleto II, a cambio do seu apoio para ocupar a cadeira de san Pedro. Roxerio faise feudatario do papa, o que provocar\u00eda un problema pol\u00edtico cando a dinast\u00eda Hohenstaufen tomou o poder no reino de Sicilia.\n\u00c1 morte de Roxerio II, o trono pasou a Guillerme I, co\u00f1ecido como Guillerme \"o Malo\". Morto este, o trono herdouno seu fillo, Guillerme II \"o Bo\".\nDebido a que Guillerme II faleceu sen descendencia, desatouse unha crise interna. A s\u00faa t\u00eda Constanza I de Sicilia casara con Henrique, fillo de Frederico Barbarroxa, emperador do Sacro Imperio Romano Xerm\u00e1nico, polo que Henrique reclamou o trono. Pero tam\u00e9n o reclamou Ricardo Coraz\u00f3n de Le\u00f3n, rei de Inglaterra, que as\u00ed mesmo estaba emparentado cos Hauteville.\nPero, por outra parte, os nobres sicilianos decidiron entronizar no seu lugar a Tancredo de Lecce, fillo bastardo de Roxerio II, quen gobernou en medio de continuas guerras civ\u00eds durante s\u00f3 cinco anos. \u00c1 s\u00faa morte, en 1194, extinguiuse a casa de Hauteville, e o reino de Sicilia pasu \u00e1s mans da casa de Hohenstaufen.\nXenealox\u00eda.\n |Tancredo (980-990 - c.1041), o=o (1) Muriella \n \u2502 o=o (2) Fresenda\n \u251c\u25001&gt; Serlo I (c.1000 - ?), permanece en Normand\u00eda \n \u2502 \u2514\u2500\u2500&gt; Serlo II (c.1040 - 1072), se\u00f1or de Geraci, o=o Aldruda de Moulins \n | \u2514\u2500\u2500&gt; Serlo III, se\u00f1or de Geraci (1066 - ?)\n \u251c\u25001&gt; Beatriz (c.1005 - ?) o=o (1) Herman d'Eu; o=o (2) Roxerio\n \u2502 \u251c\u25001&gt; Roberto de Montescaglioso (c.1025 - 1080) \n | | \u2514\u2500\u2500&gt; Unifredo de Montescaglioso (c.1045 - c.1095)\n \u2502 \u2514\u25002&gt; Vifredo, conde de Conversano (c.1035 - 1100)\n \u251c\u25001&gt; Guillerme \"Brazo de Ferro\" (c.1010 - 1046), I conde de Puglia (1042), o=o Guida, filla de Guido de Sorrento\n \u251c\u25001&gt; Drogo (c.1015 - 1051), II conde de Puglia (1046), o=o Gaitelgrima de Salerno (Altrude)\n \u2502 \u2514\u2500\u2500&gt; Ricardo de Hauteville (c.1045 - c.1110)\n \u251c\u25001&gt; Unifredo (c.1020 - 1057), III conde de Puglia (105]), o=o (1) Matilde, filla de Ascletino I de Acerenza \n \u2502 \u2502 o=o (2) Gaitelgrima di Salerno (Altrude), vi\u00fava do seu irm\u00e1n Drogo\n \u2502 \u251c\u2500\u2500&gt; Abelardo (1044 - 1081)\n \u2502 \u251c\u2500\u2500&gt; Herman (c.1048 - 1097)\n \u2502 \u2514\u2500\u2500&gt; Unifreda, o=o Basilio Spadafora\n \u251c\u25001&gt; Vifredo (c.1020 - 1071), conde de Capitanata, o=o (1) unha se\u00f1ora normanda \n \u2502 \u2502 o=o (2) Teodora de Capaccio\n \u2502 \u251c\u25001&gt; Roberto I de Loritello (c.1050 - 1107)\n \u2502 \u2502 \u2514\u2500\u2500&gt; Roberto II di Loritello (c.1080 - c.1135)\n \u2502 \u2502 \u2514\u2500\u2500&gt; Guillerme de Loritello (c.1110 - c.1155) \n \u2502 \u251c\u25001&gt; Rodolfo de Catanzaro o=o Berta\n | \u2502 \u251c\u2500\u2500&gt; Vifredo de Catanzaro\n | | \u2514\u2500\u2500&gt; Raimundo de Catanzaro o=o Sighelgaita\n | | \u2514\u2500\u2500&gt; Clemencia de Catanzaro, condesa de Catanzaro o=o Hugo Lupino\n | | \u2514\u2500\u2500&gt; Hugo de Catanzaro\n \u2502 \u251c\u25001&gt; Guillerme de Tiriolo\n \u2502 \u2514\u25002&gt; Tancredo\n \u251c\u25002&gt; Robert Guiscard (c.1025 - 1085), conde de Puglia e de Calabria (1057), despois duque de Puglia e de Calabria (1059) \n \u2502 \u2502 o=o (1) 1051 Alberada de Buonalbergo\n \u2502 \u2502 o=o (2) 1058 Sichelgaita de Salerno\n \u2502 \u251c\u25001&gt; Emma (c.1052 - ?), o=o Od\u00f3n de Bonmarchis\n \u2502 \u2502 \u2514\u2500\u2500&gt; Tancredo, pr\u00edncipe de Galilea (1072 - 1112)\n \u2502 \u251c\u25001&gt; Bohemundo I (c.1055 - 1111), pr\u00edncipe de Taranto (1085), pr\u00edncipe de Antioqu\u00eda (1098),\n \u2502 \u2502 o=o Constanza, fillia de Filipe I de Francia\n \u2502 \u2502 \u251c\u2500\u2500&gt; Bohemundo II (1108 - 1131), pr\u00edncipe de Antioqu\u00eda e de Taranto (1126), o=o Alicia de Antioqu\u00eda\n \u2502 \u2502 \u2502 \u2514\u2500\u2500&gt; Constanza de Antioqu\u00eda (1127 - 1163), o=o (1) Raimundo de Poitiers\n \u2502 \u2502 \u2502 \u2502 o=o (2) Reinaldo de Ch\u00e2tillon, pr\u00edncipe de Antioqu\u00eda\n \u2502 \u2502 \u2502 \u2514\u25001&gt; Bohemundo III de Antioqu\u00eda (1144 - 1201) \n \u2502 \u2502 \u2514\u2500\u2500&gt; Elisa, o=o Raimundo, duque de Austria\n \u2502 \u251c\u25001-2&gt; Olimpia ou Elena (antes de 1060 - ?), o=o Costantino Ducas \n \u2502 \u251c\u25001-2&gt; Heria (antes de 1060 - ?), o=o Hugo V de Maine\n \u2502 \u251c\u25002&gt; Matilde ou Mafalda (1059 - 1112), o=o Ram\u00f3n Berenguer II de Barcelona\n \u2502 \u251c\u25002&gt; Roxerio Borsa (c.1060 - 1111), duque de Puglia, de Calabria e de Sicilia (1085), o=o Adela de Flandres\n \u2502 \u2502 \u2514\u2500\u2500&gt; Guillerme II, duque de Puglia (1095 - 1127), o=o 1114 Gaitelgrima de Puglia\n \u2502 \u251c\u25002&gt; Guido duque de Amalfi (1061 - 1108)\n \u2502 \u251c\u25002&gt; Roberto chamado \"Scalio\" (c.1065 - 1110)\n \u2502 \u251c\u25002&gt; Sibila, o=o \u00c9balo de Roucy\n \u2502 \u2514\u25002&gt; Mabilia, o=o Guillerme de Grandmesnil \n \u251c\u25002&gt; Mauger (c.1025 - 1064), conde de Capitanata (1057)\n \u251c\u25002&gt; Guillerme (c.1030 - c.1080), conde do Principado de Salerno (1056), o=o Mar\u00eda, filla de Guido de Sorrento\n \u2502 \u2514\u2500\u2500&gt; Roberto de Salerno (c.1050 - c.1110), conde do Principado de Salerno (c.1080)\n \u2502 \u2514\u2500\u2500&gt; Tancredo de Salerno (c. 1055 - c. 1110) conde de Siracusa (c.1091)\n \u2502 \u2514\u2500\u2500&gt; Ricardo de Salerno (c. 1060 - 1114), o=o unha irm\u00e1 de Tancredo, pr\u00edncipe de Galilea\n \u2502 \u251c\u2500\u2500&gt; Mar\u00eda, o=o Xoscelino I de Edesa\n \u2502 \u2514\u2500\u2500&gt; Roxerio de Salerno (? - 1119), rexente de Antioqu\u00eda, o=o Hodierna de Rethel (ou Hodierna de Tr\u00edpoli)\n \u251c\u25002&gt; Alfredo, permanece en Normand\u00eda\n \u251c\u25002&gt; Tancredi, chegado a Italia e desaparecido\n \u251c\u25002&gt; Emma (c.1030 - ?), o=o Eudes\n \u251c\u25002&gt; Fredesenda (1030 - 1097), o=o Ricardo I de Aversa, \n \u2514\u25002&gt; Roxerio I (c.1031 - 1101), conde de Sicilia (1062), o=o (1) 1061 Xuduit de Evreux (1050 - 1076)\n \u2502 o=o (2) 1077 Eremburga de Mortain (\u2020 1087)\n \u2502 o=o (3) 1087 Adelaida del Vasto (1074 - 1118)\n \u251c\u25000&gt; Xord\u00e1n (c.1060 - 1092)\n \u251c\u25001&gt; Matilde (1062 - 1094) o=o Raimundo IV de Tolosa\n \u251c\u25001&gt; Flandina, o=o Hugo de Jersey, despois o=o Henrique del Vasto\n \u251c\u25001&gt; Emma, o=o Rodolfo Macabeo, conde de Montescaglioso\n \u251c\u25000&gt; Vifredo (1080 c. - 1120), I conde de Ragusa\n \u2502 \u2514\u2500\u2500&gt; Silvestre de Marsico (c. 1110 - 1162), I conde de Marsico\n \u251c\u25002&gt; Felicia (ou Busila) (c.1078 - 1102), o=o Colom\u00e1n de Hungr\u00eda\n \u251c\u25002&gt; Mauger (c.1080 - c.1100), conde de Troina\n \u251c\u25002&gt; Muriel (c.1080 - 1119), o=o Xosberto de Luci\n \u251c\u25002&gt; Constanza (c.1082 - ?), o=o Conrado de Lorena \n \u251c\u25002&gt; Xudit (c.1085 - ?), o=o Roberto I de Basseville \n \u251c\u25003&gt; Matilde (c.1090 - 1119) o=o (2) Rainulfo III de Alife \n \u251c\u25003&gt; Sim\u00f3n de Sicilia (1093 - 1105)\n \u2514\u25003&gt; Roxerio II (1095 - 1154), conde (1105) e despois rei de Sicilia (1130)\n \u2502 o=o (1) 1116 Elvira de Castela (1097 - 1135)\n \u2502 o=o (2) 1149 Sibila de Borgo\u00f1a (1126 - 1150)\n \u2502 o=o (3) 1151 Beatriz de Rethel (c.1135 - 1185)\n \u251c\u25001&gt; Roxerio (1118 - 1148), duque de Puglia e Calabria, o=o 1140 Isabel de Blois \n \u2502 \u2514\u2500\u2500&gt; Tancredo (1138 - 1194), conde di Lecce, rei de Sicilia (1189 - 1194), o=o Sibila de Medania\n \u2502 \u251c\u2500\u2500&gt; Roxerio (1175 - 1193), o=o Irene Angelo \n \u2502 \u251c\u2500\u2500&gt; Constanza, o=o Pietro Ziani, dogo da Rep\u00fablica de Venecia \n \u2502 \u251c\u2500\u2500&gt; Valdrada, o=o Jacopo Tiepolo, dogo da Rep\u00fablica de Venecia\n \u2502 \u251c\u2500\u2500&gt; Mar\u00eda Albina (c.1175 - 1234), condesa de Lecce, o=o 1200 Gualterio III de Brienne\n \u2502 \u2514\u2500\u2500&gt; Guillerme III (1185 - 1198), rei de Sicilia (1194)\n \u251c\u25001&gt; Tancredo (c.1120 - 1138), pr\u00edncipe de Bari\n \u251c\u25001&gt; Afonso (c.1122 - 1144), duque de N\u00e1poles\n \u251c\u25001&gt; Guillerme I \"o Malo\" (1131 - 1166), rei de Sicilia (1154 - 1166), o=o Margarida de Navarra\n \u2502 \u251c\u2500\u2500&gt; Roxerio (1150 - 1161), duque de Puglia \n \u2502 \u251c\u2500\u2500&gt; Guillerme II \"o Bo\" (1153 - 1189), rei de Sicilia (1166 - 1189), o=o 1177 Xoana de Inglaterra (1165-1199)\n \u2502 \u251c\u2500\u2500&gt; Henrique (1158 - 1172), pr\u00edncipe de Capua\n \u2502 \u2514\u2500\u2500&gt; Matina, o=o Margarito de Brindisi\n \u251c\u25001&gt; Adelicia (? - c.1130), o=o Gozzolino di Loreto \n \u251c-N&gt; Sim\u00f3n de Taranto\n \u2514\u25003&gt; Constanza (1154 - 1198), o=o Henrique VI, emperador do Sacro Imperio Romano Xerm\u00e1nico (1165 - 1197)\n \u2514\u2500\u2500&gt; Frederico II (1194 - 1250), emperador do Sacro Imprio Romano Xerm\u00e1nico\n |_______&gt; Manfredo I de Suabia"}
{"id": "350027", "revid": "197", "url": "https://gl.wikipedia.org/wiki?curid=350027", "title": "A andori\u00f1a na cultura popular galega", "text": "Antigamente a andori\u00f1a consagr\u00e1base aos deuses penates (protectores dos fogares), tal como menciona Claudio Eliano, e xa daquela ningu\u00e9n as mataba. Consider\u00e1banse o heraldo da primavera e en Rodas ti\u00f1an un c\u00e1ntico para celebrar a chegada das andori\u00f1as nas s\u00faas migraci\u00f3ns anuais .\nEn Galicia, de acordo coa cultura tradicional galega, consid\u00e9rase unha ave sagrada que hai que respectar e protexer . \u00c9 popular a lenda que conta que as andori\u00f1as arrincaron as espi\u00f1as da coroa que levaba Xes\u00fas Cristo, e que do sangue deste v\u00e9n a mancha vermella que amosan no seu pescozo . Por esta raz\u00f3n son aves que ningu\u00e9n molesta nin se lle vai \u00f3s ni\u00f1os . As\u00ed mesmo, desta crenza procede a consideraci\u00f3n das andori\u00f1as como protectoras das casas nas que ani\u00f1a: crese que traen boa sorte e por iso favor\u00e9cese que ani\u00f1en na casa . Mesmo se cre que matar unha andori\u00f1a ou destru\u00ed-lo seu ni\u00f1o \u00e9 un pecado e que quen o faga sufrir\u00e1 axi\u00f1a unha desgraza na s\u00faa casa (Risco, Rodr\u00edguez L\u00f3pez )\nConsid\u00e9ranse agoiros do tempo que vai facer: cando as andori\u00f1as voan baixo \u00e9 que vai cambia-lo tempo.\nA Virxe de Padr\u00f3n leva unha andori\u00f1a na coroa e por iso corre un cantar no que se di que \"O Se\u00f1or bendiga \u00e2 ave que leva nosa Se\u00f1ora\" (Rodr\u00edguez L\u00f3pez).\nA andori\u00f1a na terap\u00e9utica popular.\nCh\u00e1mase \"pedra alido\u00f1a\" (ou simplemente \"alido\u00f1a\") unha concreci\u00f3n calc\u00e1rea que disque se forma no est\u00f3mago ou na moela das andori\u00f1as. Util\u00edzase para curar feridas, por simple contacto coa pel, ou certas infecci\u00f3ns . \nTam\u00e9n existe a \"herba andori\u00f1a\" ou \"herba da andori\u00f1a\", m\u00e1is co\u00f1ecida cos nomes de celidonia e ceruda (\"Chelidonium majus\") , que antigamente se cr\u00eda boa para as enfermidades dos ollos. Este uso medicinal, que tam\u00e9n se chegou a aplicar \u00e1s propias andori\u00f1as , v\u00e9n da antiga crenza de que os polos de andori\u00f1a nac\u00edan cegos pero a nai cur\u00e1baos \u00f3 refregarlles os ollos cun anaco desta herba .\nSinonimia e l\u00e9xico derivado.\nOutros nomes que recibe a andori\u00f1a son os seguintes: \"andol\u00eda\", \"colandrilla\". No galego-asturiano: \"andol\u00eda\" e \"golondr\u00eda\" \nCos nomes de \"andori\u00f1a\" ou \"anduri\u00f1a\" des\u00edgnanse tam\u00e9n os seguintes animais:\nTam\u00e9n designa a ovella que gu\u00eda o raba\u00f1o.\n\"Anduri\u00f1o\" \u00e9 tam\u00e9n nome dun peixe que o Padre Sobreira describe como \"Pez peque\u00f1o; de forma y color de trucha, y de igual o mejor gusto, con manchas doradas: carne blanca. Vienen por Marzo; en Abril son raros: en a\u00f1os secos son m\u00e1s abundantes. Parecen ser los escalos de Ponte Ar\u00e9as, y son los reos del Avia\".\nTam\u00e9n di Sobreira que co adxectivo \"anduri\u00f1o\" se designa en Ribadavia a persoa que anda lixeira e que aguanta moito. Eladio Rodr\u00edguez Gonz\u00e1lez aumenta o significado a quen \u00e9 r\u00e1pido \u00f3 cami\u00f1ar, traballar, decidirse e mesmo que fala rapidamente."}
{"id": "350028", "revid": "15490", "url": "https://gl.wikipedia.org/wiki?curid=350028", "title": "Guadalupe Murillo", "text": "Mar\u00eda Guadalupe Murillo Sol\u00eds, nada en Pontevedra o 5 de abril de 1970, \u00e9 unha avogada, empresaria e pol\u00edtica galega do PPdeG.\nTraxectoria.\nLicenciada en Dereito. \u00c9 directora xeral de Conservas Pescamar. En 2014 foi elixida presidenta do Pontevedra CF. Nas elecci\u00f3ns ao Parlamento de Galicia 2016 e nas de 2020 foi elixida deputada polo PPdeG."}
{"id": "350029", "revid": "1888", "url": "https://gl.wikipedia.org/wiki?curid=350029", "title": "Guadalupe Murillo Sol\u00eds", "text": ""}
{"id": "350030", "revid": "1888", "url": "https://gl.wikipedia.org/wiki?curid=350030", "title": "Lupe Murillo", "text": ""}
{"id": "350032", "revid": "22795", "url": "https://gl.wikipedia.org/wiki?curid=350032", "title": "Casa de Altavilla", "text": ""}
{"id": "350037", "revid": "1131", "url": "https://gl.wikipedia.org/wiki?curid=350037", "title": "Aletta Ocean", "text": "Aletta Ocean, nada en Budapest o 14 de decembro de 1987, \u00e9 o nome art\u00edstico dunha actriz pornogr\u00e1fica h\u00fangara. Ga\u00f1ou dous premios AVN en 2010 nas categor\u00edas de mellor actriz estranxeira do ano e mellor escena de sexo nunha produci\u00f3n estranxeira (\"Dollz House \u2013 Harmony Films\")."}
{"id": "350038", "revid": "55340", "url": "https://gl.wikipedia.org/wiki?curid=350038", "title": "Estados Unidos (hom\u00f3nimos)", "text": "Estados Unidos pode referirse a:"}
{"id": "350040", "revid": "85894", "url": "https://gl.wikipedia.org/wiki?curid=350040", "title": "Marcos Cal", "text": "Marcos Cal Ogando, nado na Lama en 1978, \u00e9 un pol\u00edtico galego de En Marea.\nTraxectoria.\nTraballou como axente comercial. Participou no movemento do 15-M e nas Marchas pola dignidade. \u00c9 conselleiro galego de Podemos. Nas elecci\u00f3ns ao Parlamento de Galicia 2016 foi elixido deputado."}
{"id": "350041", "revid": "1888", "url": "https://gl.wikipedia.org/wiki?curid=350041", "title": "Marcos Cal Ogando", "text": ""}
{"id": "350042", "revid": "839", "url": "https://gl.wikipedia.org/wiki?curid=350042", "title": "Antonia Petrova", "text": "Antonia Petrova Beredin (en b\u00falgaro: \u0410\u043d\u0442\u043e\u043d\u0438\u044f \u041f\u0435\u0442\u0440\u043e\u0432\u0430 \u0411\u0435\u0440\u0435\u0434\u0438\u043d), nada en 1984, \u00e9 unha avogada, actriz e concursante de beleza que ga\u00f1ou o t\u00edtulo de Miss Bulgaria no ano 2009.\nTraxectoria.\nRepresentou ao seu pa\u00eds en Miss Mundo 2009 o cal se realizou en decembro de 2009. Coroou \u00e1 s\u00faa sucesora como Miss Bulgaria, Romina Andonova, en abril de 2010.\nCase inmediatamente despois de ga\u00f1ar a s\u00faa coroa, Petrova Beredin participou na terceira temporada de VIP Brother (a edici\u00f3n de celebridades do reality Big Brother) en Bulgaria). Pasou 14 d\u00edas na casa, e despois marchou voluntariamente.\nPetrova estudou dereito na UNSS."}
{"id": "350043", "revid": "59564", "url": "https://gl.wikipedia.org/wiki?curid=350043", "title": "Luca Chao", "text": "Luca Chao P\u00e9rez, nada en Lugo en 1988, \u00e9 unha pol\u00edtica galega de En Marea.\nTraxectoria.\nLicenciada en Ciencias Pol\u00edticas pola Universidade de Santiago de Compostela (2011) e m\u00e1ster Oficial en Migraci\u00f3ns Internacionais (2012). Investigadora no Departamento de Sociolox\u00eda e Ciencia Pol\u00edtica da Universidade da Coru\u00f1a e membro do Equipo de Sociolox\u00eda de Migraci\u00f3ns Internacionais, onde impartiu clase e traballou na s\u00faa tese doutoral sobre a participaci\u00f3n pol\u00edtica dos descendentes do exilio republicano. Nas elecci\u00f3ns ao Parlamento de Galicia 2016 foi elixida deputada por En Marea e voceira do seu grupo parlamentario. Tam\u00e9n exerce labores de consultar\u00eda para o sector p\u00fablico e colabora con medios como \"N\u00f3s Diario\" e \"P\u00fablico\"."}
{"id": "350044", "revid": "1888", "url": "https://gl.wikipedia.org/wiki?curid=350044", "title": "Luca Chao P\u00e9rez", "text": ""}
{"id": "350045", "revid": "75439", "url": "https://gl.wikipedia.org/wiki?curid=350045", "title": "Miss Mundo", "text": "Miss Mundo \u00e9 un t\u00edtulo de beleza feminina. Tam\u00e9n se co\u00f1ece as\u00ed o certame que o concede e que se celebra anualmente, xulgando a beleza integral, a elegancia, a personalidade, o porte, a pose, a seguridade, a conciencia social e a sa\u00fade f\u00edsica das candidatas provenientes de diferentes pa\u00edses do mundo. Igual que ocorre no concurso de Miss Universo, a ga\u00f1adora \u00e9 cualificada como \u00aba muller m\u00e1is bela do mundo\u00bb. Cada concursante representa unicamente a s\u00faa naci\u00f3n de orixe e a vencedora ostentar\u00e1 o t\u00edtulo por un ano.\nHistoria e caracer\u00edsticas.\nO certame foi fundado en 1951 por Eric Morley no Reino Unido. A presidenta da Organizaci\u00f3n Miss Mundo \u00e9 Julia Morley, quen colleu as rendas do concurso tras a morte do seu marido, Eric Morley, en 2000. Ela administra e toma decisi\u00f3ns respecto a este certame e o seu concurso irm\u00e1n, M\u00edster Mundo, versi\u00f3n masculina do orixinal.\nA final de Miss Mundo \u00e9 un grande acontecemento anual de televisi\u00f3n en vivo, visto por dous mil mill\u00f3ns de persoas en m\u00e1is de 200 pa\u00edses. A diferenza doutros certames, Miss Mundo \u00e9 pouco co\u00f1ecido en Am\u00e9rica; non obstante, mant\u00e9n gran popularidade en \u00c1frica e na maior parte de Europa, Asia e o Caribe.\nA ga\u00f1adora pasa o seu reinado viaxando \u00f3 redor do mundo, en particular a pa\u00edses terceiromundistas, representando a Organizaci\u00f3n Miss Mundo nas s\u00faas varias causas.\nMiss Mundo ten unha axenda explicitamente altru\u00edsta e conta con m\u00e1is de 250 mill\u00f3ns de libras para varias obras de caridade globais. Tradicionalmente, a Miss Mundo vive en Londres durante o seu reinado, servindo esta cidade de base para as s\u00faas viaxes mundiais.\nA catal\u00e1 Mireia Lalaguna ga\u00f1ou este t\u00edtulo no ano 2015."}
{"id": "350046", "revid": "89787", "url": "https://gl.wikipedia.org/wiki?curid=350046", "title": "Paula Quinteiro", "text": "Paula Quinteiro Ara\u00fajo, nada en Vigo o 10 de maio de 1990, \u00e9 unha enfermeira diplomada e pol\u00edtica galega militante de Anticapitalistas Galiza e Podemos Galicia e deputada no Parlamento de Galicia dende o 2016 por En Marea.\nTraxectoria.\nDiplomada en enfermer\u00eda pola Universidade de Vigo (2011). Traballou como auxiliar de enfermer\u00eda. Foi unha das fundadoras dos c\u00edrculos de Podemos de Vigo. Nas elecci\u00f3ns ao Parlamento de Galicia 2016 foi elixida deputada por En Marea pola provincia de Pontevedra."}
{"id": "350047", "revid": "5863", "url": "https://gl.wikipedia.org/wiki?curid=350047", "title": "Xo\u00e1n Antonio Su\u00e1rez Picallo", "text": ""}
{"id": "350048", "revid": "1888", "url": "https://gl.wikipedia.org/wiki?curid=350048", "title": "Paula Quinteiro Ara\u00fajo", "text": ""}
{"id": "350049", "revid": "89787", "url": "https://gl.wikipedia.org/wiki?curid=350049", "title": "Juan Jos\u00e9 Merlo", "text": "Juan Jos\u00e9 Merlo Lorenzo, nado en Vigo en 1972, \u00e9 un pol\u00edtico galego de En Marea.\nTraxectoria.\nVigo, 1972. Formouse como enxe\u00f1eiro industrial e abandonou os seus estudos para incorporarse ao mercado laboral. Desenvolveu a s\u00faa actividade laboral primeiro en empresas como Hitachi e no corpo de mandos dunha co\u00f1ecida cadea de grandes almac\u00e9ns e posteriormente \u00e1 fronte dunha empresa de enxe\u00f1er\u00eda e enerx\u00edas renovables. Participou activamente en diferentes plataformas do 15M. Entrou na vida pol\u00edtica da man de Podemos, onde foi secretario de Organizaci\u00f3n de Podemos Galicia desde 2016 ata 2018. Nas elecci\u00f3ns ao Parlamento de Galicia 2016 foi elixido deputado por En Marea pola provincia de Pontevedra. En abril de 2018 dimitiu por responsabilidade ao non esixir a correcci\u00f3n do seu curriculum publicado no Parlamento, onde na redacci\u00f3n do mesmo dic\u00edase que era enxe\u00f1eiro, cuesti\u00f3n que daba a supo\u00f1er unha titulaci\u00f3n que este nunca se hab\u00eda atribu\u00eddo."}
{"id": "350050", "revid": "1888", "url": "https://gl.wikipedia.org/wiki?curid=350050", "title": "Juan Jos\u00e9 Merlo Lorenzo", "text": ""}
{"id": "350051", "revid": "89787", "url": "https://gl.wikipedia.org/wiki?curid=350051", "title": "Paula V\u00e1zquez Verao", "text": "Paula V\u00e1zquez Verao, nada en Sober en 1984, \u00e9 unha pol\u00edtica galega.\nTraxectoria.\nEstudou Xeograf\u00eda e Historia na UNED. Traballadora do sector turismo, \u00e9 presidenta da asociaci\u00f3n cultural Colado do Vento. Ga\u00f1ou o premio Lola de Penelas en 2016 polo seu labor de divulgaci\u00f3n. \nMilitou no BNG, polo cal foi elixida concelleira nas elecci\u00f3ns municipais de 2011 en Sober como n\u00famero 2 da candidatura. Trala marcha de Encontro Irmandi\u00f1o en marzo de 2012 abandonou o BNG, conservando a acta de concelleira, e pasou a formar parte de Anova. Dentro do partido era membro da corrente cr\u00edtica Cerna, coa cal se escindiu en outubro de 2014. Nas elecci\u00f3ns municipais de 2015 foi candidata \u00e1 alcald\u00eda de Sober pola candidatura cidad\u00e1 Agroma Sober, a cal logrou 2 concelleiros. Nas elecci\u00f3ns ao Parlamento de Galicia 2016 foi elixida deputada por En Marea, onde conflu\u00edra a s\u00faa formaci\u00f3n. Pese a renunciar \u00e1 s\u00faa acta de concelleira en decembro de 2017, para centrarse na s\u00faa labor de deputada, volver\u00eda a encabezar Agroma Sober nas municipais de 2019 logrando de novo 2 concelleiros e sendo a principal forza da oposici\u00f3n ao PPdeG no concello. Af\u00edn \u00e1s teses do l\u00edder de En Marea Lu\u00eds Villares, abandonou xunto a este e outros 2 deputados o grupo parlamentario da formaci\u00f3n en xu\u00f1o de 2019. Ao remate da lexislatura non participou nas Elecci\u00f3ns ao Parlamento de Galicia de 2020, pasando a centrarse na s\u00faa labor de concelleira en Sober."}
{"id": "350052", "revid": "85894", "url": "https://gl.wikipedia.org/wiki?curid=350052", "title": "Jos\u00e9 Manuel Lago Pe\u00f1as", "text": "Jos\u00e9 Manuel Lago Pe\u00f1as, nado en Vigo en 1956, \u00e9 un economista e pol\u00edtico galego de En Marea.\nTraxectoria.\nEconomista especializado en traballo, econom\u00eda p\u00fablica e pol\u00edtica industrial. Traballou no gabinete confederal de Comisi\u00f3ns Obreiras dende 1985. Foi director financeiro da TVG (2005-2009). \u00c9 profesor da Escola de Relaci\u00f3ns Laborais da Universidade da Coru\u00f1a dende 2013. Nas elecci\u00f3ns ao Parlamento de Galicia 2016 foi elixido deputado por En Marea."}
{"id": "350053", "revid": "5863", "url": "https://gl.wikipedia.org/wiki?curid=350053", "title": "Goberno civil", "text": ""}
{"id": "350054", "revid": "75439", "url": "https://gl.wikipedia.org/wiki?curid=350054", "title": "My Little Pony", "text": "My Little Pony (literalmente, en galego: \"Meu Pequeno Poni\") \u00e9 unha franqu\u00eda de entretemento desenvolvido por Hasbro que \u00e9 comercializado principalmente para nenas. Comezou como unha li\u00f1a de ponies de pl\u00e1stico desenvolvida por Bonnie Zacherle, Charles Muenchinger e Steve D'Aguanno desde 1983. Os ponis te\u00f1en corpos de cores, crinas e un s\u00edmbolo orixinal nun ou ambos os laterais. Estes s\u00edmbolos reciben desde 2003 o nome de \"Cutiemarks\". \"My Little Pony\" foi renovado varias veces con novas e m\u00e1is modernas aparencias para un novo mercado.\nTras o orixinal \"My Pretty Pony\", introducido en 1981, \"My Little Pony\", foi lanzado en 1983 e a li\u00f1a tornouse popular na d\u00e9cada de 1980. A li\u00f1a de xoguetes orixinal funcionou entre 1983 e1995 (1992 nos Estados Unidos), e durante ese per\u00edodo foron producidos especiais de animaci\u00f3n, un filme de animaci\u00f3n, e catro series de televisi\u00f3n animada.\nAs vendas da marca aumentaron moito coa introduci\u00f3n da cuarta xeraci\u00f3n da franqu\u00eda, que comezou co \u00e9xito da serie animada de televisi\u00f3n en 2010. A marca recadou mill\u00f3ns de d\u00f3lares en vendas polo mi\u00fado en 2014 e 650 mill\u00f3ns en 2013."}
{"id": "350057", "revid": "22795", "url": "https://gl.wikipedia.org/wiki?curid=350057", "title": "Familia Hauteville", "text": ""}
{"id": "350061", "revid": "65337", "url": "https://gl.wikipedia.org/wiki?curid=350061", "title": "Carmen de Burgos y Segu\u00ed", "text": ""}
{"id": "350068", "revid": "98629", "url": "https://gl.wikipedia.org/wiki?curid=350068", "title": "Ana de Castro Os\u00f3rio", "text": "Ana de Castro Os\u00f3rio, nada en Mangualde (Distrito de Viseu) o 18 de xu\u00f1o de 1872 e finada en Lisboa o 23 de marzo de 1935), foi unha escritora dedicada especialmente \u00e1 literatura infantil, editora, xornalista, pedagoga, feminista e activista republicana portuguesa. Foi membro da obediencia mas\u00f3nica \"Grande Oriente Lusitano\".\nTraxectoria.\nFilla do xu\u00edz e bibli\u00f3grafo Jo\u00e3o Baptista de Castro e de Mariana Os\u00f3rio de Castro Cabral e Albuquerque, Ana de Castro Os\u00f3rio foi pioneira en Portugal na loita pola igualdade dos dereitos do home e a muller.\nEn 1895, a s\u00faa familia enteira mudouse a Set\u00fabal, onde iniciou a s\u00faa traxectoria como escritora, aos seus 23 anos. Casou o 10 de marzo de 1898, na igrexa de Nosa Se\u00f1ora da Anunciada, co poeta Francisco Paulino Gomes de Oliveira, membro do Partido Republicano Portugu\u00e9s. Dese matrimonio naceron os seus fillos Jo\u00e3o (1899-1970), que se dedicar\u00e1 \u00e1s letras e actuar\u00e1 como adoutrinador pol\u00edtico conservador na d\u00e9cada de 1920, e Jos\u00e9 (1900-1964), que foi tam\u00e9n escritor. Ana de Castro Os\u00f3rio achegouse \u00e1 ideolox\u00eda do seu home e tivo, despois da instauraci\u00f3n da Rep\u00fablica, colaboraci\u00f3n co ministro de Xustiza Afonso Costa na elaboraci\u00f3n da Lei de divorcio.\nEn 1911, ao ser nomeado Paulino de Oliveira como c\u00f3nsul de Portugal en S\u00e3o Paulo, Ana pasou a residir no Brasil, onde ficou ata a morte do seu home, en marzo de 1914, v\u00edtima da tuberculose. De regreso a Portugal, fixou a s\u00faa residencia en Lisboa, na casa onde viv\u00eda a s\u00faa familia. A partir dese momento comezou a escribir en relaci\u00f3n coa intervenci\u00f3n de Portugal na primeira guerra mundial, mantendo unha postura favorable.\nFeminismo, literatura e masonar\u00eda.\nCastro Os\u00f3rio escribiu en 1905 \"Mulheres Portuguesas\", o primeiro manifesto feminista portugu\u00e9s.\nEn 1915 participou no Congreso Municipalista de \u00c9vora, onde presentou a s\u00faa tese sobre a muller na agricultura, nas industrias rexionais e na Administraci\u00f3n municipal. Ao ano seguinte foi nomeada polo ministro de Traballo de Portugal, Ant\u00f3nio Maria da Silva, como subinspectora dos Traballos T\u00e9cnicos Femininos.\nFoi unha das fundadoras do \"Grupo Portugu\u00eas de Estudos Feministas\" en 1907, da \"Liga Republicana das Mulheres Portuguesas\" en 1909, da \"Associa\u00e7\u00e3o de Propaganda Feminista\" en 1912 e da \"Comiss\u00e3o Feminina \u00abPela P\u00e1tria\u00bb\" en 1916, a partir da cal se formou, no mesmo ano, a \"Cruzada das Mulheres Portuguesas\".\nDe Castro Os\u00f3rio, sensibilizada pola obra pedag\u00f3xica de compatriotas feministas como Alice Pestana, dedicou parte da s\u00faa vida \u00e1 literatura infantil. Salienta a s\u00faa serie de contos infant\u00eds \"Para as crian\u00e7as\", que publicou entre 1897 e 1935, en Set\u00fabal, en fasc\u00edculos.\nObras m\u00e1is salientables.\nLiteratura infantil.\nNa colecci\u00f3n \"Para as crian\u00e7as\":\nEnsaio.\nEn \"A Bem da P\u00e1tria\":"}
{"id": "350072", "revid": "12452", "url": "https://gl.wikipedia.org/wiki?curid=350072", "title": "Tesi\u00f1a", "text": ""}
{"id": "350074", "revid": "67049", "url": "https://gl.wikipedia.org/wiki?curid=350074", "title": "Tese de licenciatura", "text": ""}
{"id": "350080", "revid": "23204", "url": "https://gl.wikipedia.org/wiki?curid=350080", "title": "Aurelio N\u00fa\u00f1ez Centeno", "text": "Aurelio Alfonso N\u00fa\u00f1ez Centeno, nado na Coru\u00f1a en 1958, \u00e9 un m\u00e9dico e pol\u00edtico galego do PPdeG.\nTraxectoria.\nLicenciado en Medicina pola Universidade de Santiago de Compostela en 1981. M\u00e9dico en Carballo dende 1983. Foi concelleiro en Carballo. Foi elixido deputado do Parlamento de Galicia nas auton\u00f3micas de 2012. Nas elecci\u00f3ns ao Parlamento de Galicia 2016 volveu ser elixido deputado.\nNas elecci\u00f3ns municipais de 2019, presentouse \u00e1 alcald\u00eda do concello de Carballo. Logo de perder, renunciou a recoller a acta de concelleiro."}
{"id": "350082", "revid": "89787", "url": "https://gl.wikipedia.org/wiki?curid=350082", "title": "InkBall", "text": "InkBall \u00e9 un videoxogo de computador que est\u00e1 inclu\u00eddo coa Edici\u00f3n Windows XP Tablet PC de 2005 e Windows Vista ag\u00e1s para as edici\u00f3ns Starter e Home Basic. O xogo consiste en debuxar li\u00f1as para guiar as bolas dentro de buratos coas cores correspondentes. Na edici\u00f3n Windows XP Tablet PC, era preciso empregar unha tableta gr\u00e1fica para poder xogar axeitadamente, xa que o cursor do rato non era visible na fiestra do xogo. En Windows Vista, p\u00f3dese xogar empregando o rato."}
{"id": "350083", "revid": "89787", "url": "https://gl.wikipedia.org/wiki?curid=350083", "title": "Chess Titans", "text": "Chess Titans \u00e9 un videoxogo de computador de xadrez en 3D desenvolvido por Oberon Games e inclu\u00eddo en Windows Vista e Windows 7 Home Premium, Business/Professional, Enterprise e Ultimate. \u00c9 un xogo completamente animado e interactivo con dez niveis de dificultade. Pode ser xogado por dous contrincantes, ou en modo dun xogador contra o computador."}
{"id": "350084", "revid": "27155", "url": "https://gl.wikipedia.org/wiki?curid=350084", "title": "Hormona de crecemento", "text": ""}
{"id": "350085", "revid": "98629", "url": "https://gl.wikipedia.org/wiki?curid=350085", "title": "Tancredo de Hauteville", "text": "Tancredo de Hauteville (en lat\u00edn, \"Tancredus de Altavilla\"; en italiano, \"Tancredi d'Altavilla\"), nado contra finais do s\u00e9culo X no Ducado de Normand\u00eda e finado contra 1041, foi un se\u00f1or normando da baixa nobreza, que pasou \u00e1 posteridade por ser o pai dos irm\u00e1ns Hauteville, que conquistaron a Italia meridional aos bizantinos (1040-1071), e Sicilia (1061-1091) e da illa de Malta (1090) aos musulm\u00e1ns.\nGobernou un feudo achegado a Coutances, no Cotent\u00edn, na actual rexi\u00f3n da Baixa Normand\u00eda.\nOrixe da casa de Hauteville.\nA Casa de Hauteville, ou Altavilla, puido descender de Hiallt, un normando nado en 920 que se asentou no Cotent\u00edn e fundou a vila chamada \"Hialtus Villa\" (Altavilla) do que a familia tomou o seu nome. Tancredo ser\u00eda seu bisneto.\nMatrimonios e descendencia.\nTancredo tivo 12 fillos das s\u00faas d\u00faas esposas (sobre as que se afima que ambas as d\u00faas eran fillas do duque Ricardo I de Normand\u00eda, a\u00ednda que base\u00e1ndose nunha testemu\u00f1a tard\u00eda de dubidosa credibilidade., as\u00ed como un n\u00famero indeterminado de fillas. Case todos os seus fillos deixaron Normand\u00eda e trasl\u00e1daronse ao sur de Italia, conseguindo gran sona nese lugar.\nSegundo Amatus de Montecassino, cronista italiano das conquistas normandas no sur de Italia, Tancredo fora un home dunha moralidade moi estrita, que non estaba disposto a manter unha relaci\u00f3n en pecado, polo que casou novamente, ao non ser capaz de vivir en perfecto celibato.\nOutro Tancredo de Hauteville.\nUn bisneto de Tancredo, tam\u00e9n chamado Tancredo de Hauteville, foi un dos l\u00edderes da Primeira Cruzada. Era neto de seu fillo, o duque Roberto Guiscardo. Despois da Cruzada, Tancredo foi pr\u00edncipe de Antioqu\u00eda."}
{"id": "350087", "revid": "23204", "url": "https://gl.wikipedia.org/wiki?curid=350087", "title": "Gabi\u00e1n do levante", "text": ""}
{"id": "350088", "revid": "23204", "url": "https://gl.wikipedia.org/wiki?curid=350088", "title": "Tartara\u00f1a azulada", "text": ""}
{"id": "350089", "revid": "23204", "url": "https://gl.wikipedia.org/wiki?curid=350089", "title": "Abelleiro com\u00fan", "text": ""}
{"id": "350090", "revid": "2074", "url": "https://gl.wikipedia.org/wiki?curid=350090", "title": "Actriz pornogr\u00e1fica", "text": ""}
{"id": "350092", "revid": "23204", "url": "https://gl.wikipedia.org/wiki?curid=350092", "title": "Miato", "text": ""}
{"id": "350093", "revid": "23204", "url": "https://gl.wikipedia.org/wiki?curid=350093", "title": "Bexato", "text": ""}
{"id": "350094", "revid": "23204", "url": "https://gl.wikipedia.org/wiki?curid=350094", "title": "Buxato", "text": ""}
{"id": "350095", "revid": "23204", "url": "https://gl.wikipedia.org/wiki?curid=350095", "title": "Lamote", "text": ""}
{"id": "350096", "revid": "23204", "url": "https://gl.wikipedia.org/wiki?curid=350096", "title": "Peneireiro cincento com\u00fan", "text": ""}
{"id": "350097", "revid": "23204", "url": "https://gl.wikipedia.org/wiki?curid=350097", "title": "Aguia de Bonelli", "text": ""}
{"id": "350098", "revid": "88215", "url": "https://gl.wikipedia.org/wiki?curid=350098", "title": "Pancho Casal", "text": "Francisco Casal Vidal, co\u00f1ecido como Pancho Casal, nado na Coru\u00f1a en 1955, \u00e9 un enxe\u00f1eiro, produtor cinematogr\u00e1fico e pol\u00edtico galego.\nTraxectoria.\nEnxe\u00f1eiro Superior El\u00e9ctrico (1977) pola Universidade Pontificia Comillas. Traballou como enxe\u00f1eiro e produtor audiovisual. Foi director t\u00e9cnico de varias empresas e xefe de mantemento das centrais hidr\u00e1ulicas de Uni\u00f3n Fenosa. \nDirector xeral e produtor executivo de Continental Produciones, realizou a produci\u00f3n de numerosos filmes como \"Continental\" (1989), \"In\u00e9s de Portugal\" (1996), \"Frontera Sur\" (1997), \"Cuando vuelvas a mi lado\" (1998), \"Fisterra\" (1998), \"La rosa de piedra\" (1999), \"S\u00e9 quien eres\" (1999), \"Trece badaladas\" (2002), \"Os luns \u00f3 sol\" (2002), \"A vida que che espera\" (2004), \"Para que non me esquezas\" (2005), \"Abr\u00edgate\" 2007), \"A crise carn\u00edvora\" (2007), \"De profundis\" (2007), \"Agallas\" (2009) ou \"Eduardo Barreiros, o Henry Ford galego\" (2011), entre outros, ademais de series como \"Maridos e mulleres\" ou \"O Faro\". \nMembro de Podemos, nas elecci\u00f3ns ao Parlamento de Galicia 2016 foi elixido deputado por En Marea pola provincia da Coru\u00f1a. En 2018 abandonou Podemos permanecendo como deputado independente de En Marea. Foi portavoz de En Marea na Comisi\u00f3n Parlamentaria de Industria, Enerx\u00eda, Comercio e Turismo e responsable da \u00e1rea de Benestar Animal. Nas elecci\u00f3ns ao Parlamento de Galicia de 2020 foi o candidato \u00e1 Xunta de Galicia por Marea Galeguista, formaci\u00f3n que non obtivo representaci\u00f3n parlamentaria."}
{"id": "350099", "revid": "23204", "url": "https://gl.wikipedia.org/wiki?curid=350099", "title": "Tartara\u00f1a das xunqueiras com\u00fan", "text": ""}
{"id": "350100", "revid": "23204", "url": "https://gl.wikipedia.org/wiki?curid=350100", "title": "Tartara\u00f1a das xunqueiras euroasi\u00e1tica", "text": ""}
{"id": "350101", "revid": "23204", "url": "https://gl.wikipedia.org/wiki?curid=350101", "title": "Pigargo rabalbo", "text": ""}
{"id": "350102", "revid": "23204", "url": "https://gl.wikipedia.org/wiki?curid=350102", "title": "Pigargo de rabo branco", "text": ""}
{"id": "350104", "revid": "23204", "url": "https://gl.wikipedia.org/wiki?curid=350104", "title": "Aguia imperial", "text": ""}
{"id": "350105", "revid": "17467", "url": "https://gl.wikipedia.org/wiki?curid=350105", "title": "Mar\u00eda \u00c1ngeles V\u00e1zquez Mejuto", "text": ""}
{"id": "350106", "revid": "98629", "url": "https://gl.wikipedia.org/wiki?curid=350106", "title": "Mishi Baxshiev", "text": "Mishi Iusupovich Baxshiev, nado en Derbent o 7 de novembro de 1910 e finado en Makhachkala en 1972, foi un escritor daguestan\u00ed en xudeotat e ruso.\nTraxectoria.\nActivista do konsomol local, a direcci\u00f3n enviouno a estudar en 1928 a Krasnodar e despois continuou en Moscova ata graduarse en xesti\u00f3n de terras en 1936, e logo volveu ao Daguest\u00e1n. Durante a segunda guerra mundial serviu no ex\u00e9rcito como correspondente de guerra. Na posguerra continuou no ex\u00e9rcito ata 1953 para traballar despois no departamento de propaganda no Partido Comunista de Daguest\u00e1n, e logo no xornal \"Dagestanskaya Pravda\", do que foi redactor xefe adxunto ata 1969.\nObra.\nEn 1932 publicou a s\u00faa primeira obra, a colecci\u00f3n de poemas \"Tri komsomol\" e a continuaci\u00f3n a primeira novela curta en xudeotat \"E pushorekhi tozhe zindegi\", en 1932 e que marcou o principio da prosa en xudeotat, e \"Vetegechikho\", en 1933. Nestas primeiras obras arr\u00e9dase da tradici\u00f3n popular cun forte sentido did\u00e1ctico na procura da construci\u00f3n dunha nova sociedade. En 1936 foi a estrea da s\u00faa primeira peza teatral, \"Besguni igidkho\", un drama heroico sobre a guerra civil no Daguest\u00e1n \u00e1 que lle seguiu \"Hori\", en 1939, sobre a amizade entre xudeus e non xudeus e a s\u00faa loita conxunta contra dos elementos reaccionarios. A partir de 1940 Baxhiev virou cara a elementos populares, escribiu a comedia en verso \"Shokh ugli, shokh Abbos va-khombol Khasan\". En 1963 deu ao prelo \"Khushakhu ongura\", a primeira novela longa en xudeotat. A s\u00faa poes\u00eda de posguerra recolleuse no volume \"Me khovs dnem versale\" que se publicou p\u00f3stumo. Baxsiev tam\u00e9n traduciu ao xudeotat obras de Alexander Pushkin, Mikhail L\u00e9rmontov mais Nizami Ganjavi. En ruso publicou algunhas obras en prosa como \"Rasskazy o moikh zemlyakakh\" (1956), \"Prostyye lyudi\" (1958) ou \"Zashumyat sady\" entre outras."}
{"id": "350108", "revid": "15490", "url": "https://gl.wikipedia.org/wiki?curid=350108", "title": "Julio Romero de Torres", "text": "Julio Romero de Torres, nado en C\u00f3rdoba o 9 de novembro de 1874 e finado na mesma cidade o 10 de maio de 1930, foi un pintor espa\u00f1ol, membro da \"Real Academia de C\u00f3rdoba\" e da \"Real Academia de Belas Artes de San Fernando\".\nBiograf\u00eda.\nInfancia.\nFillo do tam\u00e9n pintor Rafael Romero Barros, director do Museo de Belas Artes de C\u00f3rdoba, comezou a s\u00faa aprendizaxe \u00e1s ordes do seu pai na \"Escola de Belas Artes de C\u00f3rdoba\" \u00e1 idade de 10 anos. Grazas ao seu af\u00e1n por aprender, viviu intensamente a vida cultural cordobesa de finais do s\u00e9culo XIX e co\u00f1eceu xa desde moi novo todos os movementos art\u00edsticos dominantes desa \u00e9poca.\nA \u00e9poca das \"Exposici\u00f3ns Nacionais\".\nOs problemas familiares, a partir da morte do pai en 1895, obrig\u00e1ronlle a el e aos seus irm\u00e1ns, que acabaron retornando a C\u00f3rdoba, a apoiarse economicamente de maneira mutua. Na casa anexa ao Museo viviron varios dos seus irm\u00e1ns, at\u00e9 que morreron tam\u00e9n moi novos Rafael e Enrique, os fillos destes e algunha das vi\u00favas. Para contribu\u00edr \u00e1 econom\u00eda familiar e conseguir unha certa relevancia art\u00edstica, Julio Romero de Torres, participou intensamente en todos os acontecementos art\u00edsticos da s\u00faa cidade e mesmo da Espa\u00f1a da s\u00faa \u00e9poca como eran as Exposici\u00f3ns Nacionais de Belas Artes.\nAs\u00ed, xa no ano 1895 participou na \"Exposici\u00f3n Nacional de Madrid\", onde recibiu un nomeamento honor\u00edfico. Tam\u00e9n participou nas edici\u00f3ns de 1899 e de 1904, nas que recibiu o terceiro premio. Nesa \u00e9poca iniciou a s\u00faa experiencia docente na Escola de Belas Artes de C\u00f3rdoba e, posteriormente, na de Artes Industriais. En 1906, o xurado da \"Exposici\u00f3n Nacional de Belas Artes\" rexeitou o seu cadro \"Vividoras del Amor\", o cal provocou que a sala onde se expu\u00f1an as obras rexeitadas fose m\u00e1is visitada que as salas oficiais da exposici\u00f3n. Ese mesmo ano realizou viaxes por toda Italia, Francia, Inglaterra e os Pa\u00edses Baixos. \nEn 1907 concorreu en Madrid, xunto cos pintores de m\u00e1is sona da \u00e9poca, na exposici\u00f3n dos independentes no \"C\u00edrculo de Belas Artes\". Pouco despois obtivo a s\u00faa primeira medalla de ouro na Exposici\u00f3n Nacional do ano 1908, co seu cadro \"Musa gitana\". Tam\u00e9n recibiu o primeiro premio na Exposici\u00f3n de Barcelona de 1911, con \"El Retablo del Amor\", e dous anos despois na Internacional de M\u00fanic. Na Exposici\u00f3n Nacional de 1912, cando Romero de Torres aspiraba \u00e1 medalla de honra, a s\u00faa obra non foi reco\u00f1ecida, o que motivou que os seus admiradores lle outorgasen unha medalla de ouro cicelada polo escultor Julio Antonio. Cando os seus cadros tampouco foron premiados na Exposici\u00f3n de 1915 coa medalla de honra, decidiu retirarse definitivamente das Exposici\u00f3ns Nacionais.\nMadureza.\nEn 1916 converteuse en catedr\u00e1tico de Vestidura na \"Escola de Belas Artes de Madrid\", e instalouse definitivamente nesa cidade, onde estableceu amizade, entre outros, co escultor galego Francisco Asorey e co pintor compostel\u00e1n Juan Luis. A partir de aqu\u00ed, a s\u00faa obra comezou a representar o pavill\u00f3n espa\u00f1ol de diversos certames internacionais, convocados en cidades como Par\u00eds ou Londres, entre outras. Por\u00e9n, o momento do grande \u00e9xito producir\u00edase en Bos Aires, no ano 1922. No mes de agosto, Julio Romero de Torres viaxou \u00e1 Rep\u00fablica Arxentina na compa\u00f1a do seu irm\u00e1n Enrique, e os derradeiros d\u00edas dese mesmo mes inaugurouse a s\u00faa exposici\u00f3n, cun cat\u00e1logo prologado cun texto de Ram\u00f3n Mar\u00eda del Valle-Incl\u00e1n. A mostra constitu\u00edu un \u00e9xito sen precedentes. Tam\u00e9n exhibiu a s\u00faa obra na \"Exposici\u00f3n Iberoamericana de Sevilla \"no ano 1929 e en m\u00faltiples exposici\u00f3ns individuais en Espa\u00f1a e no estranxeiro. A principios de 1930, Julio Romero de Torres, esgotado polo exceso de traballo e afectado por unha doenza hep\u00e1tica, volveu \u00e1 s\u00faa C\u00f3rdoba natal para tratar de recuperarse. No seu estudio da praza de El Potro realizou entre os meses de xaneiro e febreiro a que ser\u00eda a s\u00faa derradeira obra e m\u00e1is popularmente co\u00f1ecida, \"La chiquita piconera\".\nEl 10 de maio de 1930 morr\u00eda Julio Romero de Torres na s\u00faa casa de C\u00f3rdoba, feito que commocionou toda a cidade. As manifestaci\u00f3ns de d\u00f3 xeral que produciu a s\u00faa morte, nas que participaron masivamente desde as clases traballadoras m\u00e1is humildes ata a aristocracia cordobesa, evidenciaron a immensa popularidade do pintor.\nAs s\u00faas obras.\nEn 1890 pintou a que ser\u00eda a s\u00faa primeira obra co\u00f1ecida: \"La huerta de los Morales\".\nO groso da s\u00faa obra at\u00f3pase en C\u00f3rdoba no Museo Julio Romero de Torres, onde se pode admirar o amplo repertorio de cadros que foron doados pola s\u00faa familia e por coleccionistas privados, ou comprados polo Concello. Entre as obras m\u00e1is salientables deste mestre figuran \"Naranjas y limones,\" \"Amor m\u00edstico y amor profano\", \"Poema de C\u00f3rdoba\", \"Marta y Mar\u00eda\", \"La saeta,\" \"Cante hondo\", \"La consagraci\u00f3n de la copla\", \"Carmen\" e, por suposto, \"La chiquita piconera \"ou \"El retablo del amor\".\nOutras obras, como \"La buenaventura\", \"Feria de C\u00f3rdoba\" ou \"La Monja\", poden contemplarse no Museo Carmen Thyssen de M\u00e1laga.\nCaracter\u00edsticas da s\u00faa obra.\nComo escribe no seu ensaio Francisco Zueras Torrens, as caracter\u00edsticas principais da s\u00faa obra est\u00e1n repletas de contido e profuso estudo de cada elemento presente no cadro. As\u00ed, estas p\u00f3dense resumir en:"}
{"id": "350109", "revid": "89787", "url": "https://gl.wikipedia.org/wiki?curid=350109", "title": "Bego\u00f1a Rodr\u00edguez Rumbo", "text": "Matilde Bego\u00f1a Rodr\u00edguez Rumbo, nada na Coru\u00f1a en 1966, \u00e9 unha economista e pol\u00edtica galega do PSdeG-PSOE.\nTraxectoria.\nLicenciada en Ciencias Econ\u00f3micas pola Universidade de Santiago de Compostela. Traballou como consultora e asesora fiscal e contable. Foi concelleira do PSdeG-PSOE en Cerceda de 1991 a 2005 e novamente de 2011 a 2016. Ao longo da s\u00faa etapa no concello foi tenente de alcalde e f\u00edxose cargo das \u00e1reas de Servizos Sociais, Promoci\u00f3n Econ\u00f3mica, Cultura, Educaci\u00f3n, Emprego e Recadaci\u00f3n. Foi deputada provincial entre 2011 e 2015.\nNo 2005 abandonou o concello para facerse cargo da Direcci\u00f3n Xeral de Administraci\u00f3n Local da Xunta de Galicia, onde se mantivo ata 2009. En xu\u00f1o dese \u00faltimo ano volveu ao concello cercedense como asesora do alcalde Jos\u00e9 Garc\u00eda Li\u00f1ares, ata a s\u00faa nova elecci\u00f3n como concelleira en 2011. Mant\u00edvose no concello ata as Elecci\u00f3ns ao Parlamento de Galicia de 2016, nas cales foi elixida deputada socialista pola provincia da Coru\u00f1a. Volveu a ser elixida deputada tralas Elecci\u00f3ns ao Parlamento de Galicia de 2020, asumindo ademais unha das viceportavoc\u00edas do grupo socialista dende xaneiro de 2022.\nForma parte da executiva provincial do PSdeG na Coru\u00f1a como Secretaria de Acci\u00f3n Electoral, as\u00ed como da executiva local de Cerceda como Vicesecretaria Xeral."}
{"id": "350110", "revid": "92340", "url": "https://gl.wikipedia.org/wiki?curid=350110", "title": "Dolores Toja", "text": "Mar\u00eda Dolores Toja Su\u00e1rez, nada en Londres en 1972, \u00e9 unha economista e pol\u00edtica galega do PSdeG-PSOE.\nTraxectoria.\nLicenciada en Ciencias Empresariais pola Universidade da Coru\u00f1a. \u00c9 mediadora civil e mercantil do Colexio de Economistas da Coru\u00f1a. Foi tenente de alcalde do concello de Laxe. Nas elecci\u00f3ns ao Parlamento de Galicia 2016 foi elixida deputada polo PSdeG-PSOE pola provincia da Coru\u00f1a."}
{"id": "350112", "revid": "98629", "url": "https://gl.wikipedia.org/wiki?curid=350112", "title": "Whiplash (filme de 2014)", "text": "Whiplash \u00e9 un filme estadounidense de drama escrito e dirixido por Damien Chazelle que se estreou no 2014. Est\u00e1 protagonizado por Miles Teller e J. K. Simmons, e conta a historia entre un ambicioso estudante de jazz (Teller) e o seu abusivo mestre (Simmons). Paul Reiser interpreta o pai de Teller. O filme estreouse en salas limitadas dos Estados Unidos e do Canad\u00e1 o 10 de outubro de 2014, chegando a proxectarse en m\u00e1is de 500 pantallas de cine. Obtivo unha recadaci\u00f3n duns $49 mill\u00f3ns sobre un orzamento de $3,3 mill\u00f3ns."}
{"id": "350116", "revid": "1093", "url": "https://gl.wikipedia.org/wiki?curid=350116", "title": "Francisco Casal Vidal", "text": ""}
{"id": "350117", "revid": "85894", "url": "https://gl.wikipedia.org/wiki?curid=350117", "title": "Luisa Pierres", "text": "Mar\u00eda Luisa Pierres L\u00f3pez, nada en Pontevedra en 1976, \u00e9 unha arquitecta e pol\u00edtica galega do PSdeG-PSOE.\nTraxectoria.\nFilla de Jos\u00e9 Manuel Pierres Mart\u00ednez. Bolseira da Fundaci\u00f3n Caja de Arquitectos na modalidade de mellores expedientes acad\u00e9micos en Proxectos Arquitect\u00f3nicos de toda Espa\u00f1a en 2001, o que lle permitiu traballar no estudio EMBT (Miralles Tagliabue) en Barcelona. Licenciada en Arquitectura pola Universidade da Coru\u00f1a no 2005. Foi presidenta da Comisi\u00f3n de Cultura, tesoureira durante oito anos e actualmente secretaria da delegaci\u00f3n en Pontevedra do Colexio de Arquitectos de Galicia. Fundou en 2013, xunto con \u00c1frica Rodriguez, un espazo de coworking na cidade de Pontevedra para fomentar o emprendemento entre aut\u00f3nomos e pequenas pymes,convert\u00e9ndose nun dos referentes galegos do mundo colaborativo. Nas elecci\u00f3ns ao Parlamento de Galicia 2016 foi elixida deputada polo PSdeG-PSOE pola provincia de Pontevedra, cargo que compatibilizou coa s\u00faa actividade profesional como arquitecta.\nVoceira da Executiva Nacional do PSdeG desde decembro de 2021."}
{"id": "350119", "revid": "1093", "url": "https://gl.wikipedia.org/wiki?curid=350119", "title": "Luisa Pierres L\u00f3pez", "text": ""}
{"id": "350121", "revid": "1093", "url": "https://gl.wikipedia.org/wiki?curid=350121", "title": "Aurelio Alfonso N\u00fa\u00f1ez Centeno", "text": ""}
{"id": "350125", "revid": "89787", "url": "https://gl.wikipedia.org/wiki?curid=350125", "title": "Julio Torrado", "text": "Julio Torrado Quintela, nado en Vilagarc\u00eda de Arousa en 1982, \u00e9 un psic\u00f3logo e pol\u00edtico galego do PSdeG-PSOE.\nTraxectoria.\nLicenciado en Psicolox\u00eda Social pola Universidade de Santiago de Compostela. Foi profesor na Universidade Lus\u00f3fona do Porto (2010-2012). Nas Elecci\u00f3ns ao Parlamento de Galicia de 2016 e nas Elecci\u00f3ns ao Parlamento de Galicia de 2020 foi elixido deputado polo PSdeG-PSOE pola provincia de Pontevedra."}
{"id": "350126", "revid": "1093", "url": "https://gl.wikipedia.org/wiki?curid=350126", "title": "Julio Torrado Quintela", "text": ""}
{"id": "350127", "revid": "1093", "url": "https://gl.wikipedia.org/wiki?curid=350127", "title": "Juan Carlos Maneiro Cadillo", "text": ""}
{"id": "350128", "revid": "124732", "url": "https://gl.wikipedia.org/wiki?curid=350128", "title": "Luis \u00c1lvarez Mart\u00ednez", "text": "Luis Manuel \u00c1lvarez Mart\u00ednez (Lu\u00eds \u00c1lvarez), nado en El Franco en 1963, \u00e9 un pol\u00edtico galego do PSdeG-PSOE e funcionario dos corpos de profesores de educaci\u00f3n secundaria e de inspectores de educaci\u00f3n.\nTraxectoria.\nLicenciouse en Ciencias Matem\u00e1ticas na Universidade de Santiago de Compostela (USC) no ano 1986. Tam\u00e9n ten un m\u00e1ster universitario en direcci\u00f3n p\u00fablica, pol\u00edticas p\u00fablicas e tributaci\u00f3n pola Universidade Nacional de Educaci\u00f3n a Distancia (UNED).\n\u00c9 funcionario dos corpos de profesores de educaci\u00f3n secundaria e de inspectores de educaci\u00f3n.\nNo ano 1986 inicia a s\u00faa actividade docente como profesor de educaci\u00f3n secundaria da especialidade de matem\u00e1ticas, impartindo clases en institutos de educaci\u00f3n secundaria de Tineo (Principado de Asturias), Betanzos, Chantada e Ribadeo.\nNo ano 1997 incorp\u00f3rase como inspector de educaci\u00f3n na delegaci\u00f3n provincial da Conseller\u00eda de Educaci\u00f3n na provincia de Lugo. Foi tam\u00e9n inspector xefe de educaci\u00f3n na mesma provincia.\nNo ano 2007 foi nomeado delegado provincial da Conseller\u00eda de Educaci\u00f3n na provincia de Lugo. Desempe\u00f1ou ese cargo ata o ano 2009.\nNo ano 2011 foi elixido concelleiro no Concello de Lugo, sendo tenente de alcalde de Jos\u00e9 Clemente L\u00f3pez Orozco e voceiro do goberno municipal. Foi concelleiro delegado de urbanismo e medio ambiente.\nNo ano 2016 incorp\u00f3rase ao Parlamento de Galicia logo de ser elixido na lista presentada polo PSdeG-PSOE na provincia de Lugo, sendo vicevoceiro do grupo parlamentario socialista e voceiro de educaci\u00f3n e infraestruturas durante a X lexislatura.\nNo ano 2020 volve a ser elixido como deputado pola provincia de Lugo, sendo vicevoceiro do Grupo Parlamentario Socialista e voceiro de educaci\u00f3n e vivenda.\nDende o 15 de xaneiro de 2022 \u00e9 voceiro do grupo parlamentario do PSdeG-PSOE..\nLicenciouse en matem\u00e1ticas; \u00e9 inspector de ensino e foi delegado de educaci\u00f3n na provincia de Lugo durante o goberno bipartito. Foi concelleiro en Lugo entre 2011 e 2015. Nas Elecci\u00f3ns ao Parlamento de Galicia de 2016 encabezou a candidatura socialista na provincia de Lugo e foi elixido deputado do Parlamento de Galicia, renovando a elecci\u00f3n en 2020. Dende o 15 de xaneiro de 2022 \u00e9 o voceiro do grupo parlamentario do PSdeG."}
{"id": "350129", "revid": "89787", "url": "https://gl.wikipedia.org/wiki?curid=350129", "title": "Full Tilt! Pinball", "text": "Full Tilt! Pinball \u00e9 un videoxogo de computador de pinball desenvolvido por Cinematronics e publicado por Maxis en 1995. Ten tres mesas de xogo diferentes con gr\u00e1ficos 3D: \"Space Cadet\", \"Skulduggery\" e \"Dragon's Keep\". En cada mesa, am\u00f3sanse a puntuaci\u00f3n, o n\u00famero de b\u00f3las, o n\u00famero do xogador e informaci\u00f3n diversa sobre a partida.\n\"3D Pinball for Windows \u2013 Space Cadet\".\n3D Pinball for Windows \u2013 Space Cadet \u00e9 unha versi\u00f3n do xogo desenvolvida por Microsoft Windows. Foi inclu\u00edda orixinalmente con Microsoft Plus! 95 e despois con Windows NT 4.0, Windows Me, Windows 2000, as edici\u00f3ns de 32 bits de Windows XP e Windows XP Professional x64 Edition. Windows XP foi o derradeiro produto de Windows en inclu\u00edr o xogo."}
{"id": "350130", "revid": "12452", "url": "https://gl.wikipedia.org/wiki?curid=350130", "title": "Lu\u00eds Manuel \u00c1lvarez Mart\u00ednez", "text": ""}
{"id": "350131", "revid": "12452", "url": "https://gl.wikipedia.org/wiki?curid=350131", "title": "Luis Manuel \u00c1lvarez", "text": ""}
{"id": "350132", "revid": "1888", "url": "https://gl.wikipedia.org/wiki?curid=350132", "title": "Marta Rodr\u00edguez Arias", "text": "Marta Rodr\u00edguez Arias, nada en Vilagarc\u00eda de Arousa en 1973, \u00e9 unha avogada e pol\u00edtica galega do PPdeG.\nTraxectoria.\nDiplomada en Relaci\u00f3ns Laborais pola Universidade de Santiago de Compostela. Foi elixida concelleira de Vilagarc\u00eda de Arousa en 1988. Foi asesora da Conseller\u00eda de Asuntos Sociais (2001-2005). Nas auton\u00f3micas de 2005, 2009 e 2012 foi elixida deputada do PPdeG pola provincia de Pontevedra. Nas elecci\u00f3ns ao Parlamento de Galicia de 2016 volveu ser elixida deputada."}
{"id": "350133", "revid": "23204", "url": "https://gl.wikipedia.org/wiki?curid=350133", "title": "3D Pinball for Windows \u2013 Space Cadet", "text": ""}
{"id": "350135", "revid": "89787", "url": "https://gl.wikipedia.org/wiki?curid=350135", "title": "Oitava real", "text": "Unha oitava real e unha estrofa de oito versos hendecas\u00edlabos con rima alterna os seis primeiros e un pareado nos dous \u00faltimos (ABABABCC). A oitava real ten a s\u00faa orixe en Italia, e foi moi popular en Espa\u00f1a e Portugal nos s\u00e9culos XVI e XVII. Ela foi muito utilizada por Cam\u00f5es\nV\u00e9xase tam\u00e9n.\nBibliograf\u00eda.\nJoseph Berg Esenwein, Mary Eleanor Roberts, \"The art of versification\", The Home Correspondence School, Springfield, 1920 "}
{"id": "350136", "revid": "1888", "url": "https://gl.wikipedia.org/wiki?curid=350136", "title": "Ignacio L\u00f3pez-Chaves Castro", "text": ""}
{"id": "350137", "revid": "1093", "url": "https://gl.wikipedia.org/wiki?curid=350137", "title": "Alfonso Fuente Parga", "text": ""}
{"id": "350138", "revid": "5863", "url": "https://gl.wikipedia.org/wiki?curid=350138", "title": "Heitor Picallo", "text": ""}
{"id": "350139", "revid": "5863", "url": "https://gl.wikipedia.org/wiki?curid=350139", "title": "Teresa Alvajar", "text": ""}
{"id": "350140", "revid": "5863", "url": "https://gl.wikipedia.org/wiki?curid=350140", "title": "Teresa Alvajar L\u00f3pez", "text": ""}
{"id": "350143", "revid": "5863", "url": "https://gl.wikipedia.org/wiki?curid=350143", "title": "Xuan Xes\u00fas Gonz\u00e1lez", "text": ""}
{"id": "350145", "revid": "5749", "url": "https://gl.wikipedia.org/wiki?curid=350145", "title": "Neil deGrasse Tyson", "text": "Neil deGrasse Tyson, nado no Bronx o 5 de outubro de 1958, \u00e9 un astrof\u00edsico, escritor e divulgador cient\u00edfico estadounidense. En 2016 era o director do planetario Hayden no Centro Rose para a Terra e o Espazo, as\u00ed como investigador asociado no departamento de Astrof\u00edsica do Museo Estadounidense de Historia Natural. Dende 2006 presenta o programa de televisi\u00f3n de corte educativo cient\u00edfico \"NOVA ScienceNOW\", emitido pola canle p\u00fablica Boston WGBH, membro de PBS."}
{"id": "350146", "revid": "6939", "url": "https://gl.wikipedia.org/wiki?curid=350146", "title": "Neil Degrasse Tyson", "text": ""}
{"id": "350147", "revid": "6939", "url": "https://gl.wikipedia.org/wiki?curid=350147", "title": "Neil deGrasse", "text": ""}
{"id": "350148", "revid": "55340", "url": "https://gl.wikipedia.org/wiki?curid=350148", "title": "Mishi Bakhshiev", "text": ""}
{"id": "350152", "revid": "89787", "url": "https://gl.wikipedia.org/wiki?curid=350152", "title": "Juan Manuel D\u00edaz Villoslada", "text": "Juan Manuel D\u00edaz Villoslada, nado en Ourense en 1965, \u00e9 un avogado e pol\u00edtico galego do PSdeG-PSOE.\nTraxectoria.\nLicenciado en Dereito pola Universidade de Santiago de Compostela. Pertence ao Corpo Superior de Administraci\u00f3n da Xunta de Galicia, e traballou na administraci\u00f3n auton\u00f3mica. Foi xerente da Universidade da Coru\u00f1a (2012-2016).\nNas elecci\u00f3ns ao Parlamento de Galicia 2016 foi elixido deputado polo PSdeG-PSOE pola provincia da Coru\u00f1a."}
{"id": "350153", "revid": "85894", "url": "https://gl.wikipedia.org/wiki?curid=350153", "title": "Jos\u00e9 Manuel P\u00e9rez Seco", "text": "Jos\u00e9 Manuel P\u00e9rez Seco, nado na Capela en 1969, \u00e9 un delineante e pol\u00edtico galego do PSdeG-PSOE.\nTraxectoria.\nDelineante nas ramas de Industrial e Edificios e Obras. Traballou na empresa privada. Nas elecci\u00f3ns ao Parlamento de Galicia 2016 foi elixido deputado polo PSdeG-PSOE pola provincia da Coru\u00f1a."}
{"id": "350156", "revid": "1131", "url": "https://gl.wikipedia.org/wiki?curid=350156", "title": "Jos\u00e9 Antonio Quiroga D\u00edaz", "text": "Jos\u00e9 Antonio Quiroga D\u00edaz, nado no Savi\u00f1ao en 1960, \u00e9 un profesor e pol\u00edtico galego do PSdeG-PSOE.\nTraxectoria.\nLicenciado en Xeograf\u00eda e Historia. Foi profesor no IES Lama das Quendas de Chantada (1988-1998), director de EETT Terras do Savi\u00f1ao (1993-1996), profesor e director do Colexio Dr. L\u00f3pez Su\u00e1rez (2000-2004), e despois director provincial SPEE-INEM da provincia de Lugo (2004-2011) e do Ecomuseo de Arxeriz.\nFoi concelleiro no Savi\u00f1ao (1995-2015). Nas elecci\u00f3ns ao Parlamento de Galicia 2016 foi elixido deputado polo PSdeG-PSOE pola provincia de Lugo. En 2018 foi nomeado presidente da Confederaci\u00f3n Hidrogr\u00e1fica do Mi\u00f1o-Sil."}
{"id": "350163", "revid": "89787", "url": "https://gl.wikipedia.org/wiki?curid=350163", "title": "Centwine de Wessex", "text": "Centwine de Wessex foi rei de Wessex (676-685), fillo do rei Cynegils de Wessex.\nTraxectoria.\nProbablemente non foi o \u00fanico rei de Wessex, xa que puido guerrear con outros pretendentes durante o seu mandato. As Cr\u00f3nicas anglosaxoas din que Centwine se converteu en rei aproximadamente no ano 676 sucedendo a Aescwine de Wessex, co cal probabelmente conviviu.\nEn 682 Centwine quixo abrirse paso cara ao mar. Este \u00e9 probabelmente o \u00fanico feito que quedou reflectido historicamente do seu mandato. Dise que venceu en tres diferentes batallas. S\u00e1bese que profesaba a fe xerm\u00e1nica pag\u00e1 a\u00ednda que posibelmente se converteu durante o seu reinado ao cristianismo. \nParece ser que tivo d\u00faas esposas e unha filla que parece identificarse cunha tal Dunna abadesa de Withington en Gloucestershire.\nCentwine abdicou e f\u00edxose monxe. Aldhelm escribiu que ."}
{"id": "350166", "revid": "23204", "url": "https://gl.wikipedia.org/wiki?curid=350166", "title": "Hauteville-la-Guichard", "text": "Hauteville-la-Guichard \u00e9 unha poboaci\u00f3n e comuna francesa situada na rexi\u00f3n de Normand\u00eda, departamento da Mancha, distrito de Coutances e cant\u00f3n de Saint-Sauveur-Lendelin.\nXeograf\u00eda.\nHauteville-la-Guichard est\u00e9ndese por unha superficie de 11,98\u00a0km\u00b2. En 2013 a comuna ti\u00f1a 454 habitantes, o que representa unha densidade de 38 hab./km\u00b2.\nDespois dunha cesi\u00f3n de terreos en 1825 \u00e1 comuna de Montcuit, a superficie de Hautteville-la-Guichard reduciuse a 1 198 hect\u00e1reas, 37 \n\u00e1reas e 8 centi\u00e1reas.\nO territorio incl\u00fae numerosas aldeas: Hauteville-la-Guichard (a vila principal), o Mont, o Ch\u00e2teaus, e a Maiseon Blanche, entre outros.\nHistoria do nome.\nOrderic Vital, no s\u00e9culo XII, fala dun se\u00f1or de Hauteville, Tancredo de Galilea, un dos varios Tancredos de Hauteville, nacido en 1072 ou 1076 e morto en 1112), un dos l\u00edderes da Primeira Cruzada, que foi pr\u00edncipe de Galilea e rexente do Principado de Antioqu\u00eda, e que era neto de Robert Guiscard. Este se\u00f1or engadir\u00eda ao seu nome patron\u00edmico o nome da terra que ocupaba, segundo o uso nesa \u00e9poca, designaci\u00f3n que non foi elixida ao chou, sen\u00f3n adoptada polo bo sentido popular e utilizada como un nome com\u00fan desde que o territorio estivo habitado: \"Altavilla\" (en lat\u00edn). Este nome, que se pode traducir como \"vila sobre un outeiro\", \u00e9 adecuado. De feito, se nos situamos nalg\u00fans lugares do municipio, como na aldea de Mont, por exemplo, a vista abarca unha extensi\u00f3n consider\u00e1bel.\nA segunda parte do nome da comuna, Guichard, ser\u00eda unha deformaci\u00f3n de Robert \"Guiscard\", un dos fillos de Tancredo de Hauteville, que naceu nun lugar chamado \"la Cave\" contra 1015. De feito, \u00e9 tradicional considerar Hauteville-la-Guichard como lugar de orixe de Robert Guiscard, pero sen que haxa unha evidencia certa, porque a diocese de Coutances, no Cotent\u00edn, ti\u00f1a tres parroquias co nome de Hauteville.\nPor\u00e9n, segundo a \"pouill\u00e9\" (rexistro eclesi\u00e1stico) de 1280, o determinante la-Guichard ref\u00edrese m\u00e1is ben a un certo Guichard de Montfort, daquela cura da parroquia, dunha familia de orixe bretoa (Montfort-sur-Meu, Ille-et-Vilaine), pero establecido na rexi\u00f3n (se\u00f1ores do pequeno feudo de Montfort en Heugueville-sur-Sienne, cuxo nome ser\u00eda levado a Remilly-sur-Lozon polos Les Marquetel). Con todo c\u00f3mpre mencionar que varios outros personaxes de Cotent\u00edn levaron o apelido Guischart, sen que se poida determinar se alg\u00fans deles eran parentes de Robert Guiscard, e ning\u00fan viviu en Hauteville-la-Guichard."}
{"id": "350167", "revid": "23204", "url": "https://gl.wikipedia.org/wiki?curid=350167", "title": "Cotent\u00edn", "text": "O Cotent\u00edn (en franc\u00e9s \"Le Contentin\") \u00e9 unha pen\u00ednsula francesa situada na rexi\u00f3n de Normand\u00eda e que se corresponde globalmente cos l\u00edmites do antigo pa\u00eds normando do mesmo nome, na antig\u00fcidade chamado tam\u00e9n \"Pagus Constantiensis\" (pa\u00eds de Coutances).\n\u00c9 unha parte do macizo Armoricano que se estende entre o estuario do r\u00edo Vire e a ba\u00eda do Monte Saint-Michel , no l\u00edmite coa Breta\u00f1a.\nA pen\u00ednsula do Content\u00edn forma comprende do departamento da Mancha."}
{"id": "350168", "revid": "22795", "url": "https://gl.wikipedia.org/wiki?curid=350168", "title": "Pen\u00ednsula do Cotent\u00edn", "text": ""}
{"id": "350169", "revid": "22795", "url": "https://gl.wikipedia.org/wiki?curid=350169", "title": "Pen\u00ednsula de Cotent\u00edn", "text": ""}
{"id": "350172", "revid": "1131", "url": "https://gl.wikipedia.org/wiki?curid=350172", "title": "C\u00edrculo de Belas Artes de Madrid", "text": "O C\u00edrculo de Belas Artes (CBA) de Madrid \u00e9 unha entidade cultural privada sen \u00e1nimo de lucro localizada na r\u00faa Alcal\u00e1 e fundada en 1880. Desde 1921 est\u00e1 declarado \"Centro de Protecci\u00f3n das Belas Artes e de Utilidade P\u00fablica\". \u00c9 un centro multidisciplinar, no que se desenvolven actividades que abranguen desde as artes pl\u00e1sticas ata a literatura, pasando pola ciencia, a filosof\u00eda, o cine ou as artes esc\u00e9nicas.\nHistoria.\nEvoluci\u00f3n.\nO CBA fundouse en 1880 grazas aos esforzos dun reducido grupo de artistas. Durante os primeiros anos do s\u00e9culo XX pasaron pola directiva da instituci\u00f3n personaxes salientables da vida social e cultural da \u00e9poca, como o premio Nobel Jacinto Benavente ou o dramaturgo Carlos Arniches, mentres o rapaz Picasso asist\u00eda como alumno \u00e1s s\u00faas clases de pintura e Ram\u00f3n Mar\u00eda del Valle-Incl\u00e1n frecuentaba os seus sal\u00f3ns.\nEn 1983 produciuse un aut\u00e9ntico proceso de refundaci\u00f3n do CBA, grazas ao impulso da Asociaci\u00f3n de Artistas Pl\u00e1sticos, que agrupaba alg\u00fans dos m\u00e1is importantes creadores espa\u00f1ois. O CBA abriuse ao p\u00fablico madrile\u00f1o e \u00e1s correntes culturais internacionais e iniciou un proceso de expansi\u00f3n e reorganizaci\u00f3n.\nDesde a s\u00faa creaci\u00f3n, desenvolveu un importante labor de alcance internacional no campo da creaci\u00f3n, a difusi\u00f3n e a xesti\u00f3n cultural, e consid\u00e9rase un dos centros culturais privados m\u00e1is importantes de Europa.\nPatrimonio.\nAs diversas actividades que ao longo do tempo tiveron lugar no CBA xeraron un importante e variado fondo patrimonial.\nA sede do CBA\u00a0 pos\u00fae en si mesma un senlleiro valor arquitect\u00f3nico. Salienta entre os edificios lindeiros pola s\u00faa imaxe urbana e monumental, a s\u00faa ecl\u00e9ctica volumetr\u00eda e o espectacular tratamento das s\u00faas fachadas, cuxa ornamentaci\u00f3n correu a cargo de co\u00f1ecidos artistas da \u00e9poca.\nDoutra banda, o CBA conta cun considerable patrimonio art\u00edstico: m\u00e1is de 1.200 pezas de pintura, escultura, gravado, debuxo e cer\u00e1mica, as\u00ed como numerosos obxectos de moblaxe. Pola s\u00faa vez, o fondo bibliogr\u00e1fico e documental do CBA cont\u00e9n o legado da galerista Juana Mord\u00f3, con m\u00e1is de 3.000 libros e unha colecci\u00f3n de 150 libros aut\u00f3grafos. Ademais, o CBA conta cun gran fondo de revistas de tem\u00e1tica art\u00edstica e unha notable colecci\u00f3n de documentos hist\u00f3ricos. \nO edificio.\nO edificio, situado na confluencia das r\u00faas Alcal\u00e1 e Gran V\u00eda, \u00e9 obra do arquitecto galego Antonio Palacios Ramilo e foi constru\u00eddo a comezos da d\u00e9cada de 1920. Foi declarado Ben de Interese Cultural en 1981. Ademais do C\u00edrculo de Belas Artes, ao longo da s\u00faa historia o edificio foi sede doutras instutici\u00f3ns: no comezo da Guerra Civil Espa\u00f1ola no seu soto instalouse un centro de detenci\u00f3n pertencente ao Comit\u00e9 Provincial de Investigaci\u00f3n P\u00fablica (CPIP); tras o final da contenda, acolleu durante alg\u00fan tempo a sede do Servizo Exterior da Falanxe, antes de recuperar a s\u00faa funci\u00f3n orixinal. O eirado do edificio do C\u00edrculo de Belas Artes amosa unha perspectiva \u00fanica de Madrid. Situado a 56 metros de altura, ofrece aos seus visitantes unha das m\u00e1is espectaculares vistas da cidade. \u00c9 posible acceder ao eirado desde o vest\u00edbulo: un ascensor con portas de cristal permite o acceso a este privilexiado espazo.\nO edificio est\u00e1 coroado pola escultura Minerva, de Juan Lu\u00eds Vassallo, unha peza que representa a deusa romana da sabedor\u00eda e a arte, s\u00edmbolo do C\u00edrculo desde a s\u00faa fundaci\u00f3n.\nA espectacularidade do edificio foi aproveitada en diversas ocasi\u00f3ns pola industria audiovisual: \nProgramaci\u00f3n cultural.\nO obxectivo principal do CBA \u00e9 difundir as principais manifestaci\u00f3ns art\u00edsticas e culturais desde unha perspectiva plural. No centro te\u00f1en lugar arredor dun milleiro de actos anuais, coordinados por diferentes \u00e1reas: exposici\u00f3ns, conferencias, seminarios, obradoiros, concertos, representaci\u00f3ns de teatro e danza, publicaci\u00f3ns, cine, etc. \nOrganizaci\u00f3n e financiamento.\nO presidente e a xunta directiva enc\u00e1rganse da escolla do cadro de persoal, \u00e1 fronte da cal se atopa o director da instituci\u00f3n.\nO financiamento do CBA \u00e9 mixto. Por unha banda existe un consorcio, cuxos membros realizan achegas econ\u00f3micas \u00e1 entidade e que na actualidade est\u00e1 integrado pola Comunidade de Madrid, o Ministerio de Educaci\u00f3n, Cultura e Deporte, o Concello de Madrid e Iberia Li\u00f1as A\u00e9reas de Espa\u00f1a. Doutra banda, o CBA acorda colaboraci\u00f3ns e convenios espec\u00edficos con outras instituci\u00f3ns p\u00fablicas e empresas privadas espa\u00f1olas e internacionais."}
{"id": "350173", "revid": "65337", "url": "https://gl.wikipedia.org/wiki?curid=350173", "title": "C\u00edrculo de Bellas Artes de Madrid", "text": ""}
{"id": "350174", "revid": "89787", "url": "https://gl.wikipedia.org/wiki?curid=350174", "title": "Microsoft Minesweeper", "text": "Minesweeper \u00e9 un videoxogo de computador creado por Curt Johnson, orixinalmente para OS/2, e adaptado para Microsoft Windows por Robert Donner, \u00e1mbolos dous empregados de Microsoft naquela \u00e9poca. Estreado por primeira vez como parte do pack 1 de Microsoft Entertainment en 1990, foi inclu\u00eddo na versi\u00f3n de Windows 3.1 en 1992, substitu\u00edndo a Reversi dende Windows 3.0. Microsoft Minesweeper foi inclu\u00eddo nos seguintes lanzamento de Windows at\u00e9 Windows 8. Unha versi\u00f3n actualizada para Windows Vista e Windows 7 foi desenvolvida por Oberon Games. Outra versi\u00f3n actualizada foi desenvolvida para Windows 8 e Windows 10 por Arkadium. En Windows 8 e 10 non est\u00e1 dispo\u00f1ible por defecto, pero est\u00e1 dispo\u00f1ible en Windows Store."}
{"id": "350175", "revid": "23204", "url": "https://gl.wikipedia.org/wiki?curid=350175", "title": "Minesweeper", "text": ""}
{"id": "350177", "revid": "89787", "url": "https://gl.wikipedia.org/wiki?curid=350177", "title": "Microsoft Spider Solitaire", "text": "Spider Solitaire, tam\u00e9n co\u00f1ecido como Microsoft Spider Solitaire \u00e9 un videoxogo de cartas inclu\u00eddo en Microsoft Windows. \u00c9 unha versi\u00f3n do xogo solitario Spider. No 2005, era o videoxogo m\u00e1is xogado nos PCs de Windows, superando \u00f3 Microsoft Solitaire."}
{"id": "350178", "revid": "23204", "url": "https://gl.wikipedia.org/wiki?curid=350178", "title": "Spider Solitaire", "text": ""}
{"id": "350179", "revid": "5863", "url": "https://gl.wikipedia.org/wiki?curid=350179", "title": "Ed. Positivas", "text": ""}
{"id": "350180", "revid": "89787", "url": "https://gl.wikipedia.org/wiki?curid=350180", "title": "Microsoft Solitaire", "text": "Microsoft Solitaire \u00e9 un videoxogo de cartas por ordenador para Microsoft Windows, baseado no xogo hom\u00f3nimo, tam\u00e9n co\u00f1ecido como Klondike. Microsoft inclu\u00edu o xogo como parte da li\u00f1a de produtos de Windows dende Windows 3.0, comezando en 1990. O xogo foi desenvolvido en 1989 por Wes Cherry. A baralla de cartas foi dese\u00f1ada pola pioneira de Macintosh Susan Kare."}
{"id": "350181", "revid": "89787", "url": "https://gl.wikipedia.org/wiki?curid=350181", "title": "Pato casta\u00f1o", "text": "O pato casta\u00f1o ou parrulo ferruxento (\"Aythya nyroca\") \u00e9 unha especie de ave anseriforme da familia Anatidae que habita en Europa, \u00c1frica e Asia. \u00c9 un pato mergullador pequeno, estreito e de tons marr\u00f3ns, clasificado como especie case ameazada.\nDescrici\u00f3n.\nO pato casta\u00f1o mide entre 38 e 42\u00a0cm de lonxitude, cunha envergadura alar de 63 a 67\u00a0cm, e adoita pesar entre 400 e 700\u00a0g.\u00a0A\u00a0plumaxe do macho \u00e9 principalmente de cor casta\u00f1a avermellada escura, coa parte superior parda escura e a zona infracaudal de cor branca pura. Tam\u00e9n son brancos a parte superior do seu ventre, a parte inferior das s\u00faas \u00e1s e unha lista que percorre a parte superior das s\u00faas plumas de voo, a\u00ednda que, salvo a cola, as s\u00faas partes brancas non adoitan quedar expostas excepto cando est\u00e1n en voo. Caracter\u00edzase polos seus ollos de iris esbrancuxado. O seu pico \u00e9 negruzco verdoso, e as s\u00faas patas son verdosas.\nA femia ten un patr\u00f3n de plumaxe similar pero de tons pardos m\u00e1is apagados, con manchas difusas nos flancos, ademais do centro do abdome e as coberteras inferiores da cola brancas como o macho. O seu pico \u00e9 gris escuro e as patas son grises verdosas. A diferenza do macho, presenta os ollos casta\u00f1os. Os xuven\u00eds son de tons similares \u00e1s femias, pero coas partes inferiores moteadas e o branco do ventre e a cola m\u00e1is sucio.\nO pato casta\u00f1o presenta unha voz infrecuente: o macho emite un son rasposo e a femia un gru\u00f1ido \u00e1spero.\nTaxonom\u00eda e etimolox\u00eda.\nO pato casta\u00f1o foi descrito cientificamente polo naturalista xermanoruso Johann Anton G\u00fcldenst\u00e4dt en 1770, co nome de \"Anas nyroca\". Posteriormente foi trasladado ao x\u00e9nero \"Aythya\", creado por Friedrich Boie en 1822.&lt; \u00c9 unha especie monot\u00edpica, \u00e9 dicir, non se reco\u00f1ecen subespecies diferenciadas.\nA etimolox\u00eda do nome do seu x\u00e9nero, \"Aythya\", procede da palabra grega \u03b1\u1f34\u03b8\u03c5\u03b9\u03b1 (\"aithuia\"), unha ave mari\u00f1a sen identificar citada por Arist\u00f3teles. En cambio, o seu nome espec\u00edfico, \"nyroca\", procede do termo ruso nyrok aplicado a un tipo de pato.\nDistribuci\u00f3n e h\u00e1bitat.\n\u00c9 un pato que cr\u00eda nas zonas t\u00e9pedas do sur e leste de Europa e Asia central, as\u00ed como en zonas subtropicais diseminadas polo sur de Asia e o norte de \u00c1frica. As poboaci\u00f3ns do leste de Europa e Asia central son migratorias, e pasan o inverno no sur de Asia, a rexi\u00f3n mediterr\u00e1nea, o val do Nilo e o Sahel. En cambio a maior\u00eda das poboaci\u00f3ns do Mediterr\u00e1neo son sedentarias, as\u00ed como algunhas diseminadas polo sur de Asia.\nNa Pen\u00ednsula Ib\u00e9rica ten presenza permanente no sur e no leste, a\u00ednda que \u00e9 moi escaso. En Espa\u00f1a at\u00f3pase catalogado como especie en perigo de extinci\u00f3n segundo o \u00faltimo cat\u00e1logo nacional de especies ameazadas (CNEA). No resto de Europa tam\u00e9n \u00e9 pouco abundante, sendo a catalogaci\u00f3n do estado da s\u00faa conservaci\u00f3n de especie case ameazada, debido \u00e1 destruci\u00f3n e deterioraci\u00f3n humanas dos seus h\u00e1bitats.\nCr\u00eda en lagos e esteiros con beiras densamente poboadas por vexetaci\u00f3n palustre. Pasa o inverno en grandes extensi\u00f3ns de auga doce m\u00e1is abertas e r\u00edos de curso lento, e de cando en vez en albufeiras.\nComportamento.\n\u00c9 un pato mergullador de augas someiras. Adoita ser unha ave bastante confiada. A\u00ednda que son bos voadores, para levantar o voo requiren dunha pequena carreira, chapuzando sobre a superficie da auga at\u00e9 logralo, polo que adoita mergullarse cando se ve en perigo.\nAlimentaci\u00f3n.\nPara conseguir o seu alimento ded\u00edcase a mergullarse en augas pouco profundas, xeralmente de menos dun metro. \u00c9 unha especie omn\u00edvora, a\u00ednda que na s\u00faa dieta a materia vexetal predomina sobre a animal. Alim\u00e9ntase de sementes, plantas acu\u00e1ticas e vexetaci\u00f3n profunda, e complementa esta dieta con mi\u00f1ocas, moluscos, insectos e c\u00e1gados.\nReproduci\u00f3n.\nO retorno aos cuarteis de cr\u00eda empeza a principios de marzo, a\u00ednda que a \u00e9poca de cr\u00eda \u00e9 de abril at\u00e9 agosto. O seu ni\u00f1o \u00e9 unha acumulaci\u00f3n de xuncos e outras plantas escondido xunto \u00e1 beira ou sobre a vexetaci\u00f3n flotante. A s\u00faa posta adoita ser de 6 a 12 ovos, de cor amarela crema con ton verdoso, e real\u00edzase entre maio e xu\u00f1o. A incubaci\u00f3n realizada s\u00f3 pola femia dura de 25 a 27 d\u00edas. Os pitos tardan 55 ou 60 d\u00edas en desenvolverse e adquirir o voo."}
{"id": "350182", "revid": "67049", "url": "https://gl.wikipedia.org/wiki?curid=350182", "title": "Triple Coroa (baloncesto)", "text": ""}
{"id": "350192", "revid": "23204", "url": "https://gl.wikipedia.org/wiki?curid=350192", "title": "Parrulo casta\u00f1o", "text": ""}
{"id": "350193", "revid": "23204", "url": "https://gl.wikipedia.org/wiki?curid=350193", "title": "Aythya nyroca", "text": ""}
{"id": "350204", "revid": "5801291", "url": "https://gl.wikipedia.org/wiki?curid=350204", "title": "Georgi Ke\u00e7aari", "text": "Georgi Avetisovi\u00e7 Ke\u00e7aari (en azar\u00ed \"Georgi Avetisovi\u00e7 Ke\u00e7ari\"), nado en Nic en 1930, e finado na s\u00faa localidade natal en 2006, foi un escritor acerbaixano en udi e azar\u00ed.\u00a0\nTraxectoria.\nEspecializouse en estudos orientais na Universidade Estatal de Bak\u00fa. Tras graduarse volveu \u00e1 s\u00faa localidade natal como mestre da escola. Durante moito tempo foi o responsable da sociedade cultural e educativa udi, Orayin.\nObra.\nAutor de varios libros e artigos sobre a lingua udi, \u00e9 o pai da literatura moderna en udi logo dun t\u00edmido espertar na d\u00e9cada de 1930, e mais \u00e9 un dos creadores do novo alfabeto udi de base latina. Tam\u00e9n axudou a establecer o programa de udi para a a escola primaria e a realizaci\u00f3n de textos para os alumnos."}
{"id": "350207", "revid": "23204", "url": "https://gl.wikipedia.org/wiki?curid=350207", "title": "William J. Dafoe", "text": ""}
{"id": "350208", "revid": "89787", "url": "https://gl.wikipedia.org/wiki?curid=350208", "title": "Lei org\u00e1nica para a mellora da calidade educativa", "text": "A Lei Org\u00e1nica 8/2013, do 9 de decembro, para a mellora da calidade educativa (LOMCE)), chamada popularmente a ley Wert, \u00e9 unha lei do ordenamento xur\u00eddico espa\u00f1ol con car\u00e1cter de lei org\u00e1nica que modifica a Lei Org\u00e1nica 2/2006, do 3 de maio, de Educaci\u00f3n (LOE), e seis artigos e unha disposici\u00f3n adicional da Lei Org\u00e1nica 8/1985, do 3 de xullo, reguladora do Dereito \u00e1 Educaci\u00f3n (LODE).\nDesde a presentaci\u00f3n do proxecto de lei, o 17 de maio de 2013, por parte do ministro de Educaci\u00f3n, Cultura e Deporte do goberno popular de Mariano Rajoy, Jos\u00e9 Ignacio Wert, ata a s\u00faa aprobaci\u00f3n definitiva polas Cortes Xerais o 28 de novembro, foi unha lei contestada e controvertida por parte de varios sectores sociais e pol\u00edticos. A lei levantou unha forte pol\u00e9mica debido ao seu car\u00e1cter altamente conservador, que produciu un distanciamento entre a comunidade educativa e o Ministerio de Educaci\u00f3n pola falta de consenso. A mostra desta falta de consenso p\u00f3dese sintentizar na ausencia de procedementos para obter informaci\u00f3n e opini\u00f3n das diferentes entidades implicadas e a falta do consenso pol\u00edtico e social amplo e necesario nestas circunstancias.\nDurante a s\u00faa tramitaci\u00f3n nas Cortes, a lei non foi apoiada por ning\u00fan outro grupo parlamentario m\u00e1is que o Partido Popular.\nCambios que introduciu a LOMCE no sistema educativo espa\u00f1ol.\nConstit\u00faen a educaci\u00f3n b\u00e1sica, a Educaci\u00f3n Primaria, a Educaci\u00f3n Secundaria Obrigatoria e os ciclos de Formaci\u00f3n Profesional B\u00e1sica, introducindo estes \u00faltimos dentro da educaci\u00f3n b\u00e1sica, ensinanza que ata este momento non se clasificaba como tal.\nDiferenzas na etapa de Educaci\u00f3n Primaria.\nSegundo o artigo 1.9, que modifica o artigo 18 da LOE, os tres ciclos de Primaria que constaban de dous cursos cada un pasan a ser 6 cursos (sen estar divididos en ciclos). Desaparece a materia de Co\u00f1ecemento do Medio Natural, Social e Cultural e a materia\u00a0de Educaci\u00f3n para a Cidadan\u00eda. Ademais, Educaci\u00f3n Art\u00edstica pasa a ser optativa e introd\u00facese a opci\u00f3n entre Relixi\u00f3n ou Valores Sociais e C\u00edvicos.\nDiferenzas na etapa de Educaci\u00f3n Secundaria.\nNesta etapa aparece o primeiro cambio no que se refire \u00e1 estrutura da etapa e na organizaci\u00f3n dos cursos. A Secundaria articularase en dous ciclos, desta forma primeiro, segundo e terceiro formar\u00e1n o primeiro ciclo e cuarto curso ser\u00e1 o segundo ciclo, este \u00faltimo con car\u00e1cter proped\u00e9utico.\nA organizaci\u00f3n de cuarto ser\u00e1 diferente a como veu sendo ata agora. Organizarase en torno a d\u00faas opci\u00f3ns:\na) Ensinanzas acad\u00e9micas para a iniciaci\u00f3n o Bacharelato.\nb) Ensinanzas aplicadas para a iniciaci\u00f3n \u00e1 Formaci\u00f3n Profesional.\u00a0\nTal e como indica en ambas opci\u00f3ns, o alumnado cursar\u00e1, Xeograf\u00eda e Historia, Lingua Castel\u00e1, Matem\u00e1ticas e Primeira Lingua Estranxeira. Ademais, para o itinerario de ensinanzas acad\u00e9micas, o alumnado cursar\u00e1 dous das seguintes materias: Lat\u00edn, Econom\u00eda, Biolox\u00eda e Xeolox\u00eda, F\u00edsica e Qu\u00edmica. Na opci\u00f3n de ensinanzas aplicadas, cursar\u00e1 d\u00faas materias da oferta do centro educativo en materias troncais: Ciencias Aplicadas \u00e1 Actividade Profesional, Iniciaci\u00f3n \u00e1 Actividade Emprendedora e Empresarial e Tecnolox\u00eda. Ademais t\u00f3dolos alumnos deben cursar as materias de Educaci\u00f3n F\u00edsica e Relixi\u00f3n, ou Valores \u00c9ticos.\u00a0\nOutra das novidades que incl\u00fae a LOMCE son un conxunto de alternativas metodol\u00f3xicas na ensinanza e avaliaci\u00f3n da lingua estranxeira para o alumnado con discapacidade, concretamente para aquel que presenta alg\u00fan tipo de dificultade na s\u00faa expresi\u00f3n oral.\nNo artigo 27 aparece unha nova medida de atenci\u00f3n \u00e1 diversidade. Tr\u00e1tase dos \u201cProgramas de mellora do aprendizaxe e o rendemento no primeiro ciclo\u201d. Neles utilizarase unha metodolox\u00eda espec\u00edfica a trav\u00e9s da organizaci\u00f3n de contidos, actividades pr\u00e1cticas, etc. Inclu\u00edndo materias diferentes cuxa finalidade \u00e9 que os alumnos poidan cursar cuarto curso pola v\u00eda ordinaria, para poder obter as\u00ed o t\u00edtulo de graduado en educaci\u00f3n secundaria obrigatoria.\nOs alumnos que cursar\u00e1n ditos programas ser\u00e1n aqueles que repetir\u00e1n polo menos un curso en calquera etapa, e que unha vez cursado o primeiro curso de educaci\u00f3n secundaria obrigatoria non estean en condici\u00f3ns de pasar \u00f3 segundo curso, ou que unha vez cursado segundo non estean en condici\u00f3ns de pasar a terceiro. O equipo docente poder\u00e1 propo\u00f1er \u00f3s pais e titores legais a incorporaci\u00f3n a un programa de mellora do aprendizaxe en segundo e terceiro.\nFacendo referencia \u00e1 avaliaci\u00f3n e promoci\u00f3n de curso non aparecen cambios, xa que se mante\u00f1en os criterios actuais. Para poder pasar de curso non se pode suspender simultaneamente d\u00faas destas materias. As\u00ed mesmo, os alumnos que promocionen sen\u00a0ter superadas t\u00f3dalas materias deber\u00e1n seguir programas de reforzo e superar as avaliaci\u00f3ns que correspondan. Ademais, o alumno poder\u00e1 repetir o mesmo curso unha ou d\u00faas veces como m\u00e1ximo dentro da etapa.\nPara facilitar que os alumnos e alumnas consigan os obxectivos e adquiran as competencias, as Administraci\u00f3ns educativas establecer\u00e1n un conxunto de medidas de reforzo, facendo fincap\u00e9 nas necesidades espec\u00edficas de apoio educativo.\nOutra diferenza respecto da LOE \u00e9 que o consello orientador faise \u00f3 rematar cada curso, non \u00f3 final de cada etapa de secundaria. Desta forma entregarase aos pais ou titores legais de cada alumno ou alumna un consello orientador, que incluir\u00e1 un informe sobre o grao de logro dos obxectivos e competencias, acompa\u00f1ado dunha serie de consellos conforme as s\u00faas necesidades para a mellora da aprendizaxe.\nDiferenzas na etapa de Bacharelato.\nTal e como exp\u00f3n a lei t\u00f3dalas modalidades de Bacharelato seguen sen cambios, de maneira que se pode escoller: Ciencias sociais, Humanidades, Ciencias e Artes. O curr\u00edculo tam\u00e9n se organizar\u00e1 en materias troncais, espec\u00edficas e materias de libre configuraci\u00f3n auton\u00f3mica. Teranse en conta as mesmas alternativas metodol\u00f3xicas na ensinanza da lingua estranxeira para o alumnado con calquera discapacidade.\nSempre que aprobaran t\u00f3dalas materias, \u00f3 rematar a etapa realizarase unha avaliaci\u00f3n con car\u00e1cter individual. Dita proba dese\u00f1arase dende o Ministerio de Educaci\u00f3n e por profesorado externo. Despois desta etapa a forma de entrada na universidade ser\u00e1 diferente, xa que ser\u00e1n as universidades as que dese\u00f1en o procedemento para poder admitir o alumnado.\nOrganizaci\u00f3n do centro escolar.\nOs centros escolares seguir\u00e1n separ\u00e1ndose en p\u00fablicos e privados, e estes \u00faltimos poder\u00e1n ser concertados ou non concertados. Ditas instituci\u00f3ns p\u00fablicas e privado-concertadas estar\u00e1n ao servizo da administraci\u00f3n p\u00fablica.\nA estrutura org\u00e1nica dun centro escolar \u00e9 a seguinte:\nOs \u00f3rganos de goberno est\u00e1n formados polos colexiados (claustro de profesores e consello escolar) e os \u00f3rganos unipersoais (director/a, xefe/a de estudos e secretario/a). Os de representaci\u00f3n son as asociaci\u00f3ns de pais e nais de alumnos e a dos propios alumnos. E a coordinaci\u00f3n docente incl\u00fae a titores, comisi\u00f3n de coordinaci\u00f3n pedag\u00f3xica (C.C.P.), equipo docente, etc.\nT\u00f3dolos centros de Educaci\u00f3n Infantil e Primaria deben contar cun \u00f3rgano de coordinaci\u00f3n docente que incl\u00faa unha titor\u00eda, un equipo de nivel, un equipo docente, unha comisi\u00f3n de coordinaci\u00f3n pedag\u00f3xica e un equipo de orientaci\u00f3n e apoio.\nAvaliaci\u00f3n.\nAs avaliaci\u00f3ns externas de final de etapa constit\u00faen unha das principais novidades da LOMCE con respecto \u00f3 marco anterior e unha das medidas para mellorar a calidade do sistema educativo.\nEstas probas ter\u00e1n un car\u00e1cter formativo e de diagn\u00f3stico. Por unha parte servir\u00e1n para garantir que o alumnado alcance os niveis de aprendizaxe axeitados para o normal desenvolvemento da vida persoal e profesional e, ademais, debe orientar \u00f3s alumnos nas s\u00faas decisi\u00f3ns escolares de acordo cos co\u00f1ecementos e competencias que pos\u00faan. Por outro lado, as probas normalizan os est\u00e1ndares da titulaci\u00f3n, indicando cales son os niveis de esixencia requiridos e introducindo elementos de certeza, obxectividade e comparabilidade de resultados. Ademais, proporcionan \u00f3s pais e nais, \u00f3s centros e \u00e1s Administraci\u00f3ns Educativas unha valiosa informaci\u00f3n. O obxectivo desta avaliaci\u00f3n \u00e9 a mellora da aprendizaxe do alumnado, das medidas de xesti\u00f3n dos centros e das pol\u00edticas das Administraci\u00f3ns.\nAs probas ser\u00e1n homologables \u00e1s que se realizan internacionalmente, en especial as da OCDE. Centraranse no nivel de adquisici\u00f3n das competencias e seguir\u00e1n as pautas internacionais (deber\u00e1n ser coidadosas para poder medir os resultados do proceso de aprendizaxe sen minguar a desexada autonom\u00eda dos centros e deber\u00e1n exclu\u00edr a posibilidade de calquera adestramento para a s\u00faa superaci\u00f3n).\nAs Administraci\u00f3ns educativas publicar\u00e1n os resultados obtidos polos centros de acordo co indicado nos artigos 140 e seguintes desta Lei Org\u00e1nica e nos termos que o Goberno estableza reglamentariamente.\nAs Administraci\u00f3ns educativas poder\u00e1n establecer planes espec\u00edficos de mellora naqueles centros p\u00fablicos que non alcancen os niveis axeitados.\nO \u00e9xito desta proposta consistir\u00e1 en conseguir que ning\u00fan alumno encontre nelas unha barreira infranqueable. Cada proba debe ofrecer opci\u00f3ns, de maneira que ningu\u00e9n que queira seguir aprendendo quede f\u00f3ra do sistema."}
{"id": "350209", "revid": "10599", "url": "https://gl.wikipedia.org/wiki?curid=350209", "title": "Aer\u00f3dromo de Ribadeo", "text": ""}
{"id": "350210", "revid": "98629", "url": "https://gl.wikipedia.org/wiki?curid=350210", "title": "Roxerio I de Sicilia", "text": "Roxerio I de Sicilia, (en italiano: \"Ruggero I\"; en \u00e1rabe: \"\u0631\u064f\u062c\u0627\u0631\", \"Ruj\u0101r\"; en malt\u00e9s: \"Ru\u0121\u0121ieru)\" tam\u00e9n co\u00f1ecido como Roxerio I de Hauteville, nado contra 1031 en Normand\u00eda e finado o 22 de xullo de 1101 en Mileto, Italia, chamado \"Bosso\", ou \"o Gran Conde\", ou \"Jarl Rogeirr\", foi o primeiro conde de Sicilia.\nFillo do nobre normando Tancredo de Hauteville, se\u00f1or de Cotent\u00edn, e da s\u00faa segunda esposa Fredisenda, estableceuse no sur de Italia como vasalo do seu irm\u00e1n Robert Guiscard, duque de Puglia e Calabria. Participou na reconquista de Calabria e liderou a de Sicilia, esta \u00faltima baixo poder musulm\u00e1n e habitada fundamentalmente por gregos ortodoxos.\nEn 1072, tras conquistar Palermo, en Sicilia, o seu irm\u00e1n Robert investiuno como \"Gran Conde de Sicilia,\" a\u00ednda que continuou sendo o seu vasalo e, despois da morte deste foino de Roxerio Borsa, fillo e sucesor de Robert.\nO seu goberno caracterizouse por unha pol\u00edtica de tolerancia \u00e9tnica e relixiosa, infrecuente durante a Idade Media. Morreu en 1101 e foi sucedido polo seu fillo Sim\u00f3n.\nOrixe e primeiros anos.\nRoxerio naceu en 1031, e era o menor dos fillos var\u00f3ns de Tancredo de Hauteville e da s\u00faa segunda esposa Fredisenda. Tancredo era un nobre normando descendente de Hiallt, un viquingo que se asentou en Normand\u00eda no s\u00e9culo X, mentres que Fredisenda era posibelmente unha filla do duque Roberto I de Normand\u00eda, a\u00ednda que isto \u00faltimo se basea nunha informaci\u00f3n relativamente tard\u00eda.\nRoxerio permaneceu en Normand\u00eda at\u00e9 a morte da s\u00faa nai e, en 1057 dirixiuse ao sur de Italia, onde varios dos seus irm\u00e1ns xa se asentaran alg\u00fans anos antes. Roxerio fixou a s\u00faa residencia no castelo de Melfi, en Melfi, capital do condado de Puglia, dominio do seu irm\u00e1n Robert Guiscard.\nFoi a partir daquela cando Roxerio comezou a secundar o seu irm\u00e1n nas campa\u00f1as de Calabria, onde empezan a fustrigar os musulm\u00e1ns. Segundo o cronista Goffredo Malaterra, as s\u00faas acci\u00f3ns non eran diferentes a ataques de bandoleiros.\nPoucos meses m\u00e1is tarde, Robert regresou a Puglia para atallar unha rebeli\u00f3n dos bar\u00f3ns, deixando a Roxerio en Calabria. Este env\u00edalle ent\u00f3n ao seu irm\u00e1n axuda econ\u00f3mica (resultado de roubos \u00e1 poboaci\u00f3n local) e un pequeno continxente de homes, que el mesmo dirixe, logrando acabar coa rebeli\u00f3n.\nEn outono de 1057 participou, baixo o mando de Robert, no sitio de Reggio pero, ao prolongarse demasiado, Roxerio atacou Gerace por orde do seu irm\u00e1n d\u00e1ndolle a Robert a maior parte do bot\u00edn conseguido. Sen ter ca\u00eddo Reggio, ambos os irm\u00e1ns regresan ao norte de Calabria, onde o seu poder estaba consolidado. Posteriormente pediulle ao seu irm\u00e1n asistencia en efectivo, pero este negouse, provocando que Roxerio decidira ofrecer a s\u00faa axuda a Guillerme do Principado, outro dos seus irm\u00e1ns, po\u00f1endo a s\u00faa disposici\u00f3n os seus 60 homes.\nDo seu irm\u00e1n Guillerme, Roxerio recibiu un castelo en Scalea, desde onde dirixiu incursi\u00f3ns que debilitaron o poder de Robert. Este, para contrarrestalo, sitia o seu castelo sen lograr tomalo. Ao ser Calabria unha zona pobre debido aos constantes saqueos dos aventureiros normandos, Roxerio e os seus homes saquearon a cidade pr\u00f3xima de Amalfi para poder sobreviviren. Ademais ped\u00edanlle di\u00f1eiro aos viaxeiros a cambio de devolverlles as s\u00faas pertenzas que lles roubaran momentos antes.\nConquista definitiva de Calabria.\nDurante a primavera de 1058 Calabria atravesaba unha \u00e9poca de fame negra. Na localidade de Nicastro, os poboadores neg\u00e1ronse a pagar impostos aos normandos, e rapidamente o descontento est\u00e9ndese por toda a rexi\u00f3n.\nAo non poder lograr sometelos, Robert Guiscard p\u00eddelle ao seu irm\u00e1n Roxerio axuda a cambio dunha alianza mediante a cal se dividir\u00edan por igual as terras sometidas e por someter, a\u00ednda que esta non se fixo efectiva at\u00e9 1062.\nA partir de 1059, ambos os irm\u00e1ns dedic\u00e1ronse a expulsar os bizantinos que ocupaban a parte sur de Italia. A principios do ano seguinte volven sitiar Reggio, que se rende no ver\u00e1n do mesmo ano.\nConquista de Sicilia.\nAntecedentes.\nEn agosto de 1059, o conde Robert Guiscard recibiu do papa Nicolao II \"pola graza de Deus e de San Pedro, duque de Puglia e Calabria, e de aqu\u00ed en adiante, e coa s\u00faa axuda, duque de Sicilia\". A cambio, Robert Guiscard reco\u00f1eceu ao papa como o seu se\u00f1or feudal, e apoiouno na s\u00faa loita contra o antipapa Benedito X. Roberto aceptou os t\u00edtulos a pesar de que ningunha destas rexi\u00f3ns pertenc\u00edan ao papado, incluso partes de Puglia e Calabria estaban en mans dos bizantinos, e Sicilia estaba ocupada polos \u00e1rabes. Co apoio papal, Robert asentouse na parte oeste dos seus dominios, e desde a\u00ed emprendeu a conquista dos territorios que estaban sen someter.\nNa illa, o emirato de Sicilia estaba dividido en tres rexi\u00f3ns: a parte noroccidental da illa (con Palermo, Trapani e Mazara) dominada por Abdullah ibn Haukal, o sueste (con Catania e Siracusa) controlado por Ibn al-Timnah, e o centro da illa, coa s\u00faa capital Enna, baixo a autoridade de Ibn al-Hawas. O tres sectores da illa loitaban entre si e ning\u00fan reco\u00f1ec\u00eda a autoridade dos z\u00edridas de Ifriqiya. Ademais, a maior\u00eda da poboaci\u00f3n eran gregos, o que garant\u00eda o seu apoio aos invasores normandos.\nEn 1060 a esposa de Ibn al-Timnah fuxiu a Enna, dominio do seu irm\u00e1n Ibn al-Hawas. Pronto Ibn al-Timna exixiu a devoluci\u00f3n da s\u00faa esposa tras o cal sitiou Enna, pero foi completamente derrotado polo seu cu\u00f1ado. En febreiro de 1061 Ibn al-Timnah reuniuse con Roxerio en Calabria, e lle pediu a s\u00faa axuda contra o emir de Enna. En caso de ter \u00e9xito, compromet\u00edase a reco\u00f1ecer a soberan\u00eda de Roxerio en Sicilia. Con isto Roxerio ti\u00f1a unha excusa para invadir a illa, \u00e1 vez que obti\u00f1a un valioso aliado.\nDado que Roxerio era vasalo do seu irm\u00e1n m\u00e1is vello Robert Guiscard, o encargado de liderar a conquista deber\u00eda ser Robert, pero debido \u00e1s constantes rebeli\u00f3ns dos bar\u00f3ns de Puglia e aos constantes enfrontamentos con naci\u00f3ns estranxeiras, s\u00f3 participou en tres campa\u00f1as (en 1061, 1064 e 1071-1072). Ademais, os conflitos na pen\u00ednsula impediron a Robert achegar unha verdadeira axuda na conquista da illa, pois seu ex\u00e9rcito estaba formado s\u00f3 polos seus vasalos de Calabria e alg\u00fans normandos aventureiros, polo nunca foi grande. Debido a isto, a conquista de Sicilia estendeuse durante case trinta anos (desde 1061 a 1091), e foi obra de Roxerio, a\u00ednda que durante este per\u00edodo segu\u00eda sendo vasalo de Robert Guiscard e, tras a s\u00faa morte, do seu fillo e sucesor Roger Borsa.\nConquista de Mesina.\nDurante febreiro de 1061, Roxerio e 160 homes, acompa\u00f1ados por Ibn al-Timnah, atravesaronn o estreito de Mesina e desembarcaron na costa norte de Sicilia, desde onde realizaron pequenas incursi\u00f3ns no interior da illa. Os normandos saquearon Rometta e Milazzo, onde obtiveron grandes bot\u00edns. Ante estes sucesos a gornici\u00f3n \u00e1rabe de Mesina intentou atacar aos invasores, pero o mal tempo frustrou o seu intento. A oportuna chegada de Serlo II de Hauteville, sobri\u00f1o de Roxerio, permitiu un contraataque frontal por parte dos normandos.\nConfiados pola recente vitoria, Roxerio atacou Mesina, pero a cidade opuxo tenaz resistencia polo que emprenderon a retirada, pero o mal tempo impidiu a s\u00faa sa\u00edda da illa polo que continuaron loitando durante tres d\u00edas contra os \u00e1rabes. Cando lograron partir foron atacados pola frota \u00e1rabe, prolong\u00e1ndose o combate at\u00e9 as proximidades de Reggio, onde os musulm\u00e1ns foron repelidos. Tras este fracaso, Roxerio regresou aos seus dominios e, en agradecemento pola axuda prestada por dita cidade doou o bot\u00edn obtido a unha das s\u00faas igrexas.\nO 5 de maio de 1060 Roxerio e Robert Guiscard desembarcaron novamente en Sicilia. Os cronistas din que o ex\u00e9rcito estaba formado por unhas 2.000 persoas entre cabaleiros e infantar\u00eda. Despois de atravesar o estreito, Roxerio dirixiuse cun destacamento de 500 cabaleiros a Mesina, pero encontrou a cidade moi protexida debido a que os \u00e1rabes foran advertidos da s\u00faa chegada. Pero coa chegada do resto dos soldados de Robert Guiscard, Mesina foi capturada. Os soldados \u00e1rabes fuxiron ao interior da illa e a s\u00faa frota dirixiuse a Palermo co obxectivo de deter aos normandos.\nOs \u00e1rabes que quedaran en Mesina foron expulsados, deixando soamente aos gregos e unha gornici\u00f3n de soldados. Desta forma Mesina converteuse na primeira cidade de Siclia conquistada polos normandos.\nRoxerio, Robert e Ibn al-Timnah dirix\u00edronse \u00e1 Sicilia central pasando por Rometta, cidade leal a este \u00faltimo, e atravesaron Frazzan\u00f2, onde foron recibidos polos gregos como liberadores. Ao deixar gornici\u00f3ns en ambas as cidades, o ex\u00e9rcito de Robert reduciuse a s\u00f3 700 homes polo que este viuse obrigado a desistir de tomar a cidade de Centuripe. Ibn al-Hawas, o emir de Enna, mandou un ex\u00e9rcito para enfrontarse aos normandos, os que, a pesar da s\u00faa superioridade num\u00e9rica (segundo Malaterra uns 5 000 \u00e1rabes fronte aos 700 normandos, a\u00ednda que esta cifra pode que sexa exaxerada) son derrotados.\nA pesar desta vitoria, aos nromandos resultoulles impos\u00edbel sitiar Enna debido \u00e1 s\u00faa situaci\u00f3n, e por ser unha cidade adecuadamente fortificada. Ao achegarse o inverno, Robert e Roxerio v\u00edronse obrigados a regresar a Messina, onde constru\u00edron un castelo en San Marco d'Alunzio, que foi o primeiro castelo constru\u00eddo polos normandos na illa. Posteriormente ambos os irm\u00e1ns regresaron a Calabria.\nConflito con Robert Guiscard e o asedio a Troina.\nO regreso de Roxerio a Mileto debeuse principalmente \u00e1 s\u00faa voda con Xudite de \u00c9vreux, que chegara de Normand\u00eda. A principios de 1062 regresou a Sicilia e, xunto con ibn Al-Timnah, conquistaron Petralia, tras o cal regresou a Calabria.\nAo regresar a Mileto, Roxerio exixiulle ao seu irm\u00e1no Robert Guiscard o cumprimento dos acordos de 1058, segundo os cales lle ced\u00eda a metade de Calabria, pero Robert negouse e sitiou Mileto. Durante e sitio Roxerio dirixiuse a Gerace, que lle permanec\u00eda fiel, pero cando Roberto se decatou, tam\u00e9n sitiou esta cidade.\nTras un confuso incidente, os habitantes de Gerace xuraron fidelidade a Roxerio, e Robert comprometeuse a cumprir os acordos. Mentres tanto en Sicilia ibn Al-Timnah foi capturado e asasinado, e Roxerio regresa a Sicilia tan pronto como ve solucionado o problema co seu irm\u00e1n.\nPero en Calabria aumentaba o descontento contra os normandos, e os seus habitantes rebel\u00e1ronse e intentaron tomar a Xudite como ref\u00e9n, pero a gornici\u00f3n deixada por Roxerio f\u00edxolles fronte. En Sicilia os gregos ali\u00e1ronse cos musulm\u00e1ns e sitiaron a Roxerio en Troina durante catro meses. Durante o inverno Roxerio logra escapar da cidade e derrotar a rebeli\u00f3n, axustizando aos seus l\u00edderes.\nDespois de controlar a rebeli\u00f3n, Roxerio deixou en Troina unha gornici\u00f3n baixo o mando de Xudite, mentres que el e unha presada de soldados regresaron a Calabria en busca de cabalos. Na s\u00faa ausencia, Xudite aprendeu moito ao mando do ex\u00e9rcito, facendo roldas nas fortificaci\u00f3ns, mesmo pola noite, e animando aos soldados para que estiveran alerta.\nAs batallas de Cerami e Misilmeri.\nEn 1063, Roxerio e as s\u00faas hostes regresan a Sicilia, pero os \u00e1rabes ao decatarse deciden facerllle fronte. Ambos o ex\u00e9rcitos enc\u00f3ntranse fronte ao r\u00edo Cerami, cerca da cidade do mesmo nome. Goffredo Malaterra estima que as hostes de Roxerio era duns 500 homes, mentres que o ex\u00e9rcito \u00e1rabe rondaba os 3 000, que a\u00ednda esta cifra poida ser exaxerada, seguro que o ex\u00e9rcito \u00e1rabe era moi superior en canto a n\u00famero de efectivos.\nAmbos os ex\u00e9rcitos estiveron fronte a fronte durante tres d\u00edas s\u00f3 separados polo r\u00edo, pero o cuarto d\u00eda os normandos decidiron empezar o ataque. Para evitar a fuxida dos seus homes fronte ao contraataque musulm\u00e1n, Roxerio comp\u00e1raos co ex\u00e9rcito do xu\u00edz hebreu Xede\u00f3n (que, segundo a Biblia derrotou un xigantesco ex\u00e9rcito con s\u00f3 300 homes). Os normandos, cheos de \u00e1nimo despois de tal comparaci\u00f3n, regresaron \u00e1 batalla. A oportuna chegada de Serlo II de Hauteville fai retroceder aos \u00e1rabes que, finalmente, fuxiron. Tras a vitoria, Roxerio regresou a Troina, que se convertera no seu centro de operaci\u00f3ns na illa. A vitoria en Cerami xerou un impacto psicol\u00f3xico tanto nos normandos, que se creron os elixidos por Deus para expulsar aos \u00e1rabes do sur de Italia, como nos \u00e1rabes, que non volveron a reunir un ex\u00e9rcito tan grande como o que foi derrotado aquel d\u00eda.\nDurante o mesmo ano, a Rep\u00fablica de Pisa, que no s\u00e9culo IX se convertera nunha das rep\u00fablicas itaianas mari\u00f1eiras, combatendo aos \u00e1rabes polo control do Mediterr\u00e1neo e rivalizando con X\u00e9nova e Venecia, ofreceu a Roxerio unha frota para atacar de forma conxunta Palermo. A pesar da negativa de Roxerio, o ex\u00e9rcito de Pisa sitiou Palermo, a\u00ednda que non logrou manter o sitio e finalmente os pisanos emprenderon a retirada.\nAo ano seguinte, Robert Guiscard desembarcou outra vez en Sicilia e reunise con Roxerio. Ambos os irm\u00e1ns sitian Palermo pero, ao non haber un bloqueo naval, o intento fracasa. Pouco despois Robert viuse obrigado a regresar a Calabria ante unha nova rebeli\u00f3n dos bar\u00f3ns e deixa a Roxerio novamente abandonado \u00e1 s\u00faa sorte.\nEntre 1064 e 1068, Roxerio saqueou varias cidades \u00e1rabes co obxectivo de obter recursos para consolidarse nos seus novos dominios. Mentres tanto Ayub, un pr\u00edncipe tunesino, unificou o Emirato de Sicilia terminando a guerra civil.\nEn 1068, Ayub reuniu un ex\u00e9rcito co obxectivo de derrotar a Roxerio. Ambos os bandos encontr\u00e1ronse en Misilmeri onde, unha vez m\u00e1is, os normandos era numericamente inferiores aos \u00e1rabes. A pesar diso, Roxerio atacou e, despois dunha r\u00e1pida batalla, derrotou totalmente aos \u00e1rabes. Estes informaron d\u00e1 s\u00faa derrota a Palermo, mandando pombas mensaxeiras en cuxas patas hab\u00eda teas con manchas de sangue.\nA batalla de Misilmeri foi o \u00faltimo intento organizado polos \u00e1rabes de Sicilia contra os normandos. O emir Ayub e os seus m\u00e1is achegados colaboradores fuxiron a Tunes, e os poucos l\u00edderes \u00e1rabes que quedaron enle\u00e1ronse novamente nunha nova guerra civil. Por\u00e9n nun primeiro momento os normandos presentes na illa non foron os suficientes como para completar rapidamente a s\u00faa conquista, e mesmo tampouco para controlaren os territorios ocupados. Neste sentido, a conquista de Sicilia levouse a cabo moi lentamente, e s\u00f3 se completou en 1091.\nConquista de Palermo.\nDespois da toma da cidade de Bari en 1071, Robert Guiscard e Roxerio lograron consolidar o seu poder no sur de Italia, e ambos os irm\u00e1ns deciden retomar a conquista de Sicilia.\nEse mesmo ano chegan ao porto de Catania, onde foron ben recibidos porque a cidad \u00e9ralle fiel ao antigo aliado dos Hauteville Ibn al-Timnah. Unha vez al\u00ed, decidiron sitiar, unha vez m\u00e1is, a cidade de Palermo, Robert por mar e Roxerio por terra.\nO sitio de Palermo durou 5 meses, entre agosto de 1071 e xaneiro de 1072. Durante o otono de 1071, unha frota \u00e1rabe intentou en van romper o bloqueo mar\u00edtimo da cidade. A finais de outono, cando a cidade \u2014falta de provisi\u00f3ns\u2014 xa pasaba fame, Robert recibiu noticias dunha nova rebeli\u00f3n dos bar\u00f3ns de Puglia e, sen esperar a rendici\u00f3n de Palermo, regresou \u00e1 pen\u00ednsula.\nO 5 de xaneiro de 1072 Roxerio atacou Al Qasr, un barrio fortificado de Palermo, pero os \u00e1rabes sa\u00edron a facerlle fronte. Coa oportuna chagada da cabalar\u00eda de Roberto lograron vencer a resistencia e entrar na cidade esa mesma noite. Na ma\u00f1\u00e1 do d\u00eda seguinte, unha delegaci\u00f3n \u00e1rabe chegou ao campamento normando para negociar os termos da rendici\u00f3n. Os normandos permitiron aos residentes conservaren a s\u00faa relixi\u00f3n e propiedades a cambio da s\u00faa lealdade.\nEn Palermo, Robert Guiscard nomeou a Roxerio \"Gran Conde de Sicilia\", d\u00e1ndolle a soberan\u00eda sobre toda a illa, a\u00ednda que s\u00f3 unha parte desta fora xa conquistada. A partir dese momento, Roxerio completa a conquista de Sicilia sen a axuda de seu irm\u00e1o.\nCulminaci\u00f3n da conquista de Sicilia.\nDespois da toma de Palermo, a conquista de Sicilia peolongouse outros dezaoito anos. Isto debeuse fundamentalmente ao pequeno tama\u00f1o do ex\u00e9rcito de Roxerio (normalmente, uns poucos centos de cabaleiros), en comparaci\u00f3n coa enorme poboaci\u00f3n \u00e1rabe da illa. Neste sentido, a t\u00e1ctica dos normandos foi, por un lado, realizar ataques repentinos contra cidades \u00e1rabes e, por outro lado, atraer aos gobernantes \u00e1rabes que, despois de reco\u00f1ecer a soberan\u00eda de Roxerio, conservaban os seus postos ou recibiran feudos en Calabria. Foi rara unha campa\u00f1a militar a grande escala e, polo xeral, s\u00f3 ocorr\u00eda isto nalg\u00fan momento en que o normandos estaban seguros do \u00e9xito. A pesar desta cautela, os normandos sufriron tres derrotas ante os \u00e1rabes: no ver\u00e1n de 1072 sufriron unha emboscada na que morreu Serlo de Hauteville; en 1076, en ausencia de Roxerio, os normandos foron derrotados polo emir de Siracusa, e en 1081 o mesmo emir rexeita aos normandos dirixidos por Xord\u00e1n de Hauteville, fillo do conde. As seguintes son as campa\u00f1a m\u00e1is importantes de Roxerio, dando lugar \u00e1 expansi\u00f3n das posesi\u00f3ns normandas.\nEn 1075, piratas tunesinos desembarcaron en Mazara e tomaron a cidade. Roxerio e os seus homes lograron entrar no castelo pola noite e durante a ma\u00f1\u00e1 atacaron ao inimigo. Os piratas foron derrotados, e s\u00f3 uns poucos lograron fuxir a \u00c1frica.\nEn maio de 1077, Roxerio sitiou por mar a cidade de Trapani. O seu fillo Xord\u00e1n, acompa\u00f1ado de 100 cabaleiros, entrou na cidade pola noite e rouba o gando dos seus habitantes que, ao quedaren sen subministraci\u00f3ns, r\u00e9ndense. Posteriormente toman a fortaleza de Erice, cuxa vitoria debeuse (supostamente) \u00e1 intervenci\u00f3n milagrosa de san Xuli\u00e1n o Hospitalario, patr\u00f3n dos cazadores. Foi por isto polo que Erice co\u00f1eceuse at\u00e9 1934 como \"Monte San Giuliano\".\nEn 1078, Roxerio sitiou Taormina, que era considerada unha cidade inexpugn\u00e1bel. Ao non lograr tomar por asalto a cidade, Roxerio constru\u00edu nas proximidades 22 fortes, bloqueou as comunicaci\u00f3ns da cidade, e imped\u00edu a chegada da frota tunesina, que intentaba liberar a cidade do sitio. Despois de perder a esperanza da chegada de reforzos, o emir rende a cidade, co que o poder normando se consolida na zona ao redor do monte Etna.\nO maior opositor dos normandos en Sicilia foi o emir de Siracusa e Noto, cuxo nome segundo Malaterra era Benarvet (posibelmente Ibn al-Wardi, a\u00ednda que as fontes \u00e1rabes non informan o seu nome orixinal). En 1081, ante a ausencia de Roxerio, Benarvet tomou Catania. Sen esperar o regreso de Roxerio, seu fillo Xord\u00e1n e dous dos seus comandantes, Roberto de Surdevil e El\u00edas Kartomensis, recuperaron a cidade. A fr\u00e1xil paz vese perturbada novamente en 1085 cando a frota de Benarvet saquea Nicotera, de onde rapta unha monxa. En reposta, Roxerio sitiou por mar Siracusa, orixinando un combate naval durante o cal Benarvet morre afogado. O asedio de Siracusa durou de maio a setembri de 1085 (segundo outras fontes, 1086) durante o cal a vi\u00fava e o fillo de Benarvet escaparon a Noto e Siracusa r\u00e9ndese.\nDespois da ca\u00edda de Siracusa, Roxerio controla a maior parte da illa de Sicilia a excepci\u00f3n do sur (con cidades como Butera e Noto) e o emirato de Enna, este \u00faltimo rodeado por posesi\u00f3ns normandas. O 25 de xullo de 1086 Roxerio tomou a cidade de Agrigento e, a principios de 1087, chegou \u00e1s murallas de Enna, onde se reuniu co seu emir Ibn Hamoud e o invita a entregar a cidade. Ibn Hamoud aceptou a propuesta, e incluso expresou o seu desexo de bautizarse, a\u00ednda que teme unha vinganza dos seus correlixionarios.\nComo resultado das negociaci\u00f3ns, Roxerio e Ibn Hamoud argallan unha trampa: Ibn Hamoud sae a acampar cun grupo dos seus seguidores e no cami\u00f1o enc\u00f3ntranse co ex\u00e9rcito normando e, ante a s\u00faa superioridade, r\u00e9ndense. Ao decatarse da captura do emir, a cidade de Enna rendeuse sen loitar. Ibn Hamoud e a s\u00faa familia posteriormente foron bautizados e recibiron de Roxerio un feudo en Calabria.\nEn 1088 despois dun breve asedio, Butera \u00e9 conquistada e, en febreiro de 1090 os habitantes de Noto, sen esperar un ataque normando, renden a cidade. Tras estes sucesos, Roxerio culmina a conquista de Sicilia.\nConquista de Malta.\nEn 1091, co fin de evitar un ataque musulm\u00e1n ou pirata desde o norte de \u00c1frica e consolidar a s\u00faa posici\u00f3n en Sicilia, Roxerio dirixiuse cunha frota a Malta. Ao desembarcaren, os poucos defensores que os normandos encontran foxen e ao d\u00eda seguinte Roxerio marcha \u00e1 capital, Mdina. Xa al\u00ed estableceu acordos cos malteses mediante os cales as illas (Malta, Gozo e Comino) se converten en vasalas do conde, pero mantendo as s\u00faas autoridades locais. Ademais os prisioneiros cristi\u00e1ns e outros son postos en liberdade.\nEn Malta existe unha lenda que conta que foi Roxerio quen lles deu o seu escudo vermello e branco ao seccionar parte do seu. Ademais cel\u00e9brase unha misa no seu honor unha vez ao ano na Catedral de Mdina que, segundo a lenda, empezou a constru\u00edrse por orde de Roxerio.\nCampa\u00f1as no sur de Italia.\nCando o papa Nicolao II outorgou a Robert Guiscard o t\u00edtulo de duque de Puglia, Calabria e Sicilia, este converteuse no xefe supremo de todas as posesi\u00f3ns normandas do sur de Italia (a excepci\u00f3n do principado de Capua). Roxerio, a pesar da s\u00faa not\u00e1bel participaci\u00f3n na conquista de Calabria e a s\u00faa proclamaci\u00f3n como conde de Sicilia sempre foi vasalo do seu irm\u00e1n m\u00e1is vello e, en cumprimento da s\u00faa obriga como vasalo, foi varias veces ao continente na s\u00faa axuda.\nDespois da morte de Robert Guiscard en 1085, Roxerio \"Bosso\" xuroulle fidelidade ao seu sobri\u00f1o Roger Borsa en contra das pretensi\u00f3ns de Bohemundo de Taranto, irm\u00e1n m\u00e1is vello deste \u00faltimo. Bohemundo, co apoio de Xord\u00e1n I de Capua, declarou a guerra a Roxerio \"Borsa\" e logrou capturar varias cidades na pen\u00ednsula. Grazas \u00e1 mediaci\u00f3n de Roxerio \"Bosso\" os irm\u00e1ns (seus sobri\u00f1os) lograron chegar a un acordo, e Roxerio Borsa conservou a maior parte dos dominios de seu pai e para Bohemundo creouse o Principado de Taranto.\nEn 1087, a guerra entre os herdeiros de Robert Guiscard estalou novamente, polo que Roger Borsa lle pediu axuda a Roger Bosso, que enviou tropas a Cosenza, cidade que os irm\u00e1ns disputaban, o que obrigou a Bohemundo a retirarse. Novamente a paz volve \u00e1 pen\u00ednsula grazas \u00e1 intervenci\u00f3n do conde de Sicilia (Roger \"Bosso\") que en recompensa recibiu a metade do territorio de Palermo e parte da Puglia. Posteriormente, en 1096, xunto con Bohemundo de Taranto sitia Amalfi, a cal se rebelara contra o duque Roger Borsa.\nEn 1098, o pr\u00edncipe de Capua Ricardo II pediulle a Roger Borsa e a Roger Bosso que intercederan para recuperar os seus dominios, de onde fora expulsado. Roger Bosso sitiou durante corenta d\u00edas a cidade de Capua tras os cales Ricardo logrou recuperar o seu trono, a\u00ednda que tivo que xurarlle fidelidade a Roger Borsa.\nPol\u00edticas nacionais en Sicilia.\nTolerancia \u00e9tnica e relixiosa.\nEn Sicilia os normandos eran s\u00f3 unha pequena minor\u00eda e, a pesar de impulsar a migraci\u00f3n \u00e1 illa de cabaleiros occidentais e do clero latino, a gran maior\u00eda dos sicili\u00e1ns segu\u00edan sendo musulm\u00e1ns e gregos (estes, de rito ortodoxo). Co fin de manter o control nos seus dominios, Roxerio mostrouse tolerante coa diversidade \u00e9tnica e relixiosa (cousa rara na Idade Media).\nPara lograr isto seguiuse empregando o \u00e1rabe, o grego e o lat\u00edn nos procedementos oficiais, os emires locais conservaron os seus postos e dominios ou recibiron feudos (como foi o caso do emir de Enna ibn Hamoud). Incluso o seu ex\u00e9rcito estaba formado por musulm\u00e1ns e para evitar o odio relixioso entre cristi\u00e1ns e musulm\u00e1ns, prohibiuse aos misioneiros cristi\u00e1ns predicar en Sicilia. As medidas establecidas por Roxerio a favor dos \u00e1rabes mantiv\u00e9ronse at\u00e9 o goberno de Frederico II, fillo de Pedro III de Arag\u00f3n e Constanza de Hohenstaufen.\nDa mesma forma que foi compracente cos \u00e1rabes, foino tam\u00e9n cos gregos. A pesar de que estes eran perseguidos en Puglia, Roxerio fundou 21 mosteiros basilianos (da orde de san Basilio) e outros 11 foron fundados polos seus colaboradores. Para os cat\u00f3licos fund\u00e1ronse 36 mosteiros latinos (principalmente da orde beneditina), dos cales 11 foron fundados por Roxerio en persoa. Ademais, os gregos tiveron gran participaci\u00f3n na vida pol\u00edtica das cidades e incluso en Palermo o xefe grego ostentaba o t\u00edtulo \u00e1rabe de \"Emir de Emires\". A pesar disto, estaba prohibida a celebraci\u00f3n da misa usando o rito bizantino e os bispos bizantinos estaban subordinados aos latinos.\nComo resultado destas medidas, Roxerio obtivo a lealdade incondicional dos sicilianos e s\u00f3 se produciron d\u00faas revoltas: en Cinisi e en Jato, pero que se deberon ao descontento coas s\u00faas autoridades. A culminaci\u00f3n da guerra de conquista e a paz conseguida supuxo o florecemento da arte en Sicilia, onde xorde o estilo normando-\u00e1rabe.\nRelaci\u00f3n cos bar\u00f3ns.\nA diferenza do seu irm\u00e1n Robert Guiscard, Roxerio preocupouse por manter a paz cos bar\u00f3ns que estaban baixo a s\u00faa autoridade. Para lograr isto permitiulles teren os seus propios vasalos, pero mant\u00edvoos baixo control ao evitar a creaci\u00f3n de extensos feudos que poder\u00edan rebelarse contra el. Nestas circunstancias, Roxerio s\u00f3 tivo que enfrontar d\u00faas rebeli\u00f3ns dos bar\u00f3ns:\nRelaci\u00f3n co papado.\nDespois da morte de Robert Guiscard e a posterior guerra civil entre os seus herdeiros, Roger Bosso converteuse no principal aliado do papado no sur de Italia. En 1088 reuniuse en Troina co recentemente elixido papa Urbano II que lle solicitou a s\u00faa axuda para recuperar Roma (ocupada naquel ent\u00f3n polo antipapa Clemente III) e o seu apoio nas negociaci\u00f3ns co imperio Bizantino para po\u00f1erlle fin ao Gran Cisma. O resultado destas negociaci\u00f3ns \u00e9 desco\u00f1ecido, pero despois delas o conde Roxerio fundou varias dioceses en Sicilia, o que suxire que obtivo prerrogativas relixiosas na illa.\nOs acordos entre Urbano II e Roxerio romp\u00e9ronse en 1097 cando o papa, sen o consentimento do conde, designou como o seu legado en Sicilia o bispo de Troina; Roxerio, ao apercibirse disto, arrestou inmediatamene o bispo.\nEse mesmo ano, durante o asedio de Capua, Roxerio encontrouse con Urbano II (que chegara al\u00ed coa intenci\u00f3n de conciliar co lado oposto) e despois de reunirse ambos os dous chegaron a un acordo. E o 5 de xullo de 1098 o papa env\u00edalle unha carta ao conde onde senta as bases das chamadas \"delegaci\u00f3ns de Sicilia\":\nEstas atribuci\u00f3ns foron ratificadas m\u00e1is tarde en 1128 por Honorio III, en 1139 por Inocencio III, e en 1156 por Hadri\u00e1n IV. En 1192 o seu bisneto Tancredo de Sicilia renunciou formalmente a tales privilexios a cambio de ser reco\u00f1ecido como rei de Sicilia polo papa Celestino III.\nFamilia.\nRoxerio estivo casado tres veces e tivo numerosos fillos, tanto dentro dos matrimonios como extramatrimoniais. O seu primeiro matrimonio tivo lugar en 1061 con Xudite de \u00c9vreux (morta c. 1076), filla de Guillerme, conde de \u00c9vreux. A parella co\u00f1eceuse en Normand\u00eda, pero a voda celebrouse en Mileto.\nAspecto f\u00edsico e calidades humanas.\nO cronista Goffredo Malaterra, contempor\u00e1neo do conde, descr\u00edbeo da seguinte maneira:\nMorte e sucesi\u00f3n.\nRoxerio morreu en Mileto o 22 de xu\u00f1o de 1101 e foi soterrado na igrexa do mosteiro da Sant\u00edsima Trindade desa cidade. Dita igrexa quedou destru\u00edda por un terremoto en 1783 polo que o seu sarc\u00f3fago se trasladou ao Museo Arqueol\u00f3xico de N\u00e1poles.\nXord\u00e1n a pesar de ser posibelmente o seu primox\u00e9nito, non o sucedeu, ao ser posibelmente ilex\u00edtimo ou polo feito de ter perdido a confianza de seu pai tras a s\u00faa rebeli\u00f3n en 1083. Tam\u00e9n \u00e9 prob\u00e1bel que morrese antes que o seu pai. En canto a Godofredo, puido tam\u00e9n ser ilex\u00edtimo pero, a\u00ednda que non o fose, sufr\u00eda de lepra, o que o imposibilitaba.\nA diferenza de Xord\u00e1n e Godofredo, Mauger era con case total seguridade fillo lex\u00edtimo do conde, pero \u00e9 prob\u00e1bel que morrese antes deste. En caso que non fose as\u00ed, desco\u00f1\u00e9cese por que non sucedeu o seu pai.\nAs\u00ed que \u00e1 morte de Roxerio, o condado pasou a Sim\u00f3n, o seu primeiro fillo var\u00f3n con Adelaida del Vasto, a s\u00faa terceira esposa. Sim\u00f3n ocupou o trono a unha curta idade e, tras a s\u00faa temper\u00e1 morte, foi sucedido polo seu irm\u00e1n Roxerio como Roxerio II. Posteriormente este Roxerio unir\u00eda todas as posesi\u00f3ns normandas en Italia e logrou en 1130 que o antipapa Anacleto II o proclamase rei de Sicilia (a cambio do seu apoio para ocupar a cadeira de san Pedro. Roxerio faise feudatario do papa, o que provocar\u00eda un problema pol\u00edtico cando a dinast\u00eda Hohenstaufen tomou o poder no Reino de Sicilia."}
{"id": "350211", "revid": "1576", "url": "https://gl.wikipedia.org/wiki?curid=350211", "title": "LOMCE", "text": ""}
{"id": "350212", "revid": "1576", "url": "https://gl.wikipedia.org/wiki?curid=350212", "title": "Lei Org\u00e1nica 8/2013, do 9 de decembro, para a mellora da calidade educativa", "text": ""}
{"id": "350213", "revid": "55340", "url": "https://gl.wikipedia.org/wiki?curid=350213", "title": "Boas", "text": ""}
{"id": "350214", "revid": "15490", "url": "https://gl.wikipedia.org/wiki?curid=350214", "title": "O cabaleiro da man no peito", "text": "O cabaleiro da man no peito \u00e9 un \u00f3leo sobre lenzo pintado contra o 1578 e 1580, a s\u00faa primeira etapa espa\u00f1ola.\nA persoa retratada era de identidade desco\u00f1ecida, mais hoxe consid\u00e9rase que \u00e9 Juan de Silva y Ribera, III marqu\u00e9s de Montemayor e notario maior de Toledo, pero at\u00e9 hai especul\u00e1base que pod\u00eda ser unha configuraci\u00f3n de Miguel de Cervantes Saavedra."}
{"id": "350216", "revid": "89787", "url": "https://gl.wikipedia.org/wiki?curid=350216", "title": "KTRK", "text": "A KTRK (\"Compa\u00f1\u00eda kirguiz de Televisi\u00f3n e Radio\"; \"\u041a\u044b\u0440\u0433\u044b\u0437 \u0420\u0435\u0441\u043f\u0443\u0431\u043b\u0438\u043a\u0430\u0441\u044b\u043d\u044b\u043d \u041a\u043e\u043e\u043c\u0434\u0443\u043a \u0442\u0435\u043b\u0435\u0440\u0430\u0434\u0438\u043e\u0431\u0435\u0440\u04af\u04af \u043a\u043e\u0440\u043f\u043e\u0440\u0430\u0446\u0438\u044f\u0441\u044b\") \u00e9 o ente de televisi\u00f3n e radio p\u00fablico de Kirguizist\u00e1n. Ten a s\u00faa sede na cidade de Bixkek. Opera cinco estaci\u00f3ns de radio e catro canles de televisi\u00f3n. As emisi\u00f3ns de radio comezaron no 1931 e as emisi\u00f3ns de TV no 1958."}
{"id": "350219", "revid": "5863", "url": "https://gl.wikipedia.org/wiki?curid=350219", "title": "X. Alonso Montero", "text": ""}
{"id": "350220", "revid": "98629", "url": "https://gl.wikipedia.org/wiki?curid=350220", "title": "A Monster Calls", "text": "A Monster Calls \u00e9 un filme espa\u00f1ol-estadounidense de fantas\u00eda dirixido por Juan Antonio Bayona, baseado na novela de 2011 \"Un monstro v\u00e9n a verme\", de Patrick Ness, quen tam\u00e9n escribiu o gui\u00f3n. O filme\u00a0est\u00e1 protagonizada por Lewis MacDougall, Liam Neeson, Felicity Jones, Sigourney Weaver, Toby Kebbell e Geraldine Chaplin. A estrea foi o 7 de outubro de 2016, por Focus Features.\nSinopse.\nConnor (Lewis MacDougall) \u00e9 un rapaz de 12 anos que, tras a separaci\u00f3n dos seus pais, se converte no home da casa e o encargado de levar as rendas do fogar. Coa s\u00faa nova nai (Felicity Jones) doente de cancro, o pequeno tentar\u00e1 superar todos os seus medos e fobias coa axuda dun monstro-teixo (dobrado na versi\u00f3n orixinal por Liam Neeson). Fantas\u00eda, contos de fadas e historias imaxinarias do pequeno veranse as caras non s\u00f3 coa realidade, sen\u00f3n coa s\u00faa fr\u00eda e calculadora avoa (Sigourney Weaver). Con este novo traballo J.A. Bayona pecha unha trilox\u00eda sobre as relaci\u00f3ns nai-fillo, que iniciou con \"El orfanato\" e continuou con \"The Impossible\".\nProduci\u00f3n.\nO 5 de marzo de 2014, Focus Features comprou os dereitos cinematogr\u00e1ficos do libro por 20 mill\u00f3ns de d\u00f3lares. A pel\u00edcula ser\u00eda dirixida por Juan Antonio Bayona e escrita polo autor do libro, Patrick Ness. O 23 de abril de 2014 Felicity Jones uniuse ao filme para interpretar a nai do neno. O 8 de maio, Liam Neeson uniuse ao filme para interpretar o Monstro. O 18 de agosto, Sigourney Weaver uniuse para interpretar a avoa do neno. O 19 de agosto, Toby Kebbell tam\u00e9n se uniu ao filme. O 3 de setembro, o autor Ness twiteou que Lewis MacDougall fora escollido para o papel principal do filme. O 30 de setembro Geraldine Chaplin uniuse ao elenco.\nRodaxe.\nA fotograf\u00eda principal da pel\u00edcula comezou o 30 de setembro de 2014, a rodaxe tivo lugar en Espa\u00f1a e Inglaterra. O 9 de outubro, a rodaxe comezou en Preston, Lancashire e Manchester\nEstrea.\nO filme estreouse o 7 de outubro de 2016, por Focus Features."}
{"id": "350227", "revid": "89787", "url": "https://gl.wikipedia.org/wiki?curid=350227", "title": "L\u00e1szl\u00f3 B\u00edr\u00f3", "text": "L\u00e1szl\u00f3 J\u00f3zsef B\u00edr\u00f3 (en ), nado o 29 de setembro de 1899, e finado o 24 de outubro de 1985, foi o inventor do moderno bol\u00edgrafo. B\u00edr\u00f3 naceu en Budapest, Hungr\u00eda, en 1899 no seo dunha familia xud\u00eda. O nome do seu pai era M\u00f3zes M\u00e1ty\u00e1s Schweiger e o da s\u00faa nai Janka Ullmann. Ti\u00f1a un irm\u00e1n, Gy\u00f6rgy B\u00edr\u00f3. Presentou o seu primeiro prototipo de bol\u00edgrafo na Feira Internacional de Budapest en 1931."}
{"id": "350228", "revid": "23204", "url": "https://gl.wikipedia.org/wiki?curid=350228", "title": "L\u00e1szl\u00f3 J\u00f3zsef B\u00edr\u00f3", "text": ""}
{"id": "350229", "revid": "23204", "url": "https://gl.wikipedia.org/wiki?curid=350229", "title": "Ladislao Jos\u00e9 Biro", "text": ""}
{"id": "350230", "revid": "1576", "url": "https://gl.wikipedia.org/wiki?curid=350230", "title": "Harold Godwinson", "text": ""}
{"id": "350233", "revid": "1576", "url": "https://gl.wikipedia.org/wiki?curid=350233", "title": "Guillerme II de Normand\u00eda", "text": ""}
{"id": "350234", "revid": "1576", "url": "https://gl.wikipedia.org/wiki?curid=350234", "title": "Haroldo Godwinson", "text": ""}
{"id": "350235", "revid": "89787", "url": "https://gl.wikipedia.org/wiki?curid=350235", "title": "Microsoft Mahjong", "text": "Microsoft Mahjong (tam\u00e9n chamado Mahjong Titans e Taipei) \u00e9 un videoxogo de computador publicado por Microsoft. A versi\u00f3n titulada \"Mahjong Titans\" foi desenvolvida por Oberon Games e estaba inclu\u00edda en Windows Vista e Windows 7 (ag\u00e1s as edici\u00f3ns Starter e Home Basic). Toma vantaxe da interface gr\u00e1fica de usuario de Windows Vista, e incl\u00fae caracter\u00edsticas tales como conxunto de mosaicos e opci\u00f3ns de fondo. (En Windows Vista 5219, 5231 e 5259, o xogo era co\u00f1ecido como \"Shanghai Solitaire\".) O xogo non estivo inclu\u00eddo en Windows 8; por\u00e9n, unha versi\u00f3n independente, desenvolvida por Arkadium e publicada por Microsoft Studios, pode ser descargada de balde dende Windows Store."}
{"id": "350236", "revid": "23204", "url": "https://gl.wikipedia.org/wiki?curid=350236", "title": "Mahjong Titans", "text": ""}
{"id": "350237", "revid": "89787", "url": "https://gl.wikipedia.org/wiki?curid=350237", "title": "Microsoft FreeCell", "text": "Microsoft FreeCell \u00e9 un videoxogo de computador desenvolvido por Microsoft Windows, baseado no xogo de cartas hom\u00f3nimo.\nDesenvolvemento.\nA primeira versi\u00f3n para computador foi creada por Paul Alfille en 1978 para o sistema PLATO. O desenvolvedor de Microsoft Jim Horne, que co\u00f1eceu o xogo polo sistema PLATO, dese\u00f1ou unha versi\u00f3n con gr\u00e1ficos a cor para Windows. Foi inclu\u00eddo por vez primeira no Volume 2 de Microsoft Entertainment Pack. Foi posteriormente inclu\u00eddo en Win32s como unha aplicaci\u00f3n."}
{"id": "350238", "revid": "23204", "url": "https://gl.wikipedia.org/wiki?curid=350238", "title": "Microsoft Hearts", "text": "Microsoft Hearts anteriormente co\u00f1ecido como The Microsoft Hearts Network, \u00e9 un videoxogo de computador inclu\u00eddo en Microsoft Windows, baseado no xogo de cartas hom\u00f3nimo. Foi introducido por vez primeira en Windows 3.1 en 1992, e dende ent\u00f3n foi inclu\u00eddo en cada versi\u00f3n de Windows at\u00e9 Windows 7."}
{"id": "350239", "revid": "27155", "url": "https://gl.wikipedia.org/wiki?curid=350239", "title": "Uniformitarismo", "text": ""}
{"id": "350240", "revid": "67049", "url": "https://gl.wikipedia.org/wiki?curid=350240", "title": "Illas ultramari\u00f1as dos Estados Unidos", "text": ""}
{"id": "350243", "revid": "5863", "url": "https://gl.wikipedia.org/wiki?curid=350243", "title": "Fern\u00e1ndez Ladreda", "text": ""}
{"id": "350244", "revid": "5863", "url": "https://gl.wikipedia.org/wiki?curid=350244", "title": "Jos\u00e9 Mar\u00eda Fern\u00e1ndez-Ladreda", "text": ""}
{"id": "350246", "revid": "89787", "url": "https://gl.wikipedia.org/wiki?curid=350246", "title": "Dumb Ways to Die", "text": "Dumb Ways to Die \u00e9 unha campa\u00f1a publicitaria para servizo p\u00fablico australiano do metro de Melbourne, Victoria, para promover a seguridade nas v\u00edas. O v\u00eddeo da campa\u00f1a f\u00edxose viral a trav\u00e9s dos medios sociais a comezos de novembro de 2012.\nCampa\u00f1a.\nVideoxogo.\nEn maio de 2013, o Metro estreou un videoxogo \"Dumb Ways to Die\" como unha aplicaci\u00f3n para dispositivos iOS. O xogo, desenvolvido por Julian Frost e Samuel Baird, convida \u00f3 xogador a evitar diferentes actividades perigosas que realizan as personaxes da campa\u00f1a. Dentro da aplicaci\u00f3n, os xogadores poden comprometerse a \u201cnon facer parvadas preto dos trens\u201d. As actividades incl\u00faen cousas como conseguir torradas cun garfo e amolar cun pau a un oso pardo.\nUnha versi\u00f3n para Android foi estreada en setembro de 2013."}
{"id": "350248", "revid": "23204", "url": "https://gl.wikipedia.org/wiki?curid=350248", "title": "Bierg", "text": "Bierg (en luxemburgu\u00e9s: \"Bierg\"; en alem\u00e1n: \"Berg\") \u00e9 unha vila e centro administrativo da comuna de Betzdorf, sit\u00faada no distrito de Grevenmacher, no cant\u00f3n de Grevenmacher. A vila dista a 20 quil\u00f3metros aprox. da Cidade de Luxemburgo.\nO D'Schlass vu Bierg (Castelo de Bierg), tam\u00e9n chamado Gemengenhaus, xa que non \u00e9 un castelo, se non unha casa cunha torre, denominouse no ano 2003 Monumento Nacional do Luxemburgo.\nXusto ao car\u00f3n da vila opera unha escola de ver\u00e1n da Cruz Vermella (Rout Kr\u00e4iz) onde os nenos luxemburgueses poden xogar no ver\u00e1n."}
{"id": "350262", "revid": "1576", "url": "https://gl.wikipedia.org/wiki?curid=350262", "title": "Cotas de malla", "text": ""}
{"id": "350263", "revid": "89787", "url": "https://gl.wikipedia.org/wiki?curid=350263", "title": "Daniel Asorey", "text": "Daniel Asorey Vidal, nado en Santiago de Compostela en 1970, \u00e9 un escritor e profesor galego.\nTraxectoria.\nProfesor no ensino medio de Lingua Galega e Literatura, ten publicado relatos e recensi\u00f3ns e colaborado en libros de texto."}
{"id": "350264", "revid": "1888", "url": "https://gl.wikipedia.org/wiki?curid=350264", "title": "Daniel Asorey Vidal", "text": ""}
{"id": "350266", "revid": "98629", "url": "https://gl.wikipedia.org/wiki?curid=350266", "title": "Encarna Amigo", "text": "Mar\u00eda Encarnaci\u00f3n Amigo D\u00edaz, nada nas Nogais en 1957, \u00e9 unha m\u00e9dica e pol\u00edtica galega do PPdeG.\nTraxectoria.\nEstudou a carreira de medicina na Universidade de Santiago de Compostela, anos m\u00e1is tarde fixo a s\u00faa especialidade de reumatolox\u00eda no Hospital Universitario de Buenos Aires. Aprobou as oposici\u00f3ns para o servizo publico de medicina e comezou a traballar no hospital Xeral Calde da cidade de Lugo, tras o peche deste hospital seguiu traballando no Hospital Universitario Lucus Augusti de Lugo. Foi presidenta da asociaci\u00f3n galega de reumatolox\u00eda, e segue sendo membro da sociedade espa\u00f1ola de reumatolox\u00eda.\nTraxectoria pol\u00edtica.\nNas elecci\u00f3ns municipais de 2011 foi elixida concelleira da cidade de Lugo polo Partido Popular, estivo un mandato como concelleira at\u00e9 2016, cando se presentou para deputada auton\u00f3mica no parlamento de Galicia e foi elixida."}
{"id": "350267", "revid": "1093", "url": "https://gl.wikipedia.org/wiki?curid=350267", "title": "Mar\u00eda Encarnaci\u00f3n Amigo D\u00edaz", "text": ""}
{"id": "350268", "revid": "85894", "url": "https://gl.wikipedia.org/wiki?curid=350268", "title": "Sandra V\u00e1zquez Dom\u00ednguez", "text": "Sandra V\u00e1zquez Dom\u00ednguez, nada en Vilalba en 1986, \u00e9 unha economista e pol\u00edtica galega do PPdeG.\nTraxectoria.\nEstudou Administraci\u00f3n e Direcci\u00f3n de Empresas na Universidade de Santiago de Compostela. Traballou na banca. \u00c9 concelleira en Vilalba e nas elecci\u00f3ns xerais de 2015 e 2016 foi elixida senadora por Lugo. Nas elecci\u00f3ns ao Parlamento de Galicia de 2016 e nas de 2020 foi elixida deputada."}
{"id": "350269", "revid": "17467", "url": "https://gl.wikipedia.org/wiki?curid=350269", "title": "Mar\u00eda Vanessa Angustia G\u00f3mez", "text": ""}
{"id": "350270", "revid": "1888", "url": "https://gl.wikipedia.org/wiki?curid=350270", "title": "Luis Manuel Garc\u00eda Ma\u00f1\u00e1", "text": ""}
{"id": "350271", "revid": "5863", "url": "https://gl.wikipedia.org/wiki?curid=350271", "title": "Ricardo Jacinto Varela S\u00e1nchez", "text": ""}
{"id": "350272", "revid": "89787", "url": "https://gl.wikipedia.org/wiki?curid=350272", "title": "Cristina Romero Fern\u00e1ndez", "text": "Cristina Isabel Romero Fern\u00e1ndez, nada en Ourense en 1965, \u00e9 unha economista e pol\u00edtica galega do PPdeG.\nTraxectoria.\nLicenciada en Ciencias Econ\u00f3micas e Empresariais pola Universidade de Santiago de Compostela. Nas elecci\u00f3ns auton\u00f3micas de 2009 e 2012 foi elixida deputada. Nas elecci\u00f3ns ao Parlamento de Galicia 2016 volveu ser elixida deputada."}
{"id": "350273", "revid": "1888", "url": "https://gl.wikipedia.org/wiki?curid=350273", "title": "Cristina Isabel Romero Fern\u00e1ndez", "text": ""}
{"id": "350274", "revid": "89787", "url": "https://gl.wikipedia.org/wiki?curid=350274", "title": "Marta Rodr\u00edguez Vispo", "text": "Marta Mar\u00eda Rodr\u00edguez-Vispo Rodr\u00edguez, nada en Ourense en 1962, \u00e9 unha farmac\u00e9utica e pol\u00edtica galega do PPdeG.\nTraxectoria.\nLicenciada en Farmacia pola Universidade de Santiago de Compostela e licenciada en Ciencia e Tecnolox\u00eda dos Alimentos pola Universidade de Vigo. Foi subdirectora do Complexo Hospitalario de Ourense (2002-2005). Foi concelleira en Ourense (2007-2011). Nas elecci\u00f3ns auton\u00f3micas de 2009 presentouse polo PPdeG e foi deputada en 2011 en substituci\u00f3n de Rosendo Luis Fern\u00e1ndez Fern\u00e1ndez. Nas elecci\u00f3ns ao Parlamento de Galicia 2016 foi elixida deputada."}
{"id": "350275", "revid": "1888", "url": "https://gl.wikipedia.org/wiki?curid=350275", "title": "Marta Mar\u00eda Rodr\u00edguez-Vispo Rodr\u00edguez", "text": ""}
{"id": "350276", "revid": "27155", "url": "https://gl.wikipedia.org/wiki?curid=350276", "title": "Reparaci\u00f3n de discordancias no ADN", "text": "A reparaci\u00f3n de discordancias no ADN (abreviada como MMR, do ingl\u00e9s \"mismatch repair\") \u00e9 un sistema para o reco\u00f1ecemento e reparaci\u00f3n da inserci\u00f3n errada, deleci\u00f3n, ou incorrecta incorporaci\u00f3n e bases (sen respectar a complementariedade), que se pode orixinar durante a replicaci\u00f3n do ADN e a recombinaci\u00f3n, e tam\u00e9n para a reparaci\u00f3n dalgunhas formas de danos no ADN.\nA reparaci\u00f3n de discordancias \u00e9 espec\u00edfica de febra. Durante a s\u00edntese de ADN a febra nova sintetizada (febra filla) incluir\u00e1 comunmente erros. Para empezar a repararse, a maquinaria de reparaci\u00f3n distingue a febra filla de nova s\u00edntese da febra molde (parental). En bacterias gramnegativas, a hemimetilaci\u00f3n transitoria distingue as d\u00faas febras, xa que a parental est\u00e1 metilada e a filla non. Por\u00e9n, noutros procariotas e eucariotas, o mecanismo exacto non est\u00e1 claro. Sosp\u00e9itase que, en eucariotas, a febra retardada do ADN de nova s\u00edntese cont\u00e9n transitoriamente amosegas (antes de que sexan seladas pola ADN ligase), o que proporciona un sinal que dirixe os sistemas de correcci\u00f3n de probas de discordancias cara \u00e1 febra apropiada. Isto implica que estas amosegas deben estar presentes na febra gu\u00eda, e atop\u00e1ronse recentemente probas sobre isto.\nEn traballos recentes demostrouse que as amosegas son sitios para a carga dependente de RFC da abrazadeira escorregante de replicaci\u00f3n PCNA, dunha maneira espec\u00edfica de orientaci\u00f3n, de tal maneira que unha das caras da prote\u00edna con forma de donut se xustap\u00f3n cara ao extremo 3'-OH na amosega. A PCNA orientada dirixe despois a acci\u00f3n da endonuclease MutLalpha cara a unha febra en presenza dunha discordancia e MutSalpha ou MutSbeta.\nCalquera evento mutacional que distorsione a estrutura de superh\u00e9lice do ADN ten o potencial de comprometer a estabilidade xen\u00e9tica da c\u00e9lula. O feito de que os sistemas de reparaci\u00f3n e detecci\u00f3n de danos sexan tan complexos coma a propia maquinaria de replicaci\u00f3n subli\u00f1a a importancia que na evoluci\u00f3n se lle deu \u00e1 fidelidade na copia do ADN.\nExemplos de bases discordantes son os apareamentos G/T ou A/C, que non respectan o apareamento normal de bases (ver reparaci\u00f3n do ADN). As discordancias d\u00e9bense comunmente \u00e1 tautomerizaci\u00f3n de bases durante a fase G2 do ciclo celular. Os danos son reparados por reco\u00f1ecemento da deformidade causada pola discordancia, o que determina as febras molde e non molde, e escinde a base incorporada incorrectamente e substit\u00faea co nucle\u00f3tido correcto. O proceso de eliminaci\u00f3nn implica xeralmante a m\u00e1is nucle\u00f3tidos que o propio nucle\u00f3tido discordante. Poden eliminarse xunto con el uns poucos pares de bases ou \u00e1s veces ata miles de pares de bases da febra de ADN de nova s\u00edntese.\nProte\u00ednas da reparaci\u00f3n de discordancias.\nA reparaci\u00f3n de discordancias \u00e9 un proceso altamente conservado desde os procariotas aos eucariotas. A primeira proba da reparaci\u00f3n de discordancias obt\u00edvose na bacteria \"Streptococcus pneumoniae\" (xenes hexA e hexB). Traballos posteriores en \"Escherichia coli\" identificaron varios xenes que, cando son inactivados mutacionalmente, orixinan cepas hipermutables. Os produtos x\u00e9nicos denom\u00ednanse por esa raz\u00f3n prote\u00ednas \"Mut\", e son os principais compo\u00f1entes activos do sistema de reparaci\u00f3n de discordancias. Tres destas prote\u00ednas son esenciais para detectar a discordancia e dirixir a maquinaria de reparaci\u00f3n cara a elas: MutS, MutH e MutL (MutS \u00e9 un hom\u00f3logo de HexA e MutL de HexB).\nMutS forma un d\u00edmero (MutS2) que reco\u00f1ece a base discordante sobre a febra filla e \u00fanese ao ADN mutado. A MutH \u00fanese a sitios hemimetilados ao longo da febra de ADN filla, mais a s\u00faa acci\u00f3n \u00e9 latente, e s\u00f3 \u00e9 activada polo contacto co d\u00edmero MutL (MutL2), o cal se une ao complexo MutS-ADN e act\u00faa como un mediador entre MutS2 e MutH, activando este \u00faltimo. O ADN \u00e9 dobrado en bucle para buscar o sitio de metilaci\u00f3n d(GATC) m\u00e1is pr\u00f3ximo \u00e1 discordancia, o cal pode estar ata a 1 kb de distancia. Despois da activaci\u00f3n polo complexo MutS-ADN, a MutH fai unha amosega na febra filla preto do sitio hemimetilado e recruta unha helicase UvrD (ADN helicase II) para separar as d\u00faas febras cunha polaridade espec\u00edfica 3' a 5'. O complexo MutSHL completo desl\u00edzase ent\u00f3n ao longo do ADN na direcci\u00f3n da discordancia, liberando a febra para que sexa escindida a medida que avanza. Unha exonuclease rastrea o complexo e dixire a cola de ADN de febra simple. O tipo de exonuclease recrutada depende do lado da discordancia en que MutH cortou a febra, o 5\u2019 ou o 3\u2019. Se a amosega feita por MutH est\u00e1 no extremo 5\u2019 da discordancia, util\u00edzase a exonuclease RecJ ou a ExoVII (ambas as d\u00faas son exonucleases 5\u2019-3\u2019). Por\u00e9n, se a amosega est\u00e1 no extremo 3\u2019 da discordancia, util\u00edzase a ExoI (un encima 3'-5').\nTodo o proceso remata ao superar o sitio da discordancia, \u00e9 dicir, o propio sitio e os nucle\u00f3tidos que o rodean son completamente escindidos. O oco de febra simple creado pola exonuclease pode despois ser reparado pola ADN polimerase III (axudada por unha prote\u00edna de uni\u00f3n \u00e1 febra simple), que utiliza a outra febra como molde, e finalmente \u00e9 selado pola ADN ligase. A ADN metilase despois metila rapidamente a febra filla.\nHom\u00f3logos de MutS.\nO d\u00edmero da MutS2 cando se une ao ADN dobra a h\u00e9lice do ADN e abrangue aproximadamente uns 20 pares de bases. Ten unha actividade d\u00e9bil de ATPase, e a uni\u00f3n a ela do ATP causa a formaci\u00f3n de estruturas terciarias na superficie da mol\u00e9cula. A estrutura cristalina de MutS revela que \u00e9 excepcionalmente asim\u00e9trica, e, a\u00ednda que a s\u00faa conformaci\u00f3n activa \u00e9 un d\u00edmero, s\u00f3 unha das d\u00faas metades interacciona co sitio da discordancia.\nEn eucariotas, os hom\u00f3logos de MutS (chamados Msh) forman dous heterod\u00edmeros principais: Msh2/Msh6 (MutS\u03b1) e Msh2/Msh3 (MutS\u03b2). A v\u00eda MutS\u03b1 est\u00e1 implicada principalmente na substituci\u00f3n de bases e reparaci\u00f3ns de discordancias de bucle pequeno. A v\u00eda MutS\u03b2 tam\u00e9n est\u00e1 implicada na reparaci\u00f3n de bucles pequenos, ademais de na reparaci\u00f3n de bucles grandes (bucles de ~10 nucle\u00f3tidos). Por\u00e9n, a MutS\u03b2 non repara substituci\u00f3ns de bases.\nHom\u00f3logos de MutL.\nA MutL ten tam\u00e9n unha d\u00e9bil actividade de ATPase (usa o ATP para impulsar o seu movemento). Forma un complexo con MutS e MutH, o que incrementa a pegada de MutS no ADN.\nPor\u00e9n, a procesividade (a distancia na que o encima pode moverse ao longo do ADN antes de disociarse) de UvrD \u00e9 de s\u00f3 ~40\u201350 bp. Como a distancia entre a amosega creada por MutH e discordancia pode ser como media de ~600 pares de bases, se non se cargou outra UvrD a secci\u00f3n non desenrolada do ADN pode despois reenrolarse libremente por apareamento de bases coa s\u00faa febra complementaria, forzando o proceso a comezar de novo. Por\u00e9n, cando \u00e9 axudado por MutL, a \"taxa\" de carga de UvrD increm\u00e9ntase moito. A\u00ednda que a procesividade (e a utilizaci\u00f3n de ATP) de mol\u00e9culas individuais de UvrD permanece igual, o efecto total sobre o ADN \u00e9 pulado considerablemente; o ADN non ten a posibilidade de reenrolarse, xa que cada UvrD desenrola de 40 a 50 pares de bases, dis\u00f3ciase, e despois \u00e9 inmediatamente substitu\u00edda por outra UvrD, repetindo o proceso. Isto exp\u00f3n grandes secci\u00f3ns do ADN \u00e1 dixesti\u00f3n pola exonuclease, permit\u00edndolle unha r\u00e1pida escisi\u00f3n (e posterior substituci\u00f3n) do ADN incorrecto.\nOs eucariotas te\u00f1en hom\u00f3logos de MutL chamados Mlh1 e Pms1. Forman un heterod\u00edmero que imita a MutL de \"E. coli\". O hom\u00f3logo humano da MutL procariota ten tres formas designadas MutL\u03b1, MutL\u03b2 e MutL\u03b3. O complexo MutL\u03b1 est\u00e1 formado por d\u00faas subunidades, que son MLH1 e PMS2; o heterod\u00edmero MutL\u03b2 est\u00e1 constitu\u00eddo por MLH1 e PMS1, mentres que MutL\u03b3 est\u00e1 formado por MLH1 e MLH3. A MutL\u03b1 act\u00faa como facilitador, coordinando os eventos da reparaci\u00f3n de discordancias. Descubriuse recentemente que unha ADN endonuclease que introduce roturas de febras no ADN despois da activaci\u00f3n por discordancias e por outras prote\u00ednas necesarias, MutSa e PCNA. Estas interrupci\u00f3ns nas febras serven como puntos de entrada para a actividade exonuclease que elimina o ADN discordante. Os papeis que xogou MutL\u03b2 e MutL\u03b3 na reparaci\u00f3n de discordancias co\u00f1\u00e9cense menos.\nMutH: unha endonuclease presente en \"E. coli\" e \"Salmonella\".\nMutH \u00e9 unha endonuclease moi d\u00e9bil que se activa unha vez que se uniu a MutL (ao cal \u00e1 s\u00faa vez se une a MutS). Fai amosegas no ADN non metilado e na febra non metilada do ADN hemimetilado pero non fai amosegas no ADN completamente metilado. Atopouse en experimentos que a reparaci\u00f3n de discordancias \u00e9 aleatoria se ningunha das febras est\u00e1 metilada. Estes comportamentos fixeron que se propuxese que MutH determina cal das febras cont\u00e9n a discordancia. \nMutH non ten hom\u00f3logos en eucariotas. A s\u00faa funci\u00f3n de endonuclease \u00e9 realizda neles polos hom\u00f3logos de MutL, os cales te\u00f1en certa actividade especializada de exonuclease 5'-3'. A preferencia para a eliminaci\u00f3n das discordancias da febra filla de nova s\u00edntese en eucariotas poden proporcionala os extremos 3' libres dos fragmentos de Okazaki da febra de nova s\u00edntese durante a replicaci\u00f3n.\nA PCNA e a abrazadeira escorregante \u03b2.\nA PCNA e a abrazadeira escorregante \u03b2 as\u00f3cianse con MutS\u03b1/\u03b2 e MutS, respectivamente. A\u00ednda que os primeiros informes suxer\u00edan que o complexo PCNA-MutS\u03b1 pode potenciar o reco\u00f1ecemento da discordancia, demostrouse recentemente que non hai un cambio aparente na afinidade de MutS\u03b1 polas discordancias en presenza ou ausencia de PCNA. Ademais, os mutantes para MutS\u03b1 que non poden interaccionar con PCNA \"in vitro\" mostran a capacidade de levar a cabo o reco\u00f1ecemento e escisi\u00f3n de discordancias a niveis case de tipo salvaxe (normais, non mutantes). Tales mutantes son deficientes na reacci\u00f3n de reparaci\u00f3n dirixida por unha rotura de febra 5', o que suxire por primeira vez unha funci\u00f3n de MutS\u03b1 nun paso postescisi\u00f3n da reacci\u00f3n.\nImportancia cl\u00ednica.\nDefectos na reparaci\u00f3n de discordancias.\nAs mutaci\u00f3ns nos hom\u00f3logos humanos das prote\u00ednas Mut afectan \u00e1 estabilidade xen\u00f3mica, que pode resultar en inestabilidade de microsat\u00e9lites. A inestabilidade de microsat\u00e9lites est\u00e1 implicada na maior\u00eda dos cancros humanos. Concretamente, a inmensa maior\u00eda dos cancros colorrectais non poliposos hereditarios son atribu\u00eddos a mutaci\u00f3ns nos xenes que codifican os hom\u00f3logos de MutS e MutL, que son MSH2 e MLH1 respectivamente, o cal serve para clasificalos como xenes supresores de tumores. Un subtipo deste tipo de cancro colorrectal denom\u00ednase s\u00edndrome de Muir-Torre, que est\u00e1 asociado con tumores de pel.\nA s\u00edndrome de cancro de reparaci\u00f3n de discordancias (tam\u00e9n chamada deficiencia na reparaci\u00f3n de discordancias ou s\u00edndrome de Turcot) combina tipicamente a polipose adenomatosa familiar con tumores cerebrais.\nDefectos epixen\u00e9ticos no cancro.\nS\u00f3 unha minor\u00eda dos cancros espor\u00e1dicos cunha deficiencia de reparaci\u00f3n do ADN te\u00f1en unha mutaci\u00f3n nun xene de reparaci\u00f3n do ADN. Por\u00e9n, a maior\u00eda dos cancros espor\u00e1dicos cunha deficiencia na reparaci\u00f3n do ADN te\u00f1en unha ou m\u00e1is alteraci\u00f3ns epixen\u00e9ticas que reducen ou silencian a expresi\u00f3n dos xenes de reparaci\u00f3n de ADN. Un 13% dos cancros colorrectais son deficientes na reparaci\u00f3n das discordancias no ADN, e un 9,8% debido a unha perda da MLH1, e porcentaxes menores debido \u00e1 perda da MSH2 (1,4%), MSH6 (0,5%) e PMS2 (1,5%). En 65 de 66 casos de cancros espor\u00e1dicos nos cales MLH1 era deficiente, a deficiencia era debida \u00e1 metilaci\u00f3n da rexi\u00f3n promotora do xene \"MLH1\".\nOutros cancros te\u00f1en maiores frecuencias de perda da reparaci\u00f3n de discordancias debido \u00e1 perda da MLH1 (ver t\u00e1boa abaixo). Como se indica na t\u00e1boa, avali\u00e1ronse os defectos na reparaci\u00f3n de discordancias que se deb\u00edan \u00e1 perda da expresi\u00f3n de \"MLH1\", e encontrouse que as deficiencias da MLH1 eran en gran medida o resultado da metilaci\u00f3n da rexi\u00f3n promotora do xene \"MLH1\".\nOutro mecanismo espor\u00e1dico polo cal se reducen as expresi\u00f3ns da MLH1 e MSH2 \u00e9 a sobreexpresi\u00f3n de miR-155. MiR-155 ten como diana a MLH1 e MSH2. Nos cancros humanos colorrectais atopouse unha correlaci\u00f3n inversa entre a expresi\u00f3n de miR-155 e a expresi\u00f3n das prote\u00ednas MLH1 ou MSH2.\nDeficiencia nos defectos de campo.\nUn defecto de campo \u00e9 unha \u00e1rea ou \"campo\" de epitelio que foi precondicionado por cambios epixen\u00e9ticos e/ou mutaci\u00f3ns, polo que predisp\u00f3n ao desenvolvemento de cancro. Como indicou Rubin, \"A gran maior\u00eda dos estudos na investigaci\u00f3n do cancro fix\u00e9ronse en tumores ben definidos \"in vivo,\" ou en focos neopl\u00e1sticos discretos \"in vitro.\" Por\u00e9n, hai probas de que m\u00e1is do 80% das mutaci\u00f3ns som\u00e1ticas encontradas en fenotipos mutadores humanos colorrectais ocorren antes do comezo da expansi\u00f3n clonal terminal.\" De xeito similar, Vogelstein et al. sinalaron que m\u00e1is da metade das mutaci\u00f3ns som\u00e1ticas identificadas en tumores ocorr\u00edan na fase preneopl\u00e1stica (nun defecto de campo), durante o crecemento de c\u00e9lulas aparentemente normais.\nNa t\u00e1boa de arriba, detect\u00e1ronse deficiencias en \"MLH1\" nos defectos de campo (tecidos histoloxicamente normais) que rodeaban a maior\u00eda dos cancros. Se a MLH1 \u00e9 reducida epixeneticamente ou silenciada, probablemente non lle confire vantaxe selectiva a unha c\u00e9lula nai. Por\u00e9n, a expresi\u00f3n reducida ou ausente da MLH1 causar\u00eda un incremento das taxas de mutaci\u00f3n, e un ou m\u00e1is dos xenes mutados poden proporcionar \u00e1 c\u00e9lula vantaxes selectivas. O xene \"MLH1\" con expresi\u00f3n deficiente poder\u00eda ent\u00f3n ser portado como xene un pasaxeiro (autostopista) selectivamente neutro ou s\u00f3 lixeiramente delet\u00e9reo cando a c\u00e9lula nai mutada xera un clon expandido. A presenza continua dun clon cun \"MLH1\" reprimido epixeneticamente continuar\u00eda xerando m\u00e1is mutaci\u00f3ns, algunhas das cales poder\u00edan producir un tumor.\nDeficiencia da MMR en humanos.\nEn humanos, sete prote\u00ednas de repaaci\u00f3n de discordancias no ADN (MLH1, MLH3, MSH2, MSH3, MSH6, PMS1 e PMS2) traballan coordinaamente en pasos secuenciais para iniciar a reparaci\u00f3n das discordancias. Ademais, hai subv\u00edas dependentes de Exo1 e independentes de Exo1.\nOutros produtos x\u00e9nicos implicados na reparaci\u00f3n de discordancias (despois de feita a iniciaci\u00f3n por xenes da reparaci\u00f3n de discordancias) en humanos incl\u00faen a ADN polimerase delta, a PCNA, a RPA, a HMGB1, o RFC e a ADN ligase I, xunto con factores modificadores das histonas e a cromatina.\nCarencia de MMR e frecuencia de mutaci\u00f3n.\nO reco\u00f1ecemento e reparaci\u00f3n de discordancias son importantes para as c\u00e9lulas porque se non se fan o resultado \u00e9 inestabilidade de microsat\u00e9lites e unha elevada taxa de mutaci\u00f3n espont\u00e1nea (fenotipo mutador). Entre 20 cancros avaliados o cancro de colon inestable en microsat\u00e1lites deficiente na reparaci\u00f3n de discordancias ti\u00f1a a segunda frecuencia de mutaci\u00f3n m\u00e1is alta (despois do melanoma).\nPor\u00e9n, a ausencia de reparaci\u00f3n de discordancias a mi\u00fado ocorre en coordinaci\u00f3n coa perda doutros xenes de reparaci\u00f3n do ADN. Nun exemplo, que implica aos xenes \"MLH1\" e \"MLH3\", Jiang et al. realizaron un estudo no que avaliaron a expresi\u00f3n dos ARNm de 27 xenes de reparaci\u00f3n do ADN en 40 astrocitomas comparada coa de tecidos cerebrais normais de individuos sen astrocitoma. Entre os 27 xenes de reparaci\u00f3n do ADN avaliados, 13 xenes de reparaci\u00f3n do ADN, que eran \"MLH1\", \"MLH3\", \"MGMT,\" \"NTHL1,\" \"OGG1,\" \"SMUG1,\" \"ERCC1,\" \"ERCC2\", \"ERCC3\", \"ERCC4\", \"RAD50\", \"XRCC4\" e \"XRCC5\", estaban todos significativamente regulados \u00e1 baixa en cada un dos tres graos (II, III e IV) dos astrocitomas. A represi\u00f3n destes 13 xenes en astrocitomas de grao inferior e tam\u00e9n de alto grao suxeriu que poder\u00edan ser importantes nos estadios iniciais e nos avanzados dos astrocitomas. Noutro exemplo, Kitajima et al. encontraron que a inmunorreactividade en 135 esp\u00e9cimes de cancro g\u00e1strico e a perda da expresi\u00f3n de MLH1 e MGMT estaba estreitamente correlacionada e parec\u00edan estar sincronicamente aceleradas durante a progresi\u00f3n do tumor.\nA expresi\u00f3n deficiente de moitos xenes de reparaci\u00f3n do ADN at\u00f3pase a mi\u00fado en cancros, e pode contribu\u00edr \u00e1 aparici\u00f3n de miles de mutaci\u00f3ns que se encontran usualmente en cancros."}
{"id": "350277", "revid": "27155", "url": "https://gl.wikipedia.org/wiki?curid=350277", "title": "Reparaci\u00f3n de discordancias", "text": ""}
{"id": "350278", "revid": "27155", "url": "https://gl.wikipedia.org/wiki?curid=350278", "title": "MMR", "text": ""}
{"id": "350279", "revid": "5863", "url": "https://gl.wikipedia.org/wiki?curid=350279", "title": "Marta N\u00f3voa", "text": "Marta N\u00f3voa Iglesias, nada en San Cibrao das Vi\u00f1as en 1980, \u00e9 unha enxe\u00f1eira e pol\u00edtica galega do Partido Popular de Galicia.\nTraxectoria.\nGraduada en Enxe\u00f1er\u00eda Industrial Mec\u00e1nica. Foi concelleira polo PPdeG en San Cibrao das Vi\u00f1as (2011-2016). Nas elecci\u00f3ns ao Parlamento de Galicia de 2016 foi elixida deputada."}
{"id": "350282", "revid": "70433", "url": "https://gl.wikipedia.org/wiki?curid=350282", "title": "Los 40", "text": ""}
{"id": "350283", "revid": "1093", "url": "https://gl.wikipedia.org/wiki?curid=350283", "title": "Marta N\u00f3voa Iglesias", "text": ""}
{"id": "350284", "revid": "1131", "url": "https://gl.wikipedia.org/wiki?curid=350284", "title": "Gran Premio de Xap\u00f3n de 2016", "text": ""}
{"id": "350285", "revid": "25871", "url": "https://gl.wikipedia.org/wiki?curid=350285", "title": "Gran Premio do Xap\u00f3n de 2016", "text": "O Gran Premio do Xap\u00f3n de 2016 (oficialmente co\u00f1ecido como o 2016 Formula 1 Emirates Japanese Grand Prix), foi a d\u00e9cimo s\u00e9tima carreira da tempada de F\u00f3rmula Un de . Celebrouse o 9 de outubro de 2016 no circu\u00edto de Suzuka, en Suzuka, Xap\u00f3n, foi a 17\u00aa rolda da tempada e o 43\u00ba Gran Premio do Xap\u00f3n.\nO piloto de Mercedes Nico Rosberg chegou \u00e1 rolda con vinte e tres puntos de vantaxe sobre o seu compa\u00f1eiro de equipo Lewis Hamilton no Campionato Mundial de Pilotos. Mercedes ti\u00f1a unha vantaxe de cento noventa e catro puntos m\u00e1is no Campionato sobre Red Bull Racing no mundial de construtores. Rosberg comezou a carreira desde a pole e ga\u00f1ou a carreira, estendendo a s\u00faa vantaxe no campionato a trinta e tres puntos sobre Hamilton que terminou terceiro detr\u00e1s de Max Verstappen. Mercedes asegurou o seu terceiro t\u00edtulo de construtores consecutivo.\nInforme.\nAntecedentes.\nSebastian Vettel comezou a carreira cunha penalizaci\u00f3n de tres posici\u00f3ns a causa dunha colisi\u00f3n evitable na primeira volta da carreira anterior.\nPirelli levou ao GP do Xap\u00f3n de F\u00f3rmula 1 os compostos para seco, duro (laranxa), medio (branco) e brando (amarelo), e para choiva os intermedios e extremos.\nCarreira.\nToda a grella monta o pneum\u00e1tico brando, ag\u00e1s os Williams de Valtteri Bottas e Felipe Massa, que decidiron montar o composto medio de Pirelli, e Kevin Magnussen e Jenson Button, que arrincar\u00e1n con duros.\nNa sa\u00edda Nico Rosberg aguanta a primeira posici\u00f3n, con Max Verstappen segundo, pola terceira posici\u00f3n loitan Sergio P\u00e9rez e Daniel Ricciardo. Lewis Hamilton quedou cravado na sa\u00edda e caeu ata a oitava praza. Na 5\u00aa volta Sebastian Vettel adianta a Sergio P\u00e9rez. Na 10\u00aa volta os dez primeiros eran Rosberg, Verstappen, Vettel, P\u00e9rez, Ricciardo, R\u00e4ikk\u00f6nen, Hamilton, Hulkenberg, Grosjean e Guti\u00e9rrez.\nNa volta once Fernando alonso entra a cambiar pneum\u00e1ticos e se reincorpora de \u00faltimo, na trece Nico Rosberg e os Ferraris de Sebastian Vettel e Kimi R\u00e4ikk\u00f6nen entran a boxes. Todos os pilotos montan o composto duro, de obrigatorio uso neste GP do Xap\u00f3n. E, undercut de Max Verstappen, que consegue adiantar aos Ferraris. Na volta 20 as posici\u00f3ns eran Rosberg, Verstappen, Vettel, Hamilton, Ricciardo, R\u00e4ikk\u00f6nen, P\u00e9rez, Bottas, Hulkenberg e Massa.\nNa volta 34 Lewis Hamilton decide entrar a boxes, o ingl\u00e9s buscaba facer un undercut a Sebastian Vettel. Hamilton reincorporouse na cuarta praza, Vettel entra na seguinte volta e reincorporase detr\u00e1s de Hamilton. Na volta 40 as posici\u00f3ns eran Rosberg, Verstappen, Hamilton, Vettel, R\u00e4ikk\u00f6nen, Ricciardo, P\u00e9rez, Hulkenberg, Massa e Bottas. Os primeiros postos mantiv\u00e9ronse ata o final. A carreira ga\u00f1ouna Rosberg seguido de Verstappen, Hamilton, Vettel, R\u00e4ikk\u00f6nen, Ricciardo, P\u00e9rez, Hulkenberg, Massa e Bottas nos postos de puntos."}
{"id": "350289", "revid": "55340", "url": "https://gl.wikipedia.org/wiki?curid=350289", "title": "San Mart\u00edn, Francia", "text": ""}
{"id": "350291", "revid": "75439", "url": "https://gl.wikipedia.org/wiki?curid=350291", "title": "Cerdic de Wessex", "text": "Cerdic de Wessex, nado c. 467 e finado en 534, foi rei do reino anglosax\u00f3n de Wessex (519\u2013534) e \u00e9 considerado como o devanceiro de todos os reis subsecuentes de Wessex.\nTraxectoria.\nDe acordo coas cr\u00f3nicas anglosaxoas, Cerdic chegou \u00e1 illa de Britania no ano 475 nunha das incursi\u00f3ns xerm\u00e1nicas que se produc\u00edan nesta \u00e9poca na que a provincia romana se atopaba en franca decadencia. Roma, asediada polos invasores, non puido manter o seu poder en Inglaterra e os anglos e sax\u00f3ns comezaron a penetrar no seu territorio.\nCerdic, proveniente do norte da actual Alema\u00f1a ou Holanda, chegou \u00e1 costa brit\u00e1nica xunto co seu fillo Cynric en tres barcos sax\u00f3ns, case con toda seguridade na zona de Hampshire. Al\u00ed atopou un rei chamado Natanleod ao cal respectou durante quince anos. Con todo, en 508 asasinouno, proclam\u00e1ndose primeiro rei de Wessex. Cerdic proseguiu a s\u00faa conquista sobre territorio da antiga provincia romana de Britania, ocupando a Illa de Wight e regal\u00e1ndolla logo a dous dos seus homes de confianza, Stuf e Wighgar. \u00c9 pos\u00edbel que Cerdic fose o caudillo sax\u00f3n que foi vencido na Batalla do Monte Badon segundo algunhas cr\u00f3nicas. Outras indican que o que participou na batalla foi Aelle.\nOrixes.\nDa estirpe de Cerdic prove\u00f1en dalgunha maneira todos os reis de Inglaterra. A orixe de Cerdic \u00e9 complexa e os historiadores non se po\u00f1en de acordo. Alg\u00fans (unha minor\u00eda) pensan que Cerdic non \u00e9 m\u00e1is que unha figura m\u00edtica que nunca existiu realmente. Con todo, ao ser nomeado por distintas fontes desde o s\u00e9culo IX dando detalles da s\u00faa vida, a maior\u00eda dos estudosos opinan que a figura de Cerdic \u00e9 real. De feito co\u00f1\u00e9cese que o seu pai se chamaba Elasa. Estudos escol\u00e1sticos afirman que Elasa era un nobre romano brit\u00e1nico \u00abElasius\u00bb. O nome de Cerdic \u00e9 unha britanizaci\u00f3n do nome romano \u00abCaractacus\u00bb que pasa a \u00abCaradog\u00bb e \u00abCaretic\u00bb. A nai de Cerdic aseg\u00farase que era saxoa, a\u00ednda que un dos seus devanceiros proceder\u00eda de Britania e por ela tam\u00e9n correr\u00eda sangue romano-celta.\nCerdic cruzou a Inglaterra pensando por tanto que regresaba \u00e1 s\u00faa terra, mesmo que ti\u00f1a lazos familiares co rei Natanleod e, por iso, regresaba para instaurar a parte do Imperio Romano que se estaba esboroando en toda Europa."}
{"id": "350293", "revid": "85894", "url": "https://gl.wikipedia.org/wiki?curid=350293", "title": "Cynric de Wessex", "text": "Cynric de Wessex foi rei de Wessex entre 534 e 560.\nTraxectoria.\nReinado.\nTodo o que se co\u00f1ece acerca del procede da Cr\u00f3nica anglosaxoa, na cal existen algunhas contradici\u00f3ns. Por unha banda, aseg\u00farase que Cynric \u00e9 fillo de Cerdic, pero na lista de reis inclu\u00edda no prefacio figura como o fillo de Creoda (outro fillo de Cerdic).\nDurante o seu reinado dise que conquistou algunhas zonas pr\u00f3ximas a Salisbury, como Searobyrig ou Old Sarum, en 552. Tam\u00e9n figura na Cr\u00f3nica anglosaxoa que en 556 ga\u00f1ou unha batalla aos Britanos en Beranburh -identificada na actualidade como o castelo de Barbury-, xunto ao seu fillo Ceawlin. Se iso fose correcto, haber\u00eda m\u00e1is imprecisi\u00f3ns na Cr\u00f3nica, pois nela aparece que Cerdic chegou xunto co seu pai a Breta\u00f1a en 495. O historiador David Dumville suxeriu que as datas reais do reinado de Cynric puidesen ser posteriores, entre 554 e 581.\nEtimolox\u00eda.\nO nome de Cynric procede da lingua anglosaxoa e v\u00e9n significar algo as\u00ed como parentesco-mandatario. Do mesmo xeito que o seu predecesor Cerdic e o seu sucesor Ceawlin, o seu nome ten unha etimolox\u00eda alternativa, vinculada co termo celta \"cunorix\", que vir\u00eda significar \"rei-can\". En 1967 atopouse unha pedra en Wroxeter en contexto posromano coa inscrici\u00f3n \"CUNORIX MACUS MAQVI COLINE\". Isto, aparentemente en ga\u00e9lico, ser\u00eda outra reminiscencia etimol\u00f3xica."}
{"id": "350295", "revid": "89787", "url": "https://gl.wikipedia.org/wiki?curid=350295", "title": "Truncamento", "text": "No subcampo matem\u00e1tico da an\u00e1lise num\u00e9rica, truncamento \u00e9 a reduci\u00f3n do n\u00famero de d\u00edxitos \u00e1 dereita do separador decimal, descartando os que resulten menos significativos.\nPor exemplo, dados os n\u00fameros reais:\nPara facer o truncamento destes n\u00fameros a catro d\u00edxitos decimais, s\u00f3 consideramos os catro d\u00edxitos \u00e1 dereita de coma decimal.\nO resultado \u00e9 este:\nN\u00f3tese que nalg\u00fans casos o truncamento d\u00e1 o mesmo resultado que o arredondamento. O erro do truncamento pode ser ata o dobre do erro m\u00e1ximo que se pode ter usando arredondamento. En sistema binario \u00e9 o mesmo procedemento."}
{"id": "350296", "revid": "65337", "url": "https://gl.wikipedia.org/wiki?curid=350296", "title": "Texto cient\u00edfico", "text": ""}
{"id": "350297", "revid": "65337", "url": "https://gl.wikipedia.org/wiki?curid=350297", "title": "Comunicaci\u00f3n cient\u00edfica", "text": ""}
{"id": "350298", "revid": "98629", "url": "https://gl.wikipedia.org/wiki?curid=350298", "title": "Plants vs. Zombies", "text": "Plants vs. Zombies \u00e9 un videoxogo desenvolvido e publicado orixinalmente por PopCap Games para Microsoft Windows e OS X. O xogo trata do dono dunha casa que emprega unha gran variedade de plantas para previr que un ex\u00e9rcito de zombis entre na s\u00faa casa e lle coman o cerebro. Foi estreado por vez primeira o 5 de maio de 2009, e estivo dispo\u00f1ible en Steam o mesmo d\u00eda. A versi\u00f3n para iOS foi estreada en febreiro de 2010, e tam\u00e9n unha versi\u00f3n HD para o iPad. Unha versi\u00f3n estendida para Xbox Live Arcade que introduce novos modos de xogo foi estreada o 8 de setembro de 2010. PopCap estreou unha versi\u00f3n para Nintendo DS o 18 de xaneiro de 2011 con contido \u00fanico para a plataforma. A versi\u00f3n para PlayStation 3 foi estreada en febreiro de 2011 ademais dun modo cooperativo para a versi\u00f3n Xbox 360. Unha versi\u00f3n de Android foi estreado o 31 de maio de 2011 en Amazon Appstore, mentres que se estreou \u00f3 mercado Android (hoxe Google Play) o 14 de decembro de 2011. O 16 de febreiro de 2012 foi estreada unha versi\u00f3n para BlackBerry PlayBook. Posteriormente, unha versi\u00f3n para o tel\u00e9fono intelixente BlackBerry foi estreada en xaneiro de 2013 co lanzamento de BlackBerry 10. Por outra banda, \u00e1mbalas d\u00faas versi\u00f3ns orixinais do xogo, para Windows e Mac foron relanzadas con contido engadido para a versi\u00f3n \"Game of the Year\". En xaneiro de 2015, foi estreada unha versi\u00f3n con publicidade para iOS.\nRecibiu unha resposta positiva por parte da cr\u00edtica e estivo nomeado a varios premios, e a s\u00faa banda sonora foi moi aclamada. A s\u00faa secuelal, ,' foi estreada o 15 de agosto de 2013 para iOS."}
{"id": "350299", "revid": "23204", "url": "https://gl.wikipedia.org/wiki?curid=350299", "title": "Positano", "text": "Positano e unha comuna italiana de 3\u00a0862 habitantes, que se atopa na rexi\u00f3n de Campania, \u00e1 beira do golfo de Salerno, a uns 40 quil\u00f3metros de N\u00e1poles. \u00c9, xunto con Ravello e Amalfi, o destino tur\u00edstico mais importante da Costa Amalfitana."}
{"id": "350300", "revid": "89787", "url": "https://gl.wikipedia.org/wiki?curid=350300", "title": "Arredondamento", "text": "O arredondamento \u00e9 o proceso mediante o cal se eliminan cifras significativas dun n\u00famero a partir da s\u00faa representaci\u00f3n decimal, para obter un valor aproximado. Simbol\u00edzase con \u2248. Por exemplo, 2,95 \u2248 3 ou \u221a2 \u2248 1,414 .\nO arredondamento util\u00edzase co fin de facilitar os c\u00e1lculos. Como desvantaxe, ao calcular con valores aproximados acum\u00falanse erros de que poden facer variar significativamente o valor estimado obtido respecto do valor irreal.\nM\u00e9todos de arredondamento.\nM\u00e9todo com\u00fan de arredondamento.\nAs regras do arredondamento apl\u00edcanse ao decimal situado na seguinte posici\u00f3n ao n\u00famero de decimais que se queira transformar. \u00c9 dicir, se temos un n\u00famero de tres decimais e queremos arredondar \u00e1 cent\u00e9sima, aplicaranse as regras de arredondamento: \nRegras para casos particulares.\nNos seguintes exemplos, des\u00e9xase arredondar cada n\u00famero \u00e1s cent\u00e9simas (o derradeiro d\u00edxito requirido \u00e9 o segundo d\u00edxito despois da coma decimal):\na) 4,123 \u21d2 Regra 1: se o d\u00edxito \u00e1 dereita do derradeiro requirido \u00e9 menor que 5, o derradeiro d\u00edxito requirido d\u00e9ixase intacto. Resposta: 4,12\nb) 8,627 \u21d2 Regra 2: se o d\u00edxito \u00e1 dereita do derradeiro requirido \u00e9 maior que 5, o derradeiro d\u00edxito requirido aumenta unha unidade. Resposta: 8,63\nc) 9,425110 \u21d2 Regra 3: se o d\u00edxito \u00e1 dereita do derradeiro requirido \u00e9 un 5 non seguido de ceros, o derradeiro d\u00edxito requirido aumenta unha unidade. Resposta: 9,43\nd) 7,385 ou 7,385000 \u21d2 Regra 4: se o d\u00edxito \u00e1 dereita do derradeiro requirido \u00e9 un 5 seguido de ceros, o derradeiro d\u00edxito requirido d\u00e9ixase intacto se \u00e9 par. Resposta: 7,38\ne) 6,275 ou 6,275000 \u21d2 Regra 5: se o d\u00edxito \u00e1 dereita do derradeiro requirido \u00e9 un 5 ou seguido de ceros, o derradeiro d\u00edxito requirido aumenta unha unidade se \u00e9 impar. Resposta: 6,28"}
{"id": "350301", "revid": "27155", "url": "https://gl.wikipedia.org/wiki?curid=350301", "title": "Lipoprote\u00edna de Braun", "text": "A lipoprote\u00edna de Braun (tam\u00e9n chamada BLP, Lpp, ou lipoprote\u00edna da mure\u00edna), que se encontra nas paredes celulares de bacterias gramnegativas, \u00e9 unha das prote\u00ednas de membrana m\u00e1is abundantes das bacterias. O seu peso molecular \u00e9 de aproximadamente 7,2 kDa. \u00danese por unha lisina do seu extremo C-terminal por medio dun enlace covalente a mol\u00e9culas de \u00e1cido diaminopim\u00e9lico da capa de peptidoglicano, e est\u00e1 incrustada na membrana externa bacteriana pola s\u00faa cabeza hidrof\u00f3bica (unha ciste\u00edna con l\u00edpidos unidos). A BLP liga fortemente as d\u00faas capas e proporciona integridade estrutural \u00e1 membrana externa. A prote\u00edna foi caracterizada por V. Braun e colegas.\nCaracter\u00edsticas.\nO xene que codifica a lipoprote\u00edna de Braun produce inicialmente unha prote\u00edna composta de 78 amino\u00e1cidos, que incl\u00fae un p\u00e9ptido sinal de 20 amino\u00e1cidos no seu extremo amino terminal. A prote\u00edna madura pesa 6 kDa. Tres mon\u00f3meros desta lipoprote\u00edna (Lpp) ens\u00e1mblanse formando un tr\u00edmero de h\u00e9lice superenrolada (\"coiled-coil\").\nEn \"Escherichia coli\" hai grandes cantidades desta lipoprote\u00edna, que \u00e9 a prote\u00edna m\u00e1is abundante nesa bacteria. A diferenza doutras lipoprote\u00ednas, est\u00e1 ligada covalentemente ao peptidoglicano, de modo que conecta a membrana externa coa capa de peptidoglicano na parede bacteriana. Est\u00e1 ancorada \u00e1 membrana externa polo seu grupo lip\u00eddico amino terminal. En \"E. coli\", un terzo destas lipoprote\u00ednas forma un enlace pept\u00eddico por medio da cadea lateral da s\u00faa lisina carboxilo terminal co \u00e1cido diaminopim\u00e9lico da capa de peptidoglicano. O resto das mol\u00e9culas da lipoprote\u00edna de Braun est\u00e1n presentes en forma \"libre\", xa que non est\u00e1n unidas ao peptidoglicano. A forma libre est\u00e1 exposta sobre a superficie de \"E. coli\".\nFunci\u00f3ns.\nA lipoprote\u00edna de Braun, xunto con outra lipoprote\u00edna chamada Pal, mant\u00e9n a estabilidade da envoltura celular bacteriana ao unir firmemente a membrana externa ao resto da parede celular.\nA lipoprote\u00edna de Braun (Lpp) foi proposta como factor de virulencia da bacteria \"Yersinia pestis\", a causante da peste bub\u00f3nica. \"Y. pestis\" necesita a \"lpp\" para ter unha supervivencia m\u00e1xima en macr\u00f3fagos e mata eficientemente ratos modelo de peste bub\u00f3nica e peste pneum\u00f3nica.\nInmunolox\u00eda.\nA lipoprote\u00edna de Braun \u00fanese ao receptor de reco\u00f1ecemento de patr\u00f3ns TLR2. A lipoprote\u00edna Lpp induce a adhesi\u00f3n de neutr\u00f3filos a c\u00e9lulas endoteliais humanas activando estas \u00faltimas."}
{"id": "350303", "revid": "23204", "url": "https://gl.wikipedia.org/wiki?curid=350303", "title": "Plants vs. Zombies 2", "text": ""}
{"id": "350309", "revid": "89787", "url": "https://gl.wikipedia.org/wiki?curid=350309", "title": "Conquista normanda de Inglaterra", "text": "A conquista normanda de Inglaterra foi a invasi\u00f3n e ocupaci\u00f3n de Inglaterra no s\u00e9culo XI por parte dun ex\u00e9rcito normando, bret\u00f3n e franc\u00e9s liderado polo duque Guillerme II de Normand\u00eda, posteriormente co\u00f1ecido como Guillerme o Conquistador.\nA reclamaci\u00f3n do trono Ingl\u00e9s por parte de Guillerme derivaba da s\u00faa relaci\u00f3n familiar co rei sen fillos Eduardo o Confesor, quen alimentou a esperanza de Guillermo a sucedelo no trono. Eduardo faleceu en xaneiro de 1066 e foi sucedido polo seu cu\u00f1ado Haroldo Godwinson. O rei noruegu\u00e9s Haraldo Hardrada invadiu o norte de Inglaterra en setembro de 1066 e ga\u00f1ou na batalla de Fulford, pero Haroldo derrotouno e matouno na batalla de Stamford Bridge o 25 de setembro. Poucos d\u00edas despois Guillerme desembarcou no sur de Inglaterra. Haroldo marchou cara o sur, deixando unha parte significativa do seu ex\u00e9rcito no norte. O ex\u00e9rcito de Haroldo enfrontouse \u00f3s invasores de Guillerme o 14 de outubro na batalla de Hastings. O ex\u00e9rcito de Guillerme derrotou o de Haroldo, que pereceu na batalla. Malia que os principais rivais de Guillerme desapareceron ent\u00f3n, tivo que facer fronte a varias rebeli\u00f3ns durante os seguintes anos e non conseguiu asegurar o seu trono ata despois de 1072."}
{"id": "350310", "revid": "89787", "url": "https://gl.wikipedia.org/wiki?curid=350310", "title": "Clash of Clans", "text": "Clash of Clans, tam\u00e9n co\u00f1ecido CoC \u00e9 un videoxogo de estratexia e de construci\u00f3n de aldeas en li\u00f1a, para dispositivos m\u00f3biles con plataformas de IOS e Android. Lanzado o 2 de agosto de 2012, foi creado por Supercell, compa\u00f1\u00eda de videoxogos con sede en Helsinqui, Finlandia.\nO xogo foi lanzado para a plataforma iOS o 2 de agosto de 2012. O 30 de setembro de 2013 foi lanzado para Android.\nFuncionalidade.\nClash of Clans \u00e9 un videoxogo de estratexia multixogador ou dun xogador no que o usuario debe constru\u00edr unha aldea (nunha cuadr\u00edcula de 44x44), adestrar tropas e elaborar feitizos para atacar outras aldeas de xogadores en li\u00f1a ou a campa\u00f1as dun xogador chamadas \"os trasnos\" onde se conseguen recursos sen ga\u00f1ar nin perder trofeos, para conseguir ouro, elixir e elixir escuro, que pode usarse para protexerse de ataques inimigos, adestrar e mellorar as tropas. Tam\u00e9n poden crearse clans onde se poden unir diferentes xogadores en li\u00f1a para axudarse mutuamente doando tropas no castelo do clan e facendo guerras de clan con estes xogadores en li\u00f1a.\nAcollida.\n\"Clash of Clans\" recibiu na s\u00faa maior\u00eda boas cr\u00edticas e foi moi exitoso para Supercell, xa que xunto ao seu outro xogo, \"Hay Day\", a compa\u00f1\u00eda finlandesa conseguiu 770 mill\u00f3ns de d\u00f3lares, xerando 2,4 mill\u00f3ns ao d\u00eda. Na Google Play ten unha recepci\u00f3n de 4,5 sobre 5 e na App Store ten unha recepci\u00f3n de 4,7 sobre 5."}
{"id": "350312", "revid": "55340", "url": "https://gl.wikipedia.org/wiki?curid=350312", "title": "Ludopat\u00eda", "text": ""}
{"id": "350314", "revid": "197", "url": "https://gl.wikipedia.org/wiki?curid=350314", "title": "O cuco na cultura popular galega", "text": "Eladio Rodr\u00edguez asegura que en Galicia se di que a femia do cuco pon os seus ovos nos ni\u00f1os alleos porque ela non pode chocalos, debido a que o seu peito non transmite a calor necesaria. Este feito fai que se considere esta ave como o s\u00edmbolo do ego\u00edsmo, e representaci\u00f3n da infidelidade conxugal.\nDise tam\u00e9n que o cuco sabe enganar \u00e1s outras aves e que a s\u00faa chegada \u00e9 o anuncio da primavera. Se, cando v\u00e9n, faino voando sobre os montes, augura boa colleita, pero se o fai sobre terras sementadas, a colleita ser\u00e1 mala .\nOutra crenza relacionada co cuco \u00e9 que quen escoita o seu canto en xen\u00fan ter\u00e1 moita sorte e vivir\u00e1 moitos anos; pero que se o canto do cuco lle colle estando a\u00ednda na cama, ter\u00e1 preguiza durante todo o ver\u00e1n. Cando os rapaces van \u00f3s ni\u00f1os coidan de non falar nada de nada para que o cuco non o descubra e coma os ovos; igualmente, se logo falan do ni\u00f1o entre si non mencionan os ovos polo seu nome, sen\u00f3n baixo o nome de \"seixos\", co mesmo obxectivo de que o cuco non saiba deles.\nL\u00e9xico.\nDenom\u00ednase \"acucar\" e \"encucar\" sufrir unha vaca un edema mamario, e a enfermidade como \"acucamento\" ou \"ubre acucado\". Tradicionalmente, os gandeiros atrib\u00faen este proceso \u00e1 abundancia de leite que lles v\u00e9n cando chega o cuco, \u00e9poca que coincide co maior crecemento da herba na primavera . Un gandeiro de Doz\u00f3n recib\u00eda tranquilo o diagn\u00f3stico do veterinario porque estaba seguro de que en canto pasara o tempo do cuco, xa lle pasar\u00eda a doenza \u00e1 vaca ."}
{"id": "350317", "revid": "6939", "url": "https://gl.wikipedia.org/wiki?curid=350317", "title": "V\u00edctor Caama\u00f1o Rivas", "text": ""}
{"id": "350318", "revid": "6939", "url": "https://gl.wikipedia.org/wiki?curid=350318", "title": "F\u00e1tima Abal Roma", "text": ""}
{"id": "350319", "revid": "6939", "url": "https://gl.wikipedia.org/wiki?curid=350319", "title": "Xaqu\u00edn Chaves L\u00f3pez", "text": ""}
{"id": "350321", "revid": "23204", "url": "https://gl.wikipedia.org/wiki?curid=350321", "title": "The Mad Doctor (filme de 1933)", "text": "The Mad Doctor \u00e9 unha curtametraxe cl\u00e1sica de animaci\u00f3n protagonizada por Mickey Mouse que foi estreada en 1933. \u00c9 co\u00f1ecida por ser a primeira aparici\u00f3n da personaxe do t\u00edtulo \"The Mad Doctor\", ou \"Dr. XXX\"."}
{"id": "350323", "revid": "88215", "url": "https://gl.wikipedia.org/wiki?curid=350323", "title": "Grzegorz Krychowiak", "text": "Grzegorz Krychowiak, nado en Gryfice o 29 de xaneiro de 1990, \u00e9 un futbolista polaco que xoga como medio defensivo para o Paris Saint-Germain franc\u00e9s."}
{"id": "350332", "revid": "61897", "url": "https://gl.wikipedia.org/wiki?curid=350332", "title": "Secretario Xeral", "text": ""}
{"id": "350333", "revid": "61897", "url": "https://gl.wikipedia.org/wiki?curid=350333", "title": "Secretario Xeral da CNT", "text": ""}
{"id": "350339", "revid": "89787", "url": "https://gl.wikipedia.org/wiki?curid=350339", "title": "Marta Dahlgren", "text": "Marta Cristina Dahlgren Thorsell, nada en Vanersborg en 1941, \u00e9 unha profesora e tradutora sueco-galega.\nTraxectoria.\nChegou a Galicia en 1967. Tras a crianza das d\u00faas fillas (unha delas \u00e9 a artista viguesa Elena G\u00f3mez Dahlgren), cursou estudos universitarios en Vigo e m\u00e1is tarde en Compostela; doutorouse con sobresa\u00edante \"cum laude\" en Filolox\u00eda Inglesa (coa tese \"Narrators and Reflectors in Works by William Faulkner\") e quitou a praza como profesora titular de ingl\u00e9s na Universidade de Vigo, onde impartiu a docencia dende 1992 at\u00e9 a s\u00faa xubilaci\u00f3n en setembro de 2009. Previamente, entre 1981 e\u00a01992, exercera como profesora de ingl\u00e9s t\u00e9cnico na Escola de Enxe\u00f1ar\u00eda T\u00e9cnica Industrial\u00a0de\u00a0Vigo.\nAprendeu a lingua galega durante a s\u00faa etapa como profesora universitaria.\nNa s\u00faa faceta de tradutora dende o sueco, foi galardoada en 2002 co premio de Traduci\u00f3n outorgado pola \u00c1rea de Normalizaci\u00f3n Ling\u00fc\u00edstica do Concello de Vigo, pola obra \"Os irm\u00e1ns de Coraz\u00f3n de Le\u00f3n\", traducida canda Liliana Valado; as\u00ed mesmo, en 2016 recibiu o XV Premio Pl\u00e1cido Castro pola s\u00faa traduci\u00f3n ao galego de \"Kalloca\u00edna\", unha novela de Karin Boye.\nAt\u00e9 2020, foi coeditora da revista especializada \"Vigo International Journal of Applied Linguistics\"."}
{"id": "350340", "revid": "1576", "url": "https://gl.wikipedia.org/wiki?curid=350340", "title": "Garda civil", "text": ""}
{"id": "350359", "revid": "61897", "url": "https://gl.wikipedia.org/wiki?curid=350359", "title": "Eucari\u00f3tica", "text": ""}
{"id": "350360", "revid": "61897", "url": "https://gl.wikipedia.org/wiki?curid=350360", "title": "C\u00e9lula procari\u00f3tica", "text": ""}
{"id": "350365", "revid": "23204", "url": "https://gl.wikipedia.org/wiki?curid=350365", "title": "Henrique VI, emperador do Sacro Imperio Romano Xerm\u00e1nico", "text": "Henrique VI de Suabia, ou Henrique VI Hohenstaufen, nado o 1 de novembro de 1165 en Nimega (que daquela formaba parte do Sacro Imperio Romano Xerm\u00e1nico), e finado o 28 de setembro de 1197 en Mesina (daquela no Reino de Sicilia), foi un nobre alem\u00e1n que foi Rei de romanos de 1169 a 1191, rei de Alema\u00f1a de 1190 a 1197, emperador do Sacro Imperio Romano Xerm\u00e1nico de 1191 a 1197 e rei de Sicilia de 1194 a 1197.\nTraxectoria.\nEra fillo de Frederico I Barbarroxa, emperador do Sacro Imperio Romano Xerm\u00e1nico, e da s\u00faa esposa Beatriz, condesa de Borgo\u00f1a.\nO 29 de outubro de 1184, en Augsburgo, concertouse o compromiso de Henrique coa princesa normanda Constanza de Hauteville. No ver\u00e1n de 1185 Constanza deixou Palermo para ir a Mil\u00e1n, onde \u00eda celebrarse a voda, acompa\u00f1ada dun fastuoso cortexo de pr\u00edncipes e bar\u00f3ns. Henrique acompa\u00f1ou a Constana a Salerno, onde tivo que deixala para viaxar a Alema\u00f1a para asistir ao enterro da s\u00faa nai. O 23 de agosto de 1185, polo valor simb\u00f3lico e pol\u00edtico que ti\u00f1a a aprobaci\u00f3n por parte da Igrexa deste enlace, en Rietti, a primeira cidade f\u00f3ra do Reino de Sicilia, tivo lugar unha primeira celebraci\u00f3n do matrimonio, por procuraci\u00f3n, en presenza dunha delegaci\u00f3n imperial en representaci\u00f3n de Henrique. A voda repetiuse despois en Mil\u00e1n, o 27 de xaneiro de 1186.\nHenrique foi elixido en Bamberg en xu\u00f1o de 1169 Rei de romanos, e coroado como emperador do Sacro Imperio en 1191 en Roma, xunto \u00e1 s\u00faa esposa, polo papa Celestino III.\nEn 1190 e 1193 logrou impo\u00f1erse sobre os nobres alem\u00e1ns que se lle opo\u00f1\u00edan, encabezados por Henrique o Le\u00f3n, duque de Saxonia e de Baviera, e que contaban coa axuda do papado e do rei de Inglaterra Ricardo Coraz\u00f3n de Le\u00f3n, ao que chegou a apresar tras o seu segundo \u00e9xito. A pesar da vitoria mencionada non puido alcanzar o seu obxectivo de converter en hereditario o trono de Alema\u00f1a (causa do enfrontamento coa nobreza alem\u00e1, o papado e Inglaterra) pero, en 1194, tras un primeiro intento fracasado en 1191, logrou, practicamente polas armas, a coroa do Reino de Sicilia, que reclamara como herdanza da s\u00faa esposa.\nEn 1197, o poder tir\u00e1nico do rei estranxeiro no sur de Italia deu orixe a revoltas, especialmente no sur de Sicilia, que os soldados alem\u00e1ns reprimiron cruelmente. No mesmo ano, Henrique preparou unha Cruzada, pero o 28 de setembro de 1197 morreu de malaria na cidade de Mesina, a\u00ednda que alg\u00fans pensan que foi envelenado."}
{"id": "350366", "revid": "22795", "url": "https://gl.wikipedia.org/wiki?curid=350366", "title": "Henrique VI de Suabia", "text": ""}
{"id": "350367", "revid": "22795", "url": "https://gl.wikipedia.org/wiki?curid=350367", "title": "Henrique VI Hohenstaufen", "text": ""}
{"id": "350368", "revid": "22795", "url": "https://gl.wikipedia.org/wiki?curid=350368", "title": "Henrique VI de Hohenstaufen", "text": ""}
{"id": "350379", "revid": "98629", "url": "https://gl.wikipedia.org/wiki?curid=350379", "title": "Spy Kids", "text": "Spy Kids (estilizado como SPY kids) \u00e9 un filme estadounidense de acci\u00f3n, aventuras e comedia escrito e dirixido por Robert Rodriguez, producido por Elizabeth Avellan e Rodriguez, que se estreou no 2001. Est\u00e1 protagonizado por Antonio Banderas, Carla Gugino, Alan Cumming, Teri Hatcher, Cheech Marin, Danny Trejo, Robert Patrick, Tony Shalhoub, Alexa Vega, Daryl Sabara e Mike Judge."}
{"id": "350383", "revid": "1888", "url": "https://gl.wikipedia.org/wiki?curid=350383", "title": "Manuel Sousa Hermida", "text": "Manuel Sousa Hermida, nado en Ponte Caldelas en 1906, foi un xastre e pol\u00edtico galego.\nTraxectoria.\nXastre en Ordes e militante socialista. Foi mestre de taller de Manuel Ponte e promoveu a academia musical dirixida por Higinio Cambeses. Na guerra civil foi oficial do ex\u00e9rcito republicano. Exiliouse en M\u00e9xico, arrivando a Veracruz no buque Sinaia o 13 de xu\u00f1o de 1939. Xunto co coronel Alberto Bayo adestrou militarmente aos que embarcaron no Granma para dar comezo \u00e1 loita revolucionaria en Sierra Maestra."}
{"id": "350384", "revid": "56817", "url": "https://gl.wikipedia.org/wiki?curid=350384", "title": "30\u00b0 Everywhere", "text": "30\u00b0 Everywhere \u00e9 o \u00e1lbum de estrea da banda estadounidense de emo The Promise Ring, publicado o 10 de setembro de 1996 a trav\u00e9s do selo Jade Tree Records. Foi editado en CD e nunha edici\u00f3n limitada de vinilo gris e branco, con 500 copias cada unha."}
{"id": "350385", "revid": "65337", "url": "https://gl.wikipedia.org/wiki?curid=350385", "title": "Bon Iver, Bon Iver", "text": "Bon Iver, Bon Iver \u00e9 o segundo \u00e1lbum da banda estadounidense de indie folk Bon Iver, publicado o 17 de xu\u00f1o de 2011 a trav\u00e9s do selo Jagjaguwar nos Estados Unidos e de 4AD en Europa. O disco est\u00e1 formado por 10 canci\u00f3ns e foi visto como unha nova direcci\u00f3n musical do grupo.\nO \u00e1lbum foi un \u00e9xito comercial, estre\u00e1ndose no n\u00famero 1 das listas norueguesa e danesa, e no n\u00famero 2 da \"Billboard 200\" estadounidense. Vendeu 104 000 copias na s\u00faa primeira semana nos Estados Unidos. Cara setembro de 2016 o disco levaba vendidas un total de 629 000 copias nos Estados Unidos. Recibiu recensi\u00f3ns moi positicas dos cr\u00edticos, alg\u00fans dos cales o consideraron un dos mellores discos de 2011. O \u00e1lbum ga\u00f1ou o Grammy ao mellor \u00e1lbum de m\u00fasica alternativa en 2012, mentres que o tema \"Holocene\" foi nomeado ao premio de canci\u00f3n do ano e gravaci\u00f3n do ano."}
{"id": "350386", "revid": "10599", "url": "https://gl.wikipedia.org/wiki?curid=350386", "title": "Torrellano", "text": ""}
{"id": "350387", "revid": "1131", "url": "https://gl.wikipedia.org/wiki?curid=350387", "title": "L'Altet", "text": "L'Altet \u00e9 unha pedan\u00eda do municipio de Elx, na provincia de Alacant, situada na zona nord\u00e9s do termo municipal. En 2010 contaba con 5.190 habitantes no seu casco urbano e 1.735 na urbanizaci\u00f3n costeira de Els Arenals del Sol.\nNela at\u00f3pase o aeroporto de Alacant-Elx. O casco urbano est\u00e1 a 1\u00a0km da costa mediterr\u00e1nea. Conta coas praias de Els Arenals del Sol e L'Altet, esta \u00faltima de alto valor ecol\u00f3xico e distinguida coa bandeira azul."}
{"id": "350390", "revid": "1131", "url": "https://gl.wikipedia.org/wiki?curid=350390", "title": "Faro de Mera", "text": "O faro de Mera \u00e9 un faro de enfilaci\u00f3n composto de d\u00faas torres de cor vermella na s\u00faa vista anterior e branca na posterior. Est\u00e1 situado na parroquia de Mera, no concello de Oleiros\nHistoria.\nEntre 1860 e 1917 na r\u00eda da Coru\u00f1a constru\u00edronse os faros do castelo de Santo Ant\u00f3n, o faro de Oza e a enfilaci\u00f3n da Punta de Mera. O 22 de marzo de 1904 decidiuse facilitar a entrada no fondeadoiro da Coru\u00f1a mediante unha luz de direcci\u00f3n en punta Oza que sinalase a canle norte con ocultaci\u00f3ns equidistantes brancas e sector vermello e verde nos laterais, as\u00ed como outra branca e de 5+4 ocultaci\u00f3ns en punta Mera para a canle oeste. Cinco anos despois sen dar comezo as obras, prec\u00edsase que a luz de Mera haber\u00e1 de ser de enfilaci\u00f3n, mediante unha l\u00e1mpada de petr\u00f3leo con mecha, de cor vermella na s\u00faa vista anterior e branca na posterior.\nLuciu por primeira vez en 1917 cunha l\u00e1mpada Pintch de incandescencia para vapor de gasolina que orientaba \u00e1s embarcaci\u00f3ns que entraban polo oeste \u00e1 canle de punta Herminia.\nOs faros.\nAos faros ch\u00e9gase por unha estrada que atravesa o pobo de Mera e que, cubrindo a pechadura da r\u00eda, morre ao p\u00e9 do edificio. Consta de d\u00faas torres, a anterior m\u00e1is pequena e a posterior de 11 e 14 metros de altura respectivamente, separadas por 300 m. cos focos situados a 56 e 81 metros sobre o nivel do mar, rematadas por terrazas con bala\u00fastres de celos\u00eda e lanternas poligonais de cristais planos e montantes verticais. Foron dotadas de electricidade en 1932, xunto coa caracter\u00edstica branca para a posterior e vermella para a anterior e un alcance de 10 millas para o aviso dos baixos de Tonina e Guisando. En 1977 modificouse a caracter\u00edstica que pasou a ser de tres sectores vermellos para a anterior e de d\u00faas ocultaci\u00f3ns brancas para a posterior. No medio das d\u00faas torres est\u00e1 a antiga casa do fareiro, actualmente \u00e9 o centro de recepci\u00f3n de visitantes ao monumento natural (onde se atopa) Costa de Dexo-Serantes. Este centro co\u00f1ecido como aula do mar \u00e9 un pequeno centro de interpretaci\u00f3n onde se proxectan varios v\u00eddeos da zona, exponse o funcionamento de ambos faros, hai unha sala dedicada ao monumento natural, etc. Ademais desde a s\u00faa terraza hai unhas vistas fant\u00e1sticas (hai dous telescopios)."}
{"id": "350393", "revid": "23204", "url": "https://gl.wikipedia.org/wiki?curid=350393", "title": "Spy Kids 2", "text": ""}
{"id": "350394", "revid": "96271", "url": "https://gl.wikipedia.org/wiki?curid=350394", "title": "Alejandro Lamela", "text": "Alejandro Lamela, nado en Lugo en 1910 e finado en Tolosa en marzo de 1991, foi un l\u00edder anarcosindicalista galego.\nTraxectoria.\nParticipou nos eventos da revoluci\u00f3n espa\u00f1ola de 1936 como membro da CNT e a Federaci\u00f3n Ib\u00e9rica de Juventudes Libertarias (FIJL). Durante a retirada en febreiro de 1939 do ex\u00e9rcito republicano no remate da Guerra Civil Espa\u00f1ola marchou a Francia, al\u00ed pasou por varios campos de traballo en compa\u00f1\u00edas de traballadores estranxeiros. Ao remate da segunda guerra mundial estableceuse en Clermont-Ferrand. Al\u00ed, dirixiu o \"Bolet\u00edn R\u00f3dano-Alpes\" (1956-1961) con Ant\u00f2nia Fontanillas Borr\u00e0s e Abel Paz e colaborou con boa parte da prensa anarquista espa\u00f1ola no exilio como \"Le combat syndicaliste\", \"Cenit\", \"Nueva Senda\", \"Espoir\" ou \"La Escuela Moderna\". Foi membro da comisi\u00f3n de relaci\u00f3ns da CNT do Macizo Central e o derradeiro secretario xeral da CNT no exilio, elixido en Marsella en agosto de 1975 no Congreso de Federaci\u00f3ns Locais. Deixou o cargo en agosto de 1976 a Juan G\u00f3mez Casas, primeiro secretario do interior desde 1936, daquela nunha situaci\u00f3n de semilegalidade. Estableceuse en Tolosa, e al\u00ed morreu en 1991."}
{"id": "350397", "revid": "23204", "url": "https://gl.wikipedia.org/wiki?curid=350397", "title": "Gran Premio dos Estados Unidos de 2016", "text": "O Gran Premio dos Estados Unidos de 2016 (oficialmente 2016 Formula 1 United States Grand Prix) foi unha carreira de F\u00f3rmula 1, que se celebrou no Circu\u00edto das Am\u00e9ricas no Condado de Travis preto de Austin, Texas o 23 de outubro de 2016. A carreira, celebrouse sobre cincuenta e seis voltas, foi a d\u00e9cimo oitava proba da tempada de F\u00f3rmula Un de , e marcou a trix\u00e9sima oitava vez que o Gran Premio dos Estados Unidos disputouse como unha proba do Campionato do Mundo desde o seu inicio en , e a quinta vez que o evento foi organizado neste circu\u00edto.\nResumo da carreira.\nBoa sa\u00edda de Lewis Hamilton, mantendo a primeira posici\u00f3n. Daniel Ricciardo logrou facerse coa segunda praza, Nico Rosberg cae ata o terceiro lugar, por diante de Kimi R\u00e4ikk\u00f6nen. Por detr\u00e1s, Carlos Sainz e Fernando Alonso toc\u00e1nse. O piloto de Toro Rosso \u00e9 oitavo, co asturiano noveno. Bottas, d\u00e9cimo terceiro e caendo por culpa dunha picada. Ao final da primeira volta con Lewis Hamilton lidera o GP dos Estados Unidos. Daniel Ricciardo, co pneum\u00e1tico superbrando, meteuse entre os dous Mercedes e colocouse segundo. Nico Rosberg, ao seu ronsel \u00eda terceiro e Kimi R\u00e4ikk\u00f6nen cuarto.\nValterri Bottas entrou a boxes pola picada e montou un set de brandos. Nico Hulkenberg, con problemas no morro do seu F\u00f3rmula 1, tam\u00e9n pasou polo garaxe para ama\u00f1alo. Hamilton empeza a encadear voltas r\u00e1pidas, na d\u00e9cima volta a situaci\u00f3n \u00e9 a seguinte, Hamilton, Rosberg, Vettel, Massa, Sainz, Alonso, Ricicardo, R\u00e4ikk\u00f6nen, Button e Verstappen. Na volta 12 Lewis Hamilton entra a boxes e calza o segundo xogo de pneum\u00e1ticos brandos. Tam\u00e9n entran a boxes Massa, Sainz e Alonso. Sebastian Vettel queda primeiro provisionalmente. Na volta vinte a clasificaci\u00f3n \u00e9, primeiro Hamilton seguido de Ricciardo, Rosberg, Verstappen, R\u00e4ikk\u00f6nen, Vettel, Massa, Sainz, Alonso e Kvyat. Na volta 27 Max Verstappen entra a boxes, sen avisar e os mec\u00e1nicos non estaban preparados e a parada foi desastrosa. Verstappen se reincorpora na s\u00e9tima praza e disculpase pola s\u00faa improvisada decisi\u00f3n. D\u00faas voltas m\u00e1is tardes o seu coche empeza a fallar. na volta30 a clasificaci\u00f3n e como segue, Hamilton, Rosberg, Ricciardo, R\u00e4ikk\u00f6nen, Vettel, Sainz, Alonso, Massa, P\u00e9rez e Button.\nNa volta 31 safety car virtual. Co Red Bull de Verstappen abandonado nun lado da pista, a direcci\u00f3n de carreira decide establecer o r\u00e9xime de 'Coche de seguridade virtual\". Moitos pilotos deciden pasar por boxes, entre os que destacan Sainz, Alonso, Hamilton e Rosberg. Na volta 33 rean\u00fadase a carreira, tras unha magn\u00edfica estratexia de undercut durante o coche de seguridade virtual, Carlos Sainz conseguiu escalar ata a sexta praza, e rodaba por detr\u00e1s de Sebastian Vettel. Fernando Alonso, pola s\u00faa banda, era oitavo. Na volta 40 lidera Hamilton seguido de Rosberg, Ricciardo, Vettel, Sainz, Massa, Alonso, P\u00e9rez e Button.\nNa volta 41 direcci\u00f3n de carreira iniciou unha investigaci\u00f3n sobre o equipo Ferrari e Kimi R\u00e4ikk\u00f6nen, por regresar a boxes marcha atr\u00e1s tras evidenciar un problema na roda traseira dereita. A pistola estaba posta e a roda non estaba apertada. Carlos Sainz quinto defendese dos attaque de Massa quen \u00e1 s\u00faa vez \u00e9 atacado por Alonso. Na volta 50 a carreira \u00e9 liderada por Hamilton, Rosberg, Ricciardo, Vettel, Sainz, Massa, Alonso, P\u00e9rez, Button e Grosjean. Alonso logra adiantar a Massa na volta 53 a\u00ednda que se tocan durante a acci\u00f3n. In\u00edciase a investigaci\u00f3n da acci\u00f3n entre Alonso e Massa. En boxes, Sebastian Vettel pasa polo seu garaxe e reincorp\u00f3rase \u00e1 carreira na cuarta praza. Massa sofre unha picada e ten que entrar a boxes. Na \u00faltima volta Alonso logra pasar a Sainz. Lewis Hamilton consegue a s\u00faa vitoria n\u00ba 50 no circu\u00edto de Austin, o s\u00e9timo ouro da tempada. Nico Rosberg entrou na segunda posici\u00f3n, asinando un novo dobrete de Mercedes. Daniel Ricciardo, espectacular, sacou o m\u00e1ximo do Red Bull e conseguiu defender o bronce do GP dos Estados Unidos."}
{"id": "350398", "revid": "5863", "url": "https://gl.wikipedia.org/wiki?curid=350398", "title": "Hospital Almirante Vierna", "text": ""}
{"id": "350400", "revid": "25871", "url": "https://gl.wikipedia.org/wiki?curid=350400", "title": "The Ugly Duckling (filme de 1939)", "text": "The Ugly Duckling \u00e9 unha curtametraxe cl\u00e1sica de animaci\u00f3n de 1939 por Walt Disney, baseada no conto de fadas \"O parrulo feo\" de Hans Christian Andersen. O filme foi dirixido por Jack Cutting e Clyde Geronimi, e foi estreado nos cines o 7 de abril de 1939. A m\u00fasica foi composta por Albert Hay Malotte, que non foi acreditado no filme. A curtametraxe foi distribu\u00edda por RKO Radio Pictures. Ga\u00f1ou o Oscar \u00e1 mellor curtametraxe animada na 12\u00aa edici\u00f3n dos premios."}
{"id": "350412", "revid": "98629", "url": "https://gl.wikipedia.org/wiki?curid=350412", "title": "Gran Premio de Italia de 1988", "text": "O Gran Premio de Italia de 1988 foi unha carreira de F\u00f3rmula 1 celebrada no circu\u00edto de Monza o 11 de setembro de 1988. A carreira, que se disputou sobre 51 voltas, foi a d\u00e9cimo segunda proba da tempada de . A carreira foi o 58\u00ba Gran Premio de Italia e o 53\u00ba, que se celebrou en Monza.\nResumo.\nCarreira.\nCoas emoci\u00f3ns a tope logo da morte de Enzo Ferrari, os tifosi rezaran por unha vitoria de Ferrari en Monza. Con todo, co dominio de McLaren, as esperanzas dunha vitoria en casa parec\u00edan escasas. A tempada foi dominada por McLaren, que ga\u00f1ara todas as carreiras da tempada (11) antes do Gran Premio de Italia, e volver\u00eda ga\u00f1ar as 4 carreiras restantes.\nNigel Mansell afectado pola varicela, viuse obrigado a non participar. A Martin Brundle, o seu substituto en B\u00e9lxica ped\u00eduselle volver, pero o seu xefe en Jaguar Sportscar Team Tom Walkinshaw vetou a medida, polo que o segundo asento e piloto de probas de Williams (e principal rival de Brundle para o Campionato Mundial de Sportscar de 1988) Jean-Louis Schlesser substitu\u00eduno.\nProst logrou pasar a Senna no comezo, pero o seu motor empezou a fallar e non volveu a funcionar correctamente. Isto permitiu a Senna adiantalo antes da chicana. Berger seguiu a Prost con Alboreto, Cheever, Boutsen, Patrese e Piquet detr\u00e1s en li\u00f1a.\nProst continuou perseguindo a Senna a pesar do fallo de encendido, a\u00ednda que en ning\u00fan momento ameazou verdadeiramente ao seu compa\u00f1eiro de equipo. Berger inicialmente aguantaba dentro dun par de segundos de Prost, pero antes da volta 10 empezou a caer de novo co fin de aforrar combustible. Na volta 30 o franc\u00e9s reducira a vantaxe de Senna a s\u00f3 2 segundos, pero ao pasar os pits ao final da volta 30 do fallo de encendido empeorou de s\u00fapeto e na volta 35 fora pasado por Berger e Alboreto e entrou aos boxes para a s\u00faa primeira retirada mec\u00e1nica da tempada (e a \u00fanica vez en que un McLaren retirar\u00edase debido a un fallo do motor). Mentres isto ocorr\u00eda Alboreto, preocupado polos problemas de selecci\u00f3n de engrenaxe, caera detr\u00e1s de Berger para permitir que o aceite da s\u00faa caixa de cambios arrefr\u00edase coa esperanza de ama\u00f1alo. F\u00edxoo e o italiano no coche totalmente italiano comezou a atacar no Gran Premio de Italia, e foi \u00e1 captura do seu compa\u00f1eiro de equipo.\nM\u00e1is adiante na carreira Berger e Alboreto empezaron a acercarse a Senna rapidamente, a\u00ednda que se supo\u00f1\u00eda que Senna estaba simplemente dando voltas ata o final, e o propio Senna despois dixo que ti\u00f1a as cousas baixo control. A d\u00faas voltas para o final da carreira, Senna intentou dobrar ao Williams de Schlesser na chicana Rettifilo. Senna dirixiuse \u00e1 esquerda para pasar ao franc\u00e9s no interior da primeira chicana, pero Schlesser bloqueou os freos e o Williams deslizouse cara a adiante cara \u00e1 trampa de grava. Usando as s\u00faas habilidades de rally Schlesser conseguiu recobrar o coche e virou \u00e1 esquerda para evitar irse f\u00f3ra. Senna, que tomara a s\u00faa trazada normal e non contaba coa recuperaci\u00f3n do control de Schlesser foi golpeado na parte posterior dereita caus\u00e1ndolle a rotura da suspensi\u00f3n traseira do McLaren. Senna viuse obrigado a retirarse da carreira. O comentarista da BBC James Hunt botoulle a culpa ao novato Schlesser, a\u00ednda que moitos sentiron que Senna non dera ningunha concesi\u00f3n a Schlesser para volver \u00e1 pista.\nEn xeral pens\u00e1base que Senna usara demasiado combustible na primeira metade da carreira no seu intento de manterse diante de Prost e que por iso os Ferrari rapidamente collerano cara ao final da carreira, con Berger reducindo unha diferenza de 26 segundos, a s\u00f3 5 segundos por detr\u00e1s de Senna cando chocou con Schlesser 14 voltas m\u00e1is tarde. O ex xefe de Senna no equipo Lotus Peter Warr comentou logo da carreira que Prost, sabendo que non \u00eda terminar a carreira, enganara ao seu compa\u00f1eiro de equipo para que usara un exceso de combustible na esperanza de manter vivas as s\u00faas esperanzas no campionato. A t\u00e1ctica de Prost puido contribu\u00edr a que McLaren perdera unha tempada perfecta, pero tivo o efecto desexado xa que Senna non anotou ning\u00fan punto (logo de catro vitorias consecutivas inclu\u00edndo Gran Breta\u00f1a onde Prost non puido terminar) e a\u00ednda ti\u00f1a unha boa oportunidade de ga\u00f1ar o seu terceiro campionato do mundo.\nOs Tifosi entraron en \u00e9xtase cando Berger logrou a vitoria, con Alboreto en segundo lugar soamente a medio segundo, no primeiro Gran Premio de Italia desde a morte do gran Enzo Ferrari. Alboreto foi en realidade o coche m\u00e1is r\u00e1pido na pista nas \u00faltimas voltas e ga\u00f1ou m\u00e1is de 4 segundos sobre o seu compa\u00f1eiro de equipo nas \u00faltimas 3 voltas. O estadounidense Eddie Cheever (que en realidade criouse en Roma) terminou en 3\u00ba lugar co Arrows, 35 segundos por detr\u00e1s dos Ferrari e s\u00f3 medio segundo por diante do seu compa\u00f1eiro de equipo Derek Warwick nunha gran carreira para o equipo Arrows. Warwick en realidade fixera unha mala sa\u00edda e quedou f\u00f3ra dos dez primeiros. Con todo, co motor Megatron o ingl\u00e9s comezou a remontar e nas \u00faltimas 10 voltas logrou desafiar ao seu compa\u00f1eiro de equipo. Os puntos restantes foron para o italiano Ivan Capelli, un logro considerable para o March- Judd atmosf\u00e9rico nun circu\u00edto que require potentes motores. O 5\u00ba lugar de Capelli tam\u00e9n mostrou era como a aerodin\u00e1mica de Adrian Newey no March 881. O sexto lugar foi para o Benetton - Ford de Thierry Boutsen."}
{"id": "350413", "revid": "61897", "url": "https://gl.wikipedia.org/wiki?curid=350413", "title": "Tempo sid\u00e9reo", "text": ""}
{"id": "350415", "revid": "98629", "url": "https://gl.wikipedia.org/wiki?curid=350415", "title": "Running Brave", "text": "Running Brave \u00e9 un filme estadounidense dirixido por D.S. Everett e Donald Shebib que se estreou no ano 1983. Bas\u00e9ase na vida de Billy Mills, un atleta nativo americano da tribo s\u00edux dos Oglagla Lakota, que se converteu no mellor corredor de longa distancia do mundo nos Xogos Ol\u00edmpicos de 1964 en Toquio.\nNunha das grandes remontadas da historia do deporte, o corredor Billy Mills esprintou dende a terceira posici\u00f3n para acadar a medalla de ouro na carreira de 10\u00a0000 metros nas Olimpiadas de Toquio. Robby Benson interpreta a Mills, e tam\u00e9n aparecen Pat Hingle e Graham Greene."}
{"id": "350423", "revid": "27155", "url": "https://gl.wikipedia.org/wiki?curid=350423", "title": "8-Oxo-2'-desoxiguanosina", "text": "A 8-oxo-2'-desoxiguanosina (8-oxo-dG) \u00e9 un derivado oxidado do nucle\u00f3sido desoxiguanosina. Est\u00e1 formado pola base nitroxenada derivada 8-oxoguanina unida ao azucre 2-desoxirribosa. A 8-oxo-dG \u00e9 un dos principais produtos da oxidaci\u00f3n do ADN. A cuantificaci\u00f3n das concentraci\u00f3ns de 8-oxo-dG nunha c\u00e9lula son unha medida do estr\u00e9s oxidativo ao que est\u00e1 exposta. Diversos estudos suxiren que o incremento de 8-oxo-dG nas c\u00e9lulas favorece a aparici\u00f3n de cancros.\nA 8-oxo-dG no ADN.\nOs niveis de estado estacionario dos danos no ADN representan o equilibrio entre a formaci\u00f3n dos danos e a s\u00faa reparaci\u00f3n. Swenberg et al. mediron as frecuencias medias do estado estacionario dos danos no ADN en c\u00e9lulas de mam\u00edferos. O dano oxidativo m\u00e1is frecuente presente normalmente no ADN \u00e9 a 8-oxo-dG, que aparece cunha frecuencia media de 2.400 por c\u00e9lula.\nCando a formaci\u00f3n de 8-oxo-dG \u00e9 inducida por un axente que causa danos no ADN, esta \u00e9 rapidamente reparada. Por exemplo, a presenza de 8-oxo-dG multipl\u00edcase por 10 nos f\u00edgados de ratos sometidos a radiaci\u00f3ns ionizantes, pero o exceso de 8-oxo-dG \u00e9 rapidamente eliminado e ten unha vida media de s\u00f3 11 minutos.\nSegundo Valavanidis et al. o incremento dos niveis de 8-oxo-dG nun tecido poden servir como biomarcador do estr\u00e9s oxidativo. Estes autores tam\u00e9n indicaron que se encontra frecuentemente un incremento dos niveis de 8-oxo-dG durante a carcinox\u00e9nexe.\nNa figura que se mostra nesta secci\u00f3n, m\u00f3strase no panel A o epitelio do colon dun rato ao que se lle deu unha dieta normal e ten un baixo nivel de 8-oxo-dG nas s\u00faas criptas do colon. No panel B m\u00f3strase o epitelio do colon dun rato que probablemente est\u00e1 sufrindo tumorox\u00e9nese de colon (debido a que se engadiu desoxicolato \u00e1 s\u00faa dieta) e ten un alto nivel de 8-oxo-dG no seu epitelio do colon. O desoxicolato incrementa a produci\u00f3n intracelular de ox\u00edxeno reactivo, o que ten como resultado un incremento do estr\u00e9s oxidativo, e isto conduce \u00e1 tumorox\u00e9nese e carcinox\u00e9nese. De 22 ratos alimentados no experimento coa dieta suplementada con desoxicolato, 20 (91%) desenvolveron tumores de colon despois de 10 meses tomando esa dieta, e os tumores de 10 destes ratos (45% dos ratos) inclu\u00edan un adenocarcinoma (cancro).\nA 8-oxo-dG no envellecemento.\nA presenza de 8-oxo-dG aumenta coa idade no ADN de tecidos de mam\u00edferos. Este aumento prod\u00facese tanto no ADN mitocondrial coma no nuclear. Fraga et al. estimaron que en riles de ratos, por cada 54 residuos de 8-oxo-dG reparados, queda sen reparar un residuo.\nA 8-oxo-dG na carcinox\u00e9nese.\nValavanidis et al. sinalaron que os danos oxidativos, como a formaci\u00f3n de 8-oxo-dG, probablemente contrib\u00faen carcinox\u00e9nese por medio de dous mecanismos. O primeiro mecanismo implica a modulaci\u00f3n da expresi\u00f3n x\u00e9nica, mentres que o segundo ten lugar por induci\u00f3n de mutaci\u00f3ns.\nAlteraci\u00f3ns epixen\u00e9ticas.\nA alteraci\u00f3n epixen\u00e9tica, por exemplo por metilaci\u00f3n de illas CpG nunha rexi\u00f3n promotora dun xene, pode reprimir a expresi\u00f3n do xene. En xeral, a alteraci\u00f3n epixen\u00e9tica pode modular a expresi\u00f3n x\u00e9nica. Segundo Bernstein e Bernstein, a reparaci\u00f3n de varios tipos de danos no ADN pode, con baixa frecuencia, deixar restos de diferentes procesos de reparaci\u00f3n, e deste modo causar alteraci\u00f3ns epixen\u00e9ticas. A 8-oxo-dG \u00e9 reparda principalmente por reparaci\u00f3n por escisi\u00f3n de bases (BER). Li et al. revisaron diversos estudos e indicaron que unha ou m\u00e1is prote\u00ednas da BER tam\u00e9n participan nas alteraci\u00f3ns epixen\u00e9ticas que implican a metilaci\u00f3n do ADN, desmetilaci\u00f3n ou reacci\u00f3ns acopladas \u00e1 modificaci\u00f3n de histonas. Nishida et al. examinaron os niveis de 8-oxo-dG e avaliaron a metilaci\u00f3n dos promotores de 11 xenes supresores de tumores en 128 mostras de biopsias de f\u00edgado. Estas biopsias extra\u00e9ronse de pacientes con hepatite C cr\u00f3nica, unha condici\u00f3n que causa danos oxidativos no f\u00edgado. Entre os cinco factores avaliados, s\u00f3 o incremento dos niveis de 8-oxo-dG estaba altamente correlacionado coa metilaci\u00f3n do promotor de xenes supresores de tumores (p&lt;0,0001). Esta metilaci\u00f3n do promotor poder\u00eda ter reducido a expresi\u00f3n destes xenes supresores de tumores e contribu\u00eddo \u00e1 carcinox\u00e9nese.\nMutax\u00e9nese.\nYasui et al. examinaron o destino que ti\u00f1a a 8-oxo-dG cando este derivado oxidado da deoxiguanosina era inserido no xene da timidina quinase nun cromosoma de c\u00e9lulas linfoblastoides humanas en cultivo. Inseriron 8-oxo-dG nunhas 800 c\u00e9lulas, e puideron detectar os produtos que aparec\u00edan despois da inserci\u00f3n desta base alterada, o que determinaron a partir dos clons producidos despois do crecemento das c\u00e9lulas. \nA 8-oxo-dG fora cambiada a G no 86% dos clons, o que probablemente reflect\u00eda unha exacta reparaci\u00f3n por escisi\u00f3n de bases ou s\u00edntese translesi\u00f3n sen mutaci\u00f3n. As transversi\u00f3ns G:C a T:A ocorr\u00edan no 5,9% dos clons, as deleci\u00f3ns dunha soa base no 2,1%, e as transversi\u00f3ns G:C a C:G no 1,2%. En conxunto, estas mutaci\u00f3ns m\u00e1is com\u00fans totalizaban o 9,2% do 14% das mutaci\u00f3ns xeradas no sitio da inserci\u00f3n da 8-oxo-dG. Entre as outras mutaci\u00f3ns nos 800 clons analizados, houbo tam\u00e9n 3 deleci\u00f3ns m\u00e1is grandes, de tama\u00f1os de 6, 33 e 135 pares de bases. As\u00ed, a 8-oxo-dG, se non se repara, pode causar directamente mutaci\u00f3ns frecuentes, algunhas das cales contrib\u00faen \u00e1 carcinox\u00e9nese."}
{"id": "350425", "revid": "5863", "url": "https://gl.wikipedia.org/wiki?curid=350425", "title": "Asociaci\u00f3n para la Recuperaci\u00f3n de la Memoria Hist\u00f3rica", "text": ""}
{"id": "350426", "revid": "27155", "url": "https://gl.wikipedia.org/wiki?curid=350426", "title": "8-oxo-2'-desoxiguanosina", "text": ""}
{"id": "350427", "revid": "98629", "url": "https://gl.wikipedia.org/wiki?curid=350427", "title": "The Three Little Pigs (filme)", "text": "The Three Little Pigs \u00e9 unha curtametraxe cl\u00e1sica de animaci\u00f3n de 1933 producida por Walt Disney e dirixida por Burt Gillett. Bas\u00e9ase no conto de fadas \"Os tres porqui\u00f1os\", e en 1934 ga\u00f1ou o Oscar \u00e1 mellor curtametraxe animada na 6\u00aa edici\u00f3n dos premios. A curta tivo un orzamento de $22\u00a0000 e recadou $250,000. No 2007, \"The Three Little Pigs\" foi escollido para a s\u00faa conservaci\u00f3n na Biblioteca do Congreso dos Estados Unidos de Am\u00e9rica por ser \"significativo cultural, hist\u00f3rica ou esteticamente\"."}
{"id": "350428", "revid": "27155", "url": "https://gl.wikipedia.org/wiki?curid=350428", "title": "8-oxo-dG", "text": ""}
{"id": "350430", "revid": "5863", "url": "https://gl.wikipedia.org/wiki?curid=350430", "title": "Folga xeral de agosto de 1917", "text": ""}
{"id": "350434", "revid": "89787", "url": "https://gl.wikipedia.org/wiki?curid=350434", "title": "Lee Joon-gi", "text": "Lee Joon-gi, nado o 17 de abril de 1982 en Busan, \u00e9 un actor, modelo e cantante surcoreano.\nTraxectoria.\nEstudou no Instituto das Artes de Se\u00fal e debutou como modelo en 2001. O seu primeiro papel importante foi no filme de 2005 \"Wang-ui Namja,\", no que interpretou a Gong-gil, un pallaso amullerado da dinast\u00eda Joseon. O filme foi un \u00e9xito de cr\u00edtica e p\u00fablico e deulle pulo \u00e1 s\u00faa carreira, fac\u00e9ndoo co\u00f1ecido en Asia. Por este traballo ga\u00f1ou varios premios ao mellor artista novel. A pel\u00edcula tam\u00e9n o converteu nunha icona kkonminam (mozo \u00e1 moda e efeminado) . En 2006 protagonizou \"Fly, Daddy, Fly\" baixo a direcci\u00f3n de Choi Jong-tae.\nLee foi un dos protagonistas da serie da SBS \"My Girl\" xunto con Lee Da-hae e Lee Dong-wook, esta comedia rom\u00e1ntica foi un \u00e9xito tanto en Corea do Sur como noutros pa\u00edses asi\u00e1ticos. En 2007, Lee actuou no filme coproducido entre o Xap\u00f3n e Corea do Sur \"Virgin Snow\" coa actriz xaponesa Aoi Miyazaki, interpretando un estudante de intercambio coreano. O filme foi un \u00e9xito no Xap\u00f3n, chegando ao noveno posto da lista dos m\u00e1is vistos. Polo seu traballo Lee recibiu a Rising Star Award no 27.\u00ba Hawai International Film Festival. Nese ano, participou no filme \"May 18\" baseado nos acontecementos que rodearon o masacre de Gwangju en 1980. Foi un \u00e9xito de p\u00fablico e logrou a Gold Orchid ao mellor filme.\nLee tam\u00e9n protagonizou en 2007 a s\u00faa primeira serie dram\u00e1tica,\"Time Between Dog and Wolf\" da MBC.\nEntre abril e xullo de 2008, Lee protagonizou outra serie, \"Iljimae\", un drama de acci\u00f3n da SBS baseado no folclore chin\u00e9s da \u00e9poca da dinast\u00eda Ming, na que deu vida a unha especie de Robin Hood enmascarado na era Joseon. O episodio final conseguiu un \u00edndice de audiencia do 31.4%.\nEn novembro de 2009, Lee interpretou o protagonista do drama de acci\u00f3n en clave de comedia, \"Heroe\" da MBC. Entre 2010 e 2010 realizou o servizo militar obrigatorio e logo de cinco semanas de adestramento b\u00e1sico serviu no departamento de relaci\u00f3ns p\u00fablicas do Ministerio de Defensa Nacional.\nEn maio de 2012, Lee coprotagonizou con Shin Min-a \"Arang and the Magistrate\", da MBC que tivo a s\u00faa estrea o 15 de agosto.\u00a0\nEn 2013, Lee protagonizou a serie de supense \"Two Weeks\" e o ano seguinte a serie hist\u00f3rica \"Gunmam in Joseon \" mais o romance de vampiros \"Scholar Who Walks the Night\".\nEn 2016 actuou no seu primeiro filme chin\u00e9s, \"Never Said Goodbye.\" e tam\u00e9n debutou en Hollywood cun papel en \"Resident Evil: The Final Chapter\", con estrea prevista para o 27 de xaneiro de 2017.\nProtagonizou\"Scarlet Heart: Ryeo\", unha versi\u00f3n coreana da serie chinesa \"Scarlet Heart\". A estrea desta serie dram\u00e1tica foi o 29 de agosto de 2016."}
{"id": "350435", "revid": "23204", "url": "https://gl.wikipedia.org/wiki?curid=350435", "title": "Steamboat Willie", "text": "Steamboat Willie \u00e9 unha curtametraxe cl\u00e1sica de animaci\u00f3n de 1928 dirixida por Walt Disney e Ub Iwerks. Foi creada en branco e negro por Walt Disney Studios e foi estreada por Celebrity Productions. O debuxo animado est\u00e1 considerado como a primeira aparici\u00f3n de Mickey Mouse e a s\u00faa moza Minnie, malia que \u00e1mbalas d\u00faas personaxes apareceron meses antes no test de pantalla \"Plane Crazy\". \"Steamboat Willie\" foi o terceiro dos filmes de Mickey en ser producido, pero o primeiro en ser distribu\u00eddo por mor de que Walt Disney, despois de ver \"The Jazz Singer\", propux\u00e9rase a si mesmo crear a primeira animaci\u00f3n con son completamente sincronizado.\n\"Steamboat Willie\" \u00e9 especialmente salientable por ser o primeiro filme de Disney co son sincronizado, inclu\u00edndo os sons das personaxes e a banda sonora. Disney entendeu moi axi\u00f1a que o cine sonoro era o futuro dos filmes. Foi o primeiro debuxo animado cunha banda sonora completamente post-producida, o que o distinguiu doutras produci\u00f3ns anteriores como as de Inkwell Studios' \"Song Car-Tunes\" (1924\u20131927) e Van Beuren Studios' \"Dinner Time\" (1928). \"Steamboat Willie\" convert\u00e9rase nos debuxos m\u00e1is populares do seu tempo.\nEn 1998, \"Steamboat Willie\" foi escollido para a s\u00faa conservaci\u00f3n na Biblioteca do Congreso dos Estados Unidos de Am\u00e9rica por ser \"significativo cultural, hist\u00f3rica ou esteticamente\"."}
{"id": "350438", "revid": "865", "url": "https://gl.wikipedia.org/wiki?curid=350438", "title": "Dig Me Out", "text": "Dig Me Out \u00e9 o terceiro \u00e1lbum da banda estadounidense de rock alternativo Sleater-Kinney, publicado o 8 de abril de 1997 a trav\u00e9s do selo Kill Rock Stars. O disco foi producido por John Goodmanson e gravado entre decembro de 1996 e xaneiro de 1997 no John and Stu's Place en Seattle, Washington. \"Dig Me Out\" marcou a estrea de Janet Weiss, a s\u00faa actual bater\u00eda. A m\u00fasica do \u00e1lbum est\u00e1 influenciada por bandas de rock and roll tradicionais, mentres que as letras falan de temas como a angustia e a supervivencia.\nEdit\u00e1ronse dous sinxelos para apoiar o traballo: \"One More Hour\" e \"Little Babies\". O tema \"Dig Me Out\" chegou ao n\u00famero 6 da lista KEXP Top 90.3en 1997 sen ser lanzado como sinxelo. O \u00e1lbum recibiu unha aclamaci\u00f3n substancial por parte da cr\u00edtica musical, que loubou a s\u00faa enerx\u00eda e letras feministas. \"Dig Me Out\" est\u00e1 inclu\u00eddas nas listas de mellores \u00e1lbums de varias publicaci\u00f3ns. No ano 2003 \"Rolling Stone\" p\u00faxoa no n\u00famero 272 no seu listaxe dos 500 mellores \u00e1lbums de todos os tempos."}
{"id": "350439", "revid": "865", "url": "https://gl.wikipedia.org/wiki?curid=350439", "title": "Call the Doctor", "text": "Call the Doctor \u00e9 o segundo \u00e1lbum da banda estadounidense de rock alternativo Sleater-Kinney, publicado o 25 de marzo de 1996 a trav\u00e9s do selo Chainsaw Records. O disco foi aclamado pola cr\u00edtica tras o seu lanzamento."}
{"id": "350440", "revid": "865", "url": "https://gl.wikipedia.org/wiki?curid=350440", "title": "Sleater-Kinney (\u00e1lbum)", "text": "Sleater-Kinney \u00e9 o \u00e1lbum de estrea da banda estadounidense de rock alternativo Sleater-Kinney, publicado en 1995 a trav\u00e9s do selo Chainsaw Records. O disco recibiu recensi\u00f3ns favorables dos cr\u00edticos."}
{"id": "350441", "revid": "27155", "url": "https://gl.wikipedia.org/wiki?curid=350441", "title": "Danos no ADN", "text": ""}
{"id": "350447", "revid": "1987", "url": "https://gl.wikipedia.org/wiki?curid=350447", "title": "Despurinaci\u00f3n", "text": "A despurinaci\u00f3n \u00e9 unha reacci\u00f3n qu\u00edmica dos desoxirribonucle\u00f3sidos pur\u00ednicos, desoxiadenosina e desoxiguanosina, e dos ribonucle\u00f3sidos adenosina ou guanosina, na cal o seu enlace \u03b2-N-glicos\u00eddico \u00e9 clivado hidroliticamente liberando unha base nitroxenada, adenina ou guanina, respectivamente. O segundo produto da despurinaci\u00f3n de desoxiribonucle\u00f3sidos e ribonucle\u00f3sidos \u00e9 un azucre 2\u2019-desoxirribosa e ribosa, respectivamente. Compostos m\u00e1is complexos que conte\u00f1en residuos de nucle\u00f3sidos, como os nucle\u00f3tidos e os \u00e1cidos nucleicos, tam\u00e9n sofren despurinaci\u00f3n. Os desoxirribonucle\u00f3sidos e os seus derivados te\u00f1en unha tendencia substancialmente maior \u00e1 despurinaci\u00f3n que os seus correspondentes ribonucle\u00f3sidos equivalentes. A perda de bases pirimid\u00ednicas (citosina e timina) prod\u00facese por mecanismos similares, pero a unha taxa moi inferior.\nCando a despurinaci\u00f3n ocorre no ADN orixina a formaci\u00f3n dun sitio apur\u00ednico e causa unha alteraci\u00f3n da s\u00faa estrutura. Os estudos estiman que nunha c\u00e9lula humana t\u00edpica se perden deste modo unhas 5.000 purinas cada d\u00eda. Nas c\u00e9lulas unha das principais causas da despurinaci\u00f3n \u00e9 a presenza de metabolitos end\u00f3xenos que causan reacci\u00f3ns qu\u00edmicas. Os sitios apur\u00ednicos no ADN bicatenario son reparados eficientemente por unha porci\u00f3n da v\u00eda de reparaci\u00f3n por escisi\u00f3n de bases (BER). As bases despurinadas no ADN de febra simple que son replicadas poden orixinar mutaci\u00f3ns, porque en ausencia de informaci\u00f3n da febra complementaria, a reparaci\u00f3n por escisi\u00f3n de bases pode engadir unha base incorrecta a un sitio apur\u00ednico, o que causa unha mutaci\u00f3n por transici\u00f3n ou transversi\u00f3n.\nA despurinaci\u00f3n xoga un papel principal na iniciaci\u00f3n do cancro.\nA desopurinaci\u00f3n hidrol\u00edtica \u00e9 unha das principais formas de danos que se observan no ADN antigo atopado en material f\u00f3sil e subf\u00f3sil, xa que as bases permanecen ser reparar. Isto ten como resultado tanto perdas de informaci\u00f3n (a secuencia de bases), coma dificultades para a recuperaci\u00f3n e replicaci\u00f3n \"in vitro\" desas mol\u00e9culas antigas danadas pola aplicaci\u00f3n da t\u00e9cnica da reacci\u00f3n en cadea da polimerase.\nQu\u00edmica da reacci\u00f3n.\nA despurinaci\u00f3n non \u00e9 rara porque a purina \u00e9 un bo grupo sa\u00ednte debido ao seu nitr\u00f3xeno en posici\u00f3n 9 (ver estrutura dunha purina). Ademais, o carbono anom\u00e9rico \u00e9 especialmente reactivo nas substituci\u00f3ns nucleof\u00edlicas (facendo o enlace carbono-ox\u00edxeno m\u00e1is curto, m\u00e1is forte e m\u00e1is polar, mentres que o enlace carbono-purina se fai m\u00e1is longo e feble). Isto fai que o enlace sexa especialmente susceptible \u00e1 hidr\u00f3lise.\nEn s\u00edntese qu\u00edmica de oligonucle\u00f3tidos, a despurinaci\u00f3n \u00e9 un dos principais factores que limitan a lonxitude dos oligonucle\u00f3tidos sint\u00e9ticos."}
{"id": "350449", "revid": "27155", "url": "https://gl.wikipedia.org/wiki?curid=350449", "title": "Despurinizaci\u00f3n", "text": ""}
{"id": "350453", "revid": "27155", "url": "https://gl.wikipedia.org/wiki?curid=350453", "title": "Depurinaci\u00f3n", "text": ""}
{"id": "350455", "revid": "55340", "url": "https://gl.wikipedia.org/wiki?curid=350455", "title": "Buzz (Canal TV)", "text": ""}
{"id": "350456", "revid": "56817", "url": "https://gl.wikipedia.org/wiki?curid=350456", "title": "Clonopsis gallica", "text": "Clonopsis gallica \u00e9 unha especie de insecto pau do x\u00e9nero \"Clonopsis\". Esta especie reprod\u00facese por partenox\u00e9nese."}
{"id": "350457", "revid": "56817", "url": "https://gl.wikipedia.org/wiki?curid=350457", "title": "14th Floor Records", "text": "14th Floor Records \u00e9 un selo discogr\u00e1fico brit\u00e1nico subsidiario de Warner Music UK, fundado en 2002 por Christian Tattersfield. A compa\u00f1\u00eda ten publicado \u00e1lbums de artistas como Biffy Clyro, Damien Rice, David Gray, Longview, Mark Joseph, Nerina Pallot, Ray LaMontagne ou The Wombats.\nTattersfield foi nomeado CEO de Warner Music UK e presidente de Warner Bros. Records UK o 6 de agosto de 2009."}
{"id": "350458", "revid": "89787", "url": "https://gl.wikipedia.org/wiki?curid=350458", "title": "The Theory of Everything (filme de 2014)", "text": "The Theory of Everything \u00e9 un filme brit\u00e1nico dram\u00e1tico, biogr\u00e1fico e rom\u00e1ntico dirixido por James Marsh e adaptado por Anthony McCarten a partir das memorias \"Travelling to Infinity: My Life with Stephen\" de Jane Wilde Hawking, que conta a relaci\u00f3n co seu exmarido, o f\u00edsico te\u00f3rico Stephen Hawking, a s\u00faa diagnose de esclerose lateral amiotr\u00f3fica, e os seus \u00e9xitos na f\u00edsica.\nEst\u00e1 protagonizado por Eddie Redmayne e Felicity Jones xunto con Charlie Cox, Emily Watson, Simon McBurney, Christian McKay, Harry Lloyd e David Thewlis nos papeis secundarios. O filme tivo a s\u00faa estrea internacional no Festival Internacional de Cinema de Toronto o 7 de setembro de 2014.\nTivo unha boa acollida e foi nomeado a numerosos premios e festivais. A interpretaci\u00f3n de Redmayne como Stephen Hawking foi amplamente aclamada, o que lle valeu numerosos premios, entre eles o Oscar \u00f3 mellor actor."}
{"id": "350459", "revid": "5863", "url": "https://gl.wikipedia.org/wiki?curid=350459", "title": "Trotskista", "text": ""}
{"id": "350463", "revid": "89787", "url": "https://gl.wikipedia.org/wiki?curid=350463", "title": "L\u00e1grimas na chuvia", "text": "\"L\u00e1grimas na chuvia\" (\"Tears in rain\"), tam\u00e9n chamado \"The C-Beams Speech\" (\"O discurso dos raios-C\"), \u00e9 un breve mon\u00f3logo do replicante Roy Batty (interpretado por Rutger Hauer) no filme \"Blade Runner\" de Ridley Scott. A forma final do mon\u00f3logo, alterada dende a versi\u00f3n do gui\u00f3n e improvisada por Hauer a v\u00e9spera do d\u00eda de gravaci\u00f3n, chegou a ser considerada dentro da cultura popular como \"o soliloquio de morte m\u00e1is emotivo na historia do cinema\", convert\u00e9ndose nunha das pezas da escrita de ciencia ficci\u00f3n m\u00e1is citadas.\nGui\u00f3n e improvisaci\u00f3n.\nNo filme \"Blade Runner\", o replicante Roy Batty, interpretado por Rutger Hauer, estando a piques de morrer fai este mon\u00f3logo diante do protagonista Deckard, interpretado por Harrison Ford, momentos despois de salvalo dunha ca\u00edda dende un alto edificio. Batty bota este discurso no medio dunha choiva torrencial, intres antes de falecer:\nNo documental \"Dangerous Days: Making Blade Runner\", Hauer, Ridley Scott e o guionista David Peoples comentan como Hauer escribiu este soliloquio. Hab\u00eda versi\u00f3ns anteriores do discurso nos gui\u00f3ns de proba de Peoples, e un deles inclu\u00eda a frase \"I rode on the back decks of a blinker and watched C-beams glitter in the dark, near the Tannh\u00e4user Gate\" Na s\u00faa autobiograf\u00eda, Hauer afirmou que se limitou a reducir o discurso orixinal do gui\u00f3n en varias li\u00f1as, engadindo s\u00f3 a derradeira frase \"All those moments will be lost in time, like tears in rain\", a\u00ednda que o gui\u00f3n orixinal, amosado no documental, antes da revisi\u00f3n de Hauer non amosa a \"Porta de Tannh\u00e4user\":\nHauer describiu este discurso orixinal como \"fala de \u00f3pera\" e \"discurso de alta tecnolox\u00eda\", sen relevancia para o resto do filme, polo que \"pasoulle o coitelo\" a noite anterior \u00e1 gravaci\u00f3n, sen que Scott o soubese. Nunha entrevista con Dan Jolin, Hauer afirmou que estas li\u00f1as finais amosan que Batty procuraba \"deixar a s\u00faa marca na existencia... o replicante na escena final, \u00f3 morrer, am\u00f3salle a Deckar de que est\u00e1 feito un home real.\" Cando Hauer interpretou a escena na gravaci\u00f3n, o equipo de rodaxe aplaudiu e alg\u00fans dos membros chorou.\nA Porta de Tannh\u00e4user.\n\"A Porta de Tannh\u00e4user\" \u00e9 un lugar mencionado soamente neste discurso, sen m\u00e1is explicaci\u00f3ns no filme. Dende a menci\u00f3n orixinal, foi reutilizada en varias ocasi\u00f3ns noutros subx\u00e9neros da ciencia ficci\u00f3n. O nome deriva probablemente da \u00f3pera de Richard Wagner sobre o lendario cabaleiro e poeta medieval alem\u00e1n Tannh\u00e4user. Joanne Taylor, nun artigo sobre o \"film noir\" e a s\u00faa epistemolox\u00eda, remarca a relaci\u00f3n entre a \u00f3pera de Wagner e a referencia de Batty no filme, suxerindo que Batty se ali\u00f1a a si mesmo co Tannh\u00e4user de Wagner, unha personaxe que caeu en desgraza cos homes e con Deus. Taylor afirma que \u00e1mbolos dous son personaxes \u00f3s que o seu destino escapa do seu control.\nRecepci\u00f3n da cr\u00edtica.\nSidney Perkowitz, nun artigo para \"Hollywood science\", louvou o discurso afirmando que \"Se hai un gran discurso na ciencia ficci\u00f3n, son as \u00faltimas palabras de Batty\", engadindo que o discurso \"subli\u00f1a as caracter\u00edsticas case humanas do replicante mesturadas coas s\u00faas capacidades artificiais\". Jason Vest, para \"Future Imperfect: Philip K. Dick at the Movies\", louvou a entrega do discurso, indicando que \"a h\u00e1bil actuaci\u00f3n de Hauer rompe o coraz\u00f3n na s\u00faa xentil evocaci\u00f3n de memorias, experiencias e paix\u00f3ns que conduciron a breve vida de Batty\"."}
{"id": "350465", "revid": "12452", "url": "https://gl.wikipedia.org/wiki?curid=350465", "title": "Mon\u00f3logo das b\u00e1goas na chuvia", "text": ""}
{"id": "350466", "revid": "12452", "url": "https://gl.wikipedia.org/wiki?curid=350466", "title": "O discurso dos raios-C", "text": ""}
{"id": "350467", "revid": "12452", "url": "https://gl.wikipedia.org/wiki?curid=350467", "title": "The C-Beams Speech", "text": ""}
{"id": "350468", "revid": "12452", "url": "https://gl.wikipedia.org/wiki?curid=350468", "title": "Tears in rain", "text": ""}
{"id": "350478", "revid": "89787", "url": "https://gl.wikipedia.org/wiki?curid=350478", "title": "Path of Exile", "text": "Path of Exile \u00e9 un videoxogo de rol en li\u00f1a \"free-to-play\" desenvolvido e publicado por Grinding Gear Games, financiado por microtransaci\u00f3ns. Publicouse unha beta aberta o 23 de xaneiro de 2013, e o xogo publicouse oficialmente o 23 de outubro de 2013.\nO xogador controla a un \u00fanico personaxe dende unha perspectiva cenital e debe explorar varias zonas abertas de exteriores as\u00ed como covas e alxubes, loitando contra varios monstros e completando varias misi\u00f3ns fornecidas por NPCs para ga\u00f1ar puntos de experiencia e conseguir mellores armas e armaduras. O xogo est\u00e1 fortemente inspirado na serie de videoxogos \"Diablo\", particularmente no videoxogo \"Diablo II\". GameSpot nomeouno o \"Xogo do Ano de PC\" de 2013, e para IGN foi o \"Mellor xogo de rol de PC de 2013\". A data de febreiro de 2014, o xogo ti\u00f1a uns cinco mill\u00f3ns de xogadores rexistrados."}
{"id": "350479", "revid": "1987", "url": "https://gl.wikipedia.org/wiki?curid=350479", "title": "Organismo aer\u00f3bico", "text": ""}
{"id": "350481", "revid": "98629", "url": "https://gl.wikipedia.org/wiki?curid=350481", "title": "Deokhye de Corea", "text": "Deokhye de Corea, nada en Se\u00fal o 25 de maio de 1912 e finada na mesma localidade o 21 de abril de 1989, foi a derradeira princesa do Imperio Coreano.\nTraxectoria.\nNaceu no palacio Changdeok como a filla m\u00e1is nova do emperador Gojong e a s\u00faa concubina, ent\u00f3n co\u00f1ecida como Yang Gui-in. O emperador deulle o t\u00edtulo de Boknyeong \u00e1 nai cando pariu a princesa. Pero o Xap\u00f3n non a reco\u00f1eceu formalmente ata 1917, por non ser filla da ra\u00ed\u00f1a. Nese ano, inscribiron formalmente o seu nome no rexistro da familia imperial. Gojong estableceu no Palacio Deoksu unha garder\u00eda para ela \u00e1 que tam\u00e9n acud\u00edan rapazas da s\u00faa idade doutras familias nobres. A partir de 1921 Deokhye estudou na escola elemental Hinodae en Se\u00fal. En 1925 as autoridades xaponesas lev\u00e1rona ao Xap\u00f3n baixo o pretexto de continuar os seus estudos. Como os seus irm\u00e1ns foi a Gakushuin, onde estudaba a nobreza xaponesa. \u00c1 morte da s\u00faa nai en 1929 puido volver a Corea para acudir ao seu funeral da s\u00faa nai. Nesa \u00e9poca tivo os primeiros s\u00edntomas de demencia precoz.\nEn maio de 1931 casou co conde S\u014d Takeyuki (\u6b66\u5fd7; 1923-1985), nun matrimonio concertado cun arist\u00f3crata xapon\u00e9s. Tivo unha filla, Masae (), ou Jeonghye () en Corea, o 14 de agosto de 1932. O ano seguinte Deokhye recaeu na s\u00faa enfermidade mental e pasou varios anos en cl\u00ednicas de sa\u00fade mental.\nCoa derrota do Xap\u00f3n na segunda guerra mundial, Corea recuperou a s\u00faa independencia e o seu marido perdeu o seu t\u00edtulo de nobreza, ao se abolir no Xap\u00f3n. O matrimonio divorciouse en 1953. En 1956 perdeu \u00e1 s\u00faa filla e a s\u00faa sa\u00fade mental resentiuse.\nO 26 de xaneiro de 1962, despois de 37 anos, puido volver a Corea. Viviu no palacio Changdeok, con outros membros da antiga familia imperial.\u00a0"}
{"id": "350482", "revid": "89787", "url": "https://gl.wikipedia.org/wiki?curid=350482", "title": "O caderno vermello", "text": "O caderno vermello (en ) \u00e9 unha obra memor\u00edstica de ficci\u00f3n escrita por Benjamin Constant en 1807 e publicada de maneira p\u00f3stuma en 1907.\nFoi traducido \u00f3 galego por Marie Abraira e foi publicado pola Editorial Hugin e Munin no ano 2016.\nTrama.\nNesta obra at\u00f3panse multitude de elementos autobiogr\u00e1ficos de Constant, quen a aborda dende punto de vista humor\u00edstico, entre fr\u00edvolo e insolente, algo que s\u00f3 se ver\u00e1 limitado perante a autoridade paterna, Louis-Arnold-Juste Constant de Rebecque, coronel dun rexemento su\u00edzo ao servizo do Reino de Holanda en 1772.\nBenjamin Constant evoca neste libro a s\u00faa etapa como estudante universitario na Universidade de Edimburgo, onde se encontrar\u00eda con James Mackintosh e tam\u00e9n co historiador escoc\u00e9s Malcolm Laing."}
{"id": "350486", "revid": "109216", "url": "https://gl.wikipedia.org/wiki?curid=350486", "title": "Team Gunston", "text": "Team Gunston era un nome usado polo piloto de carreiras de Rodesia John Love para participar cos seus propios coches en F\u00f3rmula Un e nas carreiras de cochesdeportivos entre 1962 e 1975. Tam\u00e9n participou con coches baixo o seu propio nome, \u00e9 dicir, John Love. Comunmente pilotaba os seus veh\u00edculos, pero tam\u00e9n forneceu veh\u00edculos para outros pilotos durante un per\u00edodo.\nF\u00f3rmula Un.\nGunston foi dos primeiros nas carreiras estables en aplicar marcas de patrocinio como librea.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "350487", "revid": "98629", "url": "https://gl.wikipedia.org/wiki?curid=350487", "title": "Constanza de Hauteville", "text": "Constanza de Hauteville, ou Constanza I de Sicilia, nada en Palermo o 2 de novembro de 1154 e finada na mesma cidade o 27 de novembro de 1198, foi a \u00faltima ra\u00ed\u00f1a de Sicilia da dinast\u00eda Hauteville. Antes foi ra\u00ed\u00f1a consorte e rexente de Sicilia, as\u00ed como emperatriz consorte (como muller de Henrique VI) do Sacro Imperio Romano Xerm\u00e1nico. Foi a nai do tam\u00e9n emperador Frederico II.\nTraxectoria.\nPrimeiros anos.\nNada o 2 de novembro de 1154 en Palermo, Constanza foi a derradeira filla de Roxerio II, rei de Sicilia, e da s\u00faa terceira esposa Beatriz de Rethel. Cando naceu, presumibelmente non herdar\u00eda o trono.\nSegundo unha tradici\u00f3n popular, transmitida por Giovanni Villani e despois retomada por Dante e outros, Costanza ter\u00eda manifestado na s\u00faa xuventude interese pola vida mon\u00e1stica ou incluso entrara nun convento. Por\u00e9n esta suposta decisi\u00f3n non ten ningunha confirmaci\u00f3n certa. O que si \u00e9 certo \u00e9 que Constanza estaba a\u00ednda solteira \u00e1 idade de trinta anos e, dado o seu rango de princesa, esta situaci\u00f3n poder\u00eda parecer naquela \u00e9poca un feito m\u00e1is ben pouco usual.\nMatrimonio con Henrique de Hohenstaufen.\nO 29 de outubro de 1184, en Augsburgo, concertouse o compromiso de Henrique de Hohenstaufen (ou de Suabia), fillo do emperador Frederico Barbarroxa, coa princesa normanda Constanza de Sicilia.\nNo ver\u00e1n de 1185 Constanza deixou Palermo para ir a Mil\u00e1n, onde estaba previsto que se celebrase a voda, acompa\u00f1ada dun fastuoso cortexo de pr\u00edncipes e bar\u00f3ns.\nHenrique acompa\u00f1ou a Constanza at\u00e9 Salerno, pero tivo que deixala al\u00ed e viaxar a Alema\u00f1a para asistir ao enterro da s\u00faa nai.\nO 23 de agosto de 1185, polo valor simb\u00f3lico e pol\u00edtico que ti\u00f1a a aprobaci\u00f3n por parte da Igrexa deste enlace, en Rietti, a primeira cidade f\u00f3ra do Reino de Sicilia, tivo lugar unha primeira celebraci\u00f3n do matrimonio, por procuraci\u00f3n, en presenza dunha delegaci\u00f3n imperial en representaci\u00f3n de Henrique. A voda repetiuse despois en Mil\u00e1n, o 27 de xaneiro de 1186.\nHenrique foi elixido en Bamberg en xu\u00f1o de 1169 Rei de Romanos, e coroado como emperador do Sacro Imperio en 1191 en Roma polo papa Celestino III, xunto \u00e1 s\u00faa esposa que, deste xeito, se converteu en emperatiz consorte.\nTancredo e Constanza.\nEn 1189, estando a punto de morrer o rei Guillerme II sen descendentes directos, designou a s\u00faa t\u00eda Constanza, irm\u00e1 do seu pai e filla de Roxerio II, como herdeira, obrigando os cabaleiros a xurarlle fidelidade, tratando as\u00ed de resolver as diferenzas que opo\u00f1\u00edan a nobreza siciliana e o clero \u00e1 familia estranxeira dos Hohenstaufen.\nEn efecto, aos bar\u00f3ns e ao papado non lles gustaban os suabos e a s\u00faa pol\u00edtica; consider\u00e1banos pouco influenci\u00e1beis e demasiado autoritarios. En consecuencia, os bar\u00f3ns elixiron como rei a Tancredo de Sicilia, primo de Guillerme II e fillo natural de Roxerio III, duque de Puglia; o seu av\u00f3 era Roxerio II e a s\u00faa t\u00eda a mesma princesa Constanza, un ano m\u00e1is nova ca el.\nA elecci\u00f3n recaeu en Tancredo porque ti\u00f1a sona como comandante militar, e era o \u00fanico descendente da li\u00f1axe normanda de Sicilia, a\u00ednda que ilex\u00edtimo. Por outra parte, estando o emperador Frederico Barbarroxa participando na III Cruzada en Terra Santa, Henrique VI e Constanza foron obrigados a permanecer no Reino de Alema\u00f1a, que daquela estaba nunha situaci\u00f3n particularmente delicada e, por tanto, a descoidar a atenci\u00f3n de Sicilia. Neste contexto, en novembro de 1189, en Palermo, Tancredo foi coroado rei de Sicilia. O papa Clemente III, a pesar de que non v\u00eda con bos ollos un soberano da casa de Hohenstaufen, de Alema\u00f1a, en Sicilia, aprobou e reco\u00f1eceu a elecci\u00f3n.\nCando Henrique, en 1191, sucede ao seu pai no trono imperial, partiu de contado para conquistar Sicilia, apoiado pola frota pisana, sempre fiel ao emperador. Por\u00e9n, a frota siciliana de Tancredo conseguiu vencer os mari\u00f1eiros pisanos e o ex\u00e9rcito de Henrique, que foi decimado, debido a unha serie de acontecementos desafortunados (entre eles unha praga). Tancredo tam\u00e9n logrou capturar e encarcerar a Constanza en Salerno. Para liberar a emperatriz, o rei normando acordou unha tregua con Henrique. Pensou entregar a Constanza ao papa Celestino III, que se ofrecera como mediador; pero durante a viaxe a Roma, o convoi foi atacado por un grupo de soldados suabos, e a emperatriz foi liberada.\nEn febreiro de 1194 Tancredo morreu, e sucedeuno no trono Guillerme III, que ti\u00f1a s\u00f3 9 anos, baixo a rexencia da s\u00faa nai, Sibila de Medania.\nNeste contexto, Henrique regresou a Italia e dominou polas armas o Reino de Sicilia en pouco tempo. O 20 de novembro de 1194 entrou en Palermo, e o 25 de decembro foi coraodo rei na catedral desta cidade. Pouco despois Sibila e o pequeno Guillerme III, \u00faltimo rei da casa de Hauteville, foron deportados a Alema\u00f1a.\nNacemento de Frederico II.\nConstanza, que estaba en Alema\u00f1a, cando quedou embarazada regresou a Italia. Cando estaba a punto de chegar a Sicilia, pariu na vila de Iesi, preto de Ancona ao futuro Frederico II de Suabia. O nacemento do fillo de Constanza foi importante para a sucesi\u00f3n do Reino de Sicilia, pero estivo rodeado de moitos dixomed\u00edxomes e especulaci\u00f3ns: Frederico foi considerado por alg\u00fans detractores como o Anticristo, xa que unha lenda medieval sustentaba que nacer\u00eda dunha monxa vella, e Constanza de Sicilia no momento do parto ti\u00f1a 40 anos e, antes da voda, dic\u00edase que vivira nun convento. Tam\u00e9n, debido \u00e1 s\u00faa avanzada idade, moitos non cr\u00edan na pre\u00f1ez da ra\u00ed\u00f1a. Por estas raz\u00f3ns constru\u00eduse un baldaquino no centro da praza baixo o que Constanza pariu publicamente co fin de disipar calquera d\u00fabida sobre o nacemento do futuro emperador. Villani, na s\u00faa \"Cr\u00f3nica\", escribiu: \nRexencia e morte.\nPolo seu matrimonio, Constanza foi ra\u00ed\u00f1a consorte de Sicilia desde 1194 at\u00e9 a morte do seu marido. Henrique VI de Hohenstaufen finou en Messina en 1197, despois dunha enfermidade (parece que malaria) contra\u00edda durante o asedio de Castrogiovanni. As misteriosas circunstancias da s\u00faa morte deron lugar a moitas d\u00fabidas, mesmo a que a s\u00faa causa se debeu a un envelenamento tramado polo seu contorno m\u00e1is pr\u00f3ximo (mesmo pola s\u00faa propia esposa). Este feito, por\u00e9n, nunca foi documentado historicamente.\nConstanza asumiu o papel de titora de Frederico II e rexente do Reino. Pouco antes da s\u00faa morte, un ano m\u00e1is tarde, puxo o seu neno baixo a tutela do papa Inocencio III, un acto que, nese momento, foi politicamente conveniente pero que, m\u00e1is adiante, non deixou de suscitar problemas de non f\u00e1cil soluci\u00f3n.\nConstanza morreu en Palermo aos corenta e catro anos, o 27 de novembro de 1198, cando o seu fillo Frederico ti\u00f1a case catro anos. Foi sepultada na catedral de Palermo, a rentes do sarc\u00f3fago do seu pai Roxerio II."}
{"id": "350488", "revid": "85894", "url": "https://gl.wikipedia.org/wiki?curid=350488", "title": "Javier S\u00e1nchez Cervela", "text": "Francisco Javier S\u00e1nchez Cervela, nado en Oleiros (Silleda) o 28 de abril de 1860 e finado en Pontevedra o 5 de decembro de 1934, foi un mestre e matem\u00e1tico galego.\nTraxectoria.\nNaceu no pazo de Marza. Foi profesor de matem\u00e1ticas no instituto de Pontevedra durante 32 anos, e catedr\u00e1tico durante once anos do de Ourense. Colaborou entre 1888 e 1900 no \"Diario de Pontevedra\".\nVida persoal.\nCasou con Hortensia Cant\u00f3n Alvarado e foi pai de Francisco Javier e Luis S\u00e1nchez Cant\u00f3n."}
{"id": "350490", "revid": "89787", "url": "https://gl.wikipedia.org/wiki?curid=350490", "title": "Wichita Recordings", "text": "Wichita Recordings \u00e9 un selo discogr\u00e1fico independente brit\u00e1nico baseado en Londres e fundado en 2000 por Mark Bowen e Dick Green. Entre os seus artistas m\u00e1is destacados est\u00e1n Bloc Party, The Cribs, Clap Your Hands Say Yeah, Bright Eyes, My Morning Jacket, Yeah Yeah Yeahs, Best Coast, Los Campesinos! e Peter Bjorn and John.\nO primeiro lanzamento de Wichita foi o traballo de Bright Eyes \"Fevers and Mirrors\", editado no ano 2004.\nWichita Management opera xunto coa etiqueta, e actualmente representa a Gold Panda, Brolin, Shannon and The Clams, Open Mike Eagle, Cloud Nothings, Dan Tombs, Luke Abbott, Frankie &amp; The Heartstrings, Peggy Sue, Sky Larkin, Star Slinger, Dam Mantle, Theo Verney e Veronica Falls."}
{"id": "350493", "revid": "89787", "url": "https://gl.wikipedia.org/wiki?curid=350493", "title": "Candy Crush Saga", "text": "Candy Crush Saga \u00e9 un videoxogo de crebacabezas estreado por King o 12 de abril de 2012 para Facebook, e noutras versi\u00f3ns para iOS, Android, Windows Phone, e Windows 10. \u00c9 unha variaci\u00f3n do videoxogo de navegador \"Candy Crush\"."}
{"id": "350494", "revid": "89787", "url": "https://gl.wikipedia.org/wiki?curid=350494", "title": "Bejeweled", "text": "Bejeweled \u00e9 un videoxogo de crebacabezas desenvolvido por PopCap Games como xogo de navegador no 2001. Foron estreadas tres continuaci\u00f3ns deste xogo. Foron vendidas m\u00e1is de 75 mill\u00f3ns de copias deste xogo e foi descargado m\u00e1is de 150 mill\u00f3ns de veces. Malia que o xogo xa non se pode descargar a trav\u00e9s da p\u00e1xina web de PopCap, o instalador pode descargarse en Wayback Machine."}
{"id": "350495", "revid": "1131", "url": "https://gl.wikipedia.org/wiki?curid=350495", "title": "Exposici\u00f3n Rexional", "text": ""}
{"id": "350496", "revid": "1131", "url": "https://gl.wikipedia.org/wiki?curid=350496", "title": "Exposici\u00f3n Rexional de 1880", "text": "A Exposici\u00f3n Rexional Galega de 1880 foi un evento celebrado en Pontevedra en 1880. Foi promovido polo gobernador civil Filiberto Abelardo D\u00edaz, coincidindo coa inauguraci\u00f3n da nova casa consistorial dese\u00f1ada polo arquitecto Alejandro Sesmero.\nHistoria e caracter\u00edsticas.\nA exposici\u00f3n desenvolveuse na casa consistorial, no convento de San Bartolomeu (edificio que se usara como instituto e que por ent\u00f3n acoll\u00eda o hospicio) e na Alameda. Inaugurouse o 5 de agosto, coa presenza de Montero R\u00edos, Antonio Aguilar Correa e Antonio Romero Ortiz.\nInstal\u00e1ronse f\u00e1bricas de cervexa, chocolate, licores, gasosa, galletas e rosquillas de Ribadavia e Silleda, queixos e mantecas, doces das monxas dos conventos de clarisas de Redondela e Tui, conservas, vaixelas de madeira, mobles, sombreiros, curtidos, cer\u00e1mica e olar\u00eda, tecidos e ferramentas. Houbo mostras de acibachar\u00eda e orfebrer\u00eda de Santiago de Compostela e de encaixe de Camari\u00f1as e Noia. Expux\u00e9ronse miniaturas, gravados, debuxos e pinturas, bordados e traballos de tipograf\u00eda, as\u00ed como traballos escolares do centro Froebel. Tam\u00e9n sobre horticultura, viticultura, ostricultura, cristaler\u00eda, antig\u00fcidades, e instrumentos musicais. Estiveron presentes representaci\u00f3ns de diversas f\u00e1bricas de papel.\nCelebr\u00e1ronse uns xogos florais, certame literario nos que participaron como xurado Antonio Romero Ortiz, Eugenio Montero R\u00edos, Eduardo Chao, Curros Enr\u00edquez, Indalecio Armesto, Emilio \u00c1lvarez Gim\u00e9nez, e Lu\u00eds Rodr\u00edguez Seoane. Resultaron vencedores \u00c1ngel Laso de la Vega, Antonio Alcalde Valladares, Ram\u00f3n Segade Campoamor, Arturo V\u00e1zquez, Isidoro Casulleras, Nicanor Rey D\u00edaz, Jes\u00fas Muruais (por un himno a Galicia) e Andr\u00e9s Muruais (por unha oda a Pontevedra). Tam\u00e9n houbo un certame musical.\nInstalouse un foco el\u00e9ctrico, cedido polo industrial vigu\u00e9s L\u00f3pez de Neira, que proxectaba luz desde o pazo da Deputaci\u00f3n e desde unha das torres da igrexa da Virxe Peregrina.\nVisitaron a exposici\u00f3n unhas 16000 persoas."}
{"id": "350497", "revid": "89787", "url": "https://gl.wikipedia.org/wiki?curid=350497", "title": "Michelada", "text": "A michelada \u00e9 unha bebida alc\u00f3holica de orixe mexicana que se prepara mesturando cervexa, zume de lim\u00f3n e unha mestura de mollos, especias e pementos. S\u00e9rvese nun vaso fr\u00edo co bordo cuberto de sal. Existen numerosas variaci\u00f3ns desta bebida \u00f3 longo de M\u00e9xico e Latinoam\u00e9rica.\nExiste a crenza en M\u00e9xico de que \u00e9 un bo remedio para as resacas. Existen numerosas versi\u00f3ns de micheladas; por exemplo, na Cidade de M\u00e9xico, o xeito m\u00e1is com\u00fan \u00e9 preparala con cervexa, lima, sal e mollos picantes particulares ou chouchas de chile. P\u00f3denselle engadir outros ingredientes, como mollo de Maggi, mollo Worcestershire, mollo de chamoy, chile serrano, camaronazo, clamato, ou chouchas de laranxa."}
{"id": "350499", "revid": "23204", "url": "https://gl.wikipedia.org/wiki?curid=350499", "title": "Plumaxe", "text": "A plumaxe nas aves ref\u00edrese \u00f3 conxunto de plumas que recobre o corpo destes animais. As plumas, ademais de formar a superficie sustentadora das \u00e1s e protexer o animal da auga e do fr\u00edo, presentan outras funci\u00f3ns. Cando falamos de plumaxe en ornitolox\u00eda, falamos dunha determinada caracter\u00edstica nas distintas especies; de feito, cada especie e subespecie de ave presenta unha plumaxe diferente, atendendo a patr\u00f3ns tan concretos como o modelo de plumas, a disposici\u00f3n das mesmas sobre o animal e a cor destas. A plumaxe empr\u00e9gase polo tanto para identificar, distinguir e estudar os paxaros, achegando moita informaci\u00f3n espec\u00edfica sobre cada individuo, xa que dentro de cada especie e subespecie a plumaxe tam\u00e9n adoita variar entre as diferentes idades, sexos e estaci\u00f3ns do ano, e mesmo pode ser indicador de doenzas."}
{"id": "350500", "revid": "89787", "url": "https://gl.wikipedia.org/wiki?curid=350500", "title": "FarmVille", "text": "FarmVille \u00e9 un videoxogo de simulaci\u00f3n de granxa desenvolvido por Zynga no 2009. \u00c9 semellante a \"Happy Farm\", \"Farm Town\", e videoxogos como a serie \"Story of Seasons\". O xogo incl\u00fae diversos aspectos do manexo dunha granxa como son \narar a terra, sementar e colleitar os cultivos, a talla de \u00e1rbores e o crecemento do gando."}
{"id": "350501", "revid": "3576", "url": "https://gl.wikipedia.org/wiki?curid=350501", "title": "League of Legends", "text": "League of Legends (abreviado como LoL) \u00e9 un videoxogo multixogador desenvolvido e publicado por Riot Games para Microsoft Windows e OS X. O xogo \u00e9 un modelo freemium que se sost\u00e9n con micro-transacci\u00f3ns. Inspirado polo modo de xogos como \"\" e \"Defense of the Ancients\" os fundadores de Riot buscaron desenvolver un xogo independente do mesmo x\u00e9nero. Dende o seu lanzamento en outubro de 2009, o xogo \u00e9 de balde e monet\u00edzase mediante a personalizaci\u00f3n de personaxes que se poden comprar. O xogo est\u00e1 dispo\u00f1ible para Microsoft Windows e macOS.\nNo xogo, dous equipos de cinco xogadores loitan en combate xogador contra xogador, cada equipo ocupando e defendendo a s\u00faa metade do mapa. Cada un dos dez xogadores controla un personaxe, co\u00f1ecido como \"campi\u00f3n\", con habilidades \u00fanicas e diferentes estilos de xogo. Durante unha partida, os campi\u00f3ns v\u00f3lvense m\u00e1is poderosos acumulando puntos de experiencia, ga\u00f1ando ouro e comprando artigos para derrotar ao equipo contrario. No modo principal do xogo, Summoner's Rift, un equipo ga\u00f1a ao atravesar a base inimiga e destru\u00edr o seu \"Nexus\", unha grande estrutura situada dentro.\n\"League of Legends\" recibiu cr\u00edticas xeralmente positivas; os cr\u00edticos destacaron a s\u00faa accesibilidade, dese\u00f1os de personaxes e valor de produci\u00f3n. A longa vida \u00fatil do xogo deu lugar a unha revalorizaci\u00f3n cr\u00edtica, e as cr\u00edticas te\u00f1en unha tendencia positiva. O comportamento negativo e abusivo dos seus xogadores dentro do xogo, criticado dende o inicio do xogo, persiste malia os intentos de Riot por solucionar o problema. En 2019, o xogo alcanzou habitualmente oito mill\u00f3ns de xogadores simult\u00e1neos e a s\u00faa popularidade provocou vinculaci\u00f3ns como v\u00eddeos musicais, c\u00f3mics, historias curtas e unha serie animada, \"Arcane\". O seu \u00e9xito tam\u00e9n xerou varios videoxogos derivados, inclu\u00edndo unha , un xogo dixital de cartas coleccionables e un , entre outros. Est\u00e1 en desenvolvemento un xogo de rol en li\u00f1a multixogador masivo baseado na franqu\u00eda.\nO xogo \u00e9 a mi\u00fado citado como o deporte dixital m\u00e1is grande do mundo, cunha escena competitiva internacional composta por 12 ligas. As ligas dom\u00e9sticas culminan co campionato mundial anual de \"League of Legends\". O campionato de 2019 tivo m\u00e1is de 100 mill\u00f3ns de espectadores \u00fanicos, alcanzando un m\u00e1ximo de audiencia simult\u00e1nea de 44 mill\u00f3ns. Os eventos nacionais e internacionais foron transmitidos en sitios web de transmisi\u00f3n en directo como Twitch, YouTube, Bilibili, as\u00ed como a canle de deportes de televisi\u00f3n por cable ESPN.\nModo de xogo.\n\"League of Legends\" \u00e9 un xogo en li\u00f1a de campo de batalla (MOBA polas s\u00faas siglas en ingl\u00e9s) no que o xogador controla un personaxe (\"campi\u00f3n\") cun conxunto de habilidades \u00fanicas dende unha perspectiva isom\u00e9trica. En novembro de 2021, hab\u00eda 157 campi\u00f3ns dispo\u00f1ibles para xogar. Ao longo dunha partida, os campi\u00f3ns ga\u00f1an niveis acumulando puntos de experiencia (XP) ao matar inimigos. P\u00f3dense adquirir elementos para aumentar a forza dos campi\u00f3ns, e c\u00f3mpranse con ouro, que os xogadores acumulan de forma pasiva co paso do tempo e ga\u00f1an activamente ao derrotar aos esbirros do equipo contrario, campi\u00f3ns ou estruturas defensivas. No modo de xogo principal, Summoner's Rift, os artigos c\u00f3mpranse a trav\u00e9s dun men\u00fa da tenda dispo\u00f1ible para os xogadores s\u00f3 cando o seu campi\u00f3n est\u00e1 na base do equipo. Cada partida \u00e9 discreta; os niveis e os elementos non se transfiren dunha partida a outra."}
{"id": "350502", "revid": "1576", "url": "https://gl.wikipedia.org/wiki?curid=350502", "title": "Ga\u00f1adores dos Premios Nobel", "text": ""}
{"id": "350504", "revid": "1131", "url": "https://gl.wikipedia.org/wiki?curid=350504", "title": "Angry Birds (videoxogo)", "text": "Angry Birds \u00e9 un videoxogo desenvolvido pola compa\u00f1\u00eda finesa Rovio Mobile que comezou a franqu\u00eda \"Angry Birds\". Inspirado principalmente por un bosquexo de paxaros sen \u00e1s e estilizados, o xogo foi estreado para iOS e Maemo en decembro de 2009. Dende ent\u00f3n, m\u00e1is de 12 mill\u00f3ns de copias foron mercadas para iOS na App Store, o cal levou \u00e1 compa\u00f1\u00eda a dese\u00f1ar versi\u00f3ns para m\u00f3biles intelixentes baseados en pantalla t\u00e1ctil, sendo as m\u00e1is destacables Android, Symbian, Windows Phone e BlackBerry 10. Dende ent\u00f3n, o t\u00edtulo espallouse a xogos de consola e de PC. A s\u00faa secuela, \"Angry Birds 2\", foi estreada o 30 de xullo de 2015.\nNo xogo, o xogador emprega un tirapedras para disparar paxaros \u00f3s porcos que est\u00e1n situados dentro ou arredor de diversas estruturas. O principal obxectivo \u00e9 destru\u00edr t\u00f3dolos porcos da pantalla. Conforme os xogadores avanzan no xogo, novos tipos de paxaros est\u00e1n dispo\u00f1ibles, cada un coas s\u00faas habilidades especiais que poden ser activadas."}
{"id": "350505", "revid": "865", "url": "https://gl.wikipedia.org/wiki?curid=350505", "title": "The Shadows", "text": "The Shadows son unha banda inglesa de rock instrumental, xurdida en Londres en 1958."}
