{"id": "306674", "revid": "98629", "url": "https://gl.wikipedia.org/wiki?curid=306674", "title": "Kudos to You!", "text": "Kudos to You! \u00e9 o sexto \u00e1lbum da banda estadounidense de rock alternativo The Presidents of the United States of America, publicado o 14 de febreiro de 2014 a trav\u00e9s dos selos PUSA Inc. e Burnside Records.\nO disco foi anunciado o 22 de novembro de 2013, e iniciouse como un proxecto a trav\u00e9s da plataforma \"direct-to-fan\" PledgeMusic, onde os seareiros pod\u00edan po\u00f1er cartos para obter o \u00e1lbum nun futuro ademais doutras rarezas. O proxecto acadou o seu obxectivo en nove d\u00edas.\nListaxe de canci\u00f3ns.\nTodos os temas compostos por Chris Ballew e PUSA ag\u00e1s onde se indique."}
{"id": "306675", "revid": "56817", "url": "https://gl.wikipedia.org/wiki?curid=306675", "title": "Electric Bird Digest", "text": "Electric Bird Digest \u00e9 o sexto \u00e1lbum da banda estadounidense de rock alternativo Young Fresh Fellows, publicado no ano 1991 a trav\u00e9s do selo Frontier Records. Foi o seu derradeiro traballo editado por esta discogr\u00e1fica. O LP orixinal inclu\u00eda un sinxeo gratu\u00edto cos temas \"Zip-A-Dee-Doo-Dah\", \"Skyscraper of Facts\" e \"The Teen Thing\"."}
{"id": "306676", "revid": "56817", "url": "https://gl.wikipedia.org/wiki?curid=306676", "title": "Here Are The Sonics", "text": "Here Are The Sonics!!! \u00e9 o \u00e1lbum de estrea da banda estadounidense de garage rock The Sonics, publicado no ano 1965 a trav\u00e9s do selo Etiquette."}
{"id": "306677", "revid": "56817", "url": "https://gl.wikipedia.org/wiki?curid=306677", "title": "Plans (\u00e1lbum)", "text": "Plans \u00e9 o quinto \u00e1lbum da banda estadounidense de indie rock Death Cab for Cutie, publicado o 30 de agosto de 2005 a trav\u00e9s do selo Atlantic Records."}
{"id": "306678", "revid": "56817", "url": "https://gl.wikipedia.org/wiki?curid=306678", "title": "The Boy with the Arab Strap", "text": "The Boy with the Arab Strap \u00e9 o terceiro \u00e1lbum da banda escocesa de indie pop Belle &amp; Sebastian, publicado o 7 de setembro de 1998. A inspiraci\u00f3n para o nome do \u00e1lbum v\u00e9n do grupo Arab Strap, que tam\u00e9n \u00e9 de Escocia e xirou brevemente con Belle &amp; Sebastian. Un \"arab strap\" \u00e9 un dispositivo sexual para manter unha erecci\u00f3n, un feito desco\u00f1ecido por Stuart Murdoch nesa \u00e9poca."}
{"id": "306679", "revid": "22570", "url": "https://gl.wikipedia.org/wiki?curid=306679", "title": "Patrice Rushen", "text": "Patrice Louise Rushen, nada nos \u00c1nxeles o 30 de setembro de 1954, \u00e9 unha cantante, compositora, produtora e int\u00e9rprete musical estadounidense. O seu sinxelo de 1982 \"Forget Me Nots\" recibiu un nomeamento \u00f3s Grammy na categor\u00eda \"Mellor interpretaci\u00f3n feminina de R&amp;B. Rushen tivo grandes \u00e9xitos nas listas musicais de R&amp;B e dance, pero \"Forget Me Nots\" foi a s\u00faa \u00fanica en irromper nunha lista Top 40."}
{"id": "306680", "revid": "23204", "url": "https://gl.wikipedia.org/wiki?curid=306680", "title": "Patrice Louise Rushen", "text": ""}
{"id": "306681", "revid": "12452", "url": "https://gl.wikipedia.org/wiki?curid=306681", "title": "Instituto Feiral de Coto Grande", "text": ""}
{"id": "306682", "revid": "23204", "url": "https://gl.wikipedia.org/wiki?curid=306682", "title": "Vlor\u00eb", "text": "Vlor\u00eb \u00e9 unha cidade albanesa, o segundo porto do pa\u00eds tras Durr\u00ebs. A poboaci\u00f3n segundo o censo de 2011 \u00e9 de 79 621. Na cidade foi onde se proclamou a declaraci\u00f3n de independencia o 28 de novembro de 1912, e durante un breve tempo foi a capital de Albania.\nSituada na ba\u00eda de Vlor\u00eb, a s\u00faa orixe foi unha antiga colonia grega fundada no s\u00e9culo VI a.C. co nome de Aulon e que permaneceu continuamente habitada ao longo de vinte e seis s\u00e9culos. Un dos principais puntos da ribeira albenesa e tam\u00e9n o centro cultural e econ\u00f3mico do suroeste alban\u00e9s."}
{"id": "306683", "revid": "1131", "url": "https://gl.wikipedia.org/wiki?curid=306683", "title": "Miniestadio de Anoeta", "text": "O Miniestadio de Anoeta \u00e9 un estadio de atletismo do concello de Donostia, anexo \u00f3 Estadio de Anoeta, que conta con capacidade para acoller a 1500 persoas sentadas. No campo de c\u00e9spede natural xoga os seus encontros como local o equipo de rugby do club Bera Bera RT.\nAs instalaci\u00f3ns tam\u00e9n son co\u00f1ecidas como Estadio Kote Olaizola en homenaxe \u00f3 que fora directivo do equipo de rugby."}
{"id": "306684", "revid": "96302", "url": "https://gl.wikipedia.org/wiki?curid=306684", "title": "Spiritualized", "text": "Spiritualized \u00e9 unha banda inglesa de space rock formada en 1990 en Rugby, Warwickshire por Jason Pierce (que adoita a usar o alias de J. Spaceman) tras a disoluci\u00f3n do seu anterior grupo, Spacemen 3. Os membros de Spiritualized foron cambiando \u00e1lbum tras \u00e1lbum, sendo Pierce quen comp\u00f3n e canta todo o material do grupo e \u00e9 o \u00fanico membro permanente.\nSpiritualized leva publicados sete \u00e1lbums de estudio. O m\u00e1is co\u00f1ecido e aclamado deles \u00e9 \"Ladies and Gentlemen We Are Floating in Space\", editado en 1997, que a revista \"NME\" considerou o seu \u00c1lbum do Ano."}
{"id": "306685", "revid": "1822", "url": "https://gl.wikipedia.org/wiki?curid=306685", "title": "Ruminante", "text": ""}
{"id": "306687", "revid": "27155", "url": "https://gl.wikipedia.org/wiki?curid=306687", "title": "Splicing do ARN", "text": ""}
{"id": "306688", "revid": "27155", "url": "https://gl.wikipedia.org/wiki?curid=306688", "title": "Prote\u00ednas do grupo de alta mobilidade", "text": "As prote\u00ednas do grupo de alta mobilidade ou HMG (do ingl\u00e9s \"high-mobility group\") \u00e9 un grupo de prote\u00ednas cromos\u00f3micas que interve\u00f1en na regulaci\u00f3n de procesos dependentes do ADN como a \ntranscrici\u00f3n, replicaci\u00f3n do ADN, recombinaci\u00f3n xen\u00e9tica, e reparaci\u00f3n do ADN.\nForon illadas orixinalmente de c\u00e9lulas de mam\u00edferos, e denominadas de acordo \u00e1 s\u00faa mobilidade electrofor\u00e9tica en xeles de poliacrilamida.\nFamilias.\nAs prote\u00ednas HMG subdiv\u00eddense en 3 superfamilias, cada unha das cales cont\u00e9n un dominio funcional caracter\u00edstico:\nAs prote\u00ednas que conte\u00f1en calquera destes motivos incrustados na s\u00faa secuencia denom\u00ednanse prote\u00ednas de motivo HMG.\nFunci\u00f3n.\nAs prote\u00ednas HMG crese que desempe\u00f1an un papel significativo en varios trastornos humanos. As alteraci\u00f3ns e rearranxos nos xenes que codifican algunhas das prote\u00ednas HMG est\u00e1n asociados con alg\u00fans tumores benignos. Os anticorpos contra as prote\u00ednas HMG poden encontrarse en pacientes de doenzas autoinmunes. O xene SRY situado no cromosoma Y, responsable da diferenciaci\u00f3n sexual masculina, cont\u00e9n un dominio de caixa HMG. Un membroi da familia HMG de prote\u00ednas \u00e9 HMGB1, que se observou que ten tam\u00e9n unha actividade extracelular como quimiocina, que atrae a neutr\u00f3filos e c\u00e9lulas inflamatorias mononucleares ao f\u00edgado infectado."}
{"id": "306689", "revid": "27155", "url": "https://gl.wikipedia.org/wiki?curid=306689", "title": "Grupo de alta mobilidade", "text": ""}
{"id": "306690", "revid": "98629", "url": "https://gl.wikipedia.org/wiki?curid=306690", "title": "Interpretaci\u00f3n (comunicaci\u00f3n)", "text": "A interpretaci\u00f3n \u00e9 a actividade de mediaci\u00f3n ling\u00fc\u00edstica oral ou intersemi\u00f3tica (mediante lingua de signos) que permite a comunicaci\u00f3n entre persoas que falan linguas diferentes. \nEsta modalidade de comunicaci\u00f3n consiste en trasladar un discurso dunha lingua de partida a unha lingua meta, de xeito que a mensaxe sexa equivalente \u00e1 orixinal. A diferenza da traduci\u00f3n, que traballa sobre a lingua escrita, na interpretaci\u00f3n trab\u00e1llase coa lingua oral. Na interpretaci\u00f3n, amais, c\u00f3mpre tam\u00e9n ter en conta os elementos emocionais ou o rexistro de voz e o ton empregados, polo xeral con pouco tempo para a reflexi\u00f3n e a procura de estilo. O estudo sistem\u00e1tico da teor\u00eda, descrici\u00f3n e aplicaci\u00f3ns da interpretaci\u00f3n e da traduci\u00f3n co\u00f1\u00e9cese como tradutolox\u00eda.\nVariantes da interpretaci\u00f3n.\nNo eido da interpretaci\u00f3n c\u00f3mpre distinguir entre t\u00e9cnicas e modalidades:\nT\u00e9cnicas de interpretaci\u00f3n.\nInterpretaci\u00f3n simult\u00e1nea.\nConsiste en traducir a mensaxe \u00e1 lingua meta o m\u00e1is r\u00e1pido pos\u00edbel, mentres o orador contin\u00faa a falar. A interpretaci\u00f3n real\u00edzase nunha cabina insonorizada desde onde se pode ver o orador, a quen se escoita mediante auriculares. A mensaxe na lingua meta transm\u00edtese a trav\u00e9s dun micr\u00f3fono, e rec\u00edbese tam\u00e9n mediante auriculares. A IS \u00e9 a t\u00e9cnica comunmente empregada na interpretaci\u00f3n de lingua de signos.\nAg\u00e1s na lingua de signos, na IS adoita traballarse por parellas da mesma combinaci\u00f3n ling\u00fc\u00edstica e por quendas.\n\u00c1s veces non \u00e9 pos\u00edbel utilizar cabinas. Isto pode deberse, por exemplo, a cuesti\u00f3ns de espazo ou \u00e1 necesidade de desprazamento. Unha alternativa son os Infoports, un sistema de interpretaci\u00f3n port\u00e1til e inal\u00e1mbrico. A IS real\u00edzase mediante un emisor cun micr\u00f3fono e a mensaxe esc\u00f3itase a trav\u00e9s duns receptores. \nAdoita usarse incorrectamente o termo \"traduci\u00f3n simult\u00e1nea\". Por\u00e9n, a traduci\u00f3n \u00e9 a mediaci\u00f3n ling\u00fc\u00edstica por escrito.\nInterpretaci\u00f3n murmurada.\nTam\u00e9n \u00e9 co\u00f1ecida co galicismo \"chuchotage\". \u00c9 com\u00fan cando a maior\u00eda do p\u00fablico fala a lingua de partida, ag\u00e1s unha pequena audiencia. Esta minor\u00eda recibe a mensaxe mediante unha interpretaci\u00f3n simult\u00e1nea murmurada na lingua de chegada.\nInterpretaci\u00f3n consecutiva.\nO discurso, neste caso, div\u00eddese en partes. A t\u00e9cnica consiste en escoitar o discurso na lingua de partida e tomar notas deste. Nunha pausa ou ao remate, transm\u00edtese a mensaxe completa na lingua meta. A IC adoita empregarse en discursos curtos, como declaraci\u00f3ns, comunicados gravados, testemu\u00f1os nun tribunal ou entrevistas m\u00e9dicas ou de traballo.\nInterpretaci\u00f3n de enlace ou bilateral.\nConsiste en transmitir as mensaxes entre d\u00faas ou m\u00e1is persoas, que son emisoras e receptoras ao mesmo tempo. Pode realizarse tras un breve discurso, de forma consecutiva o por \"chuchotage\", con ou sen toma de notas.\nInterpretaci\u00f3n por rel\u00e9 (\"relay interpreting\").\nEsta t\u00e9cnica pode empregarse cando non \u00e9 pos\u00edbel traballar nunha combinaci\u00f3n ling\u00fc\u00edstica concreta, mais p\u00f3dense enlazar as linguas cunha terceira. \u00c9 com\u00fan que esta \"lingua rel\u00e9\" sexa o ingl\u00e9s ou outra lingua franca.\nTraduci\u00f3n \u00e1 vista.\nTr\u00e1tase, en realidade, dunha t\u00e9cnica de interpretaci\u00f3n. Neste caso, lese en voz alta un documento escrito na lingua de partida como se estivese escrito na lingua meta. \u00c9 frecuente nos \u00e1mbitos sanitario e xudicial.\nModalidades de interpretaci\u00f3n.\nInterpretaci\u00f3n de conferencias.\nA interpretaci\u00f3n de conferencias real\u00edzase en xuntanzas entre profesionais dun mesmo sector, como congresos, reuni\u00f3ns pol\u00edticas internacionais ou outras situaci\u00f3ns.\nDiv\u00eddese en dous \u00e1mbitos: o institucional e o privado. As instituci\u00f3ns internacionais, como a Uni\u00f3n Europea ou a ONU, que celebran encontros multiling\u00fces, adoitan favorecer a interpretaci\u00f3n de varias linguas estranxeiras. O mercado privado local tende a concentrarse en reuni\u00f3ns biling\u00fces. Estes dous \u00e1mbitos non se excl\u00faen un ao outro.\nA Asociaci\u00f3n Internacional de Int\u00e9rpretes de Conferencias (AIIC) \u00e9 a \u00fanica entidade mundial desta modalidade. Fundada en 1953, re\u00fane m\u00e1is de 2800 profesionais procedentes de m\u00e1is de 90 pa\u00edses.\nInterpretaci\u00f3n no \u00e1mbito xudicial.\nMentres que a \"interpretaci\u00f3n xur\u00eddica\" se refire simplemente ao contido do discurso e a \"interpretaci\u00f3n xurada\" implica unha responsabilidade regulada por lei, a \"interpretaci\u00f3n judicial\" d\u00e1se necesariamente en tribunales de xustiza ou administrativos. \u00c1s veces util\u00edzase a t\u00e9cnica de interpretaci\u00f3n consecutiva, se se presenta ante un tribunal unha \u00fanica persoa de fala estranxeira. Pola s\u00faa parte, empr\u00e9gase a interpretaci\u00f3n simult\u00e1nea en procesos xudiciais cun maior n\u00famero de participantes de fala estranxeira. Foi o caso dos Xu\u00edzos de N\u00faremberg e nos xu\u00edzos polos Atentados do 11M.\nConsid\u00e9rase fundamental na xustiza o dereito a contar cunha mediaci\u00f3n ling\u00fc\u00edstica competente para as persoas que non entendan a lingua empregada no tribunal. Este dereito gar\u00e1ntese acot\u00edo nas constituci\u00f3ns nacionais, declaraci\u00f3ns de dereitos, leis fundamentais que estabelecen un sistema xudicial ou a trav\u00e9s de xurisprudencia.\nAm\u00e1s dun dominio pr\u00e1ctico das linguas, requ\u00edrese un amplo co\u00f1ecemento das lexislaci\u00f3ns. A interpretaci\u00f3n adoita ser considerada unha parte esencial do testemu\u00f1o. De feito, unha interpretaci\u00f3n incompetente pode provocar que o xu\u00edzo sexa declarado nulo.\nInterpretaci\u00f3n para sesi\u00f3ns de grupo.\nReal\u00edzase dende unha cabina insonorizada. Ad\u00f3itase utilizar un espello unidireccional que permite observar os membros do grupo, mentres que estes s\u00f3 poden ver o seu propio reflexo. Esc\u00f3itase a conversa na lingua de partida a trav\u00e9s de auriculares e interpr\u00e9tase de forma simult\u00e1nea na lingua meta.\nInterpretaci\u00f3n de acompa\u00f1amento.\nNesta modalidade real\u00edzase unha interpretaci\u00f3n de enlace mentres se acompa\u00f1a a unha persoa ou un grupo durante unha visita, unha reuni\u00f3n ou unha entrevista.\nInterpretaci\u00f3n comunitaria.\nD\u00e1se en \u00e1mbitos como os servizos sociais, a vivenda, a sa\u00fade ambiental e a educaci\u00f3n. Existen varios factores que condicionan a comunicaci\u00f3n. Alg\u00fans deles son o contido emocional do discurso, a contorna social ou o grao de responsabilidade que pode chegar a adquirir a mediaci\u00f3n.\nInterpretaci\u00f3n sanitaria.\nConstit\u00fae un subtipo da interpretaci\u00f3n comunitaria. Normalmente, a situaci\u00f3n comunicativa re\u00fane unhas condici\u00f3ns e requirimentos concretos. Nalgunhas situaci\u00f3ns, o persoal sanitario multiling\u00fce pode colaborar en bancos ling\u00fc\u00edsticos internos. C\u00f3mpren amplos co\u00f1ecementos de medicina: as pr\u00e1cticas m\u00e9dicas m\u00e1is com\u00fans, o reco\u00f1ecemento m\u00e9dico e as tarefas diarias do hospital ou centro m\u00e9dico. Amais, a interpretaci\u00f3n sanitaria acot\u00edo implica un enlace cultural.\nInterpretaci\u00f3n de lingua de signos.\nCando unha persoa cun grao de audici\u00f3n normal est\u00e1 a falar, transm\u00edtese a s\u00faa mensaxe en lingua de signos para as persoas con xordeira ou con certo nivel de hipoacusia. Cando unha persoa se comunica en lingua de signos, transm\u00edtese a mensaxe en lingua oral para as persoas o\u00edntes. Esta comunicaci\u00f3n pode realizarse como unha interpretaci\u00f3n simult\u00e1nea ou consecutiva.\nInterpretaci\u00f3n nos medios de comunicaci\u00f3n.\nPor natureza, esta interpretaci\u00f3n ten que ser simult\u00e1nea. Empr\u00e9gase en particular nas coberturas televisivas en directo, como conferencias de prensa ou entrevistas gravadas ou en directo. A interpretaci\u00f3n faise dende unha cabina insonorizada, de ser pos\u00edbel cunha pantalla."}
{"id": "306692", "revid": "98629", "url": "https://gl.wikipedia.org/wiki?curid=306692", "title": "Am\u00e9rica TV", "text": "LS86 TV Canal 2 de La Plata, actualmente \u00e9 un sinal co\u00f1ecido polo seu nome comercial como Am\u00e9rica TV (tam\u00e9n co\u00f1ecida como Am\u00e9rica 2 ou simplemente Am\u00e9rica), tam\u00e9n \u00e9 un canle de televisi\u00f3n da Arxentina.\nDescrici\u00f3n.\nO sinal \u00e9 licenciado na cidade de La Plata, Provincia de Buenos Aires, pos\u00fae os seus estudos localizados na cidade de Buenos Aires. A s\u00faa fundaci\u00f3n ocorre no 1966. O tipo de programaci\u00f3n \u00e9 do corte xeralista e o seu actual slogan en castel\u00e1n \u00e9 \"La vida en vivo\". O indicativo do sinal \u00e9 LS86 TV e a mesma \u00e9 tam\u00e9n co\u00f1ecida como unha das 5 canles abertas en emisi\u00f3n desde a capital do pa\u00eds.\nDifusi\u00f3n.\nEn termos de difusi\u00f3n, Am\u00e9rica TV transmite os seus programas en dous estaci\u00f3ns no territorio arxentino: A24 e Canle 10 de Xun\u00edn."}
{"id": "306694", "revid": "18868", "url": "https://gl.wikipedia.org/wiki?curid=306694", "title": "S\u00e9nica", "text": ""}
{"id": "306695", "revid": "56817", "url": "https://gl.wikipedia.org/wiki?curid=306695", "title": "Sistema de conduci\u00f3n do coraz\u00f3n", "text": "O sistema de conduci\u00f3n card\u00edaco \u00e9 un conxunto de estruturas que forman parte da anatom\u00eda do coraz\u00f3n encargadas de transmitir o impulso el\u00e9ctrico respons\u00e1bel da contracci\u00f3n card\u00edaca a expensas do miocardio.\nO est\u00edmulo el\u00e9ctrico orix\u00ednase no n\u00f3 sinusal, situado na aur\u00edcula dereita. Tras atravesar os diferentes feixes intranodais, o impulso el\u00e9ctrico chega ao n\u00f3 auriculoventricular, onde se produce un desfase duns milisegundos na conduci\u00f3n el\u00e9ctrica. Dito decalaxe permite que as aur\u00edculas e os ventr\u00edculos non se contraian \u00e1 vez, contribu\u00edndo a unha s\u00edstole efectiva. Do n\u00f3 AV, o impulso baixa polo feixe de His at\u00e9 as fibras de Purkinje, onde estimulan as diferentes c\u00e9lulas do miocardio para se contraeren."}
{"id": "306696", "revid": "27155", "url": "https://gl.wikipedia.org/wiki?curid=306696", "title": "Prote\u00edna do grupo de alta mobilidade", "text": ""}
{"id": "306697", "revid": "1576", "url": "https://gl.wikipedia.org/wiki?curid=306697", "title": "HMG", "text": "HMG pode referirse a:"}
{"id": "306698", "revid": "23204", "url": "https://gl.wikipedia.org/wiki?curid=306698", "title": "Txarango", "text": "Txarango \u00e9 un grupo de m\u00fasica formado en Barcelona no 2010 por m\u00fasicos de Ripoll\u00e8s, Osona e Garrotxa. A banda est\u00e1 integrada por Alguer Miquel (voz), Marcel L\u00e1zara \"Tito\" (voz e guitarra), Sergi Carbonell \"Hipi\" (piano), Joaquim Canals (bater\u00eda), \u00c0lex Pujols (baixo), Pau Puig (percusi\u00f3n), Ivan L\u00f3pez (saxof\u00f3n) e Jordi Barnola (trompeta). A s\u00faa \u00e9 unha proposta de fusi\u00f3n musical, con reggae como eixo vertebral, que tam\u00e9n ten elementos dub, latino ou pop. Nas letras das s\u00faas canci\u00f3ns incorporan un imaxinario vencellado \u00f3 mundo do circo e dos pallasos."}
{"id": "306699", "revid": "89787", "url": "https://gl.wikipedia.org/wiki?curid=306699", "title": "Botarell", "text": "Botarell \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "306700", "revid": "23204", "url": "https://gl.wikipedia.org/wiki?curid=306700", "title": "Br\u00e0fim", "text": "Br\u00e0fim \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "306701", "revid": "23204", "url": "https://gl.wikipedia.org/wiki?curid=306701", "title": "Cabac\u00e9s", "text": "Cabac\u00e9s \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "306703", "revid": "23204", "url": "https://gl.wikipedia.org/wiki?curid=306703", "title": "Cabra del Camp", "text": "Cabra del Camp \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "306721", "revid": "23204", "url": "https://gl.wikipedia.org/wiki?curid=306721", "title": "Camarles", "text": "Camarles \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "306732", "revid": "23204", "url": "https://gl.wikipedia.org/wiki?curid=306732", "title": "Capafonts", "text": "Capafonts \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "306733", "revid": "23204", "url": "https://gl.wikipedia.org/wiki?curid=306733", "title": "Cap\u00e7anes", "text": "Cap\u00e7anes \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "306734", "revid": "89787", "url": "https://gl.wikipedia.org/wiki?curid=306734", "title": "Caseres", "text": "Caseres \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Terra Alta."}
{"id": "306735", "revid": "23204", "url": "https://gl.wikipedia.org/wiki?curid=306735", "title": "Castellvell del Camp", "text": "Castellvell del Camp \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "306736", "revid": "23204", "url": "https://gl.wikipedia.org/wiki?curid=306736", "title": "Colldejou", "text": "Colldejou \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "306737", "revid": "23204", "url": "https://gl.wikipedia.org/wiki?curid=306737", "title": "Conesa", "text": "Conesa \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "306738", "revid": "89787", "url": "https://gl.wikipedia.org/wiki?curid=306738", "title": "Homeobox", "text": "Unha homeobox ou caixa home\u00f3tica \u00e9 unha secuencia de ADN, de arredor de 180 pares de bases de longo, que se encontra dentro de certos xenes que est\u00e1n implicados na regulaci\u00f3n dos patr\u00f3ns de desenvolvemento anat\u00f3mico (morfox\u00e9nese) en animais, fungos e plantas. Estes xenes con homeobox codifican produtos proteicos homeodominio (ou prote\u00ednas homeodominio) que son factores de transcrici\u00f3n que comparten un caracter\u00edstico pregamento proteico estrutural que serve para unirse ao ADN, chamado pregamento homeodominio.\nDescubrimento.\nAs homeoboxes foron descubertas independentemente en 1983 por Ernst Hafen, Michael Levine, e William McGinnis, que traballaban no laboratorio de Walter Jakob Gehring na Universidade de Basilea en Su\u00edza; e por Matthew P. Scott e Amy Weiner, que traballaban con Thomas Kaufman na Universidade de Indiana. A existencia de homeoboxes descubriuse primeiramente en \"Drosophila\", onde as alteraci\u00f3ns radicais producidas como resultado de mutaci\u00f3ns nos xenes homeobox foron denominadas \"mutaci\u00f3ns home\u00f3ticas\". Unha das m\u00e1is famosas desas mutaci\u00f3ns \u00e9 \"Antennapedia\", na cal crecen patas na cabeza da mosca no sitio onde deb\u00eda haber antenas.\nProte\u00ednas homeodominio.\nUnha homeobox ten unha lonxitude duns 180 pares de bases e codifica un dominio proteico que se une ao ADN. A seguinte secuencia mostra o homeodominio consenso (~60 residuos de amino\u00e1cidos), con sitios de inserci\u00f3n t\u00edpicos indicados con trazos:\nEstrutura.\nO pregamento proteico homeodominio caracter\u00edstico consta dunha estrutura de tipo h\u00e9lice-xiro-h\u00e9lice de 60 amino\u00e1cidos, na cal hai tres h\u00e9lices alfa conectadas por curtas rexi\u00f3ns en bucle. As d\u00faas h\u00e9lices N-terminais son antiparalelas e a h\u00e9lice C-terminal m\u00e1is longa \u00e9 case perpendicular aos eixes establecidos polas d\u00faas primeiras. Esta terceira h\u00e9lice \u00e9 a que interacciona directamente co ADN por medio de varios enlaces de hidr\u00f3xeno e interacci\u00f3ns hidrof\u00f3bicas, que se producen entre cadeas laterais espec\u00edficas e as bases expostas e os grupos metilo das timinas no suco maior do ADN.\nAs prote\u00ednas homeodominio enc\u00f3ntranse exclusivamente en eucariotas pero te\u00f1en unha alta homolox\u00eda con prote\u00ednas do fago lambda que alteran a expresi\u00f3n de xenes en procariotas. O motivo \u00e9 moi similar en secuencia e estrutura nunha ampla variedade de prote\u00ednas que se unen ao ADN (por exemplo, cro e prote\u00ednas represoras, prote\u00ednas home\u00f3ticas etc.). Unha das principais diferenzas entre os motivos h\u00e9lice-xiro-h\u00e9lice nestas prote\u00ednas \u00e9 o requirimento estereoqu\u00edmico de glicina na zona do xiro, que c\u00f3mpre para evitar a interferencia est\u00e9rica do carbono beta coa cadea principal: para cro e prote\u00ednas represoras a presenza de glicina parece ser obrigatoria, mentres que para moitas das prote\u00ednas home\u00f3ticas e outras prote\u00ednas que se unen ao ADN este requirimento non \u00e9 tan estrito.\nEspecificidade de secuencia.\nOs homeodominios poden unirse tanto especificamente coma non especificamente ao ADN B de modo que a h\u00e9lice de reco\u00f1ecemento C-terminal quede ali\u00f1ada no suco maior do ADN e a \"cola\" do p\u00e9ptido non estruturada do N-terminal quede ali\u00f1ada co suco menor. A h\u00e9lice de reco\u00f1ecemento e os bucles inter-h\u00e9lices son ricos en residuos de arxinina e lisina, os cales forman enlaces de hidr\u00f3xeno co ADN; hai residuos conservados hidrof\u00f3bicos no centro da h\u00e9lice de reco\u00f1ecemento que axudan a estabilizar o empaquetamento da h\u00e9lice. As prote\u00ednas homeodominio mostran preferencia pola secuencia de ADN 5'-ATTA-3'; pero pode haber unha uni\u00f3n independente de secuencia a\u00ednda que con afinidade significativamente menor.\nFunci\u00f3ns biol\u00f3xicas.\nGrazas \u00e1s propiedades de reco\u00f1ecemento do ADN do homeodominio, as homeoprote\u00ednas crese que regulan a expresi\u00f3n de xenes diana e dirixen a formaci\u00f3n de moitas estruturas corporais durante o desenvolvemento embrionario temper\u00e1n. Moitas prote\u00ednas homeodominio inducen a diferenciaci\u00f3n celular ao iniciaren as fervenzas de xenes corregulados necesarias para producir os distintos tecidos e \u00f3rganos. Outras prote\u00ednas da familia, como NANOG est\u00e1n implicadas no mantemento da pluripotencia. Os xenes homeobox son esenciais para o establecemento dos eixes do corpo durante a embriox\u00e9nese.\nOs factores de transcrici\u00f3n homeobox tipicamente activan fervenzas doutros xenes. O homeodominio \u00fanese ao ADN dunha maneira espec\u00edfica de secuencia. Por\u00e9n, a especificidade dunha soa prote\u00edna homeodominio xeralmente non \u00e9 dabondo para reco\u00f1ecer os seus xenes diana desexados. A maior\u00eda das veces, as prote\u00ednas homeodominio act\u00faan na rexi\u00f3n promotora dos seus xenes diana formando complexos con outros factores de transcrici\u00f3n. Estes complexos te\u00f1en unha especificidade pola s\u00faa diana moito maior que unha prote\u00edna homeodominio soa. Os homeodominios est\u00e1n codificados tanto por xenes dos \"clusters\" de xenes Hox coma por outros xenes situados por todo o xenoma.\nO dominio homeobox foi identificado inicialmente en varias prote\u00ednas home\u00f3ticas e de segmentaci\u00f3n de \"Drosophila\", pero s\u00e1bese que est\u00e1n ben conservados en moitos outros animais, inclu\u00edndo os vertebrados.\nXenes Hox.\nOs xenes Hox son esenciais para os metazoos, xa que determinan a identidade das rexi\u00f3ns embrionarias ao longo do eixe anteroposterior. O primeiro xene Hox de vertebrado foi atopado no anfibio \"Xenopus\" por Eddy De Robertis e colegas en 1984, o que supuxo o comezo da nova ciencia da biolox\u00eda evolutiva do desenvolvemento (\"evo-devo\").\nEn vertebrados, os catro agrupamentos ou \"clusters\" par\u00e1logos son parcialmente redundantes na s\u00faa funci\u00f3n, pero tam\u00e9n adquiriron varias funci\u00f3ns derivadas. En particular, HoxA e HoxD especifican a identidade de segmentos corporais ao longo do eixe das extremidades.\nO principal interese neste conxunto de xenes d\u00e9bese ao seu comportamento \u00fanico. At\u00f3panse tipicamente nun \"cluster\" organizado. A orde linear dos xenes no \"cluster\" esta correlacionada directamente coa orde das rexi\u00f3ns \u00e1s que afectan e co momento no cal son afectadas. Este fen\u00f3meno denom\u00ednase colinearidade. Debido a esta relaci\u00f3n linear, os cambios no \"cluster\" de xenes debidos a mutaci\u00f3ns orixinan xeralmente cambios similares nas rexi\u00f3ns afectadas. Por exemplo, cando se perde un xene, o segmento corporal desenv\u00f3lvese orixinando outro m\u00e1is anterior, mentres que unha mutaci\u00f3n que cause unha ganancia de funci\u00f3n fai que o segmento se desenvolva dando outro m\u00e1is posterior. Isto denom\u00ednase ectop\u00eda. Exemplos famosos son Antennapedia e bithorax en \"Drosophila\", que poden causar o desenvolvemento de patas en vez de antenas na cabeza, e o desenvolvemento dun t\u00f3rax duplicado, respectivamente.\nAs evidencias moleculares mostran que existiu un n\u00famero limitado de xenes Hox xa nos Cnidaria desde antes da aparici\u00f3n dos verdadeiros animais Bilaterais, o que fai que estes xenes sexan pre-paleozoicos. Os xenes homeobox atop\u00e1ronse tam\u00e9n en fungos, por exemplo en l\u00e9vedos, e en plantas e alg\u00fans protistas.\nPlantas.\nOs xenes home\u00f3ticos en plantas codifican o t\u00edpico homeodominio para a uni\u00f3n ao ADN de 60 amino\u00e1cidos ou no caso do xenes homeobox TALE (extensi\u00f3n en bucle de tres amino\u00e1cidos, do ingl\u00e9s \"three amino acid loop extension\") codifican un homeodominio at\u00edpico de 63 amino\u00e1cidos. Segundo a s\u00faa estrutura de intr\u00f3ns-ex\u00f3ns conservada e as s\u00faas arquitecturas codominio \u00fanicas foron agrupados en 14 clases, que son: HD-ZIP I ao IV, BEL, KNOX, PLINC, WOX, PHD, DDT, NDX, LD, SAWADEE e PINTOX. A conservaci\u00f3n de codominios suxire un devanceiro eucari\u00f3tico com\u00fan para as prote\u00ednas homeodominio TALE e non TALE.\nXenes Hox humanos.\nOs humanos conte\u00f1en xeralmente xenes Hox en catro agrupamentos ou \"clusters\":\nHai tam\u00e9n unha familia \"distal-less homeobox\": DLX1, DLX2, DLX3, DLX4, DLX5, e DLX6. Os xenes Dlx est\u00e1n implicados no desenvolvemento do sistema nervioso e das extremidades. Outros exemplos son o HESX homeobox 1 (HESX1) e o xene homeobox de estatura curta (SHOX).\nOutras prote\u00ednas humanas que conte\u00f1en este dominio na anotaci\u00f3n de UniProt son:\nMutaci\u00f3n.\nAs mutaci\u00f3ns nos xenes homeobox poden producir facilmente cambios fenot\u00edpicos visibles.\nDous exemplos de mutaci\u00f3ns homeobox nas moscas do vinagre son a aparici\u00f3n de patas no lugar onde ti\u00f1a que haber antenas ou a formaci\u00f3n dun segundo par de \u00e1s.\nA duplicaci\u00f3n dos xenes homeobox pode producir novos segmentos corporais, e ditas duplicaci\u00f3ns probablemente foron importantes na evoiluci\u00f3n dos animais segmentados. Por\u00e9n, os xenes Hox tipicamente determinan a identidade dos segmentos corporais.\nUn dato interesante \u00e9 que na familia de insectos Xyelidae tanto as antenas coma as pezas bucais son estruturas similares a patas. Isto non \u00e9 raro en artr\u00f3podos, xa que todos os ap\u00e9ndices dos artr\u00f3podos son hom\u00f3logos.\nRegulaci\u00f3n.\nA regulaci\u00f3n de xenes Hox \u00e9 moi complexa e implica interacci\u00f3ns rec\u00edprocas, principalmente inhibitorias. \"Drosophila\" utiliza os complexos Polycomb e Trithorax para manter a expresi\u00f3n dos xenes Hox despois de regular \u00e1 baixa os xenes da regra par e \"gap\" durante o desenvolvemento larvario. As prote\u00ednas do grupo Polycomb poden silenciar os xenes Hox ao modular a estrutura da cromatina.\nProte\u00ednas POU.\nAs prote\u00ednas da familia POU conte\u00f1en unha rexi\u00f3n POU que consiste nun homeodominio e un dominio POU estruturalmente hom\u00f3logo separado que cont\u00e9n dous motivos h\u00e9lice-xiro-h\u00e9lice e tam\u00e9n se une ao ADN. Os dous dominios est\u00e1n ligados por un bucle flexible que \u00e9 longo dabondo como para estenderse arredor da h\u00e9lice do ADN, o que permite que os dous dominios se unan en lados opostos do ADN diana, cubrindo en conxunto un segmento de oito bases coa secuencia consenso 5'-ATGCAAAT-3'. Os dominios individuais das prote\u00ednas POU \u00fanense ao ADN feblemente, pero te\u00f1en unha forte afinidade espec\u00edfica de secuencia cando est\u00e1n enlazados. O dominio POU ten unha semellanza estrutural significativa con represores expresados en bacteri\u00f3fagos, particularmente o fago lambda."}
{"id": "306739", "revid": "27155", "url": "https://gl.wikipedia.org/wiki?curid=306739", "title": "Homeodominio", "text": ""}
{"id": "306740", "revid": "27155", "url": "https://gl.wikipedia.org/wiki?curid=306740", "title": "Prote\u00edna homeodominio", "text": ""}
{"id": "306741", "revid": "27155", "url": "https://gl.wikipedia.org/wiki?curid=306741", "title": "Pregamento homeodominio", "text": ""}
{"id": "306742", "revid": "27155", "url": "https://gl.wikipedia.org/wiki?curid=306742", "title": "Caixa home\u00f3tica", "text": ""}
{"id": "306743", "revid": "27155", "url": "https://gl.wikipedia.org/wiki?curid=306743", "title": "Dominio home\u00f3tico", "text": ""}
{"id": "306754", "revid": "47401", "url": "https://gl.wikipedia.org/wiki?curid=306754", "title": "The Witches of Eastwick", "text": ""}
{"id": "306755", "revid": "23204", "url": "https://gl.wikipedia.org/wiki?curid=306755", "title": "Constant\u00ed", "text": "Constant\u00ed \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "306756", "revid": "89787", "url": "https://gl.wikipedia.org/wiki?curid=306756", "title": "Empire of the Sun", "text": "Empire of the Sun \u00e9 unha novela de 1984 do escritor ingl\u00e9s J. G. Ballard. Foi galardoada co James Tait Black Memorial Prize e foi preseleccionado para o Man Booker Prize. \u00d3 igual que outras historias de Ballard como \"The Dead Time\" (publicada na antolox\u00eda \"Myths of the Near Future\"), \u00e9 esencialmente ficci\u00f3n pero est\u00e1 baseada nas experiencias de Ballard na segunda guerra mundial. O nome da novela deriva da etimolox\u00eda do nome do Xap\u00f3n.\nBallard posteriormente escribiu sobre a s\u00faa experiencia na China na s\u00faa autobiograf\u00eda \"Miracles of Life\".\nAdaptaci\u00f3n \u00f3 cinema.\nO libro foi adaptado por Tom Stoppard en 1987. O gui\u00f3n foi filmado por Steven Spielberg, con aclamaci\u00f3n da cr\u00edtica, sendo nomeado a seis Premios Oscar e ga\u00f1ando tres BAFTAs (\u00e1 mellor fotograf\u00eda, m\u00fasica e son). Estivo protagonizado por Christian Bale con trece anos, xunto con John Malkovich e Miranda Richardson."}
{"id": "306757", "revid": "27155", "url": "https://gl.wikipedia.org/wiki?curid=306757", "title": "Suco maior", "text": ""}
{"id": "306758", "revid": "27155", "url": "https://gl.wikipedia.org/wiki?curid=306758", "title": "Suco menor", "text": ""}
{"id": "306759", "revid": "27155", "url": "https://gl.wikipedia.org/wiki?curid=306759", "title": "Sistema de conduci\u00f3n el\u00e9ctrica do coraz\u00f3n", "text": ""}
{"id": "306760", "revid": "89787", "url": "https://gl.wikipedia.org/wiki?curid=306760", "title": "Corbera d'Ebre", "text": "Corbera d'Ebre \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Terra Alta. \u00c9 un dos 12 concellos que comprende a rexi\u00f3n vin\u00edcola da \"Denominaci\u00f3n de Orixe\" espa\u00f1ola Terra Alta.\nGuerra Civil.\nA vila do mesmo nome foi totalmente destru\u00edda na Guerra Civil Espa\u00f1ola durante a Batalla do Ebro (25 de xullo-16 de novembro de 1938) e a\u00ednda que a parte baixa da vila reconstru\u00eduse, a parte superior, co\u00f1ecido como Poble Vell (Cidade Vella), inclu\u00edndo a antiga igrexa no outeiro, conservouse como recordatorio.\nA vila conta cun dos cinco centros de informaci\u00f3n que dirixe COMEBE, un consorcio p\u00fablico, entre os que se atopa a Generalitat de Catalunya, que fundouse en 2001 para recuperar a memoria hist\u00f3rica das zonas nas que se desenvolveron os 115 d\u00edas de duraci\u00f3n da Batalla do Ebro, a batalla m\u00e1is longa, sanguenta e decisiva da Guerra Civil Espa\u00f1ola. O \"Centre d'interpretaci\u00f3 de la batalla de l'Ebre\" (Centro de Informaci\u00f3n da Batalla do Ebro) ten cami\u00f1os marcados nun circu\u00edto pola zona.\nA finais de marzo de 1938, tras a Ofensiva de Arag\u00f3n, a Brigada Lincoln-Washington, parte da 35\u00aa Divisi\u00f3n retirouse de Belchite, onde perderan 400 homes dun total de 500, acamparan na zona de Corbera. Non obstante, desco\u00f1ec\u00edan que a cidade estaba en mans dos franquistas desde o mediod\u00eda do 2 de abril, e varios brigadistas estadounidenses dos batall\u00f3ns Lincoln e Washington das Brigadas Internacionais que pasaban por al\u00ed foron capturados e executados, inclu\u00eddo o comandante do Batall\u00f3n, Major Merriman, e o seu segundo ao mando, David Doran..\nO posto de Merriman como comandante do Batall\u00f3n tomouno Milt Wolff, o \u00faltimo comandante do Batall\u00f3n Lincoln da XV Brigada Internacional. Reagrup\u00e1ronse nas beiras do Ebro para participar na ofensiva do Ebro, aumentando paulatinamente o seu n\u00famero a uns 700 homes, entre eles tropas espa\u00f1olas.\nDespois de fortes combates na zona, e de grandes perdas, a principios de setembro, o batall\u00f3n Lincoln estaba de volta nas proximidades de Corbera, s\u00f3 para retirarse da rexi\u00f3n a finais do mes, tras o anuncio do 21 de setembro do Presidente do Goberno de Espa\u00f1a, Juan Negr\u00edn, ante a Liga de Naci\u00f3ns en Xenebra, da s\u00faa decisi\u00f3n de retirar unilateralmente todas as tropas internacionais do Ex\u00e9rcito Republicano.\nA vila tam\u00e9n conta cun museo con artefactos e recordos da Guerra Civil."}
{"id": "306761", "revid": "89787", "url": "https://gl.wikipedia.org/wiki?curid=306761", "title": "Cornudella de Montsant", "text": "Cornudella de Montsant \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "306762", "revid": "1576", "url": "https://gl.wikipedia.org/wiki?curid=306762", "title": "NUTS", "text": ""}
{"id": "306763", "revid": "23204", "url": "https://gl.wikipedia.org/wiki?curid=306763", "title": "Creixell", "text": "Bonastre \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "306764", "revid": "23204", "url": "https://gl.wikipedia.org/wiki?curid=306764", "title": "Cunit", "text": "Cunit \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Pened\u00e8s."}
{"id": "306765", "revid": "5863", "url": "https://gl.wikipedia.org/wiki?curid=306765", "title": "Mostras de Abrente", "text": ""}
{"id": "306766", "revid": "23204", "url": "https://gl.wikipedia.org/wiki?curid=306766", "title": "Duesaig\u00fces", "text": "Duesaig\u00fces \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "306767", "revid": "23204", "url": "https://gl.wikipedia.org/wiki?curid=306767", "title": "El Catllar", "text": "El Catllar \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "306770", "revid": "23204", "url": "https://gl.wikipedia.org/wiki?curid=306770", "title": "Nacionalismo flamengo", "text": "O nacionalismo flamengo \u00e9 a ideolox\u00eda nacionalista que defende a nacionalidade dos flamengos e promove a s\u00faa unidade cultural, promovendo os intereses do territorio de Flandres, a rexi\u00f3n m\u00e1is rica de B\u00e9lxica que ocupa a parte norte do pa\u00eds. O idioma dos flamengos \u00e9 o flamengo, unha variedade do neerland\u00e9s, e a s\u00faa cultura \u00e9 xerm\u00e1nica, en contraposici\u00f3n a Valonia, a parte restante do territorio belga, na que predomina o franc\u00e9s e a cultura latina.\nOs principais representantes do movemento nacionalista son os partidos pol\u00edticos NV-A, de centro-dereita, e o Vlaams Belang, de dereita."}
{"id": "306771", "revid": "23204", "url": "https://gl.wikipedia.org/wiki?curid=306771", "title": "El Lloar", "text": "El Lloar \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "306772", "revid": "98629", "url": "https://gl.wikipedia.org/wiki?curid=306772", "title": "Snyder's of Hanover", "text": "Snyder's of Hanover \u00e9 unha empresa de distribuci\u00f3n de produtos de panadar\u00eda e de aperitivos localizada na cidade Hanover, Pensilvania, e especializada en facer pretzels.\nFundada por Harry V. Warehime no ano 1909, Snyder's of Hanover ten uns ingresos anuais duns 652 mill\u00f3ns de d\u00f3lares americanos.\nOs seus produtos son vendidos ao longo dos Estados Unidos de Am\u00e9rica, Canad\u00e1, nalg\u00fans pa\u00edses de Europa, Asia e no Medio Oriente.\nSynder's of Hanover ofrece ao consumidor 25 variedades dos tradicionais pretzels como por exemplo a variedade de pretzel s\u00e1ndwichs, os pretzels cubertos chocolate e os pretzels org\u00e1nicos e sen glute. Tam\u00e9n ofrece ao consumidor patacas fritas e outras variedades de petiscos.\nFusi\u00f3n con Lance, Inc..\nO 22 de xullo do ano 2010, foi anunciado que Snyder's of Hanover se fusionar\u00eda coa empresa Lance Inc. para crear a cadea de comida de aperitivos m\u00e1is grande de todos os Estados Unidos de Am\u00e9rica A uni\u00f3n da empresa deu lugar ao cambio do nome da empresa, cham\u00e1ndose Snyder's-Lance.\nProdutos.\n\"Snyder's Of Hanover\" ofrece unha variedade considerable de pretzels e outros produtos aperitivos. A compa\u00f1\u00eda afirma que t\u00f3dalas receitas dos seus pretzels ve\u00f1en da receita orixinal \"Snyder's \"Hanover Olde Tyme Pretzel\"\" .\nOs produtos pretzel m\u00e1is representativos incl\u00faen a variedade minis, aos de pasta levedada, os pretzels premium, \u00e1s pezas de pretzel aromatizadas, aos cubertos de chocolate, e \u00e1 variedade de pretzels org\u00e1nicos.\nSnyder tam\u00e9n ofrece a variedade EatSmart Naturals, que incl\u00fae patacas fritas para os veganos, patacas fritas a base de soia, con cachos de queixo, patacas fritas en aceite de xirasol, patacas fritas de tortilla, como tam\u00e9n salsas e \"dips\".\nEles tam\u00e9n ofrecen manteiga de cacahuete e s\u00e1ndwichs de pretzel recheos de queixo cheddar.\nSnyder do introduciu recentemente un pretzel sen gluten coa certificaci\u00f3n americana GFCO."}
{"id": "306773", "revid": "1131", "url": "https://gl.wikipedia.org/wiki?curid=306773", "title": "Pichel", "text": "Pichel pode referirse a:\nComo apelido pode referise a:"}
{"id": "306775", "revid": "98629", "url": "https://gl.wikipedia.org/wiki?curid=306775", "title": "Tempada 2014-15 da NBA", "text": "A tempada 2014-15 da NBA foi a 69\u00aa na historia da National Basketball Association (NBA). A tempada regular comezou o 28 de outubro de 2014, e rematou o 15 de abril de 2015. O All-Star Game da NBA disputouse o 15 de febreiro de 2015 no Madison Square Garden de Nova York. Os Playoffs comezaron o 18 de abril de 2015 e remataron o 16 de xu\u00f1o de 2015 coa disputa do sexto partido das Finais da NBA entre os Golden State Warriors e os Cleveland Cavaliers, que tiveron coma campi\u00f3n \u00f3s Warriors por 4-2.\nTempada regular.\nA tempada regular comezou o xoves 28 de outubro de 2014, e rematou o m\u00e9rcores 15 de abril de 2015.\nClasificaci\u00f3ns.\nPor conferencia.\nx- Clasificado para playoffs\ny- Campi\u00f3n de divisi\u00f3n\nc- Vantaxe de campo nos playoffs de conferencia\nz- Vantaxe de campo en todos os playoffs"}
{"id": "306776", "revid": "56817", "url": "https://gl.wikipedia.org/wiki?curid=306776", "title": "Wagonwheel Blues", "text": "Wagonwheel Blues \u00e9 o \u00e1lbum de estrea da banda estadounidense de indie rock The War on Drugs, publicado o 19 de xu\u00f1o de 2008 a trav\u00e9s do selo Secretly Canadian. Tr\u00e1tase do \u00fanico disco do grupo en contar co bater\u00eda Kyle Lloyd."}
{"id": "306777", "revid": "56817", "url": "https://gl.wikipedia.org/wiki?curid=306777", "title": "Among the Leaves", "text": "Among the Leaves \u00e9 o quinto \u00e1lbum da banda estadounidense de indie folk Sun Kil Moon, publicado o 29 de maio de 2012 a trav\u00e9s do selo Caldo Verde Records. Semellante ao anterior disco do grupo, \"Admiral Fell Promises\" (2010), o traballo est\u00e1 maiormente interpretado polo membro fundador Mark Kozelek cunha guitarra de cordas de nailon.\nNo ano 2013 Mark Kozelek editou un \u00e1lbum ao vivo gravado pouco despois do lanzamento \"Among the Leaves\", titulado \"Live at Phoenix Public House Melbourne\".\nO \u00e1lbum foi situado no posto 41 na lista dos 50 mellores \u00e1lbums de 2012 da publicaci\u00f3n online Stereogum."}
{"id": "306778", "revid": "56817", "url": "https://gl.wikipedia.org/wiki?curid=306778", "title": "Soundtracks for the Blind", "text": "Soundtracks for the Blind \u00e9 o d\u00e9cimo \u00e1lbum da banda estadounidense de rock experimental Swans, publicado como dobre CD o 22 de outubro de 1996 a trav\u00e9s do selo Young God Records. Foi o seu \u00faltimo disco ata o lanzamento en 2012 de \"My Father Will Guide Me Up a Rope to the Sky\". Pretend\u00edase que \"Soundtracks for the Blind\", como suxire o seu t\u00edtulo, funcionase como unha especie de \"banda sonora para unha pel\u00edcula inexistente\", e na s\u00faa \u00e9poca foi o traballo de estudio m\u00e1is variado de Swans."}
{"id": "306780", "revid": "54336", "url": "https://gl.wikipedia.org/wiki?curid=306780", "title": "San Xes", "text": "San Xes pode referirse a:\nComo haxi\u00f3nimo pode referirse a:"}
{"id": "306781", "revid": "1131", "url": "https://gl.wikipedia.org/wiki?curid=306781", "title": "Almudena Chac\u00f3n Pichel", "text": ""}
{"id": "306782", "revid": "1131", "url": "https://gl.wikipedia.org/wiki?curid=306782", "title": "Luz Pichel Gonz\u00e1lez", "text": ""}
{"id": "306802", "revid": "56817", "url": "https://gl.wikipedia.org/wiki?curid=306802", "title": "Mirrored", "text": "Mirrored \u00e9 o \u00e1lbum de estrea da banda estadounidense de rock experimental Battles, publicado o 14 de maio de 2007 no Reino Unido e o 22 de maio nos Estados Unidos a trav\u00e9s do selo Warp Records. Esta \u00e9 a primeira vez que o grupo incorpora voces destacadas e letras nas s\u00faas canci\u00f3ns, xa que o seu anterior EP era completamente instrumental (\u00e1 parte do \"beatboxing\" nos temas \"Dance\" e \"Fantasy\" e as voces sen palabras en \"B + T\", \"IPT-2\" e \"BTTLS\"). O primeiro sinxelo do \u00e1lbum, \"Atlas\", foi editado no Reino Unido o 2 de abril de 2007, e foi usado no xogo da PlayStation 3 \"LittleBigPlanet\", no nivel \"The Construction Site\". Tam\u00e9n foi usado nos programas da televisi\u00f3n brit\u00e1nica \"Skins\", \"Top Gear\" e \"Torchwood\", ademais de por Honda para o seu Civic Type R europeo. \"Mirrored\" apareceu nas listas de mellores \u00e1lbums de 2007 de varias publicaci\u00f3ns, como \"Time\", \"NME\", \"The Guardian\" e Pitchfork."}
{"id": "306805", "revid": "1576", "url": "https://gl.wikipedia.org/wiki?curid=306805", "title": "The Hunter", "text": "The Hunter pode referirse a:"}
{"id": "306807", "revid": "89787", "url": "https://gl.wikipedia.org/wiki?curid=306807", "title": "American Capitalist", "text": "American Capitalist \u00e9 o terceiro \u00e1lbum de estudio do grupo Five Finger Death Punch, pubilcado o 11 de outubro de 2011. \nFoi o primeiro \u00e1lbum do grupo sen o baixista Matt Snell, que deixara o grupo en decembro de 2010. O primeiro sinxelo deste \u00e1lbum, titulado \"Under and Over It\", foi publicado o 27 de xullo de 2011. O \u00e1lbum debutou no n\u00famero tres da lista Billboard 200 e vendeu m\u00e1is de 90\u00a0000 copias na s\u00faa primeira semana \u00e1 venda. En setembro de 2012 o \u00e1lbum foi certificado coma disco de ouro pola RIAA tras acadar m\u00e1is de 500\u00a0000 copias vendidas nos Estados Unidos."}
{"id": "306812", "revid": "98629", "url": "https://gl.wikipedia.org/wiki?curid=306812", "title": "H\u00e4ssleholm", "text": "H\u00e4ssleholm \u00e9 unha cidade da provincia de Escania, no condado de Escania, Suecia. No ano 2017 contaba cunha poboaci\u00f3n de 52 003 habitantes.\nHistoria.\nH\u00e4ssleholm foi gradualmente urbanizada dende 1860 en relaci\u00f3n coa construci\u00f3n da principal li\u00f1a de ferrocarril Estocolmo-Malm\u00f6. Non hab\u00eda ning\u00fan asentamento al\u00ed mesmo antes da chegada do ferrocarril. A estaci\u00f3n levaba o nome dun terreo situada na veci\u00f1anza dun cruzamento de ferrocarril planificado. Ga\u00f1ou o t\u00edtuo de cidade en 1914. Durante o s\u00e9culo XX convert\u00edase nun cubo militar. Ap\u00f3s a guerra fr\u00eda, a maior parte dos establecementos militares dispersaron ou foron movidos a outros lugares.\nNo ano 2000, abre o \"Centro Cultural de H\u00e4ssleholm\" (\"kulturhus\"), onde hai teatros, unha biblioteca, un centro de visitas e restaurantes. Ao leste do centro da cidade est\u00e1 o \"hembygdspark\" cunha estatua chamada \"Snapphanen\" feita polo escultor Axel Ebbe. A estatua recorda a historia da cidade.\nDeporte.\nOs seguintes clubs de deportes te\u00f1en a s\u00faa sede en H\u00e4ssleholm:"}
{"id": "306814", "revid": "89787", "url": "https://gl.wikipedia.org/wiki?curid=306814", "title": "At Bertram's Hotel", "text": "At Bertram's Hotel \u00e9 unha novela polic\u00edaca de Agatha Christie, publicada no Reino Unido por Collins Crime Club o 15 de novembro de 1965. Est\u00e1 protagonizada pola detective Miss Marple.\nTrama.\nJane Marple, a anci\u00e1 detective afeccionada, est\u00e1 de vacaci\u00f3ns no Hotel Bertram's en Londres, un lugar do cal ten bos recordos da s\u00faa mocidade. O establecemento conserva unha atmosfera mestura da era Eduardiana e Vitoriana, desde a decoraci\u00f3n at\u00e9 os traballadores e h\u00f3spedes. No seu sal\u00f3n de t\u00e9 Miss Marple atopa unha amiga dos tempo da guerra, Lady Selina Hazy, quen lle conta que frecuentemente sa\u00fada xente no hotel pensando que a co\u00f1ece pero que acaban por ser estra\u00f1os. Miss Marple est\u00e1 intrigada polo resto de h\u00f3spedes, como a famosa aventureira Bess Sedgwick, a moza Elvira Blake e o seu responsable legal o Coronel Luscombe, e un crego an\u00f3dino, Canon Pennyfather.\nO finado pai de Elvira legoulle unha gran suma de cartos, dos que poder\u00e1 dispor cando faga vinte e un anos. A s\u00faa nai abandon\u00e1raa cando era un beb\u00e9, e est\u00e1n separadas. Logo de preguntarlle ao seu avogado quen herdar\u00eda os seus cartos no caso de que morrese, Elvira deixa caer a idea de que quizais case, e di que a intentaran envelenar cando estudaba en Italia. Coa axuda da s\u00faa amiga Bridget Melford, voa a Irlanda para descubrir algo de grande importancia.\nO mesmo d\u00eda en que Elvira viaxa a Irlanda, Canon Pennyfather deb\u00eda ir a un congreso en Lucerna (Su\u00edza). Con todo, o crego conf\u00fandese e chega ao aeroporto un d\u00eda despois do previsto, co que perde o seu voo. Logo de ir ao cinema, regresa cara \u00e1 medianoite ao Bertram's, e descobre un intruso no seu cuarto. Recbe un golpe e esperta catro d\u00edas despois nunha casa a varias horas de Londres, pero preto do lugar onde esa mesma noite tivera lugar un asalto ao ferrocarril Irish Mail. Unha familia encontrouno \u00e1 beira da estrada e levouno para casa sen avisar \u00e1 polic\u00eda. Pennyfather \u00e9 incapaz de lembrar nada desde que collera o taxi ao aeroporto, pero algunhas testemu\u00f1as do estado roubo viron algu\u00e9n similar a el a car\u00f3n do tren. Con todo, Miss Marple tam\u00e9n o mirara deixando o seu cuarto do hotel \u00e1s 3 da ma\u00f1\u00e1, tres horas despois de ser agredido e algunhas horas antes do roubo.\nBess Sedgwick, pola s\u00faa banda, abandonara a s\u00faa filla Elvira porque non se consideraba unha nai adecuada. Con todo, ambas as d\u00faas comparten o mesmo gusto polos homes, sendo amantes do mesmo home, o piloto de carreiras franc\u00e9s/polon\u00e9s Ladislau Malinowski. Un coche deportivo semellante a un conducido por Malinowski parece estar ligado ao roubo do Irish Mail e a varios outros asaltos recentes.\nMiss Marple escoita a Bess Sedgwick falar co porteiro do hotel, Michael \"Micky\" Gorman, co que casara moitos anos atr\u00e1s en Irlanda. Daquela, Gorman dix\u00e9ralle que o matrimonio fora s\u00f3 un xogo e non unha voda legal, pero o enlace fora lex\u00edtimo, co cal os catro matrimonios posteriores dela foran involuntariamente b\u00edgamos. Elvira, a filla de Bess, tam\u00e9n escoita iso, e preoc\u00fapase porque poder\u00eda invalidar a s\u00faa herdanza, ao ser a filla dun dos maridos posteriores de Sedgwick. Elvira viaxara a Irlanda para comprobar o matrimonio, mais non sei di se voou de volta a Inglaterra ou se tomou un tren, quizais o tren Irish Mail, co que poder\u00eda ser unha testemu\u00f1a ou mesmo unha das autoras do roubo.\nUnha noite de n\u00e9boa mesta esc\u00f3itanse dous tiros f\u00f3ra do hotel, seguidos de berros. Elvira Blake est\u00e1 a car\u00f3n do cad\u00e1ver do porteiro do hotel, Gorman. A moza afirma que logo dun primeiro disparo que lle pasou a car\u00f3n da cara, Gorman se botou enriba dela para protexela e recibiu un tiro mortal. Ao cabo, desc\u00f3brese que a arma \u00e9 de Malinowski.\nA polic\u00eda comezara a investigar a desaparici\u00f3n de Pennyfather. O inspector \"Father\" Davy entrevistou aos h\u00f3spedes e traballadores do hotel, e dec\u00e1tase axi\u00f1a de que Miss Marple entende aspectos da natureza humana que fornecen pistas importantes. Tras atopar a Pennyfather, Miss Marple conv\u00e9nceo para recrear os seus movementos a partir do momento en que ela cre que o viu no corredor, situaci\u00f3n que Pennyfather non lembra. Mentres o ve cami\u00f1ar polo corredor, ela comprende que non foi el a quen viu. Pennyfather recupera a memoria, e lembra que se viu a si mesmo sentado nunha cadeira pouco antes de quedar inconsciente. Cun \"doppelg\u00e4nger\", golpe\u00e1rono e lev\u00e1rono para o lugar do asalto ao tren, para as\u00ed involucralo no crime.\nMiss Marple c\u00f3ntalle ao Inspector Davy a s\u00faa decepci\u00f3n respecto \u00e1 falsa atmosfera do Bertram's. Reco\u00f1ece que o pasado non pode ser revivido dun modo real, a\u00ednda que os traballadores sexan exppertos. A pesar de que alg\u00fans dos h\u00f3spedes son reais, outros parecen estar actuando ou finxindo ser o que non son. Marple e Davy dec\u00e1tanse de que o hotel est\u00e1 a ser usado por unha banda criminal, e os actores fanse pasar por outras persoas durante os asaltos para proporcionar coartadas aos seus compa\u00f1eiros.\nDavy e Miss Marple desenmascaran a Bess Sedgwick como a ide\u00f3loga dos roubos, xunto cos propietarios e empregados do hotel. Sedgwick confesa non s\u00f3 iso, sen\u00f3n tam\u00e9n o asasinato de Michael Gorman. Logo de confesar escapa pola vent\u00e1, monta nun coche deportivo e sae \u00e1s pr\u00e9sas, e sofre un accidente mortal. Miss Marple non est\u00e1 convencida de que Sedgwick matase realmente a Gorman, e cre que confesou para protexer a verdadeira asasina, a s\u00faa filla Elvira. A moza herdeira namorara de Ladislaus Malinowski e sab\u00eda que este estaba interesado principalmente no di\u00f1eiro dela, pero estaba preocupada porque se Michael Gorman revelaba que casara con Bess Sedgwick pod\u00eda p\u00f3r en perigo o legado do seu pai.\nAdaptaci\u00f3ns.\nA obra foi levada \u00e1 serie de televisi\u00f3n en 1987 pola BBC con Joan Hickson como Miss Marple. No ano 2007 foi adaptada por ITV con Geraldine McEwan como protagonista, a\u00ednda que con numerosos cambios respecto \u00e1 trama orixinal.\nA novela foi traducida ao checo (\"V hotelu Bertram\"), neerland\u00e9s (\"In hotel Bertram\"), estoniano (\"Bertrami hotellis\"), fin\u00e9s (\"Bertramin hotellissa\"), alem\u00e1n (\"Bertrams Hotel\"), grego (\"\u039e\u03b5\u03bd\u03bf\u03b4\u03bf\u03c7\u03b5\u03af\u03bf \u039c\u03c0\u03ad\u03c1\u03c4\u03c1\u03b1\u03bc\"), noruegu\u00e9s (\"Den forsvunne domprost\"), portugu\u00e9s do Brasil (\"O Caso do Hotel Bertram\") e de Portugal (\"Mist\u00e9rio em Hotel de Luxo\"), eslovaco (\"V hoteli Bertram\"), castel\u00e1n (\"En el Hotel Bertram\"), turco (\"Cinayetler Oteli\") e h\u00fangaro(\"A Bertram sz\u00e1ll\u00f3\")."}
{"id": "306815", "revid": "89787", "url": "https://gl.wikipedia.org/wiki?curid=306815", "title": "You (canci\u00f3n de Robin Stjernberg)", "text": "\"You\" \u00e9 unha canci\u00f3n pop lanzada en 2013 polo cantante sueco Robin Stjernberg. A canci\u00f3n ga\u00f1ou o \"Melodifestivalen 2013\" o 9 de marzo dese mesmo ao, e representou a Suecia no Festival de Eurovisi\u00f3n 2013 en Malm\u00f6, Suecia, conseguindo un posto 14 na final o 18 de maio do 2013.\nO 1 de novembro de 2013 estrease unha nova versi\u00f3n da canci\u00f3n xunto \u00e1 cantante alem\u00e1 Cascada."}
{"id": "306818", "revid": "22570", "url": "https://gl.wikipedia.org/wiki?curid=306818", "title": "Alclad", "text": "Alclad \u00e9 unha marca rexistrada de Alcoa empregada como termo xen\u00e9rico para describir unha l\u00e1mina de aluminio resistente \u00e1 corrosi\u00f3n formado por superficies de aluminio de alta pureza (99,99 %) ligados metalurxicamente a un n\u00facleo de aliaxe de aluminio de alta resistencia (duraluminio). Estas l\u00e1minas empr\u00e9ganse udualmente na industria aeron\u00e1utica.\nO alclad empregouse na estrutura e no revestimento externo do dirixible ZMC-2 da Armada dos Estados Unidos, cuxa construci\u00f3n tivo lugar en 1927 na base aeronaval de Grosse Ile (Wayne, M\u00edchigan).\nDescrito no NACA-TN-259, de agosto de 1927, como un \u00abnovo aluminio resistente \u00e1 corrosi\u00f3n marcadamente superior \u00e1s actuais aliaxes resistentes. O seu uso debe permitir un elevado incremento na duraci\u00f3n dunha peza estrutural.\nAlclad \u00e9 unha aliaxe de aluminio, cobre, manganeso e magnesio tratada a alta temperatura, que ten na s\u00faa superficie a resistencia \u00e1 corrosi\u00f3n do aluminio puro e a resistencia \u00e1 tracci\u00f3n da aliaxe no interior. \u00c9 de particular importancia a uni\u00f3n entre a aliaxe e oaluminio puro. Os resultados preliminares de probas de rociado con sal (24 semanas de exposici\u00f3n) mostran cambios na forza tensil e elongaci\u00f3n do alclad 17ST, se ocorren, tan pequenos que quedan totalmente dentro dos l\u00edmites do experimento\u00bb. En usos relacionados coa construci\u00f3n de aeronaves, o alclad probou ter maior resistencia \u00e1 corrosi\u00f3n que unha l\u00e1mina equivalente de aluminio puro, coa contrapartida dun maior peso."}
{"id": "306820", "revid": "56817", "url": "https://gl.wikipedia.org/wiki?curid=306820", "title": "My Versions (\u00e1lbum de Robin Stjernberg)", "text": "\"My Versions\" \u00e9 o \u00e1lbum debut do cantante sueco Robin Stjernberg, est\u00e1 composto por versi\u00f3ns de canci\u00f3ns doutros cantantes cantadas no \"talent-show\" Idol no 2011 onde resultou segundo."}
{"id": "306822", "revid": "98629", "url": "https://gl.wikipedia.org/wiki?curid=306822", "title": "Dennis Rodman", "text": "Dennis Keith Rodman, nado o 13 de maio de 1965 en Trenton, Nova Jersey, \u00e9 un ex xogador profesional estadounidense de baloncesto, que xogou para Detroit Pistons, San Antonio Spurs, Chicago Bulls, Los Angeles Lakers e Dallas Mavericks na National Basketball Association (NBA). Lembrado principalmente pola s\u00faa fereza defensiva e a s\u00faa capacidade reboteadora, era co\u00f1ecido moitas veces polo alcume \"The Worm\" (do ingl\u00e9s: \"o verme\"). Cunha altura de 2,01 m, durante os seus primeiros anos xogou na posici\u00f3n de ala para posteriormente evolucionar at\u00e9 a posici\u00f3n de ala-pivote.\nGrazas \u00e1 s\u00faa capacidade defensiva, foi inclu\u00eddo no \"quinteto defensivo ideal da NBA\" en sete ocasi\u00f3ns e elixido como Defensor do Ano en d\u00faas. Tam\u00e9n foi o m\u00e1ximo revoteador da competici\u00f3n durante sete anos consecutivos, axudando aos seus equipos a ga\u00f1ar un total de cinco campionatos. A s\u00faa biograf\u00eda na p\u00e1xina web oficial da liga di que \"\u00e9 posibelmente o mellor ala reboteador da historia da NBA\". En reco\u00f1ecemento \u00e1 s\u00faa traxectoria, os Detroit Pistons retiron o 11 de abril de 2011 a camisola co seu n\u00famero 10, sendo ademais uns meses despois inclu\u00eddo no Naismith Memorial Basketball Hall of Fame.\nRodman experimentou unha infancia infeliz, sendo un rapaz t\u00edmido e introvertido nos seus primeiros anos. Despois de interromper unha tentativa de suicidio en 1993, reinventouse a si mesmo como un \"bad boy\" (do ingl\u00e9s: \"neno malo\"), sendo notorio polas s\u00faas numerosas e controvertidas bufonadas. Tinguiuse repetidamente o cabelo de cores artificiais, f\u00edxose numerosos \"piercings\" e tatuaxes, e frecuentemente interrompeu os partidos ao enfrontarse a rivais e arbtitros. \u00c9 co\u00f1ecido tam\u00e9n o caso no que acudiu \u00e1 presentaci\u00f3n da s\u00faa autobiograf\u00eda \"Bad As I Wanna Be\" levando posto un vestido de voda. Al\u00e9n do baloncesto, Rodman tam\u00e9n ten participado en espect\u00e1culos de loita libre profesional e en obras cinematogr\u00e1ficas.\nTraxectoria.\nPrimeiros anos.\nDennis Rodman naceu en Trenton, Nova Jersey , fillo de Shirley e Philander Rodman, Jr., piloto das Forzas A\u00e9reas, e m\u00e1is tarde veterano da Guerra de Vietnam. Cando era novo, o seu pai abandonou \u00e1 s\u00faa familia para instalarse finalmente en Filipinas. Segundo o seu pai, Rodman ten uns 26 ou 28 irm\u00e1ns e irm\u00e1s por li\u00f1a paterna. A s\u00faa nai, Shirley, tivo moitos traballos, \u00e1s veces catro \u00e1 vez, para poder manter \u00e1 s\u00faa familia. Na s\u00faa biograf\u00eda de 1997, \"Bad As I Wanna Be\", expresa o seu odio e indignaci\u00f3n cara ao seu pai. Rodman reco\u00f1eceu publicamente ao seu pai 42 anos despois de que os abandonase durante un acto p\u00fablico celebrado en Manila, debido a un partido de exhibici\u00f3n entre lendas de baloncesto estadounidenses e filipinas. O empobrecido Rodman e as s\u00faas d\u00faas irm\u00e1s, Debra e Kim, cri\u00e1ronse no Oak Cliff secci\u00f3n de Dallas, Texas, considerada como unha das peores zonas de Dallas na \u00e9poca. Rodman ti\u00f1a moito apego \u00e1 s\u00faa nai. De acordo con Rodman, Shirley Rodman estaba m\u00e1is interesada nas s\u00faas d\u00faas irm\u00e1s Debra e Kim. Considerouse en xeral \"atafegado\" pola casa s\u00f3 con mulleres.\nCando Rodman experimentou o seu crecemento acelerado, voltouse a\u00ednda m\u00e1is retra\u00eddo, xa que sent\u00eda estra\u00f1o no seu propio corpo. Rodman era tan inseguro coas mulleres que pensaban que era homosexual na s\u00faa adolescencia. Perdeu a s\u00faa virxindade cando ti\u00f1a 20 anos, tendo a s\u00faa primeira experiencia sexual cunha prostituta, acto que describiu como unha experiencia desagrad\u00e1bel.\nRodman asist\u00eda \u00e1 South Oak Cliff High School. Por\u00e9n, Rodman non se consideraba un destacado atletista. Segundo el, era \"incapaz de meter unha bandexa\" e, a\u00ednda que xogou nos equipos de baloncesto da escola secundaria, permanec\u00eda habitualmente ao banco de suplentes. C\u00f3mpre destacar que no seu primeiro ano da escola secundaria med\u00eda soamente 1,68 m. Despois de terminar a escola, Rodman traballou como conserxe de noite no Aeroporto Internacional de Dallas-Fort Worth. Nesa \u00e9poca experimentou un estir\u00f3n repentino, polo que decidiu darlle outra oportunidade ao baloncesto.\nUniversidade.\nGrazas a este estir\u00f3n, un amigo da familia avisou o adestrador en xefe da universidade do condado de Cooke en Gainesville, Texas. Nun s\u00f3 semestre al\u00ed, fixo unha media de 17,6 puntos e 13,3 rebotes por partido. Despois da s\u00faa curta estad\u00eda en Gainesville, foi transferido ao Southeastern Oklahoma State University. Al\u00ed, Rodman foi tres veces All-American e liderou \u00e1 NAIA en rebotes. En tres tempadas al\u00ed, fixo unha media de 25,7 puntos e 15,7 rebotes por partido, liderou a competici\u00f3n en rebotes d\u00faas veces e rexistrando unha porcentaxe de tiros de campo do 63,7%. No Torneo de Portsmouth, un campus pre-draft da NBA, recibiu o t\u00edtulo de MVP, chamando a atenci\u00f3n dos Detroit Pistons.\nDurante este tempo, Rodman traballou nun campus de baloncesto xuvenil de ver\u00e1n, onde fixo amizade con campista Bryne Rich, que era t\u00edmido e retra\u00eddo por mor dun accidente de caza no que por erro matou a tiros ao seu mellor amigo. Os dous fix\u00e9ronse case insepar\u00e1beis. As\u00ed, Rich convidou a Rodman \u00e1 s\u00faa casa rural de Oklahoma; nun primeiro momento, Rodman non foi ben recibido polos Rich debido a que era afroamericano. Con todo, a familia estaba agradecida con el por sacar ao seu fillo a sa\u00edr f\u00f3ra da casa e foron finalmente capaces de deixar ao car\u00f3n os seus prexu\u00edzos. A pesar de que Rodman ti\u00f1a familia e problemas persoais con si mesmo, a familia Rich adoptouno en 1982, e foise da vida da cidade a \"conducir dun tractor e xogar coas vacas\". Rodman atrib\u00fae os Rich como a s\u00faa \"familia substituta\" que lle axudou na universidade.\nNBA.\nDetroit Pistons.\nOs Detroit Pistons elixiron a Rodman na segunda rolda do Draft da NBA de 1986 no posto 27. Nese punto os Pistons ti\u00f1an un equipo ben armado no que xogaban as estrelas como Isiah Thomas, Joe Dumars e Bill Laimbeer e outros xogadores como Adrian Dantley, Vinnie Johnson, John Salley ou Rick Mahorn. A intensidade de Rodman encaixou perfectamente co estilo equipo, que xa era co\u00f1ecido polo seu estilo rudo de xogo e o seu defensa tenaz. Na s\u00faa primeira tempada na NBA, Rodman conseguiu unhas medias de 6,5 puntos e 4,5 rebotes en apenas 15 minutos de xogo. Os Pistons perderon na final de conferencia de 1987 contra os Boston Celtics, a pesar de que Rodman realizou unha defensa moi eficaz a Larry Bird, rebaixando considerablemente as s\u00faas medias. Na temporada 1987-88, Rodman mellorou notabelmente o seu xogo, sendo o segundo m\u00e1ximo reboteador do equipo s\u00f3 por detr\u00e1s de Laimbeer, con 8,7 capturas por noite, derrotando na final de conferencia aos mozos Chicago Bulls. Este ano Rodman obtivo o primeiro dos seus dous t\u00edtulos consecutivos de Mellor Defensor. Por\u00e9n, os Pistons perden a final por 4-3 ante Los Angeles Lakers, influ\u00edndo na eliminatoria a forte escordadura que sufriu durante o sexto partido a estrela Isiah Thomas.\nNa tempada 1988-1989 os Pistons enfront\u00e1ronse nas finais da NBA de novo cos Lakers. Esta vez ga\u00f1aron o seu primeiro t\u00edtulo cun resultado contundente de 4-0. Ao ano seguinte conseguiron revalidar o t\u00edtulo ao vencer nas finais aos Portland Trail Blazers por 4-1. Rodman liderou aos Pistons con 12,5 rebotes por partido na tempada 1990-91 da NBA. En 1992, Rodman mellorou significativamente, pfacendo medias de m\u00e1is de 18 rebotes por partido, ga\u00f1ando as\u00ed o primeiro dos seus 7 t\u00edtulos consecutivos como m\u00e1ximo reboteador da liga. En marzo de 1992, obtivo o maior n\u00famero de rebotes nun partido durante a s\u00faa carreira con 34. Unha noite durante a tempada 1992-93, Rodman foi encontrado sentado na s\u00faa camioneta cunha arma cargada no estacionamento do pavill\u00f3n dos Pistons. Rodman declarou nunha das s\u00faas autobiograf\u00edas que esa noite foi cando asasinou o \"vello Dennis\" e deixou ao \"novo Dennis\" sa\u00edr. Ao final da tempada foi traspasado a San Antonio Spurs xunto con Isiah Morris por Sean Elliott e David Wood.\nSan Antonio e Chicago.\nNa temporada 1993-94 Rodman asina cos San Antonio Spurs, onde compartiu vestiario con David Robinson. No equipo texano continuou practicando o xogo que m\u00e1is dominaba, permitindo que o pivote do equipo, Robinson, se concentrase m\u00e1is en anotar puntos. Precisamente o pivote dos Spurs ga\u00f1ar\u00eda ese ano o t\u00edtulo ao m\u00e1ximo anotador da tempada, repetindo Rodman o t\u00edtulo hom\u00f3logo en rebotes, cunha media de 17,3 capturas por partido. Isto permitiulle tam\u00e9n formar parte do \"Primeiro quinteto defensivo\". Foi a primeira vez que dous compa\u00f1eiros de equipo compart\u00edan devanditas honras. A seguinte tempada axudou aos Spurs a conseguir a mellor marca da franqu\u00eda (62-20), o que os levou \u00e1s finais de conferencia. Con todo, as s\u00faas constantes distracci\u00f3ns extradeportivas (tivo un breve romance con Madonna) non eran moi ben vistas, o que deteriorou a s\u00faa situaci\u00f3n no equipo, at\u00e9 que os directivos, despois de que non chegase xunto co equipo ao quinto partido da final de conferencia, decidiron botalo da franqu\u00eda.\nDespois da tempada 1994-95, Rodman foi traspasado aos Chicago Bulls coa intenci\u00f3n de que enchese o oco deixado por Horace Grant. Os Bulls con Rodman, Scottie Pippen e Michael Jordan, que regresaba do seu retiro, melloraron en 25 vitorias a s\u00faa marca da tempada anterior (de 47-35 a 72-10) para impor un r\u00e9cord da NBA. O seu cami\u00f1o nas finais foi relativamente f\u00e1cil e conseguiron o t\u00edtulo de Campi\u00f3n. Xuntos Rodman, Jordan e Pippen integraron o equipo defensivo do ano, sendo esta a primeira vez que tres xogadores do mesmo equipo o lograban. Rodman liderou a liga en rebotes por quinto ano consecutivo e Jordan ga\u00f1ou o t\u00edtulo de anotador, emulando o que xa conseguira con Robinson nos Spurs. Repet\u00edrono en 1997 e 1998, no que supuxo o segundo tricampeonato da d\u00e9cada para os Bulls.\nDespois dos Bulls.\nRodman deixou Chicago despois da tempada 1997-98, cando os Bulls comezaron unha reconstruci\u00f3n masiva do seu cadro de xogadores. As\u00ed terminou tam\u00e9n a s\u00faa \u00faltima tempada como grande estrela do baloncesto, xa que despois s\u00f3 tivo breves aparici\u00f3ns con outros dous equipos da liga: Los Angeles Lakers e Dallas Mavericks. Rodman foi o reboteador estrela dos anos 1990, con sete t\u00edtulos consecutivos, e freou defensivamente a xogadores do talle de Michael Jordan, Scottie Pippen, Magic Johnson, Larry Bird, Shaquille O'Neal, Alonzo Mourning, Shawn Kemp, Karl Malone ou Charles Barkley. A s\u00faa actuaci\u00f3n m\u00e1is impresionante foi durante as finais da Conferencia Leste en 1996, cando Rodman apagou a Horace Grant e axudou a conter ao xigante O'Neal, que ao cabo foi a clave para que os Bulls lograsen a vitoria na final de conferencia. Despois de deixar a NBA xogou en equipos da ABA e mesmo nalg\u00fan equipo europeo."}
{"id": "306823", "revid": "5132", "url": "https://gl.wikipedia.org/wiki?curid=306823", "title": "Trenton", "text": ""}
{"id": "306824", "revid": "5070290", "url": "https://gl.wikipedia.org/wiki?curid=306824", "title": "Pieces (\u00e1lbum de Robin Stjernberg)", "text": "\"Pieces\" \u00e9 o segundo \u00e1lbum do cantante sueco Robin Stjernberg, e \u00e9 o primeiro que est\u00e1 composto por canci\u00f3ns propias, na que se incl\u00faen a canci\u00f3n coa que representou a Suecia no Festival de Eurovisi\u00f3n 2013, \"You\"."}
{"id": "306825", "revid": "839", "url": "https://gl.wikipedia.org/wiki?curid=306825", "title": "Arsenie Boca", "text": "Arsenie Boca, nado \"Zian\" no ano 1910 e finado o 1989, foi un sacerdote da Igrexa ortodoxa romanesa perseguido pola Securitate, a polic\u00eda secreta durante a Roman\u00eda comunista. Foi tam\u00e9n pintor de iconas e co-tradutor da \"Filocalia\". \u00c9 definido por alg\u00fans como o m\u00e1is importante confesor de Roman\u00eda. A\u00ednda que non foi canonizado, o seu t\u00famulo \u00e9 visitado anualmente por miles de peregrinos."}
{"id": "306826", "revid": "89787", "url": "https://gl.wikipedia.org/wiki?curid=306826", "title": "The Wrong Side of Heaven and the Righteous Side of Hell, Volume 1", "text": "The Wrong Side of Heaven and the Righteous Side of Hell, Volume 1 \u00e9 o cuarto \u00e1lbum de estudio de Five Finger Death Punch, e o primeiro de dous \u00e1lbums planeados polo grupo para a s\u00faa publicaci\u00f3n no ano 2013. Foi publicado o 30 de xullo de 2013 baixo o selo Prospect Park Records. O \u00e1lbum entrou na lista Billboard 200 no posto n\u00famero 2 con 113\u00a0000 copias vendidas."}
{"id": "306828", "revid": "89787", "url": "https://gl.wikipedia.org/wiki?curid=306828", "title": "The Wrong Side of Heaven and the Righteous Side of Hell, Volume 2", "text": "The Wrong Side of Heaven and the Righteous Side of Hell, Volume 2 \u00e9 o quinto \u00e1lbum de estudio de Five Finger Death Punch, o segundo publicado polo grupo no ano 2013, xunto ao anterior \"Volume 1\". Publicouse o 19 de novembro de 2013 baixo o selo Prospect Park Records."}
{"id": "306830", "revid": "89787", "url": "https://gl.wikipedia.org/wiki?curid=306830", "title": "Penbryn", "text": "Penbryn \u00e9 unha comunidade do condado de Ceredigion en Gales. A poboaci\u00f3n, de 1270 habitantes segundo o censo de 2011, distrib\u00faese nas localidades de Penbryn, Tre-saith, Brynhoffnant, Glynarthen, Sarnau e Than-y-groes. A competencia no uso da lingua galesa est\u00e1 por riba da media galesa, cun 49,7% que afirman poder falalo. Entre as localidades de Penbryn e Tre-saith local\u00edzase a Pedra Corbalengi, unha gran pedra chantada no chan que data do s\u00e9culo VI e que leva a inscrici\u00f3n \"CORBALENGI IACIT ORDOVS\",(Aqu\u00ed xace Corbalengi o ordovicio). A praia de Penbryn \u00e9 propiedade do National Trust e \u00e9 famosa por aparecer no filme de James Bond, Die Another Day"}
{"id": "306831", "revid": "56817", "url": "https://gl.wikipedia.org/wiki?curid=306831", "title": "Marca rexistrada", "text": "Unha marca rexistrada consid\u00e9rase \u2014a efectos legais\u2014 unha forma de rexistro sobre calquera s\u00edmbolo utilizado para identificar de maneira exclusiva un ou varios produtos comerciais ou servizos. Dito s\u00edmbolo adoita denominarse como \"marca rexistrada\" (en ingl\u00e9s, \"trademark\"), a cal se mostra de forma abreviada coas iconas \u2122, M.R. ou \u00ae, a\u00ednda que isto non \u00e9 indicativo do rexistro ante a autoridade competente.\nO s\u00edmbolo dunha marca rexistrada pode ser unha palabra ou unha frase, unha imaxe ou un dese\u00f1o, e o uso do mesmo para identificar un produto ou servizo s\u00f3 lle est\u00e1 permitido \u00e1 persoa f\u00edsica ou xur\u00eddica que realizou o rexistro de dita marca ou a que estea debidamente autorizada por quen a rexistrou.\nUnha marca rexistrada determina a identidade gr\u00e1fica/f\u00edsica/operativa dun produto ou servizo. Incl\u00fae elementos gr\u00e1fico-visuais propios que diferencian o artigo dos dos seus competidores, proporcion\u00e1ndolle certa identidade no sector comercial. Ademais, tr\u00e1tase dunha identidade rexistrada, protexida polas lei correspondentes, que pode utilizarse con exclusividade.\nNa industria farmac\u00e9utica a marca denom\u00ednase nome comercial, xa que \u00e9 o nome que identifica o medicamento dun determinado laboratorio farmac\u00e9utico. O nome comercial adoita ser moi distinto do nome do principio activo do medicamento, que se identifica como Denominaci\u00f3n com\u00fan internacional (DCI) ou nome xen\u00e9rico. Alg\u00fans laboratorios fabricantes de produtos xen\u00e9ricos utilizan como nome comercial o nome do \"principio activo\" seguido do nome do seu laboratorio (por exemplo, Ibuprofeno Normon), ou mesmo o nome do principio activo seguido do \"nome comercial\" que utilizaba antes o laboratorio (por exemplo, Amoxicilina Ardine)."}
{"id": "306832", "revid": "89787", "url": "https://gl.wikipedia.org/wiki?curid=306832", "title": "Butcher Babies", "text": "Butcher Babies \u00e9 un grupo estadounidense de groove metal e thrash metal con orixe nos \u00c1nxeles (California), liderado polas cantantes Heidi Shepherd e Carla Harvey, o guitarrista Henry Flury, o baixista Jason Klein, e o bater\u00eda Chris Warner. O seu primeiro \u00e1lbum de estudio titulado \"Goliath\", que foi publicado o 9 de xullo de 2013 baixo o selo Century Media Records vendeu 3\u00a0300 copias durante a s\u00faa primeira semana \u00e1 venda, posicion\u00e1ndose no n\u00famero tres da lista Billboard Heatseeker e no 112 na lista Billboard 200. O seu segundo \u00e1lbum, titulado \"Take It Like a Man\", foi publicado o 21 de agosto de 2015."}
{"id": "306834", "revid": "1888", "url": "https://gl.wikipedia.org/wiki?curid=306834", "title": "La Guindilla", "text": "La Guindilla foi un peri\u00f3dico editado en Pontevedra en 1886.\nHistoria e caracter\u00edsticas.\nSubtitulado \"Peri\u00f3dico festivo, semanal, joco-serio\", apareceu o 2 de xaneiro de 1886. Dirixido por V\u00edctor Said Armesto cando contaba s\u00f3 quince anos. Entre os seus redactores figuraban Fausto e Vicente Garc\u00eda Temes. Public\u00e1base os d\u00edas 2, 9, 16 e 24 de cada mes. O \u00faltimo n\u00famero co\u00f1ecido \u00e9 o 28, aparecido o 29 de agosto de 1886."}
{"id": "306835", "revid": "5863", "url": "https://gl.wikipedia.org/wiki?curid=306835", "title": "Icona (comunicaci\u00f3n)", "text": "En comunicaci\u00f3n e semi\u00f3tica, denom\u00ednase icona a calquera signo visual ou imaxe que representa unha entidade f\u00edsica ou simplemente representativa, unha idea, ou un proxecto co que mant\u00e9n unha relaci\u00f3n de semellanza.\nAs iconas son signos substitutivos, \u00e9 dicir, poden usarse no lugar da cousa representada, e de contido derivativo: a foto dunha paisaxe, por exemplo, representa a propia paisaxe, o mapa dunha rexi\u00f3n representa a propia rexi\u00f3n etc.\nA icona pos\u00fae unha relaci\u00f3n de semellanza co obxecto que representa. E pode ter tres niveis:\nC\u00f3mpre non confundir as iconas cos glifos, que son, en xeral, signos espec\u00edficos dun alfabeto cun signo ic\u00f3nico de orixe."}
{"id": "306836", "revid": "1888", "url": "https://gl.wikipedia.org/wiki?curid=306836", "title": "La Tranca", "text": "La Tranca foi o nome de varias publicaci\u00f3ns:"}
{"id": "306840", "revid": "12452", "url": "https://gl.wikipedia.org/wiki?curid=306840", "title": "Crom\u00e1tides irm\u00e1s", "text": ""}
{"id": "306841", "revid": "12452", "url": "https://gl.wikipedia.org/wiki?curid=306841", "title": "Crom\u00e1tide irm\u00e1", "text": ""}
{"id": "306842", "revid": "23204", "url": "https://gl.wikipedia.org/wiki?curid=306842", "title": "Kuchipudi", "text": "Kuchipudi (\u0c15\u0c42\u0c1a\u0c3f\u0c2a\u0c42\u0c21\u0c3f en telugu) \u00e9 unha danza cl\u00e1sica da India propia do estado de Andhra Pradesh, na India, a\u00ednda que tam\u00e9n \u00e9 popular nos estados meridionais do pa\u00eds. Ten orixe no s\u00e9culo XVII.\nEtimolox\u00eda.\nKuchipudi fai referencia \u00e1 vila hom\u00f3nima no Divi Taluka do Distrito de Krishna, da cal toma o nome. \nCaracter\u00edsticas.\nA danza adoita comezar con rituais teatrais, despois dos cales cada un dos personaxes aparece no escenario e se presenta a si mesmo cun \"dharavu\" (unha pequena composici\u00f3n musical e de baile). O baile acostuma acompa\u00f1arse con m\u00fasica carn\u00e1tica, t\u00edpica do sur do pa\u00eds. Xunto coa interpretaci\u00f3n do cantante, tam\u00e9n se toca o mridangam (un instrumento cl\u00e1sico de percursi\u00f3n do sur da India), o viol\u00edn, a frauta e o tambura. "}
{"id": "306843", "revid": "1888", "url": "https://gl.wikipedia.org/wiki?curid=306843", "title": "La Tranca (Pontevedra)", "text": "La Tranca foi un semanario editado en Pontevedra en 1886.\nHistoria e caracter\u00edsticas.\nApareceu o 1 de outubro de 1886. Dirixido por Ricardo Miser. Declar\u00e1base independente, pero denunciba o caciquismo de Galicia, defend\u00eda as vantaxes dun r\u00e9xime democr\u00e1tico e reclamaba a soberan\u00eda popular. Inclu\u00eda un editorial, poes\u00eda e a secci\u00f3n \"Trancazos\", na que se comentaban de forma cr\u00edtica a xesti\u00f3n municipal e os asuntos locais. Imprim\u00edase nos talleres de Jos\u00e9 Ram\u00f3n Paratcha de Vilagarc\u00eda de Arousa."}
{"id": "306844", "revid": "89787", "url": "https://gl.wikipedia.org/wiki?curid=306844", "title": "Daler Mehndi", "text": "Daler Singh, m\u00e1is co\u00f1ecido como Daler Mehndi, nado 18 de agosto de 1967 en Patna, Bihar, \u00e9 un cantante, compositor e produtor musical indio. Axudou a popularizar a m\u00fasica bhangra a nivel mundial, as\u00ed como o pop indio. \u00c9 principalmente co\u00f1ecido pola s\u00faa m\u00fasica bail\u00e1bel, a s\u00faa voz, o seu turbante e as s\u00faas t\u00fanicas longas."}
{"id": "306845", "revid": "25871", "url": "https://gl.wikipedia.org/wiki?curid=306845", "title": "Daler Singh Mehndi", "text": ""}
{"id": "306849", "revid": "89787", "url": "https://gl.wikipedia.org/wiki?curid=306849", "title": "Benjamin Constant, Brasil", "text": "Benjamin Constant \u00e9 un municipio brasileiro do estado do Amazonas. Segundo o Instituto Brasileiro de Xeograf\u00eda e Estat\u00edstica a s\u00faa poboaci\u00f3n estimada no ano 2014 era de 38 533 habitantes. O municipio forma parte da microrrexi\u00f3n do Alto Solim\u00f5es.\nOrixe e nome.\nA poboaci\u00f3n orixinal da \u00e1rea son os ticunas e na cidade o Museo Mag\u00fcta est\u00e1 dedicado \u00e1 s\u00faa lingua e cultura. Os xesu\u00edtas estableceran un asentamento estable de ticunas, denominado Javari, contra o ano 1750 e al\u00ed os portugueses instalaron un destacamento militar e un rexistro fiscal e desprazaron en 1766 para un lugar pr\u00f3ximo que ofrec\u00eda mellores condici\u00f3ns, chamado Tabatinga. Entre 1880 e 1890 fund\u00e1ronse varias poboaci\u00f3ns como Esperan\u00e7a e Remate de Males e en 1898 creouse o municipio de Benjamin Constant, recibindo o seu nome en homenaxe ao militar brasileiro Benjamin Constant Botelho de Magalh\u00e3es, un dos iniciadores do movemento do 15 de novembro de 1889 que proclamou a Rep\u00fablica no Brasil. O municipoi incorpourse en 1901 ao de S\u00e3o Paulo de Oliven\u00e7a restaur\u00e1ndose en 1904 malia que de novo entre 1930 e 1931\nXeograf\u00eda.\nLocalizaci\u00f3n.\nSit\u00faase no suroeste amazonense, distante de Manaus 1118\u00a0km en li\u00f1a recta e 1638 v\u00eda transporte fluvial, subindo o r\u00edio Solim\u00f5es e o r\u00edo Javari.\nClima.\nO seu clima \u00e9 tropical chuvioso e h\u00famido. Segundo datos do Instituto Nacional de Meteorolox\u00eda (INMET), a menor temperatura rexistrada en Benjamin Constant foi de , o 18 de xullo de 1975, e a maior de , o 1 de outubro de 2005. A maior precipitaci\u00f3n rexistrada en 24 horas foi de 168 mil\u00edmetros, o 7 de xaneiro de 2007. Nun mess, o maior volume de chuvia observado foi de mil\u00edmetros en xaneiro de 1967."}
{"id": "306852", "revid": "89787", "url": "https://gl.wikipedia.org/wiki?curid=306852", "title": "Marca comercial", "text": "Unha marca comercial, \u00e1s veces demnominada simplemente marca, \u00e9 unha identificaci\u00f3n comercial primordial e/ou o conxunto de varios identificadores cos que se relaciona e ofrece un produto ou servizo no mercado.\nCaracter\u00edsticas.\n\u00c9 un erro com\u00fan confundir o concepto de logo como un sin\u00f3nimo de marca, sendo a principal diferenza para unha marca que esta debe ser constru\u00edda m\u00e1is al\u00e1 da representaci\u00f3n visual que identifica a unha empresa ou organizaci\u00f3n.\nUn logo pode ser a msma marca, ou ser o identificador principal da mesma en conxunto con outros signos como o \"nome \u00fanico\", unha \"frase de venda\", \"grafismos secundarios\", \"iconograf\u00eda\", \"ton de comunicaci\u00f3n\" etc.\nC\u00f3mpre subli\u00f1ar que non todo logo cualifica para ser denominado marca, mentres que unha marca debe no seu sistema comercial m\u00e1is m\u00ednimo non prescindir dun logo."}
{"id": "306853", "revid": "98629", "url": "https://gl.wikipedia.org/wiki?curid=306853", "title": "Els mistos", "text": "Els mistos (en ) \u00e9 unha escultura de grandes dimensi\u00f3ns feita por Claes Oldenburg e Coosje van Bruggen en 1987 e que actualmente se atopa no parque barcelon\u00e9s de Vall d'Hebron, no distrito de Horta-Guinard\u00f3.\nDescrici\u00f3n.\nA escultura representa unha caixa de mistos ca\u00edda no chan, con cinco deles cara a arriba, e un deles aceso. Arredor da caixa hai catro mistos m\u00e1is ciscados en diversos puntos, que xa foron empregados. Est\u00e1n pintados con cores vivas, negro, amarelo, vermello e azul. A escultura repousa enriba dunha base de formig\u00f3n e, ademais do traballo de cada peza, destaca a s\u00faa cumprida integraci\u00f3n na contorna. As medidas son 20,73 x 10,06 x 13,21 metros. Os materiais son aceiro e fibra de vidro. Inaugurouse en xaneiro de 1992, co gallo da celebraci\u00f3n dos Xogos Ol\u00edmpicos de Barcelona.\n\u00c9 unha obra do escultor e dese\u00f1ador pop estadounidense Claes Oldenburg e da cr\u00edtica de arte e restauradora Coosje van Bruggen. En 1987 recibiron o encargo de realizar unha escultura para a \u00e1rea Ol\u00edmpica de Vall d'Hebr\u00f3n da cidade de Barcelona, e dese\u00f1aron este conxunto escult\u00f3rico xigante, que se basea en obxectos coti\u00e1ns e cativos, reproducidos a grande escala."}
{"id": "306855", "revid": "5863", "url": "https://gl.wikipedia.org/wiki?curid=306855", "title": "Monte Carlo", "text": ""}
{"id": "306857", "revid": "1131", "url": "https://gl.wikipedia.org/wiki?curid=306857", "title": "Asociaci\u00f3n Irimia", "text": "A Asociaci\u00f3n Irimia \u00e9 unha congregaci\u00f3n civil de car\u00e1cter cristi\u00e1n-galeguista con financiamento privada. Foi creada en 1979, e ten a s\u00faa sede en Santiago de Compostela. Naceu co prop\u00f3sito de reflexionar sobre a Igrexa galega despois do Concilio Vaticano II, ten como obxectivo unir a fe cristi\u00e1 e a tradici\u00f3n galega, a relixiosidade e as crenzas tradicionais.\nHistoria.\nA idea da creaci\u00f3n desta asociaci\u00f3n comezou a xestarse durante unha xuntanza postconciliar na que os al\u00ed presentes comentaron a situaci\u00f3n que estaba a vivir a Igrexa en Galicia. A decisi\u00f3n final de crear dita asociaci\u00f3n aconteceu na primeira romaxe no Pedregal de Irimia (no nacemento do r\u00edo Mi\u00f1o). A asociaci\u00f3n foi rexistrada co nome de Asociaci\u00f3n Irimia no Ministerio do Interior o 2 de agosto de 1979. O 21 de outubro de 1979, a asociaci\u00f3n conta xa coa primeira directiva e a participaci\u00f3n de 23 socios. En 2015 ti\u00f1a 158 socios rexistrados.\nEntre as s\u00faas actividades est\u00e1 a publicaci\u00f3n da revista \"Irimia\" e da colecci\u00f3n Angueira sobre temas da Igrexa e a Galeguidade, e no seu momento tam\u00e9n se encargaron da publicaci\u00f3n da revista \"Encrucillada\" cando esta tivo problemas editoriais e mentres non se resolv\u00edan. Organizan a Romaxe de Crentes Galeg@s xunto cunha acampanada previa que se celebra dende 1978 o segundo s\u00e1bado de setembro en distintos puntos de Galicia. Desenvolven tam\u00e9n xuntanzas de reflexi\u00f3n e di\u00e1logo, encontros de ver\u00e1n e a Festa do Lume, de car\u00e1cter anual na que participan tanto socios como directivos, e na que ten lugar un intercambio de ideas sobre fe cristi\u00e1 e sociedade, as\u00ed como a asemblea da asociaci\u00f3n e unha celebraci\u00f3n da eucarist\u00eda. Crearon a Escola Alento de Formadores para o Tempo Libre, hoxe desvancellada de Irimia, e o servizo lit\u00farxico Remol, un blog que publica semanalmente textos e imaxes de car\u00e1cter lit\u00farxico integramente en galego. A idea comezou en 2002 como un servizo de correo electr\u00f3nico que enviaba estes textos e imaxes aos socios que as\u00ed o solicitaran.\nNo ano 1996 recibiron o XIX Premio da Cr\u00edtica de Galicia na secci\u00f3n de Iniciativas culturais. No ano 2003 recibiron o Premio Leixapr\u00e9n para a defensa da lingua galega.\nPublicaci\u00f3ns.\nA revista \"Irimia\", subtitulada \"Semanario de crentes galegos\", xurdiu en Vilalba en 1981. Tivo periocidade semanal ata o 28 de decembro de 1986. A partir deste momento, medrou en formato e pasou a publicarse cada quince d\u00edas. Entre as s\u00faas secci\u00f3ns est\u00e1n \"Falando con xeito\", coordinada por Xes\u00fas Ferro Ruibal, e \"Biblia popular galega\", ao cargo de Xos\u00e9 Chao Rego.\nA colecci\u00f3n Angueira foi creada en 1992. Est\u00e1 dedicada \u00e1 creaci\u00f3n e difusi\u00f3n de publicaci\u00f3ns monogr\u00e1ficas, de entre 60 e 70 p\u00e1xinas, que tratan como tema principal a Identidade Galega e Cristi\u00e1. No ano 2000 aconteceu un cambio tanto na presentaci\u00f3n coma na extensi\u00f3n, pasando a ser un libro de m\u00e1is de 150 p\u00e1xinas:\n1\u00aa Etapa:\n2\u00aa Etapa\nOutras publicaci\u00f3ns:"}
{"id": "306859", "revid": "5863", "url": "https://gl.wikipedia.org/wiki?curid=306859", "title": "Syreeta Wright", "text": "Syreeta Wright, nada en Pittsburgh, Pensilvania o 3 de agosto de 1946 e finada nos \u00c1nxeles o 6 de xullo de 2004, foi unha cantante estadounidense co\u00f1ecida por colaborar con Stevie Wonder e con Billy Preston."}
{"id": "306860", "revid": "23204", "url": "https://gl.wikipedia.org/wiki?curid=306860", "title": "Syreeta", "text": ""}
{"id": "306862", "revid": "89787", "url": "https://gl.wikipedia.org/wiki?curid=306862", "title": "Micromatriz de ADN", "text": "Unha micromatriz de ADN (\"DNA microarray\"), tam\u00e9n chamada chip de ADN ou biochip de ADN ou microarranxo de ADN, \u00e9 unha superficie s\u00f3lida \u00e1 que se unen un conxunto de \"puntos\" (sitios, manchas) microsc\u00f3picos (\"spots\" ou \"features\" na literatura inglesa) que levan fragmentos de ADN. Os cient\u00edficos usan estas micromatrices para medir os niveis de expresi\u00f3n dun gran n\u00famero de xenes simultaneamente ou para xenotipificar m\u00faltiples rexi\u00f3ns dun xenoma. Cada unha destas \"manchas\" con ADN cont\u00e9n picomoles (10\u221212 moles) dunha secuencia de ADN espec\u00edfica, chamada \"sonda\" (\"probe\" ou \"reporteiros\" ou \"oligos\"). Estas secuencias poden ser un curto fragmento dun xene ou outro elemento de ADN que se utiliza para hibridalo a unha mostra \"diana\" (\"target\") de ADNc ou ARNc (tam\u00e9n chamado ARN antisentido). A hibridaci\u00f3n entre a sonda e a diana xeralmente det\u00e9ctase e cuantif\u00edcase porque a diana detectada est\u00e1 etiquetada cun fluor\u00f3foro ou con prata ou con quimioluminescencia, o que serve para determinar a abundancia relativa da secuencia do \u00e1cido nucleico na diana.\nUnha das s\u00faas principais aplicaci\u00f3ns \u00e9 identificar xenes cunha expresi\u00f3n diferencial en condici\u00f3ns distintas. Por exemplo, para detectar xenes que producen certas doenzas comparando os niveis de expresi\u00f3n entre c\u00e9lulas sas e c\u00e9lulas que est\u00e1n desenvolvendo certos tipos de doenzas.\nA micromatriz b\u00e1sica.\nComo unha matriz (\"array\") pode conter decenas de miles de sondas, un experimento cunha micromatriz (\"microarray\") pode realizar moitas probas xen\u00e9ticas en paralelo. Por tanto, o uso destas matrices acelerou drasticamente moitos tipos de investigaci\u00f3ns. Nas micromatrices est\u00e1ndar as sondas son sintetizadas e despois unidas por medio de enxe\u00f1ar\u00eda de superficie a unha superficie s\u00f3lida por enlace covalente a unha matriz qu\u00edmica (por medio de epoxi-silano, amino-silano, lisina, poliacrilamida ou outros). A superficie s\u00f3lida pode ser vidro ou un chip de silicio, e nese caso denom\u00ednanse coloquialmente \"chip Affy\" se se utiliza un chip Affymetrix. Outras plataformas de micromatrices, como Illumina, utilizan boli\u00f1as, en vez de soportes s\u00f3lidos grandes. Alternativamente, poden constru\u00edrse micromatrices por s\u00edntese directa de sondas de oligonucle\u00f3tidos en superficies s\u00f3lidas. As matrices de ADN difer\u00e9ncianse doutros tipos de micromatrices s\u00f3 en que ou ben miden o ADN ou usan o ADN como parte do seu sistema de detecci\u00f3n.\nAs micromatrices de ADN poden utilizarse para medir cambios nos niveis de expresi\u00f3n para detectar polimorfismos dun s\u00f3 nucle\u00f3tido (SNPs), ou para xenotipificar ou resecuenciar unha mol\u00e9cula diana. As micromatrices tam\u00e9n se diferencian na s\u00faa fabricaci\u00f3n, funcionamento, exactitude, eficiencia, e custo. Outros factores adicionais nos experimentos con micromatrices son o dese\u00f1o experimental e os m\u00e9todos de an\u00e1lise dos datos.\nPrincipio.\nO principio fundamental das micromatrices \u00e9 a hibridaci\u00f3n entre d\u00faas febras de ADN, grazas \u00e1 propiedade que te\u00f1en as secuencias de ADN complementarias de aparearse especificamente unha con outra formando enlaces de hidr\u00f3xeno entre pares de bases nucleot\u00eddicas complementarias. Se hai un elevado n\u00faumero de pares de bases complementarias nunha secuencia nucleot\u00eddica, vaise producir un enlazamento non covalente m\u00e1is forte entre as d\u00faas febras. Despois de facer un lavado que arrastre as secuencias que non te\u00f1an especificidade de enlace, s\u00f3 quedar\u00e1n hibridadas as febras fortemente apareadas. As secuencias diana etiquetadas flourescentemente que se unen a unha secuencia de sonda xeran un sinal que depende das condici\u00f3ns de hibridaci\u00f3n (como a temperatura), e o lavado despois da hibridaci\u00f3n. A forza total do sinal xerado desde un dos \"puntos\" ou \"sitios\" da micromatriz (\"spot, feature\"), depende da cantidade de mostra diana que se una \u00e1s sondas presentes nese \"punto\". As micromatrices usan unha cuantizaci\u00f3n relativa na cal se compara a intensidade dun destes \"puntos\" (\"feature\") coa intensidade do mesmo \"punto\" en diferentes condici\u00f3ns (ver tam\u00e9n os experimentos de dous canais m\u00e1is abaixo) e a identidade do \"punto\" co\u00f1\u00e9cese pola s\u00faa posici\u00f3n.\nTipos.\nExisten moitos tipos de matrices e a maior distinci\u00f3n que se pode facer entre elas \u00e9 se est\u00e1n dispostas espacialmente sobre unha superficie ampla ou en boli\u00f1as codificadas:\nAs principais t\u00e9cnicas de micromatrices de ADN son:\nMicromatrices de dous canais (ou d\u00faas cores).\nNeste tipo de chips de ADN (en ingl\u00e9s \"spotted microarrays\"), as sondas son oligonucle\u00f3tidos, ADN complementario (ADNc) ou pequenos fragmentos de reacci\u00f3n en cadea da polimerase, que corresponden a ARN mensaxeiros. Neste tipo de chip de ADN util\u00edzanse preparaci\u00f3ns de ADNc obtido a partir de d\u00faas mostras biol\u00f3xicas distintas; por exemplo, de c\u00e9lulas cultivadas en d\u00faas condici\u00f3ns distintas. O ADNc de cada mostra m\u00e1rcase cun fluor\u00f3foro diferente, e as d\u00faas preparaci\u00f3ns de ADNc marcadas mest\u00faranse e hibridan sobre o mesmo chip de ADN. Unha vez realizado este primeiro paso, proc\u00e9dese ao escaneo do resultado e \u00e1 visualizaci\u00f3n do mesmo. Desta forma p\u00f3dense detectar xenes que se activan ou se reprimen en distintas condici\u00f3ns. A contrapartida destes experimentos \u00e9 que non se poden observar niveis absolutos na expresi\u00f3n e requiren PCR cuantitativa (qPCR) para unha an\u00e1lise cuantitativa absoluta.\nChips de oligonucle\u00f3tidos de ADN.\nNos chips de oligonucle\u00f3tidos de ADN ou micromatrices de canal \u00fanico, as sondas des\u00e9\u00f1anse a partir dunha secuencia co\u00f1ecida ou dun ARNm predito. Estes chips de ADN dan estimaci\u00f3ns do nivel de expresi\u00f3n, mais nunha mesma matriz non se poden observar distintas condici\u00f3ns, polo que hai que utilizar un chip para cada condici\u00f3n.\nA idea principal desta t\u00e9cnica \u00e9 que as sondas se sintetizan \"in situ\" (no chip).\nNon est\u00e1n baseados na hibridaci\u00f3n competitiva, \u00e9 dicir, un chip, unha mostra.\nAs secuencias constr\u00faense na superficie do chip mediante o alongamento secuencial dunha cadea en crecemento cun s\u00f3 nucle\u00f3tido utilizando fotolitograf\u00eda.\nChips de ADN para xenotipificaci\u00f3n.\nOs chips de ADN poden utilizarse para \"ler\" as secuencias dun xenoma en determinadas posici\u00f3ns. As matrices de SNP (\"SNP arrays\") son un tipo particular de matrices que se utilizan para identificar variaci\u00f3ns individuais e nas poboaci\u00f3ns. Os oligonucle\u00f3tidos pequenos poden identificar polimorfismos dun s\u00f3 nucle\u00f3tido (SNPs, \"single nucleotide polymorphisms\") que poder\u00edan ser os responsables das variaci\u00f3ns xen\u00e9ticas dentro dunha poboaci\u00f3n, e a fonte de susceptibilidade a distintas enfermidades xen\u00e9ticas e mesmo a certos tipos de cancro. En xeral, a aplicaci\u00f3n destas t\u00e9cnicas de xenotipificaci\u00f3n ou xenotipado \u00e9 o uso forense e o m\u00e9dico, xa que son r\u00e1pidas para descubrir ou medir a predisposici\u00f3n a doenzas ou mesmo permitir o uso de certos medicamentos para tratar determinadas doenzas segundo sexa o ADN do doente ou doante. Os chips de ADN de SNPs tam\u00e9n se utilizan para a identificaci\u00f3n de mutaci\u00f3ns som\u00e1ticas en cancros, sobre todo a perda de heterocigose, a amplificaci\u00f3n ou a deleci\u00f3n de rexi\u00f3ns de ADN no xenoma individual de pacientes afectados, \u00e9 dicir, a detecci\u00f3n de aberraci\u00f3ns cromos\u00f3micas.\nAplicaci\u00f3ns.\nAs micromatrices de ADN poden utilizarse para detectar ADN (como na hbridaci\u00f3n xen\u00f3mica comparativa), ou detectar ARN (xeralmente en forma de ADNc despois de facer unha transcrici\u00f3n inversa), o cal pode ser ARN que \u00e9 traducido a prote\u00ednas ou non. O proceso de medir a expresi\u00f3n x\u00e9nica por medio de ADNc denom\u00ednase an\u00e1lise de expresi\u00f3n ou perfil de expresi\u00f3n.\nAs principais aplicaci\u00f3ns son:\nFabricaci\u00f3n.\nAs micromatrices poden fabricarse de diferentes xeitos, dependendo do n\u00famero de sondas a examinar, custos, requirimentos de personalizaci\u00f3n, e o tipo de cuesti\u00f3n cient\u00edfica que se vai examinar. As matrices poden ser de s\u00f3 10 sondas ou de ata 2,1 mill\u00f3ns de sondas a escala microm\u00e9trica vendidas comercialmente. \u00c9 normal o uso de robots que se encargan da maior parte do proceso de manipulaci\u00f3n dos chips (sintetizar o ADN molde que se une ao chip, unilo, engadir os reactivos necesarios etc\u00e9tera).\nO chip \u00e9 unha placa pequena de arredor de 6\u00a0cm x 3\u00a0cm sobre a cal se fixan as febras monocatenarias (en lugar das bicatenarias habituais) de ADN, cada un correspondente a unha febra complementaria de ARN mensaxeiro. Poden fixarse sobre un chip varias decenas de miles de fragmentos de ADN.\nAs sondas depos\u00edtanse sobre a l\u00e1mina de maneira similar \u00e1 dunha impresora de inxecci\u00f3n de tinta. Desta maneira, un brazo rob\u00f3tico con m\u00faltiples agullas merg\u00fallase primeiro en poci\u00f1os que conte\u00f1en as sondas (preparadas previamente) e despois deposita ringleiras de diminutas pingui\u00f1as dunha soluci\u00f3n de ADN en posici\u00f3ns espec\u00edficas do chip. Deste conxunto de ringleiras v\u00e9n o nome de microarray ou micromatriz. O ADN \u00e9 despois secado e tratado de maneira que quede fixado ao chip. Esta \"grella\" ou ret\u00edcula bidimensional de ringleiras e columnas ou micromatriz de sondas do tipo \"spotted microarray\" xa est\u00e1 preparada para recibir as dianas derivadas das mostras que se queren analizar.\nAs micromatrices de oligonucle\u00f3tidos fabr\u00edcanse xeralmente doutra maneira, xa que as sondas se sintetizan nucle\u00f3tido a nucle\u00f3tido na superficie da propia matriz (en vez de depositar sondas previamente formadas).\nMicromatrices e bioinform\u00e1tica.\nA chegada da tecnolox\u00eda dos experimentos de micromatrices baratos orixinou varios retos bioinform\u00e1ticos:\nTecnolox\u00edas alternativas.\nOs avances na secuenciaci\u00f3n en paralelo masiva levaron ao desenvolvemento da tecnolox\u00eda RNA-Seq, que permite utilizar unha estratexia de escopeta de transcriptoma completo para caracterizar e cuantificar a expresi\u00f3n x\u00e9nica. A diferenza das micromatrices, que necesitan dispo\u00f1er dun xenoma e transcriptoma de referencia antes de facer o experimento de micromatrices propiamente dito, a tecnolox\u00eda RNA-Seq pode usarse tam\u00e9n para novos organismos modelo cuxos xenomas a\u00ednda non foron secuenciados.\nHistoria.\nA tecnolox\u00eda de micromatrices evolucionou desde a t\u00e9cnica do Southern blot, na que o ADN fragmentado est\u00e1 unido a un substrato e despois \u00e9 sondado cunha secuencia de ADN co\u00f1ecida. O primeiro informe do uso deste enfoque t\u00e9cnico foi a an\u00e1lise de 378 colonias bacterianas lisadas en matriz, cada unha das cales levaba unha diferente secuencia, a cal era probada en m\u00faltiples r\u00e9plicas para a expresi\u00f3n de xenes en tecido tumoral e normal m\u00faltiple. Isto foi ampliado despois a unha an\u00e1lise de m\u00e1is de 4000 secuencias humanas con computador con escaneo e procesamento de imaxes para a an\u00e1lise cuantitativa das secuencias en tumores de colon humanos e tecidos normais, e despois para comparar tecidos de colon con diferentes riscos xen\u00e9ticos. O uso dunha colecci\u00f3n de diferentes ADNs en matrices para obter un perfil de expresi\u00f3n foi tam\u00e9n descrito en 1987, e os ADNs en matriz foron utilizados para identificar xenes cuxa expresi\u00f3n est\u00e1 modulada polo interfer\u00f3n. Estas matrices de xenes iniciais fix\u00e9ranse colocando \"puntos\" con ADNc en papel de filtro cun aparato. Os primeiros informes sobre o uso de micromatrices miniaturizadas para obter perf\u00eds de expresi\u00f3n x\u00e9nica fix\u00e9ronse en 1995, e en 1997 publicouse o exame en micromatrices dun xenoma eucariota completo (de \"Saccharomyces cerevisiae\")."}
{"id": "306863", "revid": "27155", "url": "https://gl.wikipedia.org/wiki?curid=306863", "title": "Micromatrices de ADN", "text": ""}
{"id": "306864", "revid": "85894", "url": "https://gl.wikipedia.org/wiki?curid=306864", "title": "Ricardo Miser", "text": "Ricardo Miser Viriato, nado en Tui e finado en Ribeira a finais de novembro de 1900, foi un xornalista galego.\nTraxectoria.\nMas\u00f3n. Dirixiu \"La Tranca\" e a segunda etapa de \"El L\u00e1tigo\" de Pontevedra. Presidiu o tri\u00e1ngulo mas\u00f3nico El Progreso de Vigo que promoveu o peri\u00f3dico \"El Progreso\" e dirixiu o Colegio Laico de Vigo, de primeira e segunda ensinanza e de adultos. En 1894 tivo que exiliarse en Portugal para evitar un proceso por suposto delito contra as instituci\u00f3ns. En Lisboa dirixiu \"La Uni\u00f3n Galaica\"."}
{"id": "306865", "revid": "1576", "url": "https://gl.wikipedia.org/wiki?curid=306865", "title": "Vida latente", "text": ""}
{"id": "306867", "revid": "27155", "url": "https://gl.wikipedia.org/wiki?curid=306867", "title": "Microarray de ADN", "text": ""}
{"id": "306868", "revid": "1888", "url": "https://gl.wikipedia.org/wiki?curid=306868", "title": "Ricardo Miser Viriato", "text": ""}
{"id": "306869", "revid": "27155", "url": "https://gl.wikipedia.org/wiki?curid=306869", "title": "Microarranxo de ADN", "text": ""}
{"id": "306870", "revid": "27155", "url": "https://gl.wikipedia.org/wiki?curid=306870", "title": "Chip de ADN", "text": ""}
{"id": "306871", "revid": "27155", "url": "https://gl.wikipedia.org/wiki?curid=306871", "title": "Biochip de ADN", "text": ""}
{"id": "306872", "revid": "56817", "url": "https://gl.wikipedia.org/wiki?curid=306872", "title": "La Uni\u00f3n Galaica", "text": "La Uni\u00f3n Galaica foi un semanario que se editou en Lisboa entre 1895 e 1896.\nHistoria e caracter\u00edsticas.\nSubtitulado \"Semanario defensor de los intereses generales de la colonia gallega\", apareceu en 1895. Dirixido por Ricardo Miser. Inclu\u00eda novas sobre Galicia e Espa\u00f1a, referencias \u00e1 situaci\u00f3n internacional e informaci\u00f3n das actividades da emigraci\u00f3n galega na capital lusa. Entre os seus colaboradores figurou V\u00edctor Silva Posada. A\u00ednda se publicaba en novembro de 1896."}
{"id": "306873", "revid": "56817", "url": "https://gl.wikipedia.org/wiki?curid=306873", "title": "El Progreso (Vigo)", "text": "El Progreso foi un peri\u00f3dico editado en Vigo entre 1891 e 1894.\nHistoria e caracter\u00edsticas.\nApareceu o 16 de setembro de 1891. Peri\u00f3dico democr\u00e1tico independente fundado por Ricardo Miser. Cesou a s\u00faa edici\u00f3n ao pouco tempo, pero volveu reaparecer en decembro. A\u00ednda se publicaba en 1894."}
{"id": "306874", "revid": "1131", "url": "https://gl.wikipedia.org/wiki?curid=306874", "title": "Irimia", "text": "Irimia pode referirse a:"}
{"id": "306875", "revid": "98629", "url": "https://gl.wikipedia.org/wiki?curid=306875", "title": "A pista de area", "text": "A pista de area \u00e9 unha novela en lingua italiana de Andrea Camilleri. Forma parte da saga protagonizada polo comisario Salvo Montalbano. Foi publicada en 2007 pola editorial de Palermo Sellerio editore co t\u00edtulo orixinal de La pista di sabbia, e foi traducida ao galego por Carlos Acevedo e publicada por Editorial Galaxia tam\u00e9n en 2007.\nTrama.\nUnha ma\u00f1\u00e1 o comisario Montalbano esperta e atopa un cabalo morto tirado na praia a car\u00f3n da s\u00faa casa de Marinella. Seguindo o rastro chega at\u00e9 o lugar en que foi brutalmente golpeado con barras de ferro a uns tres quil\u00f3metros. Regresa \u00e1 s\u00faa casa, e mentres est\u00e1 almorzando o cad\u00e1ver do cabalo desaparece. M\u00e1is tarde Rachele Esterman ach\u00e9gase \u00e1 comisar\u00eda para denunciar o roubo do seu cabalo, que estaba na granxa de Saverio Lo Duca. A muller at\u00f3pase en Sicilia para participar nunha carreira h\u00edpica que se celebra anualmente en Fiacca. Hosp\u00e9dase na casa da s\u00faa amiga Ingrid Sj\u00f6str\u00f6m, vella co\u00f1ecida do comisario.\nPola tarde Ingrid vai a casa de Montalbano, mais sorprende varios desco\u00f1ecidos na vivenda. Ao cabo, roub\u00e1ranlle un vello reloxo Rolex do pai. O inspector Mim\u00ec Augello, pola s\u00faa banda, descobre que foron dous os cabalos roubados na granxa de Lo Duca: Super, o cabalo de Rachele Esterman, e Rudy, pertencente ao propio Lo Duca. Ao tempo Fazio indaga sobre as apostas h\u00edpicas clandestinas que organiza Michele Prestia, un criminal de pouca monta ligado \u00e1 mafia a trav\u00e9s de Francesco Bellavia, membro da familia Cuffaro.\n\u00c1 noite Ingrid invita Montalbano a participar nunha festa previa \u00e1 carreira, na que Rachele corre con outro dos cabalos de Lo Duca, rematando segunda. Antes da cea o commissario vai onde Lo Duca, o cal lle di que o roubo dos cabalos puido ser unha vinganza dun antigo empregado seu, Gerlando Gurreri: Lo Duca, durante un altercado, fer\u00edrao na cabeza cunha barra de ferro e deix\u00e1rao inv\u00e1lido. Durante a cea Rachele leva a Montalbano a un pendello e al\u00ed fan o amor. Ao regresar a casa o comisario atopa a casa asaltada de novo, mais co Rolex devolto.\nCoa axuda de Fazio organiza unha trampa: finxe ter que marchar \u00e1s pr\u00e9sas da casa, pero deixa a Galluzzo vixiando a vivenda. Varios desco\u00f1ecidos intentan prenderlle lume \u00e1 casa, e cando Galluzzo os sorprende in\u00edciase un tiroteo, no que un dos asaltantes resulta ferido. Malia todo, logran escapar nun coche, logo de que a Galluzzo se lle atranque a arma. Montalbano sospeita que os asaltos \u00e1 s\u00faa casa son para intimidalo e que non testifique nun xu\u00edzo contra Giacomo Licco, un mafioso ligado tam\u00e9n \u00e1 familia Cuffaro. Vai onde o fiscal Giarrizzo e sabe que Licco ten unha coartada, pois a s\u00faa amante, Concetta Siragusa, ha testemu\u00f1ar ao seu favor. Fazio descobre que Concetta \u00e9 a muller de Gurreri, e que ela e os Cuffaro o fixeron entrar na familia baixo ameazas a cambio do testemu\u00f1o.\n\u00c1 ma\u00f1\u00e1 seguinte aparece un cad\u00e1ver no medio do campo, vestido cun calz\u00f3n e cun disparo na om\u00f3plata. Coa an\u00e1lise do proxectil s\u00e1bese que a bala foi disparada pola polic\u00eda, e o m\u00e9dico legal confirma que o morto sufrira no pasado unha trepanaci\u00f3n do cranio. Montalbano deduce que se trata do propio Gurreri, e que fora a quen disparara Galluzzo cando asaltaran a casa do comisario.\nDa lavander\u00eda mandan a Montalbano unha ferradura atopada no peto do seu pantal\u00f3n. O comisario cae na conta de que a collera antes de que fixesen desaparecer o cad\u00e1ver do cabalo, e comprende que \u00e9 iso o que buscan na s\u00faa casa. A ferradura non leva ningunha sinal particular, mentres que as do cabalo de Rachele ti\u00f1an a letra W. Xa que logo, Montalbano sabe que o cabalo asasinado \u00e9 o de Lo Duca.\nMontalbano fai crer a Lo Duca que Prestia confesou, e o primeiro acaba reco\u00f1ecendo que organizara o roubo dos dous cabalos porque o seu estaba xa moi enfermo. Bellavia e Prestia son arrestados e o cabalo de Rachele \u00e9 rescatado.\nIngrid e Rachele van cear \u00e1 casa de Montalbano. O tel\u00e9fono soa e responde Rachele: \u00e9 Livia, que colga de contado. Montalbano prep\u00e1rase para unha boa liorta telef\u00f3nica logo da cea."}
{"id": "306876", "revid": "1131", "url": "https://gl.wikipedia.org/wiki?curid=306876", "title": "La pista di sabbia", "text": ""}
{"id": "306877", "revid": "5443004", "url": "https://gl.wikipedia.org/wiki?curid=306877", "title": "Illas Shetland do Sur", "text": "As Illas Shetland do Sur son un arquip\u00e9lago do Oc\u00e9ano Ant\u00e1rtico situado a uns 120 quil\u00f3metros das costas da pen\u00ednsula Ant\u00e1rtica, ao sur de Am\u00e9rica do Sur, entre a pasaxe de Drake polo norte e o estreito de Bransfield polo sur. As illas foron descubertas polo capit\u00e1n ingl\u00e9s William Smith o 19 de febreiro de 1819. Conta cunha \u00e1rea de 3\u00a0687\u00a0km\u00b2. O seu punto m\u00e1is elevado \u00e9 o Monte Irving, con 2300 msnm e local\u00edzase na Illa Clarence."}
{"id": "306890", "revid": "22570", "url": "https://gl.wikipedia.org/wiki?curid=306890", "title": "I See Stars", "text": "I See Stars \u00e9 un grupo musical estadounidense de electronicore formado no 2006 en Warren, M\u00edchigan. O grupo publicou catro \u00e1lbums de estudio, chegando co primeiro deles, titulado \"3-D\", ao posto 176 da lista Billboard 200."}
{"id": "306893", "revid": "56817", "url": "https://gl.wikipedia.org/wiki?curid=306893", "title": "Soul-Crusher", "text": "Soul-Crusher \u00e9 o \u00e1lbum de estrea da banda estadounidense de heavy metal White Zombie, publicado en novembro de 1987 a trav\u00e9s do selo independente Silent Explosion. Foi a segunda e derradeira edici\u00f3n do grupo con Tom \"Five\" Guay na guitarra (a primeira fora o EP de 1986 \"Psycho-Head Blowout\"). En 1988 o \u00e1lbum foi adoptado e reeditado por Caroline Records. Cada selo realizou 2 000 copias, sendo unha rareza entre os coleccionistas. A pesar da s\u00faa inicial edici\u00f3n limitada e do relativamente desco\u00f1ecido status da banda, o disco ga\u00f1ou a admiraci\u00f3n de importantes m\u00fasicos como Kurt Cobain, Iggy Pop e Thurston Moore."}
{"id": "306894", "revid": "22570", "url": "https://gl.wikipedia.org/wiki?curid=306894", "title": "White Light/White Heat", "text": "White Light/White Heat \u00e9 o segundo \u00e1lbum da banda estadounidense de rock experimental The Velvet Underground, publicado o 30 de xaneiro de 1968 a trav\u00e9s do selo Verve Records. Foi a derradeira gravaci\u00f3n do grupo co violinista e membro fundador John Cale."}
{"id": "306896", "revid": "89787", "url": "https://gl.wikipedia.org/wiki?curid=306896", "title": "Noa Setemu\u00ed\u00f1os", "text": "Noa P\u00e9rez Gonz\u00e1lez, tam\u00e9n co\u00f1edica como Noa Setemu\u00ed\u00f1os, nada en Vigo en 1978, \u00e9 unha escritora galega.\nTraxectoria.\nLicenciada en Filolox\u00eda Galega, Filolox\u00eda Rom\u00e1nica e Filolox\u00eda Hisp\u00e1nica na Universidade de Santiago, \u00e9 profesora de Lingua Galega e Literatura no ensino secundario.\nEn \"O ocaso da familia Portela\" (2015) segundo Ram\u00f3n Nicol\u00e1s \"retrata a cidade de Vigo con transparencia, tanto nos seus espazos como nos ambientes sociais, articulando unha cr\u00f3nica intensa que revela segredos e retrata intimidades dunha familia adi\u00f1eirada, instalada no bando vencedor e nun per\u00edodo que vai desde a guerra civil ata os anos setenta\".\nEn \"A pedra de \u00e1mbar gris\" (2021) recrea a baleeira de Mass\u00f3 (Bueu) e a s\u00faa \u00e9poca dourada cando as s\u00faas conservas eran co\u00f1ecidas en Europa e en Am\u00e9rica. Relato de ficci\u00f3n, de onde se entrecruzan as vidas de varios dos seus protagonistas, e como pano de fondo o ascenso e ca\u00edda da actividade baleeira en Galicia."}
{"id": "306897", "revid": "25871", "url": "https://gl.wikipedia.org/wiki?curid=306897", "title": "Nova Esquerda Socialista", "text": "Nova Esquerda Socialista \u00e9 unha organizaci\u00f3n pol\u00edtica galega. Formouse no ano 2010 con militantes procedentes do \u00e1mbito do activismo social, sindicalismo e grupos inmigrantes de ideolox\u00eda esquerdista. Nova Esquerda Socialista def\u00ednese como unha organizaci\u00f3n galega, republicana e socialista.\nOs seus m\u00e1ximos dirixentes son Lois P\u00e9rez Leira, secretario Xeral, e Xos\u00e9 Manuel Gra\u00f1a, presidente nacional.\nEn marzo de 2013, uniuse a un sector de Unidade da Esquerda Galega para formar Nova Esquerda Galega, organizaci\u00f3n integrada en Anova-Irmandade Nacionalista."}
{"id": "306902", "revid": "89787", "url": "https://gl.wikipedia.org/wiki?curid=306902", "title": "A. C. Green", "text": "A. C. Green, Jr., nado o 3 de outubro de 1963 en Portland, Oreg\u00f3n, \u00e9 un ex xogador profesional de baloncesto estadounidense que xogou para Los Angeles Lakers, Phoenix Suns, Dallas Mavericks e Miami Heat na National Basketball Association (NBA). Grazas a 1 192 encontros xogados de forma consecutiva, pos\u00fae o r\u00e9cord de maior n\u00famero de partidos seguidos xogados da historia, xa sexa na NBA o na ABA. Ademais, tan s\u00f3 deixou de xogar perdeu tres partidos na s\u00faa carreira, disputando 1278 de 1281 partidos (99,8%). Grazas a este motivo foi alcumado como \"Iron Man\" (do ingl\u00e9s: \"home de ferro\").\nTraxectoria.\nUniversidade.\nA.C. Green pasou 4 anos na Universidade de Oregon State, nos cales se converteu no segundo m\u00e1ximo reboteador e no cuarto mellor anotador da historia da universidade. Na s\u00faa tempada \"junior\" foi o cuarto mellor de toda a liga NCAA en porcentaxe de tiro, cun 65,7 %. Acabou o seu periplo universitario cunhas medias de 14,7 puntos e 7,7 rebotes por partido.\nProfesional.\nFoi elixido por Los Angeles Lakers no posto 23 da primeira rolda do Draft da NBA de 1985. No seu primeiro ano tivo que conformarse con sa\u00edr desde o banco, mais ga\u00f1ou a titularidade ao ano seguinte, nun equipo infestado de figuras na \u00e9poca do \"Showtime\", como Magic Johnson, Kareem Abdul-Jabbar, Michael Cooper, James Worthy ou Byron Scott. Con eles conseguiu ga\u00f1ar os seus dous primeiros aneis de campi\u00f3n da NBA.\nGreen deixou os Lakers en 1993, e asinou como axente libre polos Phoenix Suns, equipo que vi\u00f1a de perder as finais contra Chicago Bulls o ano anterior, e que consideraron que era a peza que lles faltaba no seu quebracabezas para facerse co anel. Na s\u00faa primeira tempada en Arizona conseguiu as mellores medias da s\u00faa carreira, con 14,7 puntos e 9,2 rebotes por partido, mais o seu equipo non chega a pasar das semifinais de conferencia. En 1997 \u00e9 traspasado a Dallas Mavericks, nun acordo que levaba a Jason Kidd a Phoenix. Foi al\u00ed cando o 20 de novembro de 1997 conseguiu bater a marca de partidos consecutivos, que posu\u00eda Randy Smith, con 906. En 1999 consegue chegar \u00e1 cifra de 1000 partidos consecutivos contra os Vancouver Grizzlies, acabando esa tempada con 1024. En 14 tempadas, s\u00f3 se perdeu 3 encontros, todos na tempada 1986-87, e sempre por decisi\u00f3n t\u00e9cnica do seu ent\u00f3n adestrador, Pat Riley.\nRegresou aos Lakers en 1999, xa con 36 anos, para conseguir ga\u00f1ar o seu terceiro e definitivo anel de campi\u00f3n, cun equipo no que xa despuntaban figuras como Shaquille O'Neal ou Kobe Bryant, sa\u00edndo de titular nos 82 partidos da fase regular, e dosificando minutos dos home altos do equipo. A s\u00faa \u00faltima tempada pasouna nos Miami Heat, onde volveu reunirse co seu antigo adestrador, Pat Riley."}
{"id": "306903", "revid": "5132", "url": "https://gl.wikipedia.org/wiki?curid=306903", "title": "A.C. Green", "text": ""}
{"id": "306904", "revid": "23204", "url": "https://gl.wikipedia.org/wiki?curid=306904", "title": "H\u00e9rouville-Saint-Clair", "text": "H\u00e9rouville-Saint-Clair \u00e9 un concello do departamento franc\u00e9s de Calvados, na rexi\u00f3n de Baixa Normand\u00eda, conta cunha poboaci\u00f3n estimada de 21 411 habitantes. Sit\u00faase na periferia de Caen e ata 1957 denominouse H\u00e9rouville. Nos anos 60 do s\u00e9culo XX constru\u00eduse unha cidade planificada no seu termo municipal ata se converter no cabo do s\u00e9culo no segundo concello por poboaci\u00f3n do departamento tras multiplicar por trece a s\u00faa poboaci\u00f3n en vinte anos."}
{"id": "306905", "revid": "56817", "url": "https://gl.wikipedia.org/wiki?curid=306905", "title": "Terra Incognita", "text": "Terra Incognita \u00e9 o \u00e1lbum de estrea do grupo franc\u00e9s de death metal Gojira. Gravado e mesturado por Laurentx Etxemendi. Segundo o texto do interior do \u00e1lbum, o seu t\u00edtulo ref\u00edrese \u00e1 zona dentro de cada humano onde segundo o mito hind\u00fa, Brahma agachou a divindade que tomara da humanidade para castigala polo seu abuso. En 2009 reeditouse o \u00e1lbum nunha edici\u00f3n, con tres bonus tracks."}
{"id": "306906", "revid": "85894", "url": "https://gl.wikipedia.org/wiki?curid=306906", "title": "V\u00edctor de Silva Posada", "text": "V\u00edctor de Silva Posada, nado en Mondo\u00f1edo o 25 de abril de 1858 e finado na mesma vila o 27 de decembro de 1925, foi un escritor, historiador e xornalista galego.\nTraxectoria.\nEspecializado en estudos hist\u00f3ricos. Colaborou en \"El Hermandino\" e foi redactor de \"La Juventud\" e \"El Reparador\" de Mondo\u00f1edo. Publicou artigos en \"El Diario de Lugo\", \"La Ma\u00f1ana\", \"Galicia Diplom\u00e1tica\", \"La Voz de Galicia\", \"El Regional\", \"Diario de Pontevedra\", \"El Lucense\", \"El Eco de Vivero\" e \"Galicia Recreativa\". O seu \u201cEpiscopologio Mindoniense\u201d, que comezou a publicarse por cap\u00edtulos en \"El Lucense\" en 1891, quedou \u00e1s portas de ver a luz como libro. Militou no Partido Liberal e foi concelleiro de Mondo\u00f1edo. Foi membro correspondente da Real Academia da Historia e da Sociedade Econ\u00f3mica de Amigos del Pa\u00eds. Foi soterrado no Cemiterio Vello de Mondo\u00f1edo."}
{"id": "306907", "revid": "1888", "url": "https://gl.wikipedia.org/wiki?curid=306907", "title": "V\u00edctor Silva Posada", "text": ""}
{"id": "306908", "revid": "98629", "url": "https://gl.wikipedia.org/wiki?curid=306908", "title": "Marca (territorio)", "text": "Unha marca, na Idade Media, era un territorio fronteirizo dun imperio ou un reino relativamente extenso. Estaban gobernadas directamente por un se\u00f1or feudal (a mi\u00fado, un marqu\u00e9s, cuxo nome deriva precisamente de \"marca\"), que exerc\u00eda nela poderes civ\u00eds e militares, e cuxa dependencia ou independencia do poder central depend\u00eda da maior ou menor capacidad deste para manter a s\u00faa autoridade e o control efectivo sobre a totalidade do seu territorio, cuesti\u00f3n especialmente delicada, dada a tendencia do feudalismo \u00e1 disgregaci\u00f3n do poder.\nEstas marcas existiron en varias entidades pol\u00edticas da Idade Media: no Imperio carolinxio, no Sacro Imperio Romano Xerm\u00e1nico e en al-Andalus.\nMarcas no Imperio carolinxio.\nConcretamente con esa denominaci\u00f3n instaur\u00e1ronse por Carlomagno as divisi\u00f3ns territoriais defensivas para fixar as fronteiras ante os inimigos exteriores: (\u00e1rabes, na Marca hisp\u00e1nica; sax\u00f3ns, na Marca saxoa; bret\u00f3ns, na Marca bretoa; longobardos \u2014at\u00e9 a s\u00faa derrota\u2014, na Marca lombarda, e \u00e1varos, na Marca \u00e1vara; posteriormente tam\u00e9n se creou unha para os maxiares, a Marca de Fri\u00fal).\nAs marcas carolinxias estaban gobernadas por un marqu\u00e9s. Os ducados eran a uni\u00f3n de varios condados ou marcas baixo a autoridade dun duque.\nMarcas en Al-Andalus.\nEn al-Andalus estrutur\u00e1ronse tres marcas fronteirizas:\nA divisi\u00f3n do califato de C\u00f3rdoba en reinos de taifas no s\u00e9culo XI determinou a transformaci\u00f3n das marcas fronteirizas en reinos independentes (taifa de Zaragoza, taifa de Toledo, taifa de Badaxoz)."}
{"id": "306912", "revid": "5863", "url": "https://gl.wikipedia.org/wiki?curid=306912", "title": "Alfonso E. P\u00e9rez S\u00e1nchez", "text": ""}
{"id": "306914", "revid": "22795", "url": "https://gl.wikipedia.org/wiki?curid=306914", "title": "D\u00factil", "text": ""}
{"id": "306915", "revid": "65337", "url": "https://gl.wikipedia.org/wiki?curid=306915", "title": "Henry Le Chatelier", "text": "Henry Louis Le Chatelier, nado o 8 de outubro de 1850 en Par\u00eds e finado o 17 de setembro de 1936 en Miribel-les-\u00c9chelles, foi un qu\u00edmico franc\u00e9s, co\u00f1ecido polo principio dos equilibros qu\u00edmicos que leva o seu nome.\nTraxectoria.\nEra fillo de Louise Durand e de Louis Le Chatelier, un enxe\u00f1eiro que tivo un gran papel na industria francesa decimon\u00f3nica grazas \u00e1 introduci\u00f3n do proceso Martin-Siemens na siderurxia. Tivo unha irm\u00e1, Marie, e catro irm\u00e1ns Louis 1853-1928, Alfred 1855-1929, Georges 1857-1935 e Andr\u00e9 1861-1929. A s\u00faa educaci\u00f3n foi rigorosa e estrita. Estudou na \u00c9cole Polytechnique e como todos os alumnos acadou o rango de subtenente o 11 de setembro de 1870 e participou no sitio de Par\u00eds. Despois entrou na Escola Superior de Minas de Par\u00eds en 1871. Frecuentou o laboratorio de Henri Sainte-Claire Deville na Escola Normal Superior de Par\u00eds. Malia a s\u00faa formaci\u00f3n de enxe\u00f1eiro, interesouse polos problemas industriais, dedic\u00e1ndose ao ensino e \u00e1 investigaci\u00f3n en qu\u00edmica. Desde 1887 foi profesor de qu\u00edmica xeral do curso preparatorio da Escola Superior de Minas de Par\u00eds e en 1897 logrou a c\u00e1tedra de qu\u00edmica industrial da Escola, que conservou ata o seu retiro. Foi o sucesor de Paul Sch\u00fctzenberger na c\u00e1tedra de qu\u00edmica mineral no Coll\u00e8ge de France, e despois sucedeu a Henri Moissan na c\u00e1tedra de qu\u00edmica xeral da Facultade de Ciencias de Par\u00eds ata 1925 ao ser substitu\u00eddo por Andr\u00e9 Job. En 1907 entrou na Academia de Ciencias de Francia.\nSobre todo co\u00f1\u00e9cese a Henry Le Chatelier por dous temas sobre os que vai publicar uns trinta traballos entre 1884 e 1914, o principio do equilibrio qu\u00edmico que leva o seu nome, e que permite predicir cara a onde evolucionar\u00e1 un equilibrio qu\u00edmico dunha forma cualitativa cando se introduce unha modificaci\u00f3n, tal como unha variaci\u00f3n de temperatura, de presi\u00f3n ou volume, nalg\u00fan dos seus compo\u00f1entes. O outro tema foi o da solubilidade dos sales nunha soluci\u00f3n ideal. Mais tam\u00e9n efectuou numerosos traballos en metalurxia, foi un dos fundadores da revista t\u00e9cnica \"La revue de m\u00e9tallurgie\"."}
{"id": "306916", "revid": "54334", "url": "https://gl.wikipedia.org/wiki?curid=306916", "title": "Duraluminio", "text": "O duraluminio \u00e9 unha aliaxe de aluminio (&gt; 90 %) con cobre (3-5 %), magnesio (0,4-2,4 %) e manganeso (0,3-1 %) e, \u00e1s veces, unha pequena porcentaxe de silicio. Pertence \u00e1 familia das aliaxes aluminio-cobre.\nFoi descuberto accidentalmente en 1908 polo qu\u00edmico e enxe\u00f1eiro metal\u00farxico alem\u00e1n Alfred Wilm (1869-1937), en D\u00fcren (Alema\u00f1a), a\u00ednda que non foi introducido na industria at\u00e9 1909.\nAntes de ser sometido a un tratamento t\u00e9rmico, a aliaxe \u00e9 d\u00factil e male\u00e1bel. Pero co tratamento t\u00e9rmico, unha reacci\u00f3n entre o aluminio e o magnesio provoca un aumento na dureza e a resistencia \u00e1 tracci\u00f3n.\nPropiedades.\nO seu peso lixeiro e outras propiedades f\u00edsicas fixeron que o duraluminio fora amplamente utilizado na industria aeroespacial desde a d\u00e9cada de 1920. As s\u00faas principais caracter\u00edstica son a grande resistencia \u00e1 tracci\u00f3n e a s\u00faa moi elevada resistencia mec\u00e1nica a temperatura ambiente. Por\u00e9n, a s\u00faa resistencia \u00e1 corrosi\u00f3n, soldabilidade e aptitude para o anodizado son baixas.\nAplicaci\u00f3ns.\nOs duraluminios empr\u00e9ganse especialmente na industria aeron\u00e1utica e na de automoci\u00f3n.\nSon aliaxes das m\u00e1is usadas, dentro dos aluminios, que permiten aplicaci\u00f3ns at\u00e9 hai pouco reservadas aos aceiros."}
{"id": "306917", "revid": "85894", "url": "https://gl.wikipedia.org/wiki?curid=306917", "title": "Carlos Herrero Latorre", "text": "Carlos Herrero Latorre, nado o 1 de xullo de 1961 en Lugo, \u00e9 un qu\u00edmico galego.\nTraxectoria.\nEstudou qu\u00edmica na Universidade de Santiago de Compostela (1979-1984). Traballou en Pescanova e \u00e9 profesor da USC desde 1988. Foi vicedecano da Facultade de Ciencias de Lugo (1994-1995), adxunto ao Vicerreitor de coordinaci\u00f3n do Campus de Lugo (1995-2000), decano da Facultade de Ciencias de Lugo (2000-2002) e Vicerreitor de Coordinaci\u00f3n do Campus de Lugo (2002-2010). Entre outras obras publicou \"Manual pr\u00e1ctico de qu\u00edmica anal\u00edtica\" (1999) con Sagrario Garc\u00eda Mart\u00edn e Rosa M. Pe\u00f1a Crecente."}
{"id": "306918", "revid": "22570", "url": "https://gl.wikipedia.org/wiki?curid=306918", "title": "Salvador de Mox\u00f3", "text": "Salvador de Mox\u00f3 y Ortiz de Villajos, nado en Madrid o 16 de agosto de 1921 e finado o 21 de maio de 1980, foi un medievalista espa\u00f1ol.\nTraxectoria.\nEstudou Filosof\u00eda e Letras e Dereito na Universidade Complutense de Madrid, onde foi profesor de Historia desde 1953. En 1965 obtivo a c\u00e1tedra de Prehistoria, Historia Antiga e Medieval da Universidade de Valladolid, e en 1966 a c\u00e1tedra de Historia medieval de Espa\u00f1a na Complutense. En 1979 foi elixido membro da Real Academia da Historia.\nObra.\nCentrou as s\u00faas investigaci\u00f3ns no estudo da fiscalidade rexia e do r\u00e9xime tributario."}
{"id": "306919", "revid": "5863", "url": "https://gl.wikipedia.org/wiki?curid=306919", "title": "Salvador de Mox\u00f3 Ortiz de Villajos", "text": ""}
{"id": "306921", "revid": "5863", "url": "https://gl.wikipedia.org/wiki?curid=306921", "title": "Seraf\u00edn Fanjul Garc\u00eda", "text": ""}
{"id": "306926", "revid": "56817", "url": "https://gl.wikipedia.org/wiki?curid=306926", "title": "Alnico", "text": "Co nome de alnico co\u00f1\u00e9cense unha serie de aliaxes de ferro, aluminio), n\u00edquel e cobalto, ademais doutros elementos. O nome destas ligas est\u00e1 formado pola xustaposici\u00f3n (acr\u00f3nimo) dos s\u00edmbolos qu\u00edmicos dos elementos Al, Ni e Co.\nAs aliaxes \"alnico\" foron descubertas na d\u00e9cada de 1920, e permitiron a produci\u00f3n industrial de im\u00e1ns artificiais con induci\u00f3n magn\u00e9tica moi superior \u00e1 dos naturais. Un im\u00e1n de alnico \u00e9 capaz de levantar m\u00e1is de 1000 veces o seu propio peso.\nUnha das ligas m\u00e1is co\u00f1ecidas \u00e9 o alnico 5, que cont\u00e9n aproximadamente un 15% de Ni, un 25% de Co, un 9% de Al, un 3% de Cu e un 48% de Fe, desenvolvida durante a segunda guerra mundial, e que conduciu a unha nova xeraci\u00f3n de motores de im\u00e1n permanente e de altofalantes. Outra, o alnico 12, ten un 18% de Ni, un 35% de Co, un 6% de Al, un 8% de Ti e un 33% de Fe.\nEstas aliaxes est\u00e1n dispo\u00f1\u00edbeis en moitos formatos, como barras, \"ferraduras\" etc., normalmente fabricadas por fundici\u00f3n, somet\u00e9ndoas despois a un proceso de rectificaci\u00f3n para atinxir precisi\u00f3n nas dimensi\u00f3ns.\nOs im\u00e1ns de alnico te\u00f1en grande estabilidade t\u00e9rmica, ou sexa, mante\u00f1en as s\u00faas caracter\u00edsticas nunha ampl\u00edsima gama de temperaturas, desde aproximadamente os -250\u00a0\u00b0C at\u00e9 os 550\u00a0\u00b0C. Estes materiais son tam\u00e9n moi resistentes \u00e1 oxidaci\u00f3n.\nAs s\u00faas principais aplicaci\u00f3ns son a fabricaci\u00f3n de altofalantes, motores el\u00e9ctricos e xeradores de pequeno tama\u00f1o, v\u00e1lvulas etc. Tam\u00e9n foron moi usados para instrumentos de medida, como veloc\u00edmetros, tac\u00f3grafos, medidores de enerx\u00eda el\u00e9ctrica etc."}
{"id": "306927", "revid": "27155", "url": "https://gl.wikipedia.org/wiki?curid=306927", "title": "Superenrolamento do ADN", "text": "O superenrolamento do ADN \u00e9 o sobreenrolamento superior ao normal dunha febra de ADN, e \u00e9 unha expresi\u00f3n da tensi\u00f3n a que est\u00e1 sometida a febra. Os mesmos principios que serven para estudar o superenrolamento util\u00edzanse para estudar o subenrolamento. No superenrolamento a mol\u00e9cula de ADN est\u00e1 xirada sobre si mesma. O superenrolamento \u00e9 importante en varios procesos biol\u00f3xicos, como a compactaci\u00f3n do ADN. Ademais, certos encimas como as topoisomerases poden cambiar a topolox\u00eda do ADN para facilitar funci\u00f3ns como a replicaci\u00f3n do ADN e a transcrici\u00f3n. Util\u00edzanse expresi\u00f3ns matem\u00e1ticas para describir o superenrolamento comparando diferentes estados de enrolamento desde as formas enroladas \u00e1s relaxadas da forma B do ADN.\nComo regra xeral, o ADN da maior\u00eda dos organismos est\u00e1 superenrolado negativamente.\nFunci\u00f3n do superenrolamento.\nNun segmento de dobre h\u00e9lice \"relaxada\" de ADN B, as d\u00faas febras enr\u00f3scanse arredor do eixe da h\u00e9lice cada 10,4\u201310,5 pares de bases da secuencias. Se se engaden ou quitan enroscamentos, como certos encimas poden facer, cr\u00e9ase unha tensi\u00f3n. Se un segmento de ADN sometido a unha forza de torsi\u00f3n est\u00e1 pechado formando un c\u00edrculo porque se uniron os seus dous extremos, e despois se deixa que se mova libremente, este ADN circular contorsionar\u00edase tomando unha nova forma, como a figura simple do n\u00famero oito. Esta contorsi\u00f3n \u00e9 un superenrolamento.\nEsta figura que lembra a un oito \u00e9 o superenrolamento m\u00e1is simple, e \u00e9 a forma que un ADN circular adopta para acomodarse ao exceso ou diminuci\u00f3n de enroscamentos na h\u00e9lice. Os dous l\u00f3bulos da figura do oito mencionada aparecer\u00e1n rotados no sentido das agullas do reloxo ou en contra de dito sentido un con respecto ao outro, dependendo de se a h\u00e9lice est\u00e1 superenrolada ou subenrolada. Para acomodar cada enroscamento adicional da h\u00e9lice, os l\u00f3bulos experimentar\u00e1n m\u00e1is rotaci\u00f3ns arredor dos seus eixes.\nO termo \"superenrolamento\" \u00fasase pouco no contexto da topolox\u00eda do ADN, xa que no seu lugar, as contorsi\u00f3ns globais dun ADN circular, como a rotaci\u00f3n dos l\u00f3bulos da figura do oito antes mencionados, denom\u00ednanse \"retorcedura\" (\"writhe\" na literatura cient\u00edfica inglesa). O exemplo anterior ilustra que o enroscamento (\"twist\") e a retorcedura (\"writhe\") son interconvertibles. O \"superenrolamento\" \u00e9 unha propiedade matem\u00e1tica abstracta que \u00e9 a suma do enroscamento e a retorcedura. O enroscamento (\"twist\") \u00e9 o n\u00famero de xiros da h\u00e9lice no segmento de ADN e a retorcedura (\"writhe\") \u00e9 o n\u00famero de veces que a dobre h\u00e9lice cruza sobre si mesma (estes son o n\u00famero de superenrolamentos individuais).\nOs enroscamentos helicoidais extra son positivos e orixinan un superenrolamento positivo, mentres que o enroscamento causa un superenrolamento negativo. Moitos encimas topoisomerases perciben o superenrolamento e poden xeralos ou disipalos a medida que fan cambiar a topolox\u00eda do ADN. O ADN da maior\u00eda dos organismos et\u00e1 superenrolado negativamente.\nDebido en parte a que os cromosomas poden ser moi grandes, os segmentos que est\u00e1n no medio poden actuar como se os seus extremos estivesen ancorados. Como resultado, poden ser incapaces de distribu\u00edr o exceso de enroscamento ao resto do cromosoma ou de absorber o enroscamento para recuperarse do subenrolamento, \u00e9 dicir, os segmentos poden ser \"superenrolados\". En resposta ao superenrolamento, poden asumir unha certa cantidade de retorcedura (\"writhe\"), igual que se os seus extremos estivesen unidos.\nO ADN superenrolado forma d\u00faas estruturas; un plectonema ou un toroide, ou unha combinaci\u00f3n de ambos. Unha mol\u00e9cula de ADN superenrolada negativamente producir\u00e1 ou ben unha h\u00e9lice levoxira cun inicio, que \u00e9 o toroide, ou unha h\u00e9lice dextroxira con dous inicios con buicles terminais, que \u00e9 o plectonema. Os plectonemas son m\u00e1is com\u00fans na natureza, e esta \u00e9 a forma que presentan a maior\u00eda dos pl\u00e1smidos bacterianos. En mol\u00e9culas m\u00e1is grandes \u00e9 com\u00fan que se formen estruturas h\u00edbridas: un bucle sobre un toroide pode estenderse orixinando un plectonema. Se todos os bucles dun toroide se estenden ent\u00f3n formarase un punto de ramificaci\u00f3n na estrutura plecton\u00e9mica.\nO superenrolamento do ADN na natureza.\nO superenrolamento do ADN \u00e9 importante para o empaquetamento do ADN nas c\u00e9lulas. Como a lonxitude do ADN pode ser miles de veces maior que a da c\u00e9lula, o empaquetamento deste material xen\u00e9tico na c\u00e9lula ou n\u00facleo (en eucariotas) \u00e9 unha tarefa dif\u00edcil. O superenrolamento do ADN reduce o espazo ocupado e permite que se poida empaquetar moito m\u00e1is ADN. En procariotas, o superenrolamento plecton\u00e9mico \u00e9 o predominante, debido a que o cromosoma \u00e9 circular e \u00e1 relativamente pequena cantidade de material xen\u00e9tico. En eucariotas, o superenrolamento do ADN pode darse en moitos niveis de superenrolamentos plecton\u00e9micos ou en solenoide, pero \u00e9 o superenrolamento en solenoidal o m\u00e1is efectivo para compactar o ADN. O superenrolamento solenoidal cons\u00e9guese grazas \u00e1s prote\u00ednas histonas, form\u00e1ndose a fibra cromat\u00ednica de 10\u00a0nm de di\u00e1metro. Esta fibra \u00e9 despois enrolada nunha fibra de 30\u00a0nm, que despois se enrola sobre si mesma numerosas veces m\u00e1is, orixinando os cromosomas.\nO empaquetamento do ADN increm\u00e9ntase moito durante os eventos da divisi\u00f2n nuclear como os da mitose ou meiose, nos que o ADN debe ser compactado e segregado nas c\u00e9lulas fillas. As condensinas e cohesinas son prote\u00ednas de \"Mantemento Estrutural do Cromosoma\" (SMC) que axudan \u00e1 condensaci\u00f3n das crom\u00e1tides irm\u00e1s e \u00e1 unic\u00f3n do centr\u00f3mero das crom\u00e1tides irm\u00e1s. Estas prote\u00ednas inducen superenrolamentos positivos.\nO superenrolamento tam\u00e9n \u00e9 necesario durante a s\u00edntese de ADN e ARN. Como o ADN debe ser desenrolado para que act\u00faen as ADN/ARN polimerases, orix\u00ednanse superenrolamentos en certas zonas. A rexi\u00f3n situada por diante do complecxo da polimerase vai ser desenrolada; esta tensi\u00f3n \u00e9 compensada coa formaci\u00f3n de seperenrolamentos positivos na zona que est\u00e1 diante do complexo. Na parte que queda detr\u00e1s do complexo, o ADN \u00e9 re-enlorado e al\u00ed haber\u00e1 un superenrolamento negativo local \"compensatorio\". As topoisomerases como a ADN xirase (topoisomerase de tipo II) xogan un papel en aliviar parte da tensi\u00f3n durante a s\u00edntese de ADN e ARN.\nEfectos sobre o coeficiente de sedimentaci\u00f3n.\nAs propiedades topol\u00f3xicas do ADN circular son complexas, e s\u00f3 se presentar\u00e1 aqu\u00ed unha breve introduci\u00f3n. Nos textos est\u00e1ndar estas propiedades expl\u00edcanse invariablemente en termos do modelo helicoidal do ADN, porque a maior\u00eda dos cient\u00edficos cren que non \u00e9 posible outra estrutura.\nCando o coeficiente de sedimentaci\u00f3n, s, do ADN circular \u00e9 avaliado ao longo dun amplo intervalo de pH, obs\u00e9rvanse as curvas da figura.\nNa figura m\u00f3stranse tres curvas, que representan tres especies de ADN. De arriba a abaixo son: \"Forma IV\" (verde), \"Forma I\" (azul) e \"Forma II\" (vernella).\n\"Forma I\" (curva azul) \u00e9 a nomenclatura internacional usada para a forma nativa do d\u00faplex de ADN circular, tal como se extrae de virus e pl\u00e1smidos intracelulares. A Forma I est\u00e1 pechada covalentemente, e calquera enrolamento plecton\u00e9mico que se poida representar debe estar pechado.\nSe se fan un ou m\u00e1is pequenos cortes ou amosegas nunha febra da Forma I, faise posible a libre rotaci\u00f3n dunha das febras con respecto \u00e1 outra, e aparece a Forma II (curva vermella).\nA Forma IV (curva verde) \u00e9 o produto da desnaturalizaci\u00f3n por \u00e1lcalis da Forma I. A s\u00faa estrutura \u00e9 desco\u00f1ecida, pero s\u00e1bese que \u00e9 sempre un d\u00faplex e \u00e9 extremadamente densa.\nEntre o pH 7 e o 11,5, o coeficiente de sedimentaci\u00f3n s da Forma I \u00e9 constante. Despois dimin\u00fae e a un pH xusto inferior a 12, chega a un m\u00ednimo. Con incrementos maiores de pH, s volve ao seu valor anterior. Non se para nese valor, sen\u00f3n que contin\u00faa aumentando sostidamente. A pH 13, o valor de s chegou a case 50, dous ou tres veces o seu valor a pH 7, o que indica que ten unha estrutura extremadamente compacta.\nSe ent\u00f3n se baixa o pH, o valor de s non se recupera, sen\u00f3n que se observa o comportamento representado pola curva verde. O ADN est\u00e1 agora no estado co\u00f1ecido como Forma IV, permanece nun estado moi denso, mesmo se o pH volve ao estado orixinal dentro do rango fisiol\u00f3xico. Como xa se dixo, a estrutura da Forma IV \u00e9 case totalmente desco\u00f1ecida, e actualmente non hai unha explicaci\u00f3n aceptada para a s\u00faa extraordinaria densidade. Case o \u00fanico que se sabe da s\u00faa estrutura terciaria \u00e9 que \u00e9 un d\u00faplex, pero non ten enlaces de hidr\u00f3xeno entre as bases.\nConsid\u00e9rase que estes comportamentos das Formas I e IV se deben \u00e1s peculiares propiedades do ADN d\u00faplex pechado covalentemente nun c\u00edrculo bicatenario. Se a integridade covalente se altera mesmo por unha \u00fanica amosega nunha das febras, todo este comportamento topol\u00f3xico cesa, e aparece na gr\u00e1fica a curva da Forma II (\u0394). Na Forma II as alteraci\u00f3ns do pH te\u00f1en moi pouco efecto sobre s. As s\u00faas propiedades f\u00edsicas son, en xeral, id\u00e9nticas \u00e1s do ADN linear. A pH 13, as febras da Forma II simplemente se separan, igual que fan as febras do ADN linear. As febras monocatenarias separadas te\u00f1en valores de s lixeiramente diferentes, pero non mostran cambios significativos en s con ulteriores incrementos de pH.\nUnha completa explicaci\u00f3n destes datos queda f\u00f3ra do \u00e1mbito deste artigo, pero, en resumo, as alteraci\u00f3ns en s prod\u00facense debido a cambios na superhelicoidalidade do ADN circular. Estes cambios no car\u00e1cter superhelicoidal est\u00e1n esquematicamente ilustrados polas catro imaxes superpostas na figura de arriba.\nSen entrarmos en detalles, pode dicirse simplemente que as alteraci\u00f3ns de s vistas na curva de titraci\u00f3n de pH de arriba se cre xeneralizadamente que se deben a cambios no enrolamento da superh\u00e9lice do ADN en condici\u00f3ns de incremento do pH. Ata o pH 11,5, o pretendido \"subenrolamento\" produce un superenroscamento (\"supertwist\") dextroxiro (\"negativo\"). Pero a medida que se incrementa o pH, e a estrutura helicoidal secundaria empeza a desnaturalizarse e desenrolarse, o cromosoma xa non establece o enrolamento de Watson e Crick completo, sen\u00f3n que cada vez m\u00e1is tende a estar \"subenrolado\". Como hai cada vez menos tensi\u00f3n que deba ser aliviada polo enrolamento superhelicoidal, as superh\u00e9lices desaparecen progresivamente conforme o pH aumenta. A un pH xusto por debaixo de 12, todos os incentivos para formar unha superh\u00e9lice desaparecen, e o cromosoma aparecer\u00e1 como un c\u00edrculo despregado relaxado.\nA pHs a\u00ednda maiores, o cromosoma, que est\u00e1 agora desnaturalizado, ten tendencia a desenrolarse completamente, o cal non pode facer (porque Lk \u00e9st\u00e1 pechado covalentemente). Nestas condici\u00f3ns, o que foi anteriormente tratado como un \"subenrolamento\" agora en realidade \u00e9 un \"sobreenrolamento\". Unha vez m\u00e1is hai tensi\u00f3n, e de novo esta \u00e9 aliviada (polo menos en parte) pola superhelicoidalidade, pero esta vez na direcci\u00f3n contraria (\u00e9 dicir, \"levoxira ou positiva\"). Cada superenroscamento (supertwist\") terciario levoxiro vai eliminando un (agora non favorable) enroscamento (\"twist\") secundario dextroxino de Watson e Crick.\nA titraci\u00f3n acaba a pH 13, cando aparece a Forma IV."}
{"id": "306928", "revid": "27155", "url": "https://gl.wikipedia.org/wiki?curid=306928", "title": "ADN superenrolado", "text": ""}
{"id": "306929", "revid": "65337", "url": "https://gl.wikipedia.org/wiki?curid=306929", "title": "Moedas de Bohemia e Moravia", "text": "As Moedas de Bohemia e Moravia eran o conxunto de moedas acu\u00f1adas durante o establecemento do Protectorado de Bohemia e Moravia por parte da Alema\u00f1a Nazi, o cal estivo vixente dende o ano 1939 \u00f3 ano 1945, durante este protectorado foi establecida unha nova moeda, a coroa do protectorado de Bohemia e Moravia, co\u00f1ecida tam\u00e9n coma a \"Coroa do Protectorado\" (en checo: Protektor\u00e1tn\u00ed koruna), que ser\u00eda a s\u00faa moeda oficial, a cal estaba subdividida en 100 hal\u00e9\u0159\u016f.\nNo que se refire as moedas estritamente falando, foron acu\u00f1adas entre os anos 1940-1944, cuns valores de 10, 20, 50 haleru e 1 koruna, esta \u00faltima comezouse a acu\u00f1ar a partir do ano 1941 ata o 1944. Estaban feitas totalmente de cinc, de xeito semellante a outras moedas acu\u00f1adas nos territorios ocupados polo r\u00e9xime nazi. Os dese\u00f1os dos reversos eran moi semellantes \u00f3s das moedas checas previas."}
{"id": "306930", "revid": "98629", "url": "https://gl.wikipedia.org/wiki?curid=306930", "title": "Liga", "text": "A palabra liga pode referirse a:"}
{"id": "306931", "revid": "56817", "url": "https://gl.wikipedia.org/wiki?curid=306931", "title": "La Juventud (Mondo\u00f1edo)", "text": "La Juventud foi un peri\u00f3dico editado en Mondo\u00f1edo en 1885.\nHistoria e caracter\u00edsticas.\nApareceu a principios de 1885. Peri\u00f3dico cat\u00f3lico dirixido por Juan Francisco Migu\u00e9lez Blanco, co\u00e9ngo maxistral da catedral de Mondo\u00f1edo. Entre os seus redactores figurou V\u00edctor de Silva Posada. Sostivo pol\u00e9micas con \"El Hermandino\". A\u00ednda se publicaba en setembro de 1885. Foi adquirido por Enrique Costas M\u00e1rquez para ser transformado en \"La Defensa\"."}
{"id": "306932", "revid": "5863", "url": "https://gl.wikipedia.org/wiki?curid=306932", "title": "Do Castro", "text": ""}
{"id": "306933", "revid": "98629", "url": "https://gl.wikipedia.org/wiki?curid=306933", "title": "Liga (deporte)", "text": "O sistema de todos contra todos ou sistema de liga \u00e9 un sistema de competici\u00f3n deportiva, en que todos os participantes do torneo enfr\u00f3ntanse entre eles nun n\u00famero constante de oportunidades (xeralmente unha ou d\u00faas).\nEste tipo de torneo util\u00edzase habitualmente nas ligas nacionais de deportes de pelota, como f\u00fatbol, baloncesto, rugby ou b\u00e9isbol, onde varios equipos se enfrontan en temporadas de medio ano ou dun ano completo.\nDurante as primeiras roldas dalgunhas copas internacionais, como a Copa Mundial de F\u00fatbol, a Liga de Campi\u00f3ns da UEFA ou a Copa Libertadores de Am\u00e9rica, empr\u00e9gase un sistema de d\u00faas fases. Na primeira, o fase de grupos, os equipos div\u00eddense en grupos de poucos integrantes (xeralmente catro), que se enfrontan nun sistema de todos contra todos. Os mellores equipos de cada grupo pasan \u00e1 segunda fase, que adoita ser de eliminaci\u00f3n directa."}
{"id": "306934", "revid": "22795", "url": "https://gl.wikipedia.org/wiki?curid=306934", "title": "Sistema de todos contra todos", "text": ""}
{"id": "306935", "revid": "22795", "url": "https://gl.wikipedia.org/wiki?curid=306935", "title": "Sistema de liga", "text": ""}
{"id": "306936", "revid": "1888", "url": "https://gl.wikipedia.org/wiki?curid=306936", "title": "Juan Francisco Migu\u00e9lez Blanco", "text": "Juan Francisco Migu\u00e9lez Blanco, nado en Astorga cara a 1833 e finado no mesmo concello o 1 de marzo de 1891, foi un sacerdote e xornalista espa\u00f1ol.\nTraxectoria.\nFixo a carreira eclesi\u00e1stica no Seminario de Astorga. Foi co\u00e9ngo maxistral da catedral de Mondo\u00f1edo onde dirixiu o peri\u00f3dico \"La Juventud\". Foi denunciado por inxurias nun artigo aparecido no peri\u00f3dico en 1885 por Justo Rodr\u00edguez Alba, Foi condenado pola Audiencia a sete meses de desterro e 250 pesetas de multa. Foi nomeado c\u00f3engo de Astorga a principios de 1886, e foi reitor do Seminario da Astorga. Finou en Astorga o 1 de marzo de 1891 aos 56 anos."}
{"id": "306937", "revid": "98629", "url": "https://gl.wikipedia.org/wiki?curid=306937", "title": "Gran Premio da China de 2015", "text": "O Gran Premio da China de 2015 oficialmente 2015 Formula 1 Chinese Grand Prix, foi unha carreira de F\u00f3rmula Un celebrada o 12 de abril de 2015 no Circu\u00edto Internacional de Xangai da China. foi a terceira carreira da tempada de F\u00f3rmula Un 2015.\nResumo.\nDatos.\nPneum\u00e1ticos.\nDo mesmo xeito que en , Pirelli forneceron aos equipos co pneum\u00e1tico de composto medio, bandas brancas, como a selecci\u00f3n de \"prime\" e o composto brando con bandas de cor amarela como a selecci\u00f3n da \"option\" para a carreira.\nA pr\u00e1ctica e a cualificaci\u00f3n.\nLev\u00e1ronse a cabo tres sesi\u00f3ns de pr\u00e1cticas antes da carreira; d\u00faas sesi\u00f3ns de 90 minutos o venres e unha dunha hora de duraci\u00f3n o s\u00e1bado. Lewis Hamilton foi o m\u00e1is r\u00e1pido nas tres sesi\u00f3ns de pr\u00e1ctica.\nA cualificaci\u00f3n comezou \u00e1s 3:00 pm hora local. Mercedes foi o \u00fanico equipo que utilizou o composto medio na Q1, todos os outros equipos utilizaron o pneum\u00e1tico brando m\u00e1is r\u00e1pido. Na Q3 Lewis Hamilton conseguiu a s\u00faa terceira pole da tempada por diante do seu compa\u00f1eiro de equipo Nico Rosberg. Esta foi a terceira pole consecutiva de Hamilton, e tam\u00e9n a s\u00faa terceira pole consecutiva no Gran Premio da China, logo de lograr tam\u00e9n a pole na pista en e .\nCarreira.\nA carreira comezou \u00e1s 2:00 pm hora local. Kimi Raikkonen logrou pasar aos dous monoprazas de Williams na primeira volta para subir ao cuarto. Na 2\u00aa volta Carlos Sainz Jr. trompeou o seu Toro Rosso e caeu cara a atr\u00e1s.\nNa volta 30, Ferrari intentou intimidar ao Mercedes de Nico Rosberg ao meter cedo en boxes a Sebastian Vettel. Pero, non tivo \u00e9xito como Mercedes reaccionou metendo a Rosberg nos boxes na volta seguinte, o que permitiu a Rosberg manter a posici\u00f3n en pista diante de Vettel.\nNa volta 33, Pastor Maldonado, que marchaba en s\u00e9tima posici\u00f3n por diante do seu compa\u00f1eiro de equipo Romain Grosjean, perdeu tempo na entrada de boxes, e caeu varias posici\u00f3ns. A continuaci\u00f3n, trompeou o seu coche na volta 39 cando intentaba recuperar o tempo perdido, e na volta 48 tivo unha colisi\u00f3n con Jenson Button logo dunha longa batalla pola posici\u00f3n, danando o seu coche e retir\u00e1ndose por problemas no freo traseiro unhas cantas voltas m\u00e1is tarde. Despois os comisarios consideraron a Button culpable do incidente.\nOs tres primeiros comezaron a distanciarse na segunda metade da carreira, e na volta 54 Lewis Hamilton lideraba diante de Rosberg por 10\u00b406 segundos, con Vettel outros 12\u00b412 segundos detr\u00e1s de Rosberg. Pero, debido ao intento anterior de Ferrari para socavar Rosberg de meter cedo en boxes a Vettel, os pneum\u00e1ticos de Raikkonen eran 4 voltas m\u00e1is frescos que os do seu compa\u00f1eiro de equipo, e acheg\u00e1base a Vettel nas \u00faltimas voltas. Logo de sa\u00edr da s\u00faa parada en boxes 4\u00b484 segundos detr\u00e1s de Vettel na volta 35, Raikkonen pechara a brecha a 1\u00b437 segundos na volta 54. pero, a posibilidade dunha batalla entre compa\u00f1eiros de equipo de Ferrari extinguiuse logo dun fallo na transmisi\u00f3n no Toro Rosso de Max Verstappen que obrigou a sa\u00edr o coche de seguridade nas d\u00faas \u00faltimas voltas, o que significou que a carreira terminou en condici\u00f3ns de seguridade para autom\u00f3biles.\nHamilton cruzou a li\u00f1a de meta para ga\u00f1ar a s\u00faa segunda carreira da tempada, con Rosberg segundo e Vettel completando o podio terceiro."}
{"id": "306938", "revid": "56817", "url": "https://gl.wikipedia.org/wiki?curid=306938", "title": "Guiador", "text": "O guiador dunha bicicleta ou motocicleta \u00e9 o equivalente ao volante nos veh\u00edculos de catro rodas. \u00c9 a peza que serve para guiar a roda dianteira e nela adoitan situarse os freos e, de ser o caso, o acelerador e os espellos retrovisores. Hainos de diferentes tama\u00f1os, formas e materiais, como por exemplo ferro, titanio, carbono ou aluminio."}
{"id": "306940", "revid": "25871", "url": "https://gl.wikipedia.org/wiki?curid=306940", "title": "Bigoteira", "text": ""}
{"id": "306941", "revid": "5863", "url": "https://gl.wikipedia.org/wiki?curid=306941", "title": "Salvador de Mox\u00f3 Ortiz", "text": ""}
{"id": "306942", "revid": "5863", "url": "https://gl.wikipedia.org/wiki?curid=306942", "title": "Salvador Mox\u00f3", "text": ""}
{"id": "306944", "revid": "5863", "url": "https://gl.wikipedia.org/wiki?curid=306944", "title": "Salvador Mox\u00f3 y Ortiz de Villajos", "text": ""}
{"id": "306958", "revid": "56817", "url": "https://gl.wikipedia.org/wiki?curid=306958", "title": "Galician Bizarre", "text": "Galician Bizarre \u00e9 un \u00e1lbum recompilatorio composto por 15 temas de 15 bandas galegas que foi publicado o 9 de decembro de 2010. Tr\u00e1tase dunha escolma do autodenominado \"underground\" galego, e nel poden escoitarse diversos estilos que van dende o punk rock ata o noise rock."}
{"id": "306961", "revid": "32797", "url": "https://gl.wikipedia.org/wiki?curid=306961", "title": "Jereal", "text": ""}
{"id": "306963", "revid": "839", "url": "https://gl.wikipedia.org/wiki?curid=306963", "title": "Ramsi Karmu", "text": "Ramsi Karmu (en ), nado en Zaxo (Iraq) o 5 de febreiro de 1945, \u00e9 un eclesi\u00e1stico cat\u00f3lico caldeo, dende 1999 arcebispo metropolitano de Teher\u00e1n.\nTraxectoria.\nRamsi Karmu naceu en Zaxo, unha cidade con moita poboaci\u00f3n asiria, no Kurdist\u00e1n iraqu\u00ed. O 13 de xaneiro de 1977 foi ordenado sacerdote da arquieparqu\u00eda de Teher\u00e1n.\nO 5 de maio de 1995 foi nomeado arcebispo coadxutor de Teher\u00e1n. Recibiu a consagraci\u00f3n episcopal o 25 de febreiro de 1996, de mans do patriarca de Babilonia Rafael I.\nO 7 de febreiro de 1999 sucedeu a Yuhana Siman Isai como arcebispo metropolitano de Teher\u00e1n.\nO 20 de xullo de 2013 foi nomeado visitador apost\u00f3lico para os caldeos de Europa, cargo que exerceu at\u00e9 o 19 de novembro de 2016."}
{"id": "306968", "revid": "88628", "url": "https://gl.wikipedia.org/wiki?curid=306968", "title": "Galician Bizarre II", "text": "Galician Bizarre II \u00e9 un \u00e1lbum recompilatorio formado por 16 canci\u00f3ns de bandas \"underground\" galegas. Foi publicado o 1 de setembro de 2012. \u00c9 o sucesor de \"Galician Bizarre\", disco editado dous anos antes no que, ao igual ca neste, participan bandas de distintos estilos de rock alternativo. con cadanseu tema."}
{"id": "306977", "revid": "56817", "url": "https://gl.wikipedia.org/wiki?curid=306977", "title": "El Tribuno (A Coru\u00f1a)", "text": "El Tribuno foi un peri\u00f3dico editado na Coru\u00f1a entre 1886 e 1887.\nHistoria e caracter\u00edsticas.\nApareceu a principios de outubro de 1886. \u00d3rgano da coalici\u00f3n republicana fundado e dirixido por Jos\u00e9 Mart\u00ednez Fontenla. Era o administrador Jos\u00e9 Miguez Pein\u00f3. Cesou a s\u00faa publicaci\u00f3n en marzo de 1887."}
{"id": "306998", "revid": "839", "url": "https://gl.wikipedia.org/wiki?curid=306998", "title": "Universidade Friedrich Wilhelm", "text": ""}
{"id": "307016", "revid": "57247", "url": "https://gl.wikipedia.org/wiki?curid=307016", "title": "Memoria Pixelada", "text": "Memoria Pixelada foi unha web en galego de actualidade e an\u00e1lises sobre o mundo dos videoxogos. Comezou a s\u00faa andaina o 5 de abril de 2009 cun artigo dedicado ao \"Beyond Good and Evil 2\" e finalizou o 12 de xu\u00f1o de 2015 cun artigo de despedida.\nTraxectoria.\nMemoria Pixelada comezou como un proxecto persoal de Juan Salgado \"(Skaltum)\". Por\u00e9n, co tempo f\u00f3ronse sumando ao proxecto m\u00e1is e m\u00e1is persoas, como \"NetOverflow\", Jon Amil \"(AmilGZ)\" ou Agos Reigosa, at\u00e9 contar cun equipo definitivo de cinco redactores, sete colaboradores habituais e varios colaboradores puntuais.\nA web contou cun total de 3 dese\u00f1os. O primeiro deles tivo lugar durante a s\u00faa fase de probas no servizo de aloxamentos Blogger. O segundo deles coincidiu co paso a un novo hosting aloxado na nube da Dinahosting, que desde ent\u00f3n ser\u00eda patrocinador dela. Posteriormente, pouco antes do cuarto aniversario, Memoria Pixelada sufriu o seu terceiro e maior redese\u00f1o, o cal se mantivo at\u00e9 o seu final.\nAl\u00e9n da web, o equipo de Memoria Pixelada ten colaborado eventualmente no programa Banda Ancha da Radio Galega.\nRedes sociais e comunidade.\nMemoria Pixelada apostou firmemente polas redes sociais. Contaba con perf\u00eds activos no Facebook e Twitter, unha canle no Youtube onde publicaban \"gameplays\" e outra no Twitch para as emisi\u00f3ns ao vivo. Tam\u00e9n, desde 2011, vi\u00f1an retransmitindo e comentando as principais conferencias do E3 cada ano a trav\u00e9s do Twitter.\nA web tam\u00e9n ten apoiado activamente iniciativas como \"Android en galego\" (campa\u00f1a para reivindicar unha versi\u00f3n en galego do sistema operativo Android) ou \"21 d\u00edas co galego\" do IES da Pobra do Carami\u00f1al.\nCada ano, como tradici\u00f3n e modo de apoiar a recuperaci\u00f3n do d\u00eda dos enganos, publicaban unha nova falsa no 1 de abril."}
{"id": "307033", "revid": "22795", "url": "https://gl.wikipedia.org/wiki?curid=307033", "title": "M\u00f3dulo de elasticidade", "text": ""}
{"id": "307036", "revid": "56817", "url": "https://gl.wikipedia.org/wiki?curid=307036", "title": "Escudo de Redondela", "text": "O escudo de vila de Redondela foi aprobado o 2 de outubro de 2014, e at\u00f3pase regulado polo Decreto 129/2014 do mesmo ano.. A descrici\u00f3n do escudo, tal e coma se recolle na norma que o regula, e conforme ao aprobado pola Comisi\u00f3n de Her\u00e1ldica da Xunta de Galicia, \u00e9 a seguinte:\nHistoria.\nO concello de Redondela \u00e9 un dos \u00faltimos da Provincia de Pontevedra en aprobar un decreto que regulase a s\u00faa her\u00e1ldica, ao aprobar o decreto que regula o seu escudo no ano 2014. Ademais, non conta con ningunha bandeira oficial regulamentada.\nMalia non contar con simbolox\u00eda oficial, tradicionalmente veuse empregando un escudo oficioso para representar ao concello nas instituci\u00f3ns, documentos, elementos p\u00fablicos ou actos. Este escudo non oficial, empregado at\u00e9 a aprobaci\u00f3n do vixente no ano 2014, diferenci\u00e1base do actual na cor do fondo, que neste caso era branco.\nOs primeiros vestixios do escudo datan do ano 1700, na fachada dunha vivenda na r\u00faa Isidoro Queimali\u00f1os. Tam\u00e9n na b\u00f3veda da Igrexa de Santiago de Redondela p\u00f3dese observar a representaci\u00f3n gr\u00e1fica do tradicional escudo."}
{"id": "307037", "revid": "1888", "url": "https://gl.wikipedia.org/wiki?curid=307037", "title": "El Tribuno", "text": "El Tribuno foi o nome de varias publicaci\u00f3ns:"}
{"id": "307038", "revid": "22570", "url": "https://gl.wikipedia.org/wiki?curid=307038", "title": "Constant\u00e1n", "text": "O constant\u00e1n \u00e9 unha aliaxe de cobre e n\u00edquel constitu\u00edda xeralmente por un 55% de cobre e un 45% de n\u00edquel,\nEsta aliaxe tam\u00e9n \u00e9 co\u00f1ecida na literatura cient\u00edfica e t\u00e9cnica internacional como \"constantan\", \"eureka\", \"advance\" e \"ferry\".\nA s\u00faa principal caracter\u00edstica \u00e9 a s\u00faa resistividade, que \u00e9 constante nunha ampla gama de temperaturas. Esta propiedade fai que se utilice en aplicaci\u00f3ns t\u00e9cnicas electrot\u00e9rmicas, termoel\u00e9ctricas e outras, como aparellos de calefacci\u00f3n, at\u00e9 o limiar de 500\u00b0C.\nEtimolox\u00eda.\nO termo deriva do alem\u00e1n \"Konstantan\" \u00ae, unha marca rexistrada.\nHistoria.\nPrecedente hist\u00f3rico.\nEst\u00e1 documentado que, en 1887, o qu\u00edmico estadounidense de orixe brit\u00e1nica Edward Weston (1850\u20131936) descubriu que os metais poden ter un coeficiente t\u00e9rmico de resistividade el\u00e9ctrica de valor negativo, creando, daquela \u00e9poca, unha aliaxe que denominou \"Aliaxe n\u00ba 2\".&lt;br&gt;Esta vir\u00eda a ser posteriormente producida na Alema\u00f1a, co nome de \"Konstantan\" \u00ae \nO nome da marca.\nKonstantan \u00ae \u00e9 unha marca comercial da empresa alem\u00e1 ThyssenKrupp VDM GmbH para unha aliaxe que xeralmente est\u00e1 composta por cerca do 55% de cobre, o 44% de n\u00edquel e o 1% de manganeso (ademais de trazas doutros elementos, especialmente ferro). \u00c9 caracterizada por presentar nunha ampla gama de temperaturas, un coeficiente de variaci\u00f3n t\u00e9rmica da resistividade el\u00e9ctrica aproximadamente constante.\nExisten tam\u00e9n outras ligas que presentan propiedades semellantes (con coeficientes de temperatura tam\u00e9n baixo) como, por exemplo, a manganina (Cu 86%, Mn 12% Ni 2%) ou o nicromo (Cr 15~25%, Ni 19~80%, e o resto de Fe).\nRexistro da marca.\nO rexistro da marca f\u00edxose o 14 de decembro de 1952 na patente alem\u00e1 (\"Trademark Office\"), e agora est\u00e1 rexistrado o nome para esa alixe primariamente de cobre-n\u00edquel, como na linguaxe corrente se usa. No ingl\u00e9s, \u00fasase \"Constantan\", sendo tam\u00e9n marca protexida. Outra marca de aliaxe moi semellante \u00e9 ISOTAN, do Isabellenh\u00fctte Heusler GmbH &amp; Co KG.\nComposici\u00f3n, propiedades e usos.\nA composici\u00f3n do \"constant\u00e1n\" \u00e9 vari\u00e1bel: do 53 ao 57% de cobre, 43 a 45% de n\u00edquel, 0,5~1,2% de manganeso e menos do 0,5% de ferro.\nUnha forma comercial ordinaria pode presentar 55% de cobre, 44% de n\u00edquel, 1% de manganeso e residuos de ferro.\nA s\u00faa principal e m\u00e1is apreciada caracter\u00edstica \u00e9 a de presentar unha resistividade el\u00e9ctrica sensibelmente constante (0,49~0,51\u03a9.mm\u00b2/m, media aritm\u00e9tica 0,50\u03a9.mm\u00b2/m) nun amplo intervalo de temperatura (20~600\u00b0C).\nEfectivamente, o constant\u00e1n presenta unha curva caracter\u00edstica resistividade el\u00e9ctrica fronte \u00e1 temperatura de operaci\u00f3n tan aproximamente lineal, que pode ser asumida como lineal.\nEsta propiedade, pois, xustifica a s\u00faa utilizaci\u00f3 con \u00e9xito en aplicaci\u00f3ns t\u00e9cnicas electrot\u00e9rmicas, termoel\u00e9tricas e outras at\u00e9 o limiar de 500\u00b0C..\nAs\u00ed, o constant\u00e1n util\u00edzase para a produci\u00f3n de fios para a fabricaci\u00f3n de resistores el\u00e9ctricos (chamados comunmente, \"resistencias el\u00e9ctricas\"), as\u00ed como en termopares para instrumentos de precisi\u00f3n, e dispositivos de calefacci\u00f3n.\nExplicaci\u00f3n f\u00edsica.\nA pequena, practicamente nula, dependencia t\u00e9rmica da resistividade el\u00e9ctrica (exhibida pola case constancia do seu coeficiente t\u00e9rmico de resistividade el\u00e9ctrica \u03b1 = 1 x 10\u22125K\u22121 (20~600\u00b0C) concorda coa tam\u00e9n case constancia do seu coeficiente de dilataci\u00f3n lineal \u03b1 = 13,5 x 10\u22126~16,0 x 10\u22126K\u22121 (100~600\u00b0C) e isto d\u00e9bese case exclusivamente ao feito de que esta aliaxe presenta, naquel intervalo de temperaturas, un nivel elevado de organizaci\u00f3n cristalina dentro da s\u00faa estrutura, coa contribuci\u00f3n da densidade de impurezas.\nIsto significa que, a\u00ednda que a densidade de impurezas no material tam\u00e9n depende da temperatura (e, co aumento da temperatura, aumente lentamente), debido ao elevado n\u00famero de lagoas na estrutura cristalina, hai influencia electr\u00f3nica de dispersi\u00f3n sobre elas, e non principalmente sobre os electr\u00f3ns ou espallamento electr\u00f3n-fon\u00f3n. Por esta raz\u00f3n, a resistividade el\u00e9ctrica do constant\u00e1n est\u00e1 fortemente determinada pola elevada concentraci\u00f3n de impurezas e pola s\u00faa influencia na dispersi\u00f3n de electr\u00f3ns na estrutura cristalina."}
{"id": "307039", "revid": "23204", "url": "https://gl.wikipedia.org/wiki?curid=307039", "title": "Kalki", "text": "Kalki \u00e9 no hindu\u00edsmo o avatar final de Vishnu que segundo o textos sagrados chegar\u00e1 no remate da era de Kali Yuga, a actual, montando un cabalo branco e brandindo unha espada para matar a toda a humanidade, que estar\u00e1 totalmente degradada, para iniciar unha nova satya yuga, a era da verdade, cos sabios que se conservaron puros no Himalaia. O seu nome empr\u00e9gase como unha met\u00e1fora da eternidade ou tempo, a s\u00faa orixe \u00e9 a palabra s\u00e1nscrita \"kalka\" que significa impureza ou inmundicia, a\u00ednda que o nome trad\u00facese m\u00e1is ben como 'destrutor da impureza' 'destrutor da escuridade\" ou 'destrutor da ignorancia'. Na iconograf\u00eda repres\u00e9ntase como vishnu cun cabalo ou \u00e1s veces como un deus con cabeza de cabalo."}
{"id": "307040", "revid": "1888", "url": "https://gl.wikipedia.org/wiki?curid=307040", "title": "El Palad\u00edn", "text": "El Palad\u00edn foi un semanario editado en Vilagarc\u00eda de Arousa entre 1887 e 1906.\nTraxectoria.\nSubtitulado \"Peri\u00f3dico semanal literario, de intereses materiales, noticias y anuncios\", apareceu o 21 de maio de 1887. Desde o 1 de outubro de 1887 pasou a ser propiedade de Ladislao Rodr\u00edguez, que se converteu no novo director. Cesou a s\u00faa publicaci\u00f3n en novembro de 1887.\nVolveu aparecer o 31 de xullo de 1906, sen periodicidade fixa."}
{"id": "307041", "revid": "27155", "url": "https://gl.wikipedia.org/wiki?curid=307041", "title": "OMX", "text": ""}
{"id": "307044", "revid": "22570", "url": "https://gl.wikipedia.org/wiki?curid=307044", "title": "Termopar", "text": "Un termopar \u00e9 un transdutor formado pola uni\u00f3n de dous metais distintos que produce unha diferenza de potencial moi pequena (da orde dos milivolts) que \u00e9 funci\u00f3n da diferenza de temperatura entre un dos extremos, denominado \u00abpunto quente\u00bb ou \u00abuni\u00f3n quente\u00bb ou de \u00abmedida\u00bb e o outro, chamado \u00abpunto fr\u00edo\u00bb ou \u00abuni\u00f3n fr\u00eda\u00bb ou de \u00abreferencia\u00bb (efecto Seebeck).\nNormalmente os termopares industriais est\u00e1n compostos por un tubo de aceiro inoxid\u00e1bel ou outro material. Nun extremo do tubo est\u00e1 a uni\u00f3n, e no outro o terminal el\u00e9ctrico dos cabos, protexido dentro dunha caixa redonda de aluminio (cabezal).\nEn instrumentaci\u00f3n industrial, os termopares \u00fasanse como sensores de temperatura.\nSon econ\u00f3micos, intercambi\u00e1beis, te\u00f1en conectores est\u00e1ndar e son capaces de medir un amplo rango de temperaturas.\nA s\u00faa principal limitaci\u00f3n est\u00e1 na exactitude, pois \u00e9 f\u00e1cil obter erros do sistema cando se traballa con precisi\u00f3ns inferiores a un grao Celsius."}
{"id": "307054", "revid": "89787", "url": "https://gl.wikipedia.org/wiki?curid=307054", "title": "Transici\u00f3n (xen\u00e9tica)", "text": "En xen\u00e9tica, denom\u00ednase transici\u00f3n a unha mutaci\u00f3n puntual que cambia un nucle\u00f3tido p\u00farico por outro nucle\u00f3tido tam\u00e9n p\u00farico (A \u2194 G) ou un nucle\u00f3tido pirimid\u00ednico por outro tam\u00e9n pirimid\u00ednico (C \u2194 T). Aproximadamente dous de cada tres polimorfismos dun s\u00f3 nucle\u00f3tido (SNPs) son transici\u00f3ns.\nAs transici\u00f3ns poden ser causadas por desaminaci\u00f3n oxidativa e por tautomerizaci\u00f3n. O tipo de mutaci\u00f3ns alternativo ch\u00e1mase transversi\u00f3n (p\u00farica por pirimid\u00ednica ou viceversa). A\u00ednda que hai d\u00faas veces m\u00e1is tipos posibles de transversi\u00f3ns, as transici\u00f3ns aparecen con m\u00e1is frecuencia nos xenomas, posiblemente debido aos mecanismos moleculares que as xeran.\nA 5-metilcitosina ten unha maior tendencia a sufrir unha transici\u00f3n que a citosina, non metilada debido \u00e1 s\u00faa desaminaci\u00f3n espont\u00e1nea, que a converte en timina. No ADN esta reacci\u00f3n pode ser corrixida polo encima timina-ADN glicosilase. Este mecanismo \u00e9 importante porque determina a rareza das illas CpG."}
{"id": "307055", "revid": "27155", "url": "https://gl.wikipedia.org/wiki?curid=307055", "title": "Tautomerizaci\u00f3n", "text": ""}
{"id": "307058", "revid": "98629", "url": "https://gl.wikipedia.org/wiki?curid=307058", "title": "Conduto deferente", "text": "Os condutos deferentes constit\u00faen parte da anatom\u00eda masculina dalgunhas especies, inclu\u00edndo a humana. Son un par de tubos musculares rodeados de m\u00fasculo liso, cada un de 35 a 45\u00a0cm aproximadamente, que conectan o epid\u00eddimo cos condutos exaculadores intermediando o percorrido do seme entre estes.\nDurante a exaculaci\u00f3n os tubos lisos contr\u00e1ense, enviando o seme cara os condutos exaculatores e logo \u00e1 uretra, dende onde \u00e9 expulsado ao exterior.\nA vasectom\u00eda \u00e9 un m\u00e9todo de anticoncepci\u00f3n mediante o cal se cortan os condutos deferentes.\nOs condutos deferentes enc\u00f3ntranse no interior do cord\u00f3n esperm\u00e1tico. O cord\u00f3n esperm\u00e1tico \u00e9 a estrutura que pasa polo conduto inguinal masculino e no seu desenvolvemento embriol\u00f3xico como gubern\u00e1culo, fai que os test\u00edculos descendan cara a unha \"bolsa\" chamada escroto.\nO cord\u00f3n esperm\u00e1tico est\u00e1 composto por tres capas ou fascias:\nO cord\u00f3n esperm\u00e1tico pode non cerrarse ou facelo dunha forma incompleta no desenvolvemento embriol\u00f3xico, ocasionando as\u00ed \"hidrocele\", o cal pode corrixirse co tempo, pero a pesar diso, representa un futuro risco de que ese neno na etapa adulta forme unha hernia indirecta (hernia lateral aos vasos epig\u00e1stricos inferiores.)\nA hernia directa por outro lado desenv\u00f3lvese no Tri\u00e1ngulo de Hesselbach, situado medial aos vasos epig\u00e1stricos , superior ao ligamento inguinal e lateral ao m\u00fasculo recto do abdome e ao m\u00fasculo piramidal."}
{"id": "307061", "revid": "77770", "url": "https://gl.wikipedia.org/wiki?curid=307061", "title": "Conduto exaculador", "text": "Os condutos exaculadores constit\u00faen parte da anatom\u00eda masculina; cada var\u00f3n ten dous deles. Comezan ao final dos condutos deferentes e acaban na uretra. Durante a exaculaci\u00f3n, o seme pasa a trav\u00e9s destes condutos e \u00e9 posteriormente expulsado do corpo a trav\u00e9s do pene."}
{"id": "307065", "revid": "1131", "url": "https://gl.wikipedia.org/wiki?curid=307065", "title": "Cupron\u00edquel", "text": "O cupron\u00edquel \u00e9 unha aliaxe de cobre e n\u00edquel, propulsores, cego\u00f1ais e cascos de remolcadores e barcos de pesca, entre outros.\nque pode tam\u00e9n incorporar outros metais como ferro e manganeso.\nEste metal pesado non ferroso no se corroe en \u00e1ugoa de mar, xa que o seu potencial de el\u00e9ctrodo \u00e9 neutro con respecto \u00e1 auga mari\u00f1a. Debido a isto util\u00edzase para tubaxes, intercambiadores de calor, aparatos de destilaci\u00f3n e condensadores nos sistemas de auga de mar, as\u00ed como para diversas ferramentas de uso mari\u00f1o. \u00c1s veces tam\u00e9n se utiliza para propulsores, cego\u00f1ais e cascos de remolcadores e barcos de pesca, entre outros.\nPero o uso m\u00e1is com\u00fan desta aliaxe \u00e9 para a cu\u00f1axe de moitas moedas de circulaci\u00f3n modernas de cor prateada, como as moedas de peso mexicano de $10, ou as do franco su\u00edzo (excepto a de 5 c\u00e9ntimos), o interior da moeda de 1 euro e o exterior da de dous euros, ou a moeda de 5 centavos ou \"Nickel\"\",\" do d\u00f3lar dos Estados Unidos.\nA composici\u00f3n t\u00edpica \u00e9 de 75 % de cobre e 25 % de n\u00edquel, cunha cantidade m\u00ednima de manganeso.\nNo pasado, as moedas de prata foron substitu\u00eddas polas de cupron\u00edquel, por ser este metal moito m\u00e1is econ\u00f3mico que o n\u00edquel puro. A pesar de conter unha gran cantidade de cobre, a cor do cupron\u00edquel \u00e9 similar \u00e1 da prata.\nCando se utiliza en termopares e resistores, o contido da aliaxe cambia: un 45 % de cobre e un 55 % de n\u00edquel.\nPor outro lado, o monel \u00e9 unha aliaxe de cobre e n\u00edquel que cont\u00e9n un 63 % do segundo.\nOutros nomes.\n\u00c1 parte de cupron\u00edquel, existen moitos outros termos que describen o mesmo material, ou materiais moi semellantes. Rexistradas como nomes comerciais encontramos \"alpaca\", \"Argentan Minargent\" e o termo franc\u00e9s \"Cuivre blanc\". En certos lugares, o cupron\u00edquel tam\u00e9n se co\u00f1ece como \"hotel silver\", \"prata alem\u00e1\", \"german silver\" e \"chinese silver\".\nHistoria.\nA tecnolox\u00eda da aliaxe do cupron\u00edquel foi xa utilizada polos chineses desde o s\u00e9culo III a. C., baixo o nome de \"cobre branco\" (algunhas armas da \u00e9poca dos reinos combatentes estaban constru\u00eddas con este material).\nOs reis Ag\u00e1tocles de Siracusa (361 a.C. \u2014 289 a.C.) e Pantale\u00f3n (ca. 190 a 180 a.C.) foron os primeiros no mundo en cu\u00f1ar moedas de cupron\u00edquel, posibelmente debido aos intercambios t\u00e9cnicos que se estableceran daquela entre a China e a rexi\u00f3n da Bactriana. A pr\u00e1ctica de exportar os metais chineses, particularmente ferro, para o comercio, testem\u00fa\u00f1ase ao redor dese per\u00edodo.\nDesde aquela, o cupron\u00edquel non foi utilizado para cu\u00f1ar moedas outra vez at\u00e9 o s\u00e9culo XVIII.\nO cupron\u00edquel \u00e9 o revestimento de calquera moeda de medio d\u00f3lar dos Estados Unidos (50 \u00a2) cu\u00f1adas desde 1971, e de todos os cuartos de d\u00f3lar (25 \u00a2) e as moedas de dez centavos (10 \u00a2) feitas despois de 1965. Actualmente algunhas moedas, como as de 5 centavos estadounidenses, ou todas as moedas de Su\u00edza excepto a de 5 rappen, e as moedas de 5, 10, 20 e 50 peniques brit\u00e1nicas, est\u00e1n cu\u00f1adas en cupron\u00edquel.\nNo s\u00e9culo XX, os chalecos antibalas fix\u00e9ronse comunmente con este material. Pero axi\u00f1a foi substitu\u00eddo polo bronce porque ensuciaba."}
{"id": "307067", "revid": "23204", "url": "https://gl.wikipedia.org/wiki?curid=307067", "title": "Transversi\u00f3n", "text": "En xen\u00e9tica, unha transversi\u00f3n \u00e9 unha mutaci\u00f3n puntual no ADN consistente na substituci\u00f3n dun nucle\u00f3tido p\u00farico (mol\u00e9cula de dous aneis) por outro pirimid\u00ednico (dun anel) ou viceversa. S\u00f3 pode ser revertida por outra mutaci\u00f3n espont\u00e1nea.\nO tipo de mutaci\u00f3n alternativa (p\u00farica por p\u00farica ou pirimid\u00ednica por pirimid\u00ednica) denom\u00ednase transici\u00f3n. A\u00ednda que hai o dobre de posibles tipos de transversi\u00f3ns que de transici\u00f3ns, as transversi\u00f3ns son menos frecuentes. Ademais, \u00e9 menos probable que as transici\u00f3ns dean lugar a substituci\u00f3ns de amino\u00e1cidos (debido ao \"cambaleo\"), e, por tanto, \u00e9 menos probable que persistan como \"substituci\u00f3ns silenciosas\" en poboaci\u00f3ns como polimorfismos dun s\u00f3 nucle\u00f3tido (SNPs). Unha transversi\u00f3n ten xeralmente un efecto m\u00e1is pronunciado que unha transici\u00f3n porque o terceiro nucle\u00f3tido dos cod\u00f3ns \u00e9 o principal responsable da dexeneraci\u00f3n do c\u00f3digo xen\u00e9tico, que \u00e9 m\u00e1is tolerante \u00e1s transici\u00f3ns que \u00e1s transversi\u00f3ns, polo que \u00e9 m\u00e1is probable que despois dunha transici\u00f3n o cod\u00f3n siga codificando o mesmo amino\u00e1cido.\nAs transversi\u00f3ns poden ser espont\u00e1neas ou poden ser causadas pola radiaci\u00f3n ionizante ou axentes alquilantes."}
{"id": "307069", "revid": "89787", "url": "https://gl.wikipedia.org/wiki?curid=307069", "title": "Lionheart Music Group", "text": "Lionheart Music Group AB \u00e9 un selo discogr\u00e1fico sueco fundado no 1990.\nO selo foi establecido en 1990 e agora \u00e9 unha compa\u00f1\u00eda independente dentro do Universal Music Group. No ano 2002 comezaron unha colaboraci\u00f3n con \"Mariann Grammofon\" (Warner Music Group) que deu lugar a \"M&amp;L Records\".\nArtistas.\nEntre os artistas m\u00e1is destacados est\u00e1n;"}
{"id": "307078", "revid": "56817", "url": "https://gl.wikipedia.org/wiki?curid=307078", "title": "Crime (canci\u00f3n de Robin Stjernberg)", "text": "\"Crime\" foi o terceiro sinxelo do segundo \u00e1lbum do cantante sueco Robin Stjernberg \"Pieces\". Foi lanzado o 12 de xu\u00f1o de 2013 en plataformas dixitais como iTunes, Spotify ou Rdio.\nA canci\u00f3n logrou as 700.000 reproduci\u00f3ns na plataforma Spotify."}
{"id": "307085", "revid": "56817", "url": "https://gl.wikipedia.org/wiki?curid=307085", "title": "Halo (canci\u00f3n de Beyonc\u00e9)", "text": "\"Halo\" \u00e9 unha canci\u00f3n interpretada pola artista estadounidense de R&amp;B Beyonc\u00e9, composta para o seu terceiro \u00e1lbum \"I Am... Sasha Fierce\". Ryan Tedder, Evan Bogart e a propia Beyonc\u00e9 a escribiron nun lapso de tres horas no estudio de gravaci\u00f3n. e foi publicada como o cuarto sinxelo do \u00e1lbum por Columbia Records. Est\u00e1 composta nun tempo moderado, de oitenta e catro pulsaci\u00f3ns por minuto, na tonalidade de La maior, e nas s\u00faas l\u00edricas a protagonista describe un amor sublime.\n\"Halo\" foi versionada por varios artistas, como por exemplo: Florence and the Machine no 2009, Westlife no 2010 e Robin Stjernberg no 2011. Na serie de televisi\u00f3n Glee a pista foi combinada con \"Walking on Sunshine\" de Katrina &amp; the Waves, no episodio \u00abVitamina D\u00bb (2009)."}
{"id": "307091", "revid": "98629", "url": "https://gl.wikipedia.org/wiki?curid=307091", "title": "Southern blot", "text": "O Southern blot (literalmente \"mancha (ou secado de tinta) de Southern\" ou transferencia de Southern) \u00e9 un m\u00e9todo utilizado en biolox\u00eda molecular para a detecci\u00f3n dunha secuencia de ADN espec\u00edfica en mostras de ADN. Debe o seu nome ao apelido do seu inventor, o bi\u00f3logo brit\u00e1nico Edwin Southern. O Southern blot combina a transferencia de fragmentos de ADN separados por electroforese a unha membrana filtro coa posterior detecci\u00f3n dos fragmentos por hibridaci\u00f3n de sondas.\nOutros m\u00e9todos de blotting ou transferencia, como o western blot, northern blot, eastern blot e southwestern blot, empregan principios similares, pero \u00fasanse para ARN ou prote\u00ednas, e foron posteriormente nomeados facendo unha analox\u00eda co nome do Southern blot, a\u00ednda que neste caso non se refiren a apelidos. Os nomes dos outros m\u00e9todos non hai raz\u00f3n para escribilos con mai\u00fasculas, pero moitas veces tam\u00e9n se fai por analox\u00eda.\nResultados.\nA hibridaci\u00f3n da sonda a un fragmento de ADN espec\u00edfico na membrana filtro indica que este fragmento cont\u00e9n unha secuencia de ADN que \u00e9 complementaria da sonda.\nO paso de transferencia do ADN desde o xel de electroforese a unha membrana permite unir doadamente a sonda de hibridaci\u00f3n etiquetada ao ADN fraccionado por tama\u00f1os. Tam\u00e9n permite a fixaci\u00f3n dos h\u00edbridos diana-sonda, necesarios para a an\u00e1lise por autorradiograf\u00eda ou outros m\u00e9todos de detecci\u00f3n.\nOs Southern blots realizados con ADN xen\u00f3mico dixerido con encimas de restrici\u00f3n poden usarse para determinar o n\u00famero de secuencias (por exemplo, copias de xenes) nun xenoma. Unha sonda que se hibrida s\u00f3 a un s\u00f3 segmento de ADN que non foi cortado polo encima de restrici\u00f3n producir\u00e1 unha soa banda no Southern blot, mentres que probablemente se observar\u00e1n m\u00faltiples bandas cando a sonda se hibrida con varias secuencias altamente similares (por exemplo, as que se poden orixinar por duplicaci\u00f3ns de secuencias). Pode utilizarse a modificaci\u00f3n das condici\u00f3ns de hibridaci\u00f3n (por exemplo, incrementando a temperatura de hibridaci\u00f3n ou a diminuci\u00f3n da concentraci\u00f3n de sal) para aumentar a especificidade e diminu\u00edr a hibridaci\u00f3n da sonda a secuencias que son similares en menos do 100%.\nAplicaci\u00f3ns.\nA transferencia de Southern pode utilizarse para a clonaci\u00f3n baseada na homolox\u00eda da secuencia de amino\u00e1cidos do produto proteico do xene diana. Os oligonucle\u00f3tidos est\u00e1n dese\u00f1ados de modo que sexan similares \u00e1 secuencia diana. Os oligonucle\u00f3tidos son sintetizados quimicamente, radioetiquetados, e usados para examinar unha librar\u00eda de ADN, ou outras colecci\u00f3ns de fragmentos de ADN clonados. As secuencias que se hibridan coa sonda de hibridaci\u00f3n son analizadas, por exemplo, para obter a secuencia completa do xene diana.\nO Southern blot pode tam\u00e9n usarse para identificar os sitios metilados en xenes determiandos. Son especialmente \u00fatiles as nucleases de restrici\u00f3n \"MspI\" e \"HpaII\", que ambas as d\u00faas reco\u00f1ecen e clivan (cortan) dentro da mesma secuencia. Por\u00e9n, \"HpaII\" require que a C dentro dese sitio estea metilada, mentres que a \"MspI\" cliva s\u00f3 ADN non metilado nese sitio. Por tanto, calquera sitio metilado dentro desa secuencia analizada cunha sonda particular ser\u00e1 clivada polo primeiro encima, pero non polo \u00faltimo."}
{"id": "307092", "revid": "22570", "url": "https://gl.wikipedia.org/wiki?curid=307092", "title": "For the Better (EP de Robin Stjernberg)", "text": "\"For the Better\" \u00e9 o primeiro EP do cantante sueco Robin Stjernberg. Foi lanzado o 24 de abril do 2013, meses antes do lanzamento do seu \u00e1lbum \"Pieces\", que conti\u00f1a as mesmas canci\u00f3ns m\u00e1is outras novas."}
{"id": "307096", "revid": "5863", "url": "https://gl.wikipedia.org/wiki?curid=307096", "title": "Bieito Fern\u00e1ndez Alonso", "text": ""}
{"id": "307097", "revid": "89787", "url": "https://gl.wikipedia.org/wiki?curid=307097", "title": "Resistividade", "text": "A resistividade \u00e9 a resistencia el\u00e9ctrica espec\u00edfica dun determinado material. Des\u00edgnase pola letra grega rho min\u00fascula (\u03c1) e m\u00eddese en ohmios metro (\u03a9\u2022m).\n formula_1 \nonde formula_2 \u00e9 a resistencia en ohms, formula_3 a secci\u00f3n transversal en m\u00b2 e formula_4 a lonxitude en m.\nO seu valor describe o comportamento dun material fronte ao paso de corrente el\u00e9ctrica: un valor alto de resistividade indica que o material \u00e9 mal condutor, mentres que un valor baixo indica que \u00e9 un bo condutor.\nComo exemplo, un material de 1 m de longo por 1 m de ancho por 1 m de altura que te\u00f1a 1 \u03a9 de resistencia ter\u00e1 unha resistividade (resistencia espec\u00edfica, coeficiente de resistividade) de 1 \u03a9\u2022m .\nXeralmente a resistividade dos metais aumenta coa temperatura, mentres que a resistividade dos semicondutores dimin\u00fae ante o aumento da temperatura.\nT\u00e1boa de resistividades dalg\u00fans materiais.\nExemplo de conversi\u00f3n de: ( \u03a9\u00b7mm\u00b2/m ) a \u2192 ( \u03a9\u00b7m ):\nA resistividade do cobre \u00e9 0,017 \u03a9\u00b7mm\u00b2/m e para converter mm\u00b2 a m\u00b2 multipl\u00edcase por 10\u22126obtendo 0,017x10\u22126\u03a9\u00b7m\u00b2/m que \u00e9 igual a 1.7x10\u22128\u03a9.m\nA conversi\u00f3n de \u03a9\u00b7mm\u00b2/m a \u03a9\u00b7m resulta de multiplicar a unidade inicial por 1x10\u22126 pasando de \u03a9\u00b7mm\u00b2/m a \u03a9\u00b7m\u00b2/m (\u03a9\u00b7m) e \u00e9 a simplificaci\u00f3n do \u00edndice de resistividade para un material de 1 m de longo por 1 m\u00b2 de secci\u00f3n transversal ou ben, de 1 m\u00b3."}
{"id": "307101", "revid": "23204", "url": "https://gl.wikipedia.org/wiki?curid=307101", "title": "Suecia no Festival de Eurovisi\u00f3n", "text": "Desde 1958, Suecia participou en 54 ocasi\u00f3ns vencendo en 6, entre as cales \u00e9 recordada especialmente a vitoria do ano 1974 coa canci\u00f3n m\u00e1is famosa do festival, \"Waterloo do grupo ABBA, quizais un dos grupos que m\u00e1is agradecidos estean a Eurovisi\u00f3n, pois grazas a s\u00faa participaci\u00f3n foron un dos grupos m\u00e1is famosos a nivel mundial, dando as\u00ed a co\u00f1ecer ao seu pa\u00eds Suecia.\nO Festival de Eurovisi\u00f3n ven precedido neste pa\u00eds dunha gran rolda de clasificaci\u00f3n, o Melodifestivalen celebrado en distintas cidades de Suecia e cunha gran final, case sempre, en Estocolmo, \u00e9 o acontecemento musical anual m\u00e1is importante para os suecos, grazas a isto, as participaci\u00f3ns de Suecia foron sempre flamantes e as s\u00faas canci\u00f3ns moi co\u00f1ecidas a nivel internacional, sobre todo nos pa\u00edses n\u00f3rdicos. Se ben \u00e9 certo que desde o Festival de Eurovisi\u00f3n 2006 Suecia non recolleu moitos \u00e9xitos, a situaci\u00f3n cambiou en 2011\u00a0co terceiro posto de Eric Saade e a s\u00faa canci\u00f3n \"Popular\" e as vitorias de Loreen en 2012 con \"Euphoria\" e 2015 con M\u00e5ns Zelmerl\u00f6w e o seu Heroes."}
{"id": "307102", "revid": "89787", "url": "https://gl.wikipedia.org/wiki?curid=307102", "title": "Melodifestivalen", "text": "O Melodifestivalen \u00e9 un concurso da canci\u00f3n organizado por Sveriges Television (SVT) e Sveriges Radio (SR) que se realiza dende 1958. O concurso determina o representante de Suecia no Festival de Eurovisi\u00f3n. Dende o ano 2000, a competici\u00f3n v\u00e9n sendo o programa de televisi\u00f3n m\u00e1is popular do pa\u00eds; tam\u00e9n se emite a trav\u00e9s da radio e por internet. En 2012 as semifinais foron vistas por unha media de 3,3 mill\u00f3ns de persoas, e estimouse que m\u00e1is de catro mill\u00f3ns de suecos viron a final, case a metade da poboaci\u00f3n do pa\u00eds.\nDo festival sa\u00edron seis ga\u00f1adores de Eurovision e 24 \"top 5\" para Suecia no concurso europeo. O ga\u00f1ador do Melodifestivalen foi elixido por xurados desde o seu inicio. Dende 1999, aos xurados un\u00eduselle o voto telef\u00f3nico do p\u00fablico que ten a mesma influencia sobre o resultado final. A campetici\u00f3n ten un considerable impacto nas listas musicais de Suecia.\nA introduci\u00f3n de semifinais en 2002 aumentou o n\u00famero potencial de participantes dun 12 a 32. Ese ano tam\u00e9n comezou unha versi\u00f3n infantil do concurso, o Lilla Melodifestivalen. also began that year. As canci\u00f3ns pop lixeiras orquestradas, co\u00f1ecidas localmente como m\u00fasica \"schlager\", adoitaban a ser tan prevalentes que \u00e1 veces o festival chegou a ser chamado \"schlagerfestivalen\" ou \"schlager-sm\" polos medios de comunicaci\u00f3n suecos. Por\u00e9n, dende a expansi\u00f3n do evento foron aparecendo outros estilos musicais como rap, reggae ou glam rock. A introduci\u00f3n dunha gran final en Estocolmo atraeu unha importante cantidade de turismo \u00e1 cidade."}
{"id": "307104", "revid": "98629", "url": "https://gl.wikipedia.org/wiki?curid=307104", "title": "What's Up!", "text": "What's Up! \u00e9 unha \"boyband\" sueca establecida en 2007 e orixinalmente composta por Eric Saade, Robin Stjernberg, Ludde Keijser e Johan Yngvesson. Cando Eric Saade deixou o grupo para comezar a s\u00faa carreira por solitario, foi substitu\u00eddo por Johannes Magnusson. Pouco despois Robin Stjernberg tam\u00e9n deixa o grupo, pero non foi substitu\u00eddo por ningu\u00e9n."}
{"id": "307107", "revid": "98629", "url": "https://gl.wikipedia.org/wiki?curid=307107", "title": "Parov Stelar", "text": "Marcus F\u00fcreder, nado en Linz o 27 de novembro de 1974, \u00e9 un artista austr\u00edaco mellor co\u00f1ecido polo seu nome art\u00edstico Parov Stelar. O seu estilo musical bas\u00e9ase nunha combinaci\u00f3n de jazz, house, electro e breakbeat. \u00c9 co\u00f1ecido por ser un dos pioneiros do electroswing."}
{"id": "307108", "revid": "23204", "url": "https://gl.wikipedia.org/wiki?curid=307108", "title": "Marcus F\u00fcreder", "text": ""}
{"id": "307109", "revid": "89787", "url": "https://gl.wikipedia.org/wiki?curid=307109", "title": "Jorge Ben Jor", "text": "Jorge Ben Jor, nado no R\u00edo de Xaneiro o 22 de marzo de 1945 \u00e9 un cantante de m\u00fasica popular brasileira. O seu caracter\u00edstico estilo mestura samba, funk, rock e bossa nova, con letras que fan referencia \u00f3 humor e \u00e1 s\u00e1tira con temas esot\u00e9ricos."}
{"id": "307110", "revid": "23204", "url": "https://gl.wikipedia.org/wiki?curid=307110", "title": "Jorge Duilio Lima Menezes", "text": ""}
{"id": "307112", "revid": "22570", "url": "https://gl.wikipedia.org/wiki?curid=307112", "title": "Gilberto Gil", "text": "Gilberto Passos Gil Moreira, nado en Salvador o 26 de xu\u00f1o de 1942, \u00e9 un cantante, guitarrista e m\u00fasico brasileiro co\u00f1ecido como Gilberto Gil. \u00c9 co\u00f1ecido tam\u00e9n polo seu compromiso pol\u00edtico. Dende 2003 a 2008, serviu como Ministro de Cultura do Brasil durante o goberno do Presidente Luiz In\u00e1cio Lula da Silva. O estilo musical de Gil incorpora estilos e influencias diferentes, como o rock, a samba, a m\u00fasica africana e o reggae."}
{"id": "307113", "revid": "23204", "url": "https://gl.wikipedia.org/wiki?curid=307113", "title": "Gilberto Passos Gil Moreira", "text": ""}
{"id": "307114", "revid": "89787", "url": "https://gl.wikipedia.org/wiki?curid=307114", "title": "Zaz (cantante)", "text": "Isabelle Geffroy, nada en Tours, o 1 de maio de 1980, \u00e9 unha cantautora francesa m\u00e1is co\u00f1ecida polo seu nome art\u00edstico Zaz. O seu estilo \u00e9 unha mestura de jazz, m\u00fasica francesa, soul e ac\u00fastica. \u00c9 co\u00f1ecida pola s\u00faa canci\u00f3n \"Je veux\", do seu primeiro \u00e1lbum, \"Zaz\", lanzado o 10 de maio de 2010."}
{"id": "307115", "revid": "23204", "url": "https://gl.wikipedia.org/wiki?curid=307115", "title": "Isabelle Geffroy", "text": ""}
{"id": "307116", "revid": "1131", "url": "https://gl.wikipedia.org/wiki?curid=307116", "title": "Universidade Aut\u00f3noma de Quer\u00e9taro", "text": "A Universidade Aut\u00f3noma de Quer\u00e9taro \u00e9 unha instituci\u00f3n de ensino superior no Estado de Quer\u00e9taro, M\u00e9xico. Fundouse o 24 de febreiro de 1951 a ra\u00edz do peche da antiga Escola Civil, adquiriu a autonom\u00eda o 5 de febreiro de 1959. A s\u00faa misi\u00f3n \u00e9: \"Para participar positivamente no desenvolvemento do Estado Quer\u00e9taro e do pa\u00eds a trav\u00e9s de transmitir a educaci\u00f3n nas s\u00faas distintas formas e tipos de intermediario superior e avanzado\".\nHistoria.\nEn 1625 o douro Barrientos, Diego Rivera e a s\u00faa esposa Dona Maria Lomelin fixeron unha xenerosa doaz\u00f3n para beneficiar a Compa\u00f1\u00eda de Xes\u00fas, a fin de fundar unha escola xesu\u00edta en Quer\u00e9taro. O padre Pedro Cabrera foi o primeiro director da nova escola, e procedeu \u00e1 adquisici\u00f3n de inmobles para que se establece o Colexio de Santo Ignacio de Loyola o 20 de agosto de 1625. A orde traballou como tal ata 1767, cando foron expulsados \u200b\u200bde Quer\u00e9taro os membros da Compa\u00f1\u00eda de Xes\u00fas.\nLogo da ca\u00edda do Imperio de Maximiliano de Habsburgo en maio de 1867, o presidente Benito Ju\u00e1rez Julio M. Cervantes, nomeado gobernador de Quer\u00e9taro, encomendou ao avogado Prospero C. Veiga a reapertura da antiga escolas xesu\u00edta. Finalmente, o 15 de xaneiro de 1869, a antiga escola de San Francisco e Santo In\u00e1cio f\u00fandense nunha \u00fanica instituci\u00f3n co nome do Colexio de Estado Civil.\nO 1 de outubro de 1949 tomou posesi\u00f3n do cargo de Gobernador do Estado o coronel e Dr. Octavio S. Mondrag\u00f3n, que promoveu a creaci\u00f3n da Universidade de Quer\u00e9taro. O 24 de febreiro de 1951 abriu a Universidade de Quer\u00e9taro, e o licenciado Fernando D\u00edaz Ram\u00edrez foi o primeiro reitor desta.\nEscolas.\nOs campus metropolitanos de Quer\u00e9taro son: Aeropuerto, Centro Hist\u00f3rico, Cerro de las Campanas, Corregidora, Juriquilla e La Capilla.\nFacultades.\nA Universidade Aut\u00f3noma de Quer\u00e9taro ofrece unha ampla gama de facultades e cada facultade ten varias ramas. Atopamos as seguintes facultades: filosof\u00eda, artes pl\u00e1sticas, ciencias da computaci\u00f3n, ciencias naturais, enxe\u00f1ar\u00eda, ciencias pol\u00edticas e sociais, linguas e literatura, contabilidade e administraci\u00f3n, medicina, dereito, psicolox\u00eda, enfermer\u00eda e qu\u00edmica."}
{"id": "307118", "revid": "25871", "url": "https://gl.wikipedia.org/wiki?curid=307118", "title": "Universidad Aut\u00f3noma de Quer\u00e9taro", "text": ""}
{"id": "307121", "revid": "22795", "url": "https://gl.wikipedia.org/wiki?curid=307121", "title": "Prata alem\u00e1", "text": ""}
{"id": "307126", "revid": "89787", "url": "https://gl.wikipedia.org/wiki?curid=307126", "title": "Reino de Frisia", "text": "O Reino de Frisia, tam\u00e9n co\u00f1ecido como Magna Frisia, \u00e9 o nome moderno para unha entidade pol\u00edtica ou reino en parte do que agora son os Pa\u00edses Baixos e o norte de Alema\u00f1a, establecido por volta do 600 e desaparecido tras a batalla do Boarn (734) ga\u00f1ada polos francos.\nAntes das migraci\u00f3ns xerm\u00e1nicas.\nAntes do per\u00edodo co\u00f1ecido como migraci\u00f3ns xerm\u00e1nicas a tribo xerm\u00e1nica dos frisii habitaba as rexi\u00f3ns baixas entre o Zuiderzee e o r\u00edo Ems compart\u00edan unha mesma cultura material con outras tribos xerm\u00e1nicas que se estend\u00edan ata Xutlandia como os chauci, os sax\u00f3ns ou os anglos que non se poden diferenciar arqueoloxicamente. O pouco que se sabe sobre os frisii e os seus reis procede de cr\u00f3nicas romanas sobre a visita a Roma de dous dos seus reis, Malorix e Verritus, no s\u00e9culo I. Cara o 400 os frisii abandonaron o pa\u00eds e desapareceron dos rexistros arqueol\u00f3xicos.\nMigraci\u00f3ns xerm\u00e1nicas.\nDurante as migraci\u00f3ns xerm\u00e1nicas \"novos\" frisios (probablemente unha uni\u00f3n de anglos, sax\u00f3ns, xutos e frisii) reasent\u00e1ronse no norte e no oeste dos Pa\u00edses Baixos. Os frisios consist\u00edan de tribos sen moita cohesi\u00f3n, baseadas en bandas b\u00e9licas pero con escaso poder. Na segunda metade do s\u00e9culo VII o reino frisio acadou a s\u00faa m\u00e1xima extensi\u00f3n xeogr\u00e1fica.\nReis.\nHai d\u00fabidas sobre a existencia dunha autoridade central permanente ou se ti\u00f1a unha unidade administrativa. En todo caso s\u00f3 co\u00f1ecemos o nome de tres reis, que as fontes francas denominan duques.\nAldgisl.\nDurante o reinado de Aldgisl, os frisios entraron en conflito co mordomo de palacio franco Ebroin, polo control das vellas fortificaci\u00f3ns romanas fronteirizas. Aldgisl logrou manter os francos a distancia co seu ex\u00e9rcito. No ano 678 recibiu ao bispo ingl\u00e9s Wilfrid, que como el estaba enfrontado aos francos.\nRedbad.\nBaixo Redbad os francos tomaron vantaxe, no ano 690 os francos venceron na batalla Dorestad dirixidos polo mordomo Pepin de Herstal, como consecuencia Dorestad pasou a mans francas de novo, as\u00ed como os castelos de Utrecht e Vechten, aumentado a influencia franca en territorio frisio e establec\u00e9ndose unha misi\u00f3n cat\u00f3lica entre os pag\u00e1ns frisios coa constituci\u00f3n dunha s\u00e9 episcopal en Utrecht en 695 coa consagraci\u00f3n do bispo Willibrord, as\u00ed como o matrimonio entre Grimoald o Novo o fillo m\u00e1is vello de Pepin e Thiadsvind, filla de Redbad, no ano 711.\nTras a morte de Pepin, en 714, Redbad aproveitouse das disputas pola sucesi\u00f3n e volveu a controlar o sur de Frisia, asinando un tratado co mordomo Ragenfrid, as\u00ed que en 716 o seu ex\u00e9rcito puido chegar ata Colonia, vencendo na batalla de Colonia, volvendo cara ao norte cun gran bot\u00edn. Redbad mobilizou un grande ex\u00e9rcito para invadir o reino franco por segunda vez pero enfermou e morreu no outono do ano 719.\nDesco\u00f1\u00e9cese o seu sucesor, pero o caso \u00e9 que o franco Carlos Martel invadiu facilmente Frisia con escasa resistencia, anexionando \"Frisia Citerior\" (territorio ao sur do Rin), chegando ademais ata o r\u00edo Vlie.\nPoppo.\nEn 733 Carlos Martel enviou un novo ex\u00e9rcito contra os frisios, retir\u00e1ndose as tropas frisias a Eastergoa. Ao ano seguinte Carlos trasladou ao seu ex\u00e9rcito a trav\u00e9s do lago Almere cunha frota que lle permitiu chegar ata De Boarn, e na batalla derrotaron aos frisios, morrendo o seu rei Poppo. Os vencedores saquearon e queimaron os santuarios pag\u00e1ns.\nDespois da conquista franca.\nTras a batalla do Boarn], os francos anexionaron o territorio frisio entre Vlie e Lauwers, conquistando as terras ao leste de Lauwers no 785 cando Carlomagno derrotou ao sax\u00f3n Widukind. Os carolinxios deixaron Frisia baixo o mando dun \"grewan\", un t\u00edtulo semellante ao dun conde no seu primitivo sentido de \"gobernador\" m\u00e1is ca do \"se\u00f1or feudal\". \nDurante o reinado de Carlomagno recopilouse a Lex Frisionum, o c\u00f3digo legal dos frisios en lat\u00edn.\nClases sociais.\nNon exist\u00eda o sistema feudal no tempo do reino frisio. Os rexistros frisios m\u00e1is antigos recollen catro clases sociais \"ethelings\" (\"nobiles\" nos documentos latinos) e \"frilings\", que xuntos constitu\u00edan os \"frisios libres\" que pod\u00edan comparecer nos tribunais, e os \"laten\" ou \"liten\" cos escravos, encadrados nos \"laten\" durante a Alta Idade Media Os \"laten\" estaban ao cargo de terras das que non ti\u00f1an a propiedade, ligados ao xeito de servos, pero no per\u00edodo final do reino pod\u00edan mercar a s\u00faa liberdade."}
{"id": "307127", "revid": "55340", "url": "https://gl.wikipedia.org/wiki?curid=307127", "title": "Magna Frisia", "text": ""}
{"id": "307128", "revid": "56817", "url": "https://gl.wikipedia.org/wiki?curid=307128", "title": "El Semanario Cat\u00f3lico", "text": "El Semanario Cat\u00f3lico foi un peri\u00f3dico publicado en Mondo\u00f1edo en 1887.\nHistoria e caracter\u00edsticas.\nApareceu o 1 de xaneiro de 1887. Dirixido por Juli\u00e1n de Diego Alcolea."}
{"id": "307129", "revid": "1888", "url": "https://gl.wikipedia.org/wiki?curid=307129", "title": "Jos\u00e9 Rey-Alvite Fe\u00e1s", "text": "Jos\u00e9 Rey-Alvite Fe\u00e1s, tam\u00e9n co\u00f1ecido como Pepe Alvite e Jos\u00e9 Rey Fe\u00e1s, e alcumado Yersaef e Xan da Ulla, nado en Santiago de Compostela o 29 de abril de 1919 e finado na mesma cidade o 14 de xu\u00f1o de 1991, foi un xornalista galego.\nTraxectoria.\nFillo do xornalista Jes\u00fas Rey Alvite e de Concepci\u00f3n Fe\u00e1s Mourelle, e irm\u00e1n do tam\u00e9n xornalista Jes\u00fas Alvite. Colaborou en diversos medios de comunicaci\u00f3n. Dentro dos medios escritos, en \"El Pueblo Gallego\", \"La Noche\", \"La Voz de Galicia\" e \"El Correo Gallego\". Nos medios radiof\u00f3nicos, colaborou na compostel\u00e1 \"Radio Galicia\", co alcume de Xan da Ulla. Foi empregado da delegaci\u00f3n territorial de Televisi\u00f3n Espa\u00f1ola en Galicia.\nFinou en Santoago de Compostela o 14 de xu\u00f1o de 1991.\nVida persoal.\nCasou con Leonor Mart\u00ednez V\u00e1zquez, coa que tivo tres fillos: Jes\u00fas (nado en maio de 1948 e finado o 12 de outubro de 1984), Jos\u00e9 Luis e Manuel \u00c1ngel.\nReco\u00f1ecementos.\nUnha r\u00faa compostel\u00e1 leva o nome \"Irm\u00e1ns Rey Alvite\" en lembranza s\u00faa e do seu irm\u00e1n Jes\u00fas."}
{"id": "307130", "revid": "32797", "url": "https://gl.wikipedia.org/wiki?curid=307130", "title": "Pepe Alvite", "text": ""}
{"id": "307131", "revid": "32797", "url": "https://gl.wikipedia.org/wiki?curid=307131", "title": "Jos\u00e9 Rey Fe\u00e1s", "text": ""}
{"id": "307132", "revid": "32797", "url": "https://gl.wikipedia.org/wiki?curid=307132", "title": "Yersaef", "text": ""}
{"id": "307133", "revid": "32797", "url": "https://gl.wikipedia.org/wiki?curid=307133", "title": "Xan da Ulla", "text": ""}
{"id": "307134", "revid": "89787", "url": "https://gl.wikipedia.org/wiki?curid=307134", "title": "Manuel Gonz\u00e1lez Vicente", "text": "Manuel Gonz\u00e1lez Vicente, m\u00e1is co\u00f1ecido como Manuel G. Vicente, nado en Vigo en 1958, \u00e9 un fot\u00f3grafo galego.\nTraxectoria.\nColaborou con \"La Voz de Galicia\", a \"Revista do Colexio Arquitectos de Galicia\" e a \"Revista Galega de Educaci\u00f3n\".\nExpuxo dende 1983. Na S\u00e1 dos Peiraos de Vigo, na II (1986) e IV (1990) Fotobienal de Vigo, e nas exposici\u00f3ns sobre os refuxiados saharau\u00eds (1995, 1997 e 1998)."}
{"id": "307135", "revid": "5863", "url": "https://gl.wikipedia.org/wiki?curid=307135", "title": "Manuel G. Vicente", "text": ""}
{"id": "307136", "revid": "1888", "url": "https://gl.wikipedia.org/wiki?curid=307136", "title": "El Argentino", "text": "El Argentino foi unha revista editada en Pontevedra entre 1888 e 1889.\nHistoria e caracter\u00edsticas.\nSubtitulada \"Revista quincenal de agricultura, industria y comercio\", apareceu o 1 de setembro de 1888. Fundada e dirixida por Cosme Fern\u00e1ndez Soler, a seu editor era Jos\u00e9 A. Ant\u00fanez. Repartiuse gratuitamente co obxectivo de dar a co\u00f1ecer o estado florecente da Rep\u00fablica Arxentina e as s\u00faas condici\u00f3ns laborais favorables para fomentar a emigraci\u00f3n a ese pa\u00eds. Cesou a s\u00faa publicaci\u00f3n en maio de 1889."}
{"id": "307137", "revid": "89787", "url": "https://gl.wikipedia.org/wiki?curid=307137", "title": "Xos\u00e9 Ant\u00f3n L\u00f3pez", "text": "Xos\u00e9 Ant\u00f3n L\u00f3pez Fern\u00e1ndez \u00e9 un avogado e expol\u00edtico galego de Compromiso por Galicia.\nTraxectoria.\nEstudou na Universidade de Santiago de Compostela e exerce como avogado nun despacho de Santiago de Compostela. Foi presidente da Asociaci\u00f3n de Veci\u00f1os Compostela Vella ata o ano 2008 ao entrar no PSdeG-PSOE e presentarse \u00e1s elecci\u00f3ns da executiva local polo sector cr\u00edtico a Bernardino Rama, logrando entrar no Comit\u00e9 Nacional galego. En 2010 entrou na executiva local de Xos\u00e9 S\u00e1nchez Bugallo como secretario de comunicaci\u00f3n.\nNo ano 2014 incorporouse a Compromiso por Galicia, ga\u00f1ando posteriormente as primarias de Compromiso por Galicia \u00e1 alcald\u00eda de Santiago de Compostela nas elecci\u00f3ns locais de 2015. Unha vez fracasada a opci\u00f3n defendida por el en acudir as elecci\u00f3ns \u00e1 Xunta de Galicia en coalici\u00f3n con En Marea abandonou Compromiso por Galicia e ret\u00edrase da pol\u00edtica activa. "}
{"id": "307138", "revid": "89787", "url": "https://gl.wikipedia.org/wiki?curid=307138", "title": "Jes\u00fas Rey-Alvite Fe\u00e1s", "text": "Jes\u00fas Rey-Alvite Fe\u00e1s, tam\u00e9n co\u00f1ecido como Jes\u00fas Alvite e Jes\u00fas Rey Fe\u00e1s, finado en Santiago de Compostela o 10 de outubro de 1979, foi un funcionario de prisi\u00f3ns, escritor e xornalista galego.\nTraxectoria.\nFillo do xornalista Jes\u00fas Rey Alvite e de Concepci\u00f3n Fe\u00e1s Mourelle, e irm\u00e1n do tam\u00e9n xornalista Pepe Alvite. En setembro de 1932 foi nomeado correspondente en Santiago de Compostela do xornal \"Diario de Pontevedra\". En decembro de 1933 foi elixido Secretario da Comisi\u00f3n Organizadora da Homenaxe ao Secretario do Comit\u00e9 de Autonom\u00eda, Enrique Rajoy Leloup. Desde febreiro de 1934 estivo empregado en Madrid na secretar\u00eda persoal do avogado e vogal do Tribunal de Garant\u00edas, Basilio \u00c1lvarez. Separadas pola guerra civil, foi empregado en d\u00faas etapas diferentes do Corpo Xeral de Prisi\u00f3ns, desenvolvendo o traballo en prisi\u00f3ns como no Penal de El Dueso (Cantabria). O 24 de abril de 1956 foi nomeado socio de honra da compostel\u00e1 \"Uni\u00f3n Protectora de Artes\u00e1ns\". Continuou coa publicaci\u00f3n das gu\u00edas que por mor das Festas do Ap\u00f3stolo Santiago fac\u00eda anualmente o seu pai. Faleceu aos 71 anos, mentres retransmit\u00eda por \"Radio Galicia\" a s\u00faa columna habitual.\nColaborou con diversos medios de comunicaci\u00f3n galegos, como \"La Voz de Galicia\" (da que foi delegado en Santiago), \"El Correo Gallego\", \"El Ideal Gallego\" e \"Radio Galicia\". Tam\u00e9n foi correspondente en Santiago do xornal madrile\u00f1o \"La Tarde\" desde agosto de 1948.\nUnha r\u00faa compostel\u00e1 leva o nome \"Irm\u00e1ns Rey Alvite\" en lembranza s\u00faa e do seu irm\u00e1n Jos\u00e9.\nVida persoal.\nCasou con Francisca D\u00edez Garc\u00eda (falecida o 7 de decembro de 1953), coa que tivo a Mar\u00eda del Carmen Matilde e a Mar\u00eda Concepci\u00f3n."}
{"id": "307139", "revid": "89787", "url": "https://gl.wikipedia.org/wiki?curid=307139", "title": "ADN non codificante", "text": "En xen\u00f3mica e disciplinas relacionadas, as secuencias de ADN non codificante son compo\u00f1entes do ADN dun organismo que non codifican secuencias de prote\u00ednas. Parte do ADN non codificante \u00e9 transcrito en mol\u00e9culas funcionais de ARN non codificante (por exemplo, ARNt, ARNr, e ARNs reguladores), mentres que outras non son transcritas ou dan lugar a transcritos de ARN sen funci\u00f3n co\u00f1ecida. Por tanto, que un ADN non codifique prote\u00ednas non quere dicir que non poida ter unha funci\u00f3n biol\u00f3xica. Non obstante, a parte dese ADN a\u00ednda non se lle atopou unha funci\u00f3n. A cantidade de ADN non codificante var\u00eda grandemente entre as especies. Por exemplo, un 98% do xenoma humano \u00e9 ADN non codificante, mentres que s\u00f3 aproximadamente un 10-15% dun xenoma bacteriano t\u00edpico \u00e9 ADN non codificante.\nInicialmente, non se co\u00f1ec\u00eda ningunha funci\u00f3n para unha gran proporci\u00f3n do ADN non codificante e pensouse que probablemente unha boa parte del non a ter\u00eda, polo que hai unhas d\u00e9cadas acu\u00f1ouse o termo \"ADN lixo\" (\"junk DNA\"), que se popularizou bastante nos medios de comunicaci\u00f3n e tam\u00e9n se usou en publicaci\u00f3ns cient\u00edficas. Despois f\u00f3ronse descubrindo funci\u00f3ns para unha parte dese ADN, polo que empezou a usarse cada vez m\u00e1is o termo ADN non codificante. De todos os xeitos, desde hai tempo co\u00f1ec\u00edanse funci\u00f3ns realizadas por segmentos non codificantes, como as dos xenes de ARNs funcionais e as das orixes de replicaci\u00f3n, centr\u00f3meros, e tel\u00f3meros entre outros.\nNon obstante, algunhas secuencias de ADN que forman unha porci\u00f3n significativa do noso xenoma seguen ser ter unha funci\u00f3n co\u00f1ecida para o organismo, como os retrovirus end\u00f3xenos. Entre as funci\u00f3ns que se sabe realizan os diversos tipos de secuencias de ADN non codificantes est\u00e1n: regulaci\u00f3n da transcrici\u00f3n e traduci\u00f3n das secuencias que codifican prote\u00ednas, orixes de replicaci\u00f3n do ADN, centr\u00f3meros, tel\u00f3meros, rexi\u00f3ns de uni\u00f3n do armaz\u00f3n (SARs), xenes de ARNs funcionais, e moitas outras. Sosp\u00e9itase que algunhas outras secuencias non codificantes te\u00f1en probablemente funci\u00f3ns a\u00ednda non determinadas (o que se infire do seu alto nivel de semellanza na secuencia entre distintas especies).\nA fracci\u00f3n funcional do ADN non codificante e en xeral a do xenoma humano foi discutida. O proxecto Enciclopedia de Elementos do ADN (ENCODE) sinalaba en 2012 que un 80% do ADN do xenoma humano \"ten alg\u00fan prop\u00f3sito, falando bioquimicamente\". Non obstante, esta conclusi\u00f3n foi criticada por alg\u00fans cient\u00edficos, e nun recente artigo af\u00edrmase que s\u00f3 o \"8,2% do xenoma humano \u00e9 probablemente funcional, e que s\u00f3 o 2,2% se mantivo restrinxido en humanos e ratos deste que estas especies diverxiron\".\nFracci\u00f3n de ADN xen\u00f3mico non codificante.\nA cantidade tota de ADN xen\u00f3mico var\u00eda amplamente entre organismos, e a proporci\u00f3n de ADN codificante e non codificante neses xenomas var\u00eda moito tam\u00e9n. M\u00e1is do 98% do xenoma humano non codifica prote\u00ednas, e entre el se encontran a maior\u00eda das secuencias dentro dos intr\u00f3ns e a maior\u00eda do ADN interx\u00e9nico.\nA\u00ednda que o tama\u00f1o do xenoma global, e por extensi\u00f3n a cantidade de ADN non codificante, est\u00e1n correlacionados coa complexidade do organismo, hai moitas excepci\u00f3ns. Por exemplo, o xenoma do organismo unicelular \"Polychaos dubium\" (antes chamado \"Amoeba dubia\") cont\u00e9n m\u00e1is de 200 veces a cantidade de ADN que te\u00f1en os humanos. O xenoma do peixe \"Takifugu rubripes\" \u00e9 de s\u00f3 un oitavo do tama\u00f1o do xenoma humano, pero parece ter un n\u00famero comparable de xenes; aproximadamente o 90% do xenoma do \"Takifugu\" \u00e9 ADN non codificante. En 2013, descubriuse un novo \"r\u00e9cord\" de xenoma eficiente, o da planta \"Utricularia gibba\", que tn s\u00f3 o 3% de ADN non codificante. Un dos descubridores, Victor Albert, declarou que \"Polo menos nunha planta, o ADN lixo realmente \u00e9 xusto lixo: non \u00e9 necesario.\" A gran variaci\u00f3n no tama\u00f1o do xenoma nuclear entre especies eucari\u00f3ticas co\u00f1\u00e9cese como o enigma do valor C ou paradoxo do valor C. A maior\u00eda da diferenza nos tama\u00f1os dos xenomas parece deberse ao ADN non codificante.\nUn 80 % das nucleobases do xenoma humano pode transcribirse, pero a transcrici\u00f3n non implica necesariamente unha funci\u00f3n.\nTipos de secuencias de ADN non codificante.\nXenes de ARN funcional non codificante.\nOs ARN non codificantes son mol\u00e9culas de ARN funcionais que non son traducidos a prote\u00ednas. Exemplos de ARN non codificante son o ARN ribos\u00f3mico, ARN transferente, ARN que interacciona con piwi e microARN.\nPred\u00edcese que os microARNs controlan a actividade traducional de aproximadamente o 30% de todas os xenes codificantes de prote\u00ednas en mam\u00edferos e poden ser compo\u00f1entes vitais na progresi\u00f3n ou no tratamento de varias doenzas inclu\u00edndo o cancro, enfermidades cardiovasculares, e a resposta do sistema inmunitario \u00e1 infecci\u00f3n.\nElementos reguladores en \"Cis\" e \"Trans\".\nOs elementos reguladores en cis son secuencias que controlan a transcrici\u00f3n dun xene pr\u00f3ximo. Os elementos en cis poden ser localizados nas rexi\u00f3ns non traducidas 5' ou 3' (UTRs) dos xenes ou dentro dos intr\u00f3ns. Os elemento regulados en trans controlan a transcrici\u00f3n dun xene distante.\nOs promotores facilitan a transcrici\u00f3n dun xene particular e est\u00e1n tipicamente \"augas arriba\" da rexi\u00f3n codificante. As secuencias amplificadoras pode tam\u00e9n exercer efectos a distancia nos niveis de transcrici\u00f3n dos xenes.\nIntr\u00f3ns.\nOs intr\u00f3ns son secci\u00f3ns non codificanes dun xene, que se transcriben nun ARNm precursor, pero que non se traducen, xa que son eliminados por medio do splicing durante o procesamento do ARN mensaxeiro inmaturo. Moitos intr\u00f3ns parecen ser elementos xen\u00e9ticos m\u00f3biles.\nOs estudos sobre os intr\u00f3ns do grupo I do protozoo \"Tetrahymena\" indicaban que alg\u00fans intr\u00f3ns parecen ser elementos xen\u00e9ticos ego\u00edstas, neutros para o h\u00f3spede porque se eliminan eles mesmos dos ex\u00f3ns que os flanquean durante o procesamento do ARN e non producen un nesgo na expresi\u00f3n entre os alelos con ou sen o intr\u00f3n. Alg\u00fans intr\u00f3ns parecen ter unha funci\u00f3n biol\u00f3xica significativa, posiblemente por medio da funcionalidade de ribozima que pode regular a acividade do ARNt e ARNr e a expresi\u00f3n de xenes codificantes de prote\u00ednas, evidente en h\u00f3spedes que se converteron en dependentes deses intr\u00f3ns ao longo de grandes per\u00edodos de tempo; o \"trnL-intr\u00f3n\" enc\u00f3ntrase en todas as plantas verdes e parece que foi herdado por transferencia vertical de xenes desde hai varios miles de mill\u00f3ns de anos, inclu\u00edndo m\u00e1is de mil mill\u00f3ns de anos dentro dos cloroplastos e uns 2 ou 3 miles de mill\u00f3ns de anos adicionais antes nos antepasados cianobacterianos dos cloroplastos.\nPseudoxenes.\nOs pseudoxenes son secuencias de ADN, relacionadas con xenes co\u00f1ecidos, que perderon a s\u00faa capacidade de codificar prote\u00ednas ou por algunha outra raz\u00f3n xa non poden expresarse na c\u00e9lula. Os pseudoxenes orix\u00ednanse por retrotransposici\u00f3n ou por duplicaci\u00f3n xen\u00f3mica dos xenes funcionais, e convert\u00e9ronse en \"f\u00f3siles xen\u00f3micos\" que non son funcionais debido a mutaci\u00f3ns que impiden a transcrici\u00f3n do xene, como as que ocorren na rexi\u00f3n promotora do xene, ou alteran fatalmente a traduci\u00f3n do xene, como cando orixinan un cod\u00f3n de parada prematuro ou un cambio na pauta de lectura. Os pseudoxenes que se orixinan por retrotransposici\u00f3n dun ARN intermediario denom\u00ednanse pseudoxenes procesados. Os pseudoxenes que xorden de restos xen\u00f3micos de xenes duplicados ou residuos de xenes inactivados son pseudoxenes non procesados.\nA\u00ednda que a lei de Dollo suxire que a perda de funci\u00f3n nos pseudoxenes \u00e9 probablemente permanente, os xenes silenciados poden en realidade conservar unha funci\u00f3n durante varios mill\u00f3ns de anos e poden ser \"reactivados\" en secuencias codificantes de prote\u00ednas, e un n\u00famero substancial de pseudoxenes son transcritos activamente. Como se cre que os pseudoxenes cambian sen restrici\u00f3ns evolutivas, poden servir como un modelo \u00fatil do tipo e frecuencias de varias mutaci\u00f3ns xen\u00e9ticas espont\u00e1neas.\nSecuencias repetidas, transpos\u00f3ns e elementos virais.\nOs transpos\u00f3ns e retrotranspos\u00f3ns son elementos xen\u00e9ticos m\u00f3biles. As secuencias repetidas retrotranspos\u00f3ns, entre as que se incl\u00faen os elementos nucleares intercalados longos (LINEs) e os elementos nucleares intercalados curtos (SINEs), supo\u00f1en unha gran proporci\u00f3n das secuencias xen\u00f3micas en moitas especies. As secuencias \"Alu\", clasificadas como SINEs, son os elementos m\u00f3biles m\u00e1is abondosos no xenoma humano. Alg\u00fans SINEs exercen un control transcricional sobre alg\u00fans xenes que codifican prote\u00ednas.\nAs secuencias de retrovirus end\u00f3xenos son o produto da transcrici\u00f3n inversa de xenomas de retrovirus inseridos nos xenomas de c\u00e9lulas xerminais. As mutaci\u00f3ns nestas secuencias retrotranscritas poden inactivar o xenoma viral.\nUn 8% do xenoma humano est\u00e1 constitu\u00eddo por secuencias de retrovirus end\u00f3xenos (a maior\u00eda deterioradas), e forman parte da fracci\u00f3n de case o 42% que deriva de retrotransposons reco\u00f1ecibles, e hai outro 3% que pode identificarse como restos de transpos\u00f3ns de ADN. Gran parte da metade restante do xenoma para cuxa orixe actualmente non hai unha explicaci\u00f3n, crese que tam\u00e9n se debeu orixinar a partir de elementos de tipo transpos\u00f3n que eran activos hai moito tempo (&gt; 200 mill\u00f3ns de anos) e que sufriron mutaci\u00f3ns aleatorias que os fixeron irreco\u00f1ecibles. A variaci\u00f3n dos tama\u00f1os dos xenomas en polo menos dous grupos de plantas \u00e9 o resultado principalmente de secuencias de retrotranspos\u00f3ns.\nTel\u00f3meros.\nOs tel\u00f3meros son rexi\u00f3ns de ADN repetitivo situadas nos extremos dos cromosomas, que proporcionan protecci\u00f3n ante a deterioraci\u00f3n dos cromosomas durante a replicaci\u00f3n do ADN.\nADN lixo.\nO termo \"ADN lixo\" (\"junk DNA\") popularizouse na d\u00e9cada de 1960. Foi formalizado en 1972 por Susumu Ohno, quen sinalou que a carga mutacional das mutaci\u00f3ns delet\u00e9reas situaba un l\u00edmite m\u00e1ximo no n\u00famero de loci funcionais que pod\u00eda agardarse dada un taxa de mutaci\u00f3n t\u00edpica. Ohno predixo que os xenomas de mam\u00edferos non pod\u00edan ter m\u00e1is de 30.000 loci baixo selecci\u00f3n antes de que o \"custo\" da carga mutacional causase unha inevitable diminuci\u00f3n da eficacia biol\u00f3xica (\"fitness\"), e finalmente a extinci\u00f3n. Esta predici\u00f3n permanece firme hoxe, cando sabemos que o xenoma humano cont\u00e9n aproximadamente 20.000 xenes. Outra fonte para a teor\u00eda de Ohno foi a observaci\u00f3n de que mesmo as especies que est\u00e1n estreitamente emparentadas poden ter tama\u00f1os de xenomas moi diferentes (en ordes de magnitude), o cal fora denominado paradoxo do valor C en 1971.\nO ADN lixo segue sendo unha denominaci\u00f3n para as porci\u00f3ns de secuenccias do xenoma para as cales non se identificou ningunha funci\u00f3n discernible e que por an\u00e1lise xen\u00f3mica comparada non parecen estar baixo ningunha restrici\u00f3n funcional, o que suxire que as propias secuencias non proporcionaron vantaxes adaptativas. Desde finais da d\u00e9cada de 1970 f\u00edxose aparente que a maior\u00eda do ADN non codificante en xenomas grandes ten a s\u00faa orixe na amplificaci\u00f3n \"ego\u00edsta\" de elementos transpo\u00f1ibles, sobre os cales W.Ford Doolittle e Carmen Sapienza en 1980 escribiron na revista \"Nature\" o seguinte: \"Cando nun ADN dado, ou clase de ADNs, de funci\u00f3n fenot\u00edpica non probada pode demostrarse que evolucionou unha estratexia (como a transposici\u00f3n) que asegura a s\u00faa supervivencia xen\u00f3mica, ent\u00f3n non \u00e9 necesaria ningunha outra explicaci\u00f3n para a s\u00faa existencia.\" A cantidade de ADN lixo que pode esperarse depende da taxa de amplificaci\u00f3n destes elementos e a taxa \u00e1 que se perde o ADN non funcional. No mesmo n\u00famero de Nature, Leslie Orgel e Francis Crick escribiron que o ADN lixo ten \"pouca especificidade e sup\u00f3n pouca ou ningunha vantaxe selectiva para o organismo\". O termo ut\u00edl\u00edzase principalmente na divulgaci\u00f3n cient\u00edfica, pero tam\u00e9n nalgunhas publicaci\u00f3ns cient\u00edficas, e suxeriuse algunha vez que as connotaci\u00f3ns do termo puideron facer que se atrasase o interese en estudar as funci\u00f3ns biol\u00f3xicas do ADN non codificante.\nVarias li\u00f1as de evidencias indican que algunhas secuencias de \"ADN lixo\" probablemente te\u00f1en unha actividade funcional non identificada e que o proceso de exaptaci\u00f3n de fragmentos de ADN orixinalmente non funcional ou ego\u00edsta foi algo bastante com\u00fan no decurso da evoluci\u00f3n. En 2012, o proxecto ENCODE, un programa de investigaci\u00f3n do Instituto Nacional de Investigaci\u00f3n do Xenoma Humano (\"National Human Genome Research Institute\"), informou que o 76% das secuencias de ADN non codificantes do xenoma humano eran transcritas e que case a metade do xenoma era dalg\u00fan modo accesible \u00e1s prote\u00ednas xen\u00e9ticas reguladoras como os factores de transcrici\u00f3n. Por\u00e9n, a suxesti\u00f3n feita polo ENCODE de que un 80% do xenoma humano \u00e9 bioquimicamente funcional foi moi criticada por alg\u00fans cient\u00edficos, que argumentan que nin a accesibilidade de segmentos do xenoma a factores de transcrici\u00f3n nin a s\u00faa transcrici\u00f3n garanten que eses segmentos te\u00f1an funci\u00f3n bioqu\u00edmica e que a s\u00faa transcrici\u00f3n sexa vantaxosa selectivamente. Nunha publicaci\u00f3n de 2014 os l\u00edderes do proxecto ENCODE trataron de abordar \"a cuesti\u00f3n de se as rexi\u00f3ns non conservadas pero bioquimicamente activas son verdadeiramente funcionais\". Admitiron que para \"a maior proporci\u00f3n do xenoma con forza de sinal bioqu\u00edmica reproducible pero baixa e menos conservaci\u00f3n evolutiva [por exemplo o 70% da cobertura transcrita documentada] \u00e9 todo un reto discernir entre funci\u00f3ns espec\u00edficas e ru\u00eddo biol\u00f3xico\", e que a resoluci\u00f3n dos ensaios realizados a mi\u00fado \u00e9 moito menos precisa que os sitios funcionais subxacentes, e que, por tanto, algunhas das secuencias que reproduciblemente son \u201cbioquimicamente activas pero selectivamente neutras\u201d \u00e9 improbable que realicen funci\u00f3ns relevantes. Por outra parte, argumentaron que unha fracci\u00f3n entre o 12 e o 15% do ADN humano que est\u00e1 baixo restrici\u00f3n funcional, como se estimou por varios m\u00e9todos extrapolativos, pode a\u00ednda ser unha subestimaci\u00f3n.\nFunci\u00f3ns do ADN non codificante.\nMoitas secuencias de ADN non codificante te\u00f1en importantes funci\u00f3ns biol\u00f3xicas como indican os estudos de xen\u00f3mica comparada que atoparon algunhas rexi\u00f3ns de ADN non codificante que est\u00e1n moi conservadas, \u00e1s veces en escalas de tempo de centos de mill\u00f3ns de anos, o que implica que estas rexi\u00f3ns non codificantes est\u00e1n sometidas a unha forte presi\u00f3n evolutiva e selecci\u00f3n positiva. Por exemplo, nos xenomas de humanos e ratos, que diverxiron dun devanceiro com\u00fan hai entre 65 e 75 mill\u00f3ns de anos, as secuencias de ADN que codifican prote\u00ednas supo\u00f1en s\u00f3 un 20% do ADN conservado, e o restante 80% de ADN conservado corresponde a rexi\u00f3ns non codificantes. Os mapas de ligamento a mi\u00fado identifican rexi\u00f3ns cromos\u00f3micas asociadas cunha doenza sen que haxa evidencias de variantes codificantes funcionais de xenes dentro desa rexi\u00f3n, o que indica que as variantes xen\u00e9ticas causantes destas doenzas est\u00e1n situadas no ADN non codificante. O significado das mutaci\u00f3ns no ADN non codificante no cancro foi explorado en 2013.\nAlgunhas secuencias espec\u00edficas de ADN non codificante poden ser caracter\u00edsticas esenciais da estrutura dos cromosomas, da funci\u00f3n do centr\u00f3mero e do reco\u00f1ecemento de hom\u00f3logos na meiose.\nSegundo un estudo comparativo duns 300 xenomas procariotas e uns 30 eucariotas, os eucariotas parecen requirir un m\u00ednimo de cantidade de ADN non codificante. Esta cantidade m\u00ednima pode ser predita usando un modelo de crecemento para redes xen\u00e9ticas reguladoras, o que sup\u00f3n que \u00e9 necesario para as funci\u00f3ns reguladoras. En humanos o m\u00ednimo predito \u00e9 dun 5% do xenoma total.\nHai probas de que unha proporci\u00f3n significativa (arredor do 10%) de 32 xenomas de mam\u00edferos estudados poden funcionar por medio da formaci\u00f3n de estruturas secundarias do ARN espec\u00edficas. O estudo utilizou xen\u00f3mica comparada para identificar as mutaci\u00f3ns no ADN compensatorias que mante\u00f1en determinados apareamentos de bases no ARN, unha caracter\u00edstica distintiva das mol\u00e9culas de ARN. Un 80% das rexi\u00f3ns xen\u00f3micas presentan probas evolutivas da conservaci\u00f3n de estruturas dos ARN pero non presentan unha conservaci\u00f3n de secuencias de ADN forte.\nProtecci\u00f3n do xenoma.\nO ADN non codificante separa os xenes uns dous outros en longos intervalos, polo que a mutaci\u00f3n nun xene ou parte dun cromosoma, por exemplo unha deleci\u00f3n ou inserci\u00f3n, non causa unha \"mutaci\u00f3n por cambio da pauta de lectura\" en todo o cromosoma.\nCando a complexidade do xenoma \u00e9 relativamente alta, como no caso do xenoma humano, hai intervalos deste tipo non s\u00f3 entre diferentes xenes, sen\u00f3n tam\u00e9n dentro dun mesmo xene, que se chaman intr\u00f3ns, que protexen ao segmento codificante enteiro para minimizar os cambios causados pola mutaci\u00f3n.\nInterruptores xen\u00e9ticos.\nAlgunhas secuencias non codificantes son \"interruptores\" xen\u00e9ticos que regulan cando e onde se deben expresar os xenes.\nRegulaci\u00f3n da expresi\u00f3n x\u00e9nica.\nAlgunhas secuencias non codificantes determinan os niveis de expresi\u00f3n de varios xenes.\nSitios de factores de transcrici\u00f3n.\nAlgunhas secuencias de ADN non codificantes determinan o lugar onde se deben unir os factores de transcrici\u00f3n. Un factor de transcrici\u00f3n \u00e9 unha prote\u00edna que se une a secuencias non codificantes espec\u00edfica, controlando dese modo o fluxo (ou transcrici\u00f3n) da informaci\u00f3n xen\u00e9tica desde o ADN ao ARNm. Os factores de transcrici\u00f3n act\u00faan en moi diferentes localizaci\u00f3ns nos xenomas de diferentes persoas.\nOperadores.\nUn operador \u00e9 un segmento de ADN ao que se une unha mol\u00e9cula que act\u00faa como represor. Un represor \u00e9 unha prote\u00edna que se une ao ADN que regula a expresi\u00f3n dun ou m\u00e1is xenes ao unirse \u00e1 rexi\u00f3n operadora e bloquear a uni\u00f3n al\u00ed da ARN polimerase, o que impide a transcrici\u00f3n do xene. Este bloqueo da expresi\u00f3n denom\u00ednase represi\u00f3n.\nAmplificadores.\nUn amplificador (\"enhancer\") \u00e9 unha curta rexi\u00f3n do ADN \u00e1 que se poden unir prote\u00ednas (factores que act\u00faan en trans), parecidos a un conxunto de factores de transcrici\u00f3n, para amplificar os niveis de transcrici\u00f3n dos xenes nunha agrupaci\u00f3n (\"cluster\") de xenes.\nSilenciadores.\nUn silenciador \u00e9 unha rexi\u00f3n de ADN que inactiva a expresi\u00f3n x\u00e9nica cando se unen a el prote\u00ednas reguladoras. Funciona de xeito moi similar ao dos amplificadores, e difer\u00e9nciase s\u00f3 na inactivaci\u00f3n de xenes.\nPromotores.\nun promotor \u00e9 unha rexi\u00f3n do ADN que facilita a transcrici\u00f3n dun xene determinado. Os promotores est\u00e1n localizados tipicamente preto dos xenes que regulan.\nIlladores.\nUn illador xen\u00e9tico \u00e9 un elemento delimitador, que desempe\u00f1a d\u00faas funci\u00f3ns na expresi\u00f3n x\u00e9nica, xa que pode funcionar como un c\u00f3digo bloqueador dos amplificadores, ou en casos menos frecuentes como unha barreira contra a cromatina condensada. Un illador nunha secuencia de ADN \u00e9 comparable a un signo ortogr\u00e1fico como unha coma (,) nunha frase, porque o illador indica onde acaba unha secuencia amplificada ou reprimida.\nUsos do ADN non codificante.\nADN non codificante e evoluci\u00f3n.\nAs secuencias compartidas de ADN aparentemente non funcional son unha importante li\u00f1a de probas da orixe com\u00fan.\nAs secuencias de pseudoxenes parecen acumular mutaci\u00f3ns m\u00e1is rapidamente que as secuencias codificantes debido \u00e1 perda de presi\u00f3n selectiva. Isto permite a creaci\u00f3n de alelos mutantes que incorporan novas funci\u00f3ns que poden ser favorecidas pola selecci\u00f3n natural; as\u00ed, os pseudoxenes poden servir como materia prima para a evoluci\u00f3n e poden considerarse \"protoxenes\".\nCorrelaci\u00f3ns de rango longo.\nAtopouse unha distinci\u00f3n estat\u00edstica entre as secuencas de ADN codificantes e as non codificantes. Observouse que os nucle\u00f3tidos nas secuencias non codificantes mostran correlaci\u00f3ns de rango longo (correlaci\u00f3ns entre nucle\u00f3tidos en distancias longas ao longo da cadea de ADN), mentres que as secuencias codificantes non.\nAntropolox\u00eda forense.\nA polic\u00eda \u00e1s veces recolle como proba mostras de ADN para a identificaci\u00f3n forense. A identificaci\u00f3n da persoa faise analizando rexi\u00f3ns de ADN non codificante, que \u00e9 onde se atopan as rexi\u00f3ns con repetici\u00f3ns que se analizan."}
{"id": "307140", "revid": "32797", "url": "https://gl.wikipedia.org/wiki?curid=307140", "title": "Jes\u00fas Alvite", "text": ""}
{"id": "307141", "revid": "32797", "url": "https://gl.wikipedia.org/wiki?curid=307141", "title": "Jes\u00fas Rey Fe\u00e1s", "text": ""}
{"id": "307144", "revid": "56817", "url": "https://gl.wikipedia.org/wiki?curid=307144", "title": "Gasto card\u00edaco", "text": "O gasto card\u00edaco ou d\u00e9bito card\u00edaco \u00e9 o volume de sangue que bombea o coraz\u00f3n nun minuto. \u00c9, polo tanto, unha medida de volume, e ad\u00f3itase expresar en litros. O gasto card\u00edaco normal nun adulto san \u00e9 de 5 litros por minuto. Fisiol\u00f3xicamente, o sexo feminino ten un gasto card\u00edaco un 15% menor.\nO gasto card\u00edaco r\u00e9xese pola seguinte ecuaci\u00f3n:\nOnde;"}
{"id": "307145", "revid": "1131", "url": "https://gl.wikipedia.org/wiki?curid=307145", "title": "Agrupaci\u00f3n Cultural L\u00f3strego", "text": "A Agrupaci\u00f3n Cultural L\u00f3strego foi unha asociaci\u00f3n cultural formada en Madrid nos anos setenta por estudantes e profesionais cuxo obxectivo principal era expandir a cultura galega e promover as relaci\u00f3ns entre os emigrantes galegos na capital. Os seus fundadores foron Ces\u00e1reo S\u00e1nchez Iglesias (quen tam\u00e9n foi presidente) e Emilio L\u00f3pez P\u00e9rez, entre outros. L\u00f3strego non conseguiu manter a s\u00faa independencia por moito tempo e fusionouse con Irmandade Galega a comezos dos oitenta, dando lugar \u00e1 Irmandade Galega-L\u00f3strego. No 2014, alg\u00fans dos seus antigos integrantes reun\u00edronse en Samos para tentar reabrir a agrupaci\u00f3n.\nAntecedentes.\nNos anos setenta do s\u00e9culo XX, xorde en Madrid unha nova xeraci\u00f3n de galegos unidos polas inquietudes pol\u00edticas e culturais que xa proced\u00edan de xeraci\u00f3ns anteriores como o grupo Brais Pinto ou Seminario de Cultura Galega. Estes galegos procedentes da emigraci\u00f3n e do exilio agrup\u00e1ronse en asociaci\u00f3ns como a Agrupaci\u00f3n Cultural L\u00f3strego ou Irmandade Galega, co obxectivo de expandir a cultura galega e promover as relaci\u00f3ns entre os emigrantes galegos na capital.\nOs movementos universitarios xogaron un papel moi importante en que concirne \u00e1 evoluci\u00f3n do asociacionismo e do nacionalismo galego. Os galegos e galegas que chegaban a Madrid para realizar estudos superiores, xa adquiriran na Galiza certa experiencia de oposici\u00f3n pol\u00edtico-cultural ao estabelecido a trav\u00e9s da ERGA (Estudantes Revolucionarios Galegos) \u2014primeira asociaci\u00f3n estudantil nada en 1973 e integrada por militantes da UPG (Uni\u00f3n do Povo Galego)\u2014, ou a trav\u00e9s doutras asociaci\u00f3ns culturais.\nO asociacionismo cultural agromou na periferia \u00abmadrigalega\u00bb por medio de d\u00faas asociaci\u00f3ns, L\u00f3strego e Irmandade galega, nacidas ambas nos anos setenta e que non conseguen manter a s\u00faa independencia por moito tempo, pois acaban fusion\u00e1ndose a comezos dos oitenta, dando lugar a asociaci\u00f3n Irmandade Galega-L\u00f3strego.\nAs d\u00faas asociaci\u00f3ns de galegos en Madrid caracter\u00edzanse por:\nHistoria.\nNacemento.\nA Agrupaci\u00f3n Cultural L\u00f3strego xurdiu coa vontade de legalizar as reuni\u00f3ns que at\u00e9 ent\u00f3n se fac\u00edan de forma clandestina no ano 1974. Por\u00e9n, non \u00e9 doado certificar a data exacta da s\u00faa creaci\u00f3n posto que hai discrepancias mesmo entre os seus fundadores, Ces\u00e1reo S\u00e1nchez Iglesias, Emilio L\u00f3pez P\u00e9rez, Jos\u00e9 Mar\u00eda Blanco e Carlos. Basalo etc. Estaba integrada por un grupo de estudantes universitarios, maiormente das facultades de xornalismo e de sociolox\u00eda, as\u00ed como por reco\u00f1ecidos m\u00e9dicos, Pedro Mari\u00f1o Campos e Temes Montes entre outros profesionais como profesores, enxe\u00f1eiros, decoradores ou empregados do metro e rtve. Algunha destas personalidades eran: Lois Celeiro, Jos\u00e9 Mar\u00eda Blanco, Fidel Di\u00e9guez D\u00edez,Carlos Basalo,Jos\u00e9 Lu\u00eds Galego Rol\u00e1n, Jos\u00e9 Ram\u00f3n Rodrigues Fernandes, entre moitos outros, cuxo obxectivo principal era reunir e politizar \u00e1 comunidade galega que emigrara a Madrid, as\u00ed como dignificar a figura do galego nesa cidade. C\u00f3mpre tam\u00e9n destacar a figura de Jos\u00e9 Lu\u00eds Sampedro, quen foi nomeado presidente de honra e que colaborou economicamente cunha mensualidade do seu soldo de senador.\nAs\u00ed pois, L\u00f3strego, moi influenciado pola ideolox\u00eda da UPG, xurdiu como resposta \u00e1 situaci\u00f3n pol\u00edtica da metr\u00f3pole galega e das relaci\u00f3ns estreitas entre a metr\u00f3pole e a periferia, e converteuse nunha tapadeira do emerxente nacionalismo que non se pod\u00eda manifestar abertamente. Naceu oficialmente na r\u00faa Benito Guti\u00e9rrez, 17 baixo. D, casa de Carlos Basalo e posteriormente na casa dun dos m\u00e9dicos que integraban esta agrupaci\u00f3n, e a necesidade dun maior espazo de sociabilidade fixo que se asentasen en diversos pisos de alugueiro, para o cal cada participante colaboraba con 2000 pesetas. Por cuesti\u00f3n de espazo e tam\u00e9n de financiamento, v\u00edronse obrigados a cambiar varias veces de local pasando por diversas r\u00faas como a r\u00faa Barquillo \u2014a s\u00faa localizaci\u00f3n inicial\u2014, r\u00faa Augusto Figueroa, r\u00faa Montera etc. Tam\u00e9n c\u00f3mpre mencionar a Zapater\u00eda 28, no emblem\u00e1tico barrio de Malasa\u00f1a, do cal Lois Celeiro era dono. A agrupaci\u00f3n chegou a superar o millar de membros e, s\u00f3 no primeiro ano, unha \u00fanica persoa logrou conseguir 325 socios percorrendo os bares galegos da cidade.\nPara desempe\u00f1ar a s\u00faa actividade, tam\u00e9n se valeu de espazos p\u00fablicos como a librer\u00eda/galer\u00eda Sargadelos e dos prestados polas asociaci\u00f3ns non galegas como Centro Social de Prosperidad e Asociaci\u00f3n de Vecinos de Malasa\u00f1a, entre moitos outros. L\u00f3strego tam\u00e9n se valeu de espazos abertos como a Praza Dos de Mayo ou a Casa de Campo para desempe\u00f1ar as s\u00faas actividades (na Casa de Campo ao igual que no Rastro, por exemplo, promocionaban e vend\u00edan o semanario 'A Nosa Terra').\nActividade.\nAs actividades levadas a cabo pola Agrupaci\u00f3n Cultural L\u00f3strego ti\u00f1an como obxectivo o espallamento da nosa cultura, a relaci\u00f3n entre os emigrantes galegos en Madrid, denominados \u00abmadrigalegos\u00bb, e o estudo da problem\u00e1tica galega. As\u00ed pois, nos seus locais impart\u00edanse clases de lingua e de literatura galega, clases de m\u00fasica e danza, realiz\u00e1banse espect\u00e1culos teatrais, conferencias e recitais, ademais de presentaci\u00f3ns, venda de libros etc.\nAs clases de lingua e de literatura galega impart\u00edronse na r\u00faa Barquillo 18 e na r\u00faa Augusto Figueroa por profesores nativos como Isaac Alonso Estraviz (quen tam\u00e9n foi secretario da agrupaci\u00f3n) ou Ces\u00e1reo S\u00e1nchez Iglesias. Al\u00e9n diso, os membros de L\u00f3strego tam\u00e9n tentaron organizar debates como o titulado \u00abLusismo si ou lusismo non\u00bb para tratar a pol\u00e9mica que estaba presente na sociedade galega e \"madrigalega\". Pola contra, tam\u00e9n impart\u00edan clases de m\u00fasica e danza a trav\u00e9s de profesores como Henrique, \"o Arxentino\"; Suso, \"o Gaiteiro\" ou Pepe Barro.\nPor outra banda, os membros de L\u00f3strego promoveron espect\u00e1culos teatrais, e mesmo alg\u00fans deles chegou a interpretar varias pezas. O espect\u00e1culo con m\u00e1is sona de L\u00f3strego foi a representaci\u00f3n da obra de Pepe Barro e Lois Celeiro \"O Mi\u00f1o baixaba azul\". Esta obra chegou a ser censurada por tratarse dunha cr\u00edtica disfrazada sobre a cota empresarial, un dos moitos impostos que os labregos ti\u00f1an de pagar. Os problemas de Galicia sempre estaban presentes en calquera acto da agrupaci\u00f3n. Tam\u00e9n tivo lugar a representaci\u00f3n dalg\u00fans poemas de \"Con p\u00f3lvora e magnolias\" de X. L. M\u00e9ndez Ferr\u00edn, baixo a direcci\u00f3n de Galego Rol\u00e1n.\nAs conferencias e os recitais celebr\u00e1banse nas facultades, nos colexios maiores, nos locais propios e nos espazos-paraugas e \u00edan acompa\u00f1ados de actividades l\u00fadicas, como por exemplo, a participaci\u00f3n do mago Ant\u00f3n, Manuel Mar\u00eda, Francisco Rodr\u00edguez, Felipe Sen\u00e9n etc., e a actuaci\u00f3n de grupos musicais como \"Fuxan os ventos\". Os actos aparentemente apol\u00edticos ti\u00f1an, case sempre, un car\u00e1cter reivindicativo. Desta maneira, a inauguraci\u00f3n do local de L\u00f3strego serviu para reivindicar o dereito ao uso do galego e a loita dos pobos asoballados.\nEn canto a funci\u00f3n editorial, c\u00f3mpre destacar \"Poemas \u00f3 outono\", publicado en 1977. Al\u00e9n disto, L\u00f3strego tam\u00e9n participaba na presentaci\u00f3n de libros editados na Galiza. As\u00ed pois, \"Historia de Galicia\" de Xos\u00e9 R. Barreiro, Francisco Carballo, Anselmo L\u00f3pez e Felipe Sen\u00e9n presentouse na galer\u00eda Sargadelos o 10 de decembro de 1980. A actividade propagand\u00edstica exerc\u00edase nun posto do Rastro, e a\u00ednda que demandou esforzo por parte dos que o atend\u00edan, logrou atraer moitos estudantes.\nFusi\u00f3n con Irmandade Galega.\nFinalmente, o regreso de certos estudantes a Galicia e os problemas econ\u00f3micos foron apagando pouco a pouco a luz de L\u00f3strego, que acabou por fusionarse coa Irmandade Galega en 1982, facendo que alg\u00fans membros se deran de baixa por non estar de acordo con esta fusi\u00f3n. Nado entre 1976 e 1977, o Centro Cultural e Cocial Irmandade Galega canalizaba as inquietudes pol\u00edticas e culturais dunha nova xeraci\u00f3n emerxente de \u00abmadrigalegos\u00bb como o fac\u00eda a Agrupaci\u00f3n Cultural L\u00f3strego. O resultado desta fusi\u00f3n recibiu o nome de Irmandade galega-L\u00f3strego e asentouse no local que Irmandade Galega ti\u00f1a na r\u00faa Montera. A vida desta nova agrupaci\u00f3n vai ser ef\u00e9mera, xa que a s\u00faa actividade s\u00f3 durou at\u00e9 1986.\nAs actividades que se levaron a cabo nesta nova agrupaci\u00f3n foron aquelas que eran m\u00e1is populares antes da fusi\u00f3n. Segu\u00edronse impartindo aulas de galego, danza, gaita e coro e os docentes de lingua galega segu\u00edan sendo Isaac Alonso Estravis, que estaba elaborando o \u00abprimeiro dicionario galego en galego\u00bb nese momento, Dolores Alonso e Crisanto Veiguela.\nPor outra banda, Irmandade galega-L\u00f3strego editou unha revista anual desde 1982 at\u00e9 1984. No seu inicio chamouse \"17 de Maio\" e posteriormente o terceiro n\u00famero pasou a titularse \"B\u00fassola\". A publicaci\u00f3n estaba ilustrada por dese\u00f1os de Lu\u00eds Rapela e nas s\u00faas, aproximadamente, 30 p\u00e1xinas contaba con diversas secci\u00f3ns. A primeira estaba dedicada \u00e1 figura homenaxeada no D\u00eda das Letras Galegas e as outras secci\u00f3ns contaban con artigos de opini\u00f3n, creaci\u00f3n literaria, recensi\u00f3ns, cr\u00edticas etc. O primeiro n\u00famero da revista \"17 de Maio\" foi unha homenaxe a Jos\u00e9 Rifon, membro de L\u00f3strego e impulsor da unificaci\u00f3n con Irmandade Galega. Alg\u00fans dos colaboradores foron: M\u00aa Luisa Freire Mir\u00e1s, Mar\u00eda Gonz\u00e1lez Fern\u00e1ndez, Manuel P\u00e9rez, J. L. Forneiro, Isidoro Padim Cortegoso, entre moitos outros. A desintegraci\u00f3n de Irmandade Galega-L\u00f3strego no ano 1985-1986 non permitiu a desexada continuidade da revista.\nPola contra, tam\u00e9n houbo collida para actividades m\u00e1is culturais e reivindicativas como as conferencias e soliloquios, como por exemplo \u00abA arquitectura popular galega\u00bb, \u00abOs meios de cominica\u00e7om social em Galiza e a manipula\u00e7om da fotografia na impresa\u00bb, \u00abGaliza no tempo dos Reis cat\u00f3licos\u00bb al\u00e9n da Semana Cultural Galega. Tam\u00e9n se continuou coa celebraci\u00f3n de festas e datas sinaladas como magostos, o entroido, o D\u00eda das Letras Galegas etc., a\u00ednda que a intensidade e a participaci\u00f3n foi indo a menos cada vez. Acoll\u00e9ronse exposici\u00f3ns como \u00ab\"Escritas Parga\"\u00bb, presentaci\u00f3ns de libros como \"O sereno, (um gerrilheiro em Stalingrado)\" ou o primeiro volume do \"Dicion\u00e1rio Galego Ilustrado\" e actuaci\u00f3ns dos seus socios e dos grupos musicais \"O son da Sega\" e \"Corredoira urbana\".\nFinalmente, c\u00f3mpre mencionar como \u00faltimo rexistro de car\u00e1cter p\u00fablico a carta publicada no xornal \"A Nosa Terra\" no n\u00famero 222 baixo o t\u00edtulo \u00ab\"Mais sobre normativa\"\u00bb, asinada pola asociaci\u00f3n e dirixida \u00e1s instituci\u00f3ns p\u00fablicas m\u00e1is relevantes da metr\u00f3pole galega, a Xunta de Galicia, a radio e a televisi\u00f3n de Galicia, na que Irmandade Galega-L\u00f3strego se manifesta en contra da \u00abdisposi\u00e7om da Junta de Galiza que publicou com data 20 do presente m\u00eas no DOG a oficializa\u00e7om dumha normativa ortogr\u00e1fica para o uso escrito p\u00fablico da nossa l\u00edngua\u00bb. Segundo Raimundo Garc\u00eda Paz, a derradeira asemblea de Irmandade Galega-L\u00f3strego tivo lugar en 1986 e con ela a s\u00faa fin.\nAsociaci\u00f3n Cultural L\u00f3strego na actualidade.\nPese a disoluci\u00f3n da Asociaci\u00f3n Cultural Irmandade Galega-L\u00f3strego no ano 1986, varios integrantes no desaparecido colectivo L\u00f3strego, ao que chamaban \u00aba embaixada galega en Madrid\u00bb, reuniuse o 19 de xullo do 2014 en Airapadr\u00f3n, no concello de Samos (Lugo), coa intenci\u00f3n de recuperar dita entidade. Os organizadores do acto invitaron a todos os que pertenceron a esta asociaci\u00f3n para reencontrarse, falar e xantar."}
{"id": "307147", "revid": "23204", "url": "https://gl.wikipedia.org/wiki?curid=307147", "title": "Magical Mystery Tour", "text": "Magical Mystery Tour \u00e9 un \u00e1lbum da banda de rock brit\u00e1nica The Beatles, lanzado nos Estados Unidos o 27 de novembro de 1967. As canci\u00f3ns deste \u00e1lbum foron grabadas polos Beatles durante un per\u00edodo de 11 meses, que inclu\u00eda o Sgt. Pepper's Lonely Hearts Club Band.\nTam\u00e9n \u00e9 o nome dunha pel\u00edcula para televisi\u00f3n que se publicou orixinalmente no Reino Unido. Despois dunha acollida negativa, tanto da cr\u00edtica como do p\u00fablico, cancel\u00e1ronse os plans de emisi\u00f3n da pel\u00edcula por parte da cadea de televisi\u00f3n norteamericana ABC, e a pel\u00edcula \"Magical Mystery Tour\" non apareceu nos Estados Unidos ata a s\u00faa estrea en 1976 nos cines de medianoite e nos circu\u00edtos universitarios."}
{"id": "307149", "revid": "85894", "url": "https://gl.wikipedia.org/wiki?curid=307149", "title": "Cosme Fern\u00e1ndez Soler", "text": "Cosme Fern\u00e1ndez Soler, nado en Pontevedra e finado na mesma cidade o 2 de decembro de 1901, foi un xornalista e escritor galego.\nTraxectoria.\nDirixiu \"El Anunciador\" e \"El Argentino\" de Pontevedra. Trasladado a Vigo, colaborou en \"Galicia Agr\u00edcola, Comercial e Industrial\"."}
{"id": "307151", "revid": "27155", "url": "https://gl.wikipedia.org/wiki?curid=307151", "title": "DNA non codificante", "text": ""}
{"id": "307152", "revid": "27155", "url": "https://gl.wikipedia.org/wiki?curid=307152", "title": "ADN lixo", "text": ""}
{"id": "307153", "revid": "27155", "url": "https://gl.wikipedia.org/wiki?curid=307153", "title": "DNA lixo", "text": ""}
{"id": "307155", "revid": "23204", "url": "https://gl.wikipedia.org/wiki?curid=307155", "title": "La Trinit\u00e9-Surzur", "text": "La Trinit\u00e9-Surzur () \u00e9 un concello franc\u00e9s do departamento de Morbihan na Breta\u00f1a"}
{"id": "307156", "revid": "1505", "url": "https://gl.wikipedia.org/wiki?curid=307156", "title": "Hipercolesterolemia", "text": "Hipercolesterolemia ou \"colesterol alto\" \u00e9 a presenza de niveis elevados de colesterol no sangue. No \u00e1mbito da sa\u00fade, este termo adoita empregarse para un t\u00edpico espec\u00edfico de colesterol, o LDL (popularmente co\u00f1ecido coma colesterol malo), o cal at\u00f3pase asociado a diversas doenzas coma a ateroesclerose, o infarto ou o ictus.\nCausas.\nO consumo regular de comidas ricas en graxas e a falta de exercicio f\u00edsico son os factores ambientais que m\u00e1is infl\u00faen no desenvolvemento de estados de hipercolesterolemia. Tam\u00e9n os factores xen\u00e9ticos te\u00f1en certa influencia, sendo na meirande parte dos casos debido e efectos aditivos de m\u00faltiples xenes. Ocasionalmente pode ser debido \u00e1 mutaci\u00f3n dun \u00fanico xene, coma na hipercolesterolemia familiar.\nExisten certas doenzas que aumentan o risco de padeceren hipercolesterolemia, entre as que se incl\u00faen::"}
{"id": "307158", "revid": "54336", "url": "https://gl.wikipedia.org/wiki?curid=307158", "title": "Avenida de Castelao (Vigo)", "text": "A avenida de Castelao \u00e9 unha avenida da cidade galega de Vigo. \u00c1s beiras de toda a avenida estrut\u00farase o barrio de Coia."}
{"id": "307160", "revid": "89787", "url": "https://gl.wikipedia.org/wiki?curid=307160", "title": "Aflatoxina", "text": "As aflatoxinas son unhas micotoxinas naturais producidas polas especies de fungos \"Aspergillus flavus\" e \"Aspergillus parasiticus\". O nome aflatoxina acu\u00f1ouse arredor de 1960 despois de descubrirse que a fonte da \"enfermidade Pavo 'X'\" eran as toxinas do fungo \"Aspergillus flavus\". As aflatoxinas son t\u00f3xicas para homes e animais e est\u00e1n entre as substancias m\u00e1is carcin\u00f3xenas co\u00f1ecidas. Despois de entraren no corpo, as aflatoxinas poden ser metabolizadas polo f\u00edgado orixinando un intermediario ep\u00f3xido reactivo ou son hidroxiladas dando lugar \u00e1 aflatoxina M1, que \u00e9 menos dani\u00f1a.\nPrincipais tipos de aflatoxinas e os seus metabolitos.\nNa natureza prod\u00facense polo menos 14 tipos de aflatoxinas. A aflatoxina B1 consid\u00e9rase a m\u00e1is t\u00f3xica e prod\u00facena o \"Aspergillus flavus\" e o \"Aspergillus parasiticus\". As aflatoxinas G1 e G2 prod\u00faceas exclusivamente o \"A. parasiticus\". A\u00ednda que a presenza de \"Aspergillus\" en produtos alimenticios non sempre indica a presenza de niveis nocivos de aflatoxina, si sup\u00f3n un risco significativo.\nAs aflatoxinas M1, M2 descubr\u00edronse orixinalmente no leite de vacas que se alimentaban de cereais balorentos. Estes compostos son produto dun proceso de conversi\u00f3n no f\u00edgado do animal, por\u00e9n, a aflatoxina M1 est\u00e1 presente no caldo de fermentaci\u00f3n de \"Aspergillus parasiticus\".\nAs principais aflatoxinas son:\nCondici\u00f3ns de contaminaci\u00f3n.\nOs membros do x\u00e9nero \"Aspergillus\" produtores de aflatoxinas est\u00e1n moi estendidos na natureza. Poden e contaminar os grans de cereais antes da s\u00faa colleita ou durante o seu almacenamento. Os vexetais cultivados h\u00f3spedes, entre os que est\u00e1n o millo, sorgo, e cacahuetes, son especialmente susceptibles \u00e1 infecci\u00f3n por \"Aspergillus\" despois dunha prolongada exposici\u00f3n a unha contorna moi h\u00famida, ou a danos por condici\u00f3ns estresantes como a seca, unha condici\u00f3n que facilita a entrada. En 2003, 120 persoas morreron en Kenya despois de comer millo con altos niveis de aflatoxinas.\nO h\u00e1bitat nativo de \"Aspergillus\" \u00e9 o solo, vexetaci\u00f3n en putrefacci\u00f3n, palla, e grans de cereais que sofren deterioraci\u00f3n microbiol\u00f3xica, e invade todos os tipos de substratos org\u00e1nicos onde as condici\u00f3ns son favorables para o seu crecemento. Entre as condici\u00f3ns favorables est\u00e1n o contido de humidade alta (polo menos o 7%) e a alta temperatura. O proxecto Aflacontrol, dirixido polo IFPRI e outras organizaci\u00f3ns, estudou os custos da reduci\u00f3n do risco por aflatoxinas no millo e cacahuete en \u00c1frica.\nA toxina tam\u00e9n se pode atopar no leite de animais que son alimentados con comida contaminada.\nEn produtos comercializados internacionalmente como manteiga de cacahuete, aceites de coci\u00f1ar, como o de oliva, cacahuete e s\u00e9samo, e cosm\u00e9ticos \u00e1s veces detectouse contaminaci\u00f3n por aflatoxinas. Nalg\u00fans casos, a cromatograf\u00eda l\u00edquida-espectrometr\u00eda de masas en t\u00e1ndem (LC-MS/MS) e outros m\u00e9todos anal\u00edticos, revelaron que do 48% ao 80% das mostras de produtos seleccionados conti\u00f1an conti\u00f1an cantidades detectables de aflatoxinas.\nPatolox\u00eda.\nA exposici\u00f3n a un nivel alto de aflatoxina produce unha necrose hep\u00e1tica aguda, que orixina m\u00e1is tarde cirrose, ou cancro hep\u00e1tico.\nNingunha especie animal \u00e9 inmune aos efectos t\u00f3xicos agudos das aflatoxinas, pero os humanos adultos te\u00f1en unha alta tolerancia \u00e1 exposici\u00f3n \u00e1 aflatoxina e raramente morren por unha aflatoxicose aguda.\nA exposici\u00f3n subcl\u00ednica cr\u00f3nica non causa s\u00edntomas tan fortes como a aflatoxicose aguda. Por\u00e9n, os nenos son especialmente afectados pola exposici\u00f3n a aflatoxina, o que lles produce atrofia no crecemento e atraso no desenvolvemento. A exposici\u00f3n cr\u00f3nica tam\u00e9n orixina un alto risco de desenvolver un cancro hep\u00e1tico, xa que os metabolitos de aflatoxinas poden intercalarse no ADN e alquilar as bases con residuos de ep\u00f3xidos. Isto crese que causa mutaci\u00f3ns no xene \"p53\", que \u00e9 un xene importante para a prevenci\u00f3n da progresi\u00f3n do ciclo celular cando hai mutaci\u00f3ns no ADN, ou para sinalar a apoptose (morte celular programada). Estas mutaci\u00f3ns parecen afectar a algunhas localizaci\u00f3ns de pares de bases m\u00e1is que a outras, por exemplo, a terceira base do cod\u00f3n 249 do xene \"p53\" parece ser m\u00e1is susceptible \u00e1s mutaci\u00f3ns mediadas por aflatoxina que outras bases pr\u00f3ximas.\nAs investigaci\u00f3ns m\u00e9dicas indican que unha dieta regular que incl\u00faa vexetais api\u00e1ceos, como cenorias, charouv\u00edas, apio, e perexil poden reducir os efectos carcin\u00f3xenos da aflatoxina.\nAdemais, a aflatoxina B1 pode permear a trav\u00e9s da pel. A exposici\u00f3n d\u00e9rmica a esta aflatoxina en condici\u00f3ns ambientais particulares pode supo\u00f1er a graves riscos para a sa\u00fade.\nComo a aflatoxina B1 pode causar inmunosupresi\u00f3n, a exposici\u00f3n est\u00e1 asociada cun incremento da carga viral en persoas VIH positivas.\nEmbarazo.\nAlg\u00fans estudos mostraron unha relaci\u00f3n significativa entre a exposici\u00f3n \u00e1 aflatoxina B1 (4\u00a0mg/kg, nunha soa dose) e a teratox\u00e9nese (a aparici\u00f3n de anomal\u00edas no desenvolvemento) en h\u00e1msteres.\nMicrobiolox\u00eda.\nAs aflatoxinas consid\u00e9ranse as micotoxinas m\u00e1is importantes. Sintet\u00edzanse s\u00f3 por unhas poucas especies de \"Aspergillus\", das cales \"A. flavus\" e \"A. parasiticus\" son as m\u00e1is problem\u00e1ticas. A expresi\u00f3n de doenzas relacionadas con aflatoxinas est\u00e1 influenciada por factores como a especie, idade, nutrici\u00f3n, sexo, e a posibilidade de exposici\u00f3n concorrente a outras toxinas. O principal \u00f3rgano diana en mam\u00edferos \u00e9 o f\u00edgado, as\u00ed que as aflatoxicoses son principalmente doenzas hep\u00e1ticas. As condici\u00f3ns que aumentan a probabilidade de aflatoxicose en humanos incl\u00faen a dispo\u00f1ibilidade limitada de alimentos variados, condici\u00f3ns ambientais que favorecen o crecemento de fungos nos alimentos, e a falta de sistemas para a regulaci\u00f3n, vixilancia, e control da presenza de aflatoxinas nos alimentos.\n\"A. flavus\" e \"A. parasiticus\" son mofos que crecen en moitos substratos, especialmente en condici\u00f3ns de alta humidade. As aflatoxinas foron illadas de todos os principais cereais cultivados, e de fontes tan diversas como a manteiga de cacahuete e o c\u00e1nnabis. Alimentos que con frecuencia est\u00e1n contaminados con aflatoxinas son a mandioca, chiles, millo, sementes de algod\u00f3n, millo mi\u00fado, cacahuetes, arroz, sorgo, pipas de xirasol, noces, trigo, e outras varias plantas usadas para o consumo humano ou animal. Cando se procesan estes produtos, as aflatoxinas entran dentro da cadea xeral de alimentaci\u00f3n e poden aparecer en alimentos humanos e de mascotas, ou de animais de granxa. Os produtos da transformaci\u00f3n das aflatoxinas at\u00f3panse \u00e1s veces en ovos, l\u00e1cteos, e carne cando os animais foron alimentados con cereais contaminados..\nDetecci\u00f3n en humanos.\nHai d\u00faas t\u00e9cnicas principais que son as m\u00e1is utilizadas para detectar os niveis de aflatoxinas en humanos.\nO primeiro m\u00e9todo \u00e9 medir o aduto AFB1-guanina na urina dos suxeitos.\nA presenza deste produto de degradaci\u00f3n indica unha exposici\u00f3n \u00e1 aflatoxina B1 durante as \u00faltimas 24 horas. Esta t\u00e9cnica mide s\u00f3 as exposici\u00f3ns recentes. Debido \u00e1 vida media deste metabolito, o nivel de AFB1-guanina medido pode variar dun d\u00eda para outro, dependendo da dieta, e non \u00e9 un m\u00e9todo ideal para estimar a exposici\u00f3n a longo prazo.\nOutra t\u00e9cnica que se ten usado \u00e9 unha medida do nivel do aduto AFB1-albumina no soro sangu\u00edneo. Este enfoque proporciona unha medida m\u00e1is integrada da exposici\u00f3n ao longo de semanas ou meses.\nAnimais.\nA aflatoxina pode orixinar doenzas hep\u00e1ticas en cans, pero non todos os cans expostos a aflatoxina desenvolver\u00e1n doenzas hep\u00e1ticas, xa que depende da dose da exposici\u00f3n. Alg\u00fans cans que desenvolven doenzas hep\u00e1ticas poden recuperarse.\nUn nivel baixo de exposici\u00f3n da aflatoxina require un consumo continuo durante varias semanas ou meses para que aparezan signos de disfunci\u00f3n hep\u00e1tica.\nAlg\u00fans artigos suxiren que o nivel t\u00f3xico na comida para cans \u00e9 de 100\u2013300 ppb e require unha continua exposici\u00f3n ou o consumo durante algunhas semanas ou meses para desenvolver a aflatoxicose.\nOs pavos son extremadamente susceptibles \u00e1 aflatoxicose. Recentes estudos revelaron que isto se debe ao eficiente metabolismo mediado polo citocromo P450 da aflatoxina B1 no f\u00edgado dos pavos e a deficiente detoxificaci\u00f3n mediada pola glutati\u00f3n-S-transferase.\nNon hai ant\u00eddoto espec\u00edfico para a aflatoxicose. Os coidados de mantemento incl\u00faen a administraci\u00f3n de flu\u00eddos con dextrosa, vitaminas K e B, e unha dieta proteica restrinxida pero de alta calidade cun contido adecuado de carbohidratos."}
{"id": "307162", "revid": "27155", "url": "https://gl.wikipedia.org/wiki?curid=307162", "title": "Micotoxina", "text": ""}
{"id": "307163", "revid": "1888", "url": "https://gl.wikipedia.org/wiki?curid=307163", "title": "El Iris Literario", "text": "El Iris Literario foi unha revista editada en Pontevedra entre 1888 e 1889.\nHistoria e caracter\u00edsticas.\nRevista quincenal que apareceu o 1 de outubro de 1888. Foron os seus redactores Gerardo \u00c1lvarez Limeses, Eduardo Pardo G\u00f3mez, Casimiro Velo, Ram\u00f3n V\u00e1zquez, Sandalio Garc\u00eda e M\u00e1ximo Tom\u00e9, e entre os seus colaboradores figuraron Javier Valcarce Ocampo e V\u00edctor Said Armesto. Cesou a s\u00faa publicaci\u00f3n o 9 de xaneiro de 1889."}
{"id": "307164", "revid": "89787", "url": "https://gl.wikipedia.org/wiki?curid=307164", "title": "Billetes de Bohemia e Moravia", "text": "Os Billetes de Bohemia e Moravia eran o conxunto de billetes imprimidos, \"cu\u00f1ados\" e \"sobreimpresos\" durante o establecemento do Protectorado de Bohemia e Moravia por parte da Alema\u00f1a Nazi, o cal estivo vixente dende o ano 1939 \u00f3 ano 1945, durante este protectorado foi establecida unha nova moeda, a coroa do protectorado de Bohemia e Moravia, co\u00f1ecida tam\u00e9n coma a \"Coroa do Protectorado\" (en checo: Protektor\u00e1tn\u00ed koruna), que ser\u00eda a s\u00faa moeda oficial, a cal estaba subdividida en 100 hal\u00e9\u0159\u016f.\nEmisi\u00f3n dos billetes.\nOs billetes da R. de Checoslovaquia de 1 e 5 korun foron selados cun cu\u00f1o circular coa lenda en alem\u00e1n \"Protektorat B\u00f6hmen und M\u00e4hren\" na parte superior do c\u00edrculo, e na parte inferior segu\u00eda coa lenda (esta vez en checo) \"Protektor\u00e1t \u010cechy a Morava\", a partir do 9 de febreiro de 1940 comezar\u00eda a emisi\u00f3n de billetes ordinarios. Despois do \"selado\" inicial, o goberno fixo tiradas regulares de 1, 5, 50 e 100 korun no ano 1940, 10 korun no 1942, e 20 e 50 korun en 1944. O Nationalbank f\u00fcr B\u00f6hmen und M\u00e4hren en Praga (Banco Nacional de Bohemia e Moravia en Praga) introduciu billetes de 500 e 1000 korun no ano 1942, e xa no ano 1943 introducir\u00eda billetes checoslovacos de 5000 korun \"sobreimpresos\". A partir de 1944, o Banco Nacional imprimir\u00eda billetes ordinarios de 5000 korun."}
{"id": "307165", "revid": "56817", "url": "https://gl.wikipedia.org/wiki?curid=307165", "title": "El Mercantil (A Coru\u00f1a)", "text": "El Mercantil foi un peri\u00f3dico editado na Coru\u00f1a en 1888.\nHistoria e caracter\u00edsticas.\nApareceu o 10 de agosto de 1888. Dedicado \u00e1 defensa dos intereses comerciais e industriais da Coru\u00f1a, public\u00e1base os martes, xoves e domingos. Estaba dirixido por Jos\u00e9 L. Pereira."}
{"id": "307166", "revid": "32797", "url": "https://gl.wikipedia.org/wiki?curid=307166", "title": "El Mercantil", "text": "El Mercantil foi o nome de varias publicaci\u00f3ns:"}
{"id": "307167", "revid": "56817", "url": "https://gl.wikipedia.org/wiki?curid=307167", "title": "Capacidade de difusi\u00f3n", "text": "Ch\u00e1mase capacidade de difusi\u00f3n do pulm\u00f3n \u00e1 medida da transferencia de gases desde este \u00f3rgano aos gl\u00f3bulos vermellos nos vasos sangu\u00edneos pulmonares.\nForma parte dunha serie completa de probas (probas da funci\u00f3n pulmonar) realizadas para determinar a capacidade total do pulm\u00f3n para transportar gases dentro e f\u00f3ra do sangue.\nA capacidade de difusi\u00f3n, especialmente a capacidade de difusi\u00f3n ou factor de transferencia do pulm\u00f3n do mon\u00f3xido de carbono (DLCO, nas s\u00faas siglas en ingl\u00e9s), determ\u00ednase en certas enfermidades do pulm\u00f3n e do coraz\u00f3n.),\nA medida da capacidade de difusi\u00f3n no pulm\u00f3n do mon\u00f3xido de carbono (DLCO) foi estandarizada de acordo cun protocolo das Sociedades Tor\u00e1cicas Europea e Americana."}
{"id": "307168", "revid": "56817", "url": "https://gl.wikipedia.org/wiki?curid=307168", "title": "La Resurrecci\u00f3n de Galicia", "text": "La Resurrecci\u00f3n de Galicia foi un peri\u00f3dico editado en Ferrol en 1876.\nHistoria e caracter\u00edsticas.\nApareceu o 1 de xaneiro de 1876. Dirixido por Manuel Comellas Co\u00edmbra. Cesou a s\u00faa publicaci\u00f3n en xullo de 1876."}
{"id": "307169", "revid": "1822", "url": "https://gl.wikipedia.org/wiki?curid=307169", "title": "Morro", "text": ""}
{"id": "307170", "revid": "23204", "url": "https://gl.wikipedia.org/wiki?curid=307170", "title": "Capacidade el\u00e9ctrica", "text": "En electromagnetismo e electr\u00f3nica, a capacidade el\u00e9ctrica, tam\u00e9n co\u00f1ecida como capacitancia ou, simplemente capacidade, \u00e9 a propiedade que te\u00f1en os corpos para manter unha carga el\u00e9ctrica. O dispositivo m\u00e1is com\u00fan que almacena enerx\u00eda desta forma \u00e9 o condensador.\nA capacidade el\u00e9ctrica tam\u00e9n \u00e9 unha medida da cantidade de enerx\u00eda el\u00e9ctrica almacenada para unha diferenza de potencial el\u00e9ctrico dada, como sucede nunha pila ou nun acumulador ou bater\u00eda.\nRelaci\u00f3n entre carga e diferenza de potencial.\nA relaci\u00f3n entre a diferenza de potencial (ou tensi\u00f3n) existente entre as placas do condensador e a carga el\u00e9ctrica almacenada neste, descr\u00edbese mediante a seguinte expresi\u00f3n matem\u00e1tica:\nOnde:\nCabe destacar que a capacidade \u00e9 sempre unha cantidade positiva, e que depende da xeometr\u00eda do condensador considerado (de placas paralelas, cil\u00edndrico, esf\u00e9rico). Outro factor do que depende \u00e9 do diel\u00e9ctrico (material non condutor) que se introduza entre as d\u00faas \"placas\" do condensador. Canto maior sexa a constante diel\u00e9ctrica do material non condutor introducido, maior ser\u00e1 a capacidade.\nNa pr\u00e1ctica, a din\u00e1mica el\u00e9ctrica do condensador expr\u00e9sase grazas \u00e1 seguinte ecuaci\u00f3n diferencial, que se obt\u00e9n derivando respecto ao tempo a ecuaci\u00f3n anterior.\nOnde formula_4 representa a intensidade de corrente el\u00e9ctrica, medida en amperes.\nEnerx\u00eda.\nA enerx\u00eda almacenada nun condensador, medida en joules, \u00e9 igual ao \"traballo\" realizado para cargalo. Consideremos un condensador cunha capacidade \"C\", unha carga \"+q\" nunha placa e \"-q\" na outra. Para mover unha pequena cantidade de carga formula_6 desde unha placa cara \u00e1 outra en sentido contrario \u00e1 diferenza de potencial, d\u00e9bese realizar un traballo formula_7:\nOnde\n\u00c9 dicir, para cargar un condensador hai que realizar un traballo, e parte deste traballo queda almacenado en forma de enerx\u00eda potencial electrost\u00e1tica.\nP\u00f3dese calcular a enerx\u00eda almacenada nun condensador integrando esta ecuaci\u00f3n. Se comezamos cun condensador descargado (\"q\" = 0) e se moven cargas desde unha das placas cara \u00e1 outra at\u00e9 que adquiran cargas \"+Q\" e \"-Q\", respectivamente, d\u00e9bese realizar un traballo \"W\":\nCombinando esta expresi\u00f3n coa ecuaci\u00f3n de arriba para a capacidade, obtemos:\nOnde\nAutocapacidade.\nUsualmente o termo capacidade mutua util\u00edzase como abreviatura do termo \"capacidade\" entre dous condutores pr\u00f3ximos, como as placas dun condensador. Por\u00e9n, para un condutor illado tam\u00e9n existe unha propiedade chamada autocapacitancia, que \u00e9 a cantidade de carga el\u00e9ctrica que debe engadirse a un condutor illado para aumentar a s\u00faa potencial nun volt, para as\u00ed calcular a capacidade el\u00e9ctrica mediante un condensador paralelo ou plano. O punto de referencia te\u00f3rico para este potencial \u00e9 unha esfera oca condutora, de raio infinito, centrado no condutor. Usando este m\u00e9todo, a autocapacitancia dunha esfera condutora de raio R v\u00e9n dada por:\nEstes son alg\u00fans exemplos de valores de autocapacitancia:"}
{"id": "307172", "revid": "98629", "url": "https://gl.wikipedia.org/wiki?curid=307172", "title": "Wilt", "text": "Wilt \u00e9 unha novela en lingua inglesa do escritor ingl\u00e9s Tom Sharpe, publicada por vez primeira en 1976 por Secker and Warburg.\nTrama.\nHenry Wilt \u00e9 un profesor de literatura nun centro de formaci\u00f3n profesional do sur de Inglaterra. Ten baixa autoestima porque est\u00e1 infravalorado laboralmente, e non est\u00e1 contento coa s\u00faa relaci\u00f3n de parella coa s\u00faa esposa Eva, poderosa fisicamente pero emocionalmente inmatura, e imaxina formas para matala. Logo dunha concatenaci\u00f3n de sucesos, entre os cales est\u00e1 ficar enganchado a unha boneca inchable, comeza unha xornada delirante para o protagonista. Vive o caos e a humillaci\u00f3n, pero logo de ser detido pola polic\u00eda descobre as s\u00faas propias forzas e a s\u00faa dignidade, nunha loita dial\u00e9ctica co tenaz inspector de polic\u00eda Flint.\nNarraci\u00f3n.\nA obra est\u00e1 narrada en terceira persoa nun estilo c\u00f3mico.\nAdaptaci\u00f3ns.\n\"Wilt\" foi levada \u00f3 cine en 1989 por Michael Tuchner."}
{"id": "307174", "revid": "132", "url": "https://gl.wikipedia.org/wiki?curid=307174", "title": "At\u00fan do \u00cdndico", "text": "O at\u00fan do \u00cdndico (Thunnus tonggol) \u00e9 unha especie de peixe da familia Scombridae da orde dos Perciformes.\nMorfolox\u00eda.\nOs machos poden chegar a alcanzar os 145\u00a0cm de lonxitude total e os 35,9\u00a0kg de peso.\nDistribuci\u00f3n xeogr\u00e1fica.\nAt\u00f3pase desde o Mar Vermello e a \u00c1frica Oriental at\u00e9 Nova Guinea, Xap\u00f3n e Australia."}
{"id": "307175", "revid": "132", "url": "https://gl.wikipedia.org/wiki?curid=307175", "title": "At\u00fan negro", "text": "O at\u00fan negro ou at\u00fan de aleta negra (Thunnus atlanticus) \u00e9 unha especie de peixe da familia Scombridae da orde dos Perciformes.\nMorfolox\u00eda.\nOs machos poden chegar a alcanzar os 108\u00a0cm de lonxitude total e os 20,6\u00a0kg de peso.\nDistribuci\u00f3n xeogr\u00e1fica.\nAt\u00f3pase desde Massachusetts (Estados Unidos) at\u00e9 R\u00edo de Xaneiro (Brasil)."}
{"id": "307176", "revid": "98629", "url": "https://gl.wikipedia.org/wiki?curid=307176", "title": "Samba (filme de 2014)", "text": "Samba \u00e9 un filme franc\u00e9s co-escrito e dirixido por Olivier Nakache e Eric Toledano que se estreou no 2014. \u00c9 a segunda colaboraci\u00f3n entre Olivier Nakache, Eric Toledano e Omar Sy, despois de \"Intocable\" (2011)."}
{"id": "307181", "revid": "5863", "url": "https://gl.wikipedia.org/wiki?curid=307181", "title": "Ping\u00fc\u00edn de Adelia", "text": "O ping\u00fc\u00edn de Adelia (\"Pygoscelis adeliae\") \u00e9 unha especie de ping\u00fc\u00edn que habita na costa ant\u00e1rtica, recibe o seu nome pola Terra Adelia, que \u00e1 s\u00faa vez leva o nome da dona do explorador franc\u00e9s Jules Dumont d'Urville o descubridor deses ping\u00fc\u00edns en 1840.\nDescrici\u00f3n.\nCunha altura de 75\u00a0cm e peso de entre 3,8 e 6,8\u00a0kg te\u00f1en dimorfismo sexual moi pronunciado. A s\u00faa marcas distintiva \u00e9 un anel branco arredor de cada ollo e as longas plumas na base do peteiro que ocultan a maior parte da zona vermella do peteiro. O seu rabo \u00e9 un pouco m\u00e1is grande ca dos outros ping\u00fc\u00edns.\nDistribuci\u00f3n e h\u00e1bitat.\nEst\u00edmabase que en 2014 hab\u00eda 3 790 000 parellas nidificantes en 251 colonias, un aumento do 53% sobre o anterior censo completado vinte anos antes. As colonias da pen\u00ednsula Ant\u00e1rtica declinaron pero o aumento na Ant\u00e1rtida oriental compensa esas perdas. Durante a tempada de crianza congr\u00e9ganse en grandes colonias, algunha de m\u00e1is dun cuarto de mill\u00f3n de parellas.\nComportamento.\nAlimentaci\u00f3n.\nAlim\u00e9ntanse principalmente de krill ant\u00e1rtico e krill do xeo, peixes e luras glaciais. O krill pasou a ser o seu alimento principal desde hai 200 anos, coincidindo co declive das baleas e o aumento conseguinte do krill.\nReproduci\u00f3n.\nArriban \u00e1 zona de crianza en outubro-novembro, fan os seus ni\u00f1os con pedras, En decembro machos e femias alt\u00e9rnanse para alimentarse e criar e en marzo adultos e cr\u00edas volven ao seu lugar de orixe."}
{"id": "307193", "revid": "98629", "url": "https://gl.wikipedia.org/wiki?curid=307193", "title": "Julien Duvivier", "text": "Julien Duvivier, nado en Lille o 8 de outubro de 1896 e finado en Par\u00eds o 29 de outubro de 1967 foi un director de cinema franc\u00e9s.\nTraxectoria.\nDuvivier comezou a s\u00faa carreira en 1916 no Th\u00e9\u00e2tre de l'Od\u00e9on como actor baixo a direcci\u00f3n de Andr\u00e9 Antoine. En 1918 pasou \u00e1 compa\u00f1\u00eda Gaumont como escritor e axudante de directores como Andr\u00e9 Antoine, Louis Feuillade e Marcel L'Herbier. En 1919 dirixiu o seu primeiro filme.\nO seu primeiro grande \u00e9xito foi \"David Golder\" (1930), que tam\u00e9n foi o seu primeiro filme falado. Nesa d\u00e9cada tam\u00e9n dirixiu filmes como \"P\u00e9p\u00e9 le Moko\" e \"Un Carnet de Bal\".\nEn 1938 asinou un contrato coa MGM e fixo o seu primeiro filme estadounidense, \"The Great Waltz\". O ano seguinte volveu a Francia, pero durante a segunda guerra mundial dirixiu cinco filmes nos Estados Unidos. Ao acabar a guerra tivo dificultades para retomar a s\u00faa carreira en Francia. Por\u00e9n, continuou a traballar nese pa\u00eds ata o final da s\u00faa vida, exceptuando breves per\u00edodos en Gran Breta\u00f1a (para filmar \"Anna Karenina\", 1948) e en Espa\u00f1a (por \"Black Jack\", 1950).\nNo outono de 1967, tras rematar a produci\u00f3n de \"Diaboliquement v\u00f4tre\", filme sobre un home que perde a memoria tras un accidente de coche, o propio Duvivier tivo un accidente de tr\u00e1fico, que lle provocou un ataque ao coraz\u00f3n que acabou a s\u00faa vida. Deixou unha filmograf\u00eda de case setenta filmes."}
{"id": "307194", "revid": "89787", "url": "https://gl.wikipedia.org/wiki?curid=307194", "title": "Emma Stone", "text": "Emily Jean \"Emma\" Stone, nada en Scottsdale (Arizona) o 6 de novembro de 1988, \u00e9 unha actriz estadounidense. O seu primeiro filme foi \"Superbad\" (2007), e posteriormente co-protagonizar\u00eda en \"The House Bunny\" (2008), \"Zombieland\" (2009) e \"Paper Man\" (2009). Tam\u00e9n \u00e9 co\u00f1ecida por outros filmes como \"Amor est\u00fapido e tolo\" (2011), \"The Help\" (2011) \"The Amazing Spider-Man\" (2012, 2014), e \"The Croods\" (2013). \nEn 2017 ga\u00f1ou un Globo de Ouro polo seu papel principal no musical rom\u00e1ntico: \"La La Land\", polo que tam\u00e9n foi nomeada aos Oscar."}
{"id": "307195", "revid": "23204", "url": "https://gl.wikipedia.org/wiki?curid=307195", "title": "Emily Jean Stone", "text": ""}
{"id": "307196", "revid": "47401", "url": "https://gl.wikipedia.org/wiki?curid=307196", "title": "Richard Brooks", "text": "Reuben Sax, nado en Filadelfia (Pensilvania) o 18 de maio de 1912 e finado en Beverly Hills (California) o 11 de marzo de 1992 foi un director, guionista, produtor e escritor estadounidense co\u00f1ecido como Richard Brooks.\nTraxectoria.\nTras graduarse na Temple University, Brooks traballou coma xornalista radiof\u00f3nico. Na d\u00e9cada de 1940 iniciou a s\u00faa carreira en Hollywood escribindo gui\u00f3ns de filmes como \"Brute Force\" (1947) ou \"Key Largo\" (1948). En 1950 e grazas \u00e1 axuda do actor Cary Grant disposto a colaborar cun director novel, debutou na direcci\u00f3n con \"Crisis\", drama producido por Arthur Freed que Grant protagonizou xunto con Jos\u00e9 Ferrer. Ao longo desa d\u00e9cada foi asentando a s\u00faa categor\u00eda como director de actores, especialmente polo \u00e9xito de \"Blackboard Jungle\" (1955), con Glenn Ford e Sidney Poitier.\nBrooks rodou adaptaci\u00f3ns de grandes obras literarias, como \"Os irm\u00e1ns Karamazov\" de Fi\u00f3dor Dostoyevski, \"Elmer Gantry\", de Sinclair Lewis ou \"In Cold Blood\", de Truman Capote. Un dos seus autores favoritos foi o dramaturgo Tennessee Williams, do que dirixiu \"Cat on a Hot Tin Roof\" (1958), con Elizabeth Taylor, Paul Newman e Burl Ives, e \"Doce paxaro de xuventude\" (1962), de novo con Newman.\nA partir da d\u00e9cada de 1970 a s\u00faa produci\u00f3n diminu\u00edu en cantidade."}
{"id": "307198", "revid": "23204", "url": "https://gl.wikipedia.org/wiki?curid=307198", "title": "Robert Siodmak", "text": "Robert Siodmak, nado en Dresden (Alema\u00f1a) o 8 de agosto de 1900 e finado en Ascona (Su\u00edza) o 10 de marzo de 1973 foi un director de cinema estadounidense de orixe alem\u00e1.\nTraxectoria.\nSiodmak traballou como director de escena e como banqueiro antes de converterse en montador e guionista para Curtis Bernhardt en 1925. En 1929 convenceu o seu primo Seymour Nebenzal para que financiase o seu primeiro filme, \"Menschen am Sonntag\", escrito polo seu irm\u00e1n Curt Siodmak. Co ascenso do Nazismo, Siodmak, de orixe xud\u00eda, abandonou Alema\u00f1a para ir a Par\u00eds e finalmente a Hollywood, onde chegou en 1939.\nDesde 1941 comezou a dirixir filmes de serie B para varios estudios antes de conseguir un contrato de sete anos con Universal Studios en 1943, na que adoitaba ser empregado para salvar produci\u00f3ns problem\u00e1ticas. O seu primeiro filme de serie A foi \"Cobra Woman\" en 1944. Ese mesmo ano dirixiu o seu primeiro filme negro, x\u00e9nero que lle dar\u00eda reco\u00f1ecemento. En 1946 conseguiu unha candidatura ao Oscar ao mellor director por \"Os asasinos\".\nEn 1952, trala problem\u00e1tica produci\u00f3n de \"O temible burl\u00f3n\" marchou a Europa, onde dirixiu \"Die Ratten\", Oso de Ouro no festival de Berl\u00edn, ou \"Nachts, wenn der Teufel kam\". Volveu a Hollywood en 1967 para dirixir \"A \u00faltima aventura do xeneral Custer\", que foi outra decepci\u00f3n.\nFinou en 1973, sete semanas despois do pasamento da s\u00faa dona."}
{"id": "307199", "revid": "23204", "url": "https://gl.wikipedia.org/wiki?curid=307199", "title": "Josef von Sternberg", "text": "Jonas Sternberg, nado en Viena o 29 de maio de 1894 e finado en Hollywood (California) o 22 de decembro de 1969 foi un director de cinema austr\u00edaco-estadounidense, co\u00f1ecido como Josef von Sternberg.\nTraxectoria.\nSternberg naceu nunha familia xud\u00eda en Viena. Cando ti\u00f1a dous anos o seu pai Moses (Morris) Sternberg, antigo soldado do ex\u00e9rcito austro-h\u00fangaro, mudouse aos Estados Unidos na busca de emprego e o resto da s\u00faa familia uniuse ao pai cinco anos despois. Logo de tres anos toda a familia volveu a Viena. Cando Sternberg cumpriu catorce anos a familia estableceuse en Nova York, onde aprendeu ingl\u00e9s en escolas p\u00fablicas.\nSternberg abandonou o instituto para traballar como mozo dos recados nun almac\u00e9n. En 1915 traballaba para William A. Brady na World Film Company, en Nova Jersey. O director Emile Chautard contratou a Sternberg como axudante de director en 1919 para \"The Mystery of the Yellow Room\". Debutou como director en 1925 con \"The Salvation Hunters\". O actor e produtor Elliott Dexter engadiu o falso t\u00edtulo arist\u00f3crata 'von' ao apelido de Sternberg en 1925 durante a produci\u00f3n de \"By Divine Right\".\nCharlie Chaplin quedou impresionado por \"The Salvation Hunters\" e animou a Douglas Fairbanks e Mary Pickford a comprar os dereitos. O \u00e9xito chegoulle a Sternberg no final da d\u00e9cada con Paramount Pictures e alg\u00fans dos \u00faltimos filmes do per\u00edodo mudo, como \"The Last Command\" e \"The Docks of New York\" (ambos os dous de 1928).\nA carreira de Sternberg decaeu tras \"Thunderbolt\", polo que aceptou unha invitaci\u00f3n para facer un filme en Alema\u00f1a. En 1929 dirixiu \"Der blaue Engel\" en ingl\u00e9s e alem\u00e1n simultaneamente. Para o filme contratou a unha desco\u00f1ecida Marlene Dietrich como Lola Lola, a protagonista, que se converteu nunha estrela internacional que coa que continuou a colaborar nos Estados Unidos.\nO \u00faltimo filme en solitario que dirixiu foi \"Anatahan\" (1953), rodado no Xap\u00f3n."}
{"id": "307201", "revid": "89787", "url": "https://gl.wikipedia.org/wiki?curid=307201", "title": "Don Siegel", "text": "Donald Siegel, nado en Chicago (Illinois) o 26 de outubro de 1912 e finado en Nipomo (California) o 20 de abril de 1991 foi un director e produtor cinematogr\u00e1fico estadounidense.\nTraxectoria.\nDe orixe xud\u00eda, estudou en Nova York e en Inglaterra. Durante un tempo estudou belas artes en Par\u00eds, pero abandonouno aos vinte anos para establecerse nos \u00c1nxeles, atopando traballo na Warner Bros. tras co\u00f1ecer o produtor Hal B. Wallis.\nNa compa\u00f1\u00eda chegou a ser xefe do departamento de montaxe, onde dirixiu escenas coma os t\u00edtulos de cr\u00e9ditos de \"Casablanca\". Dirixiu ademais filmes de todos os x\u00e9neros, como \"Invasion of the Body Snatchers\" (1956), \"Flaming Star\" (1960), con Elvis Presley, ou \"Harry o sucio\" (1971), con Clint Eastwood. O filme \"Sen perd\u00f3n\", de Eastwood, est\u00e1 dedicado \"para Don e Sergio\"."}
{"id": "307202", "revid": "89787", "url": "https://gl.wikipedia.org/wiki?curid=307202", "title": "Alan J. Pakula", "text": "Alan Jay Pakula, nado en Nova York o 7 de abril de 1928 e finado en Melville (Nova York) o 19 de novembro de 1998 foi un director, guionista e produtor cinematogr\u00e1fico estadounidense.\nTraxectoria.\nPakula naceu no Bronk, de pais de orixe xud\u00eda polaca, Jeanette Goldstein e Paul Pakula. Comezou a s\u00faa carreira en Hollywood como axudante no departamento de animaci\u00f3n en Warner Brothers. En 1957 levou a cabo a s\u00faa primeira produci\u00f3n para Paramount Pictures e en 1962 produciu \"To Kill a Mockingbird\", que lle valeu unha candidatura ao Oscar ao mellor filme.\nO seu primeiro filme como director foi \"The Sterile Cuckoo\" (1969), con Liza Minnelli. Nos seguintes anos logrou \u00e9xitos con filmes coma \"Klute\",\n\"T\u00f3dolos homes do presidente\" ou \"Sophie's Choice\".\nPakula faleceu en 1995 nun accidente de tr\u00e1fico na Long Island Expressway: un condutor diante del golpeou un tubo met\u00e1lico que atravesou o parabrisas de Pakula d\u00e1ndolle na cabeza e causando que sa\u00edse da estrada cara a un valo, falecendo instantaneamente."}
{"id": "307205", "revid": "23204", "url": "https://gl.wikipedia.org/wiki?curid=307205", "title": "El Masroig", "text": "El Masroig \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307206", "revid": "23204", "url": "https://gl.wikipedia.org/wiki?curid=307206", "title": "El Mil\u00e0", "text": "El Mil\u00e0 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307210", "revid": "23204", "url": "https://gl.wikipedia.org/wiki?curid=307210", "title": "El Molar, Tarragona", "text": "El Molar \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307219", "revid": "23204", "url": "https://gl.wikipedia.org/wiki?curid=307219", "title": "Clisson", "text": "Clisson (en ) \u00e9 un concello franc\u00e9s do departamento de Loira Atl\u00e1ntico dentro da rexi\u00f3n Pa\u00eds do Loira. Forma parte da Breta\u00f1a hist\u00f3rica e o seu castelo era pedra angular da defensa da Marca Bretoa contra Poitou e Anjou."}
{"id": "307220", "revid": "1888", "url": "https://gl.wikipedia.org/wiki?curid=307220", "title": "La Aurora de Galicia", "text": "La Aurora de Galicia foi o nome de varias publicaci\u00f3ns:"}
{"id": "307221", "revid": "89787", "url": "https://gl.wikipedia.org/wiki?curid=307221", "title": "Capacidade cranial", "text": "A capacidade cranial \u00e9 a medida do volume interior do cranio dos vertebrados, \u00e9 dicir, dos animais que pos\u00faen tanto cranio coma cerebro. A unidade de medida m\u00e1is usada \u00e9 o cent\u00edmetro c\u00fabico (cm3).\nO volume do cranio \u00fasase como un indicador aproximado do tama\u00f1o do cerebro, e este, \u00e1 s\u00faa vez, \u00fasase como un indicador para estimar a intelixencia potencial dun organismo. As\u00ed, nos vertebrados, o aumento desta capacidade, observado ao longo da evoluci\u00f3n, est\u00e1 en relaci\u00f3n co aumento da intelixencia e a complexidade psicocomportamental. O aumento desta capacidade atinxe o seu m\u00e1ximo no ser humano e prod\u00facese grazas a un aumento masivo do c\u00f3rtex cerebral que, facendo fronte a un volume non expans\u00edbel da caixa cranial, engurrou, form\u00e1ndose sucos profundos chamados circunvoluci\u00f3ns. A superficie do c\u00f3rtex chega a alcanzar m\u00e1is de 0,22 m\u00b2, e parece que hai unha relaci\u00f3n entre o grao de engurramento e a intelixencia.\nPor\u00e9n, as capacidades craniais m\u00e1is grandes non son sempre indicativas de que un ser vivo sexa m\u00e1is intelixente, debido a que tam\u00e9n se require un volume maior para controlar un corpo m\u00e1is grande ou, nalg\u00fans casos, \u00e9 unha caracter\u00edstica adaptativa para a vida nun medio m\u00e1is fr\u00edo.\nExemplos de capacidade cranial en hom\u00ednidos primitivos.\n\"Notas\":&lt;br&gt;1. Os volumes indicados son orientativos, existindo variaci\u00f3n para cada un dos f\u00f3siles individuais&lt;br&gt;2. MA = mill\u00f3ns de anos."}
{"id": "307223", "revid": "56817", "url": "https://gl.wikipedia.org/wiki?curid=307223", "title": "La Aurora de Galicia (1871)", "text": "La Aurora de Galicia foi unha revista aparecida en Santiago de Compostela en 1871.\nHistoria e caracter\u00edsticas.\nApareceu en 1871. Estivo dirixido por Valent\u00edn Lamas Carvajal que publicou aqu\u00ed os seus primeiros traballos."}
{"id": "307226", "revid": "1131", "url": "https://gl.wikipedia.org/wiki?curid=307226", "title": "El Abejorro", "text": "El Abejorro foi unha revista editada en Tui en 1889.\nHistoria e caracter\u00edsticas.\nRevista humor\u00edstica que apareceu en 1889. Tivo curta duraci\u00f3n."}
{"id": "307227", "revid": "1888", "url": "https://gl.wikipedia.org/wiki?curid=307227", "title": "El Mi\u00f1oto", "text": "El Mi\u00f1oto foi unha revista editada en Tui en 1886.\nHistoria e caracter\u00edsticas.\nRevista humor\u00edstica que apareceu en 1886. Tivo curta duraci\u00f3n."}
{"id": "307235", "revid": "56817", "url": "https://gl.wikipedia.org/wiki?curid=307235", "title": "Don Pepito", "text": "Don Pepito foi un semanario editado na Coru\u00f1a entre 1889 e 1890.\nHistoria e caracter\u00edsticas.\nSubtitulado \"Semanario sat\u00edrico y pol\u00edtico\", apareceu a principios de 1889. Estivo dirixido por Blas Valcarce at\u00e9 a s\u00faa morte en febreiro de 1890. O \u00faltimo n\u00famero co\u00f1ecido \u00e9 o 89, publicado o 23 de novembro de 1890."}
{"id": "307242", "revid": "89787", "url": "https://gl.wikipedia.org/wiki?curid=307242", "title": "Televisi\u00f3n Dixital Terrestre en Portugal", "text": "A Televisi\u00f3n Dixital Terrestre en Portugal \u00e9 considerado un servizo p\u00fablico de radio e televisi\u00f3n en Portugal de titularidade do Estado. A s\u00faa xesti\u00f3n faise de forma direta polo propio Estado e dun xeito indirecto, a trav\u00e9s das concesi\u00f3n administrativas aos particulares.\nRadio en Portugal.\nA Radio e Televisi\u00f3n de Portugal (RTP) ten tam\u00e9n tres emisoras de radio: Antena 1, Antena 2 e Antena 3. Ademais, existen tres emisoras privadas, das cales as m\u00e1is antigas e reco\u00f1ecidas son R\u00e1dio Renascen\u00e7a, R\u00e1dio Comercial e R\u00e1dio Clube Portugu\u00eas."}
{"id": "307244", "revid": "23204", "url": "https://gl.wikipedia.org/wiki?curid=307244", "title": "Audrieu", "text": "Audrieu \u00e9 un concello do departamento franc\u00e9s de Calvados, na rexi\u00f3n de Baixa Normand\u00eda. En 2012 ti\u00f1a 1039 habitantes, e sit\u00faase a 18\u00a0km de Caen."}
{"id": "307245", "revid": "56817", "url": "https://gl.wikipedia.org/wiki?curid=307245", "title": "D\u00e1ctilo (zoolox\u00eda)", "text": "En zoolox\u00eda, denom\u00ednase d\u00e1ctilo a d\u00faas estruturas corporais presentes en senllos grupos de invertebrados:\nCrust\u00e1ceos.\nEn moitos crust\u00e1ceos o d\u00e1ctilo \u00e9 o segmento terminal do seus ap\u00e9ndices tor\u00e1cicos. En certos casos, como nos dec\u00e1podos, o d\u00e1ctilo, canda o propodio, forma a quela ou pinza. Nos dec\u00e1podos comest\u00edbeis, o d\u00e1ctilo co\u00f1\u00e9cese popularmente como u\u00f1a.\nCefal\u00f3podos.\nNos cefal\u00f3podos o d\u00e1ctilo \u00e9 a porci\u00f3n final dos brazos ou \"raxos\". \u00c9 estreito e, a mi\u00fado, est\u00e1 caracterizado pola colocaci\u00f3n asim\u00e9trica das ventosas e pola ausencia dunha membrana de protecci\u00f3n dorsal.\nEtimolox\u00eda e nome cient\u00edfico.\nO termo d\u00e1ctilo procede do grego antigo \u03b4\u03ac\u03ba\u03c4\u03c5\u03bb\u03bf\u03c2 \"d\u00e1ktylos\", \"dedo\". Na linguaxe cient\u00edfica internacional, denom\u00ednase coa s\u00faa adaptaci\u00f3n ao lat\u00edn cient\u00edfico, \"dactylus\", que \u00e9 tam\u00e9n o nome desta estrutura en ingl\u00e9s, idioma que non adapta os nomes cient\u00edficos latinos."}
{"id": "307246", "revid": "109216", "url": "https://gl.wikipedia.org/wiki?curid=307246", "title": "Copa do Rei de Rugby 2008-2009", "text": "Na tempada 2008-2009 disputouse a 76\u00aa edici\u00f3n da Copa do Rei de rugby, o torneo nacional m\u00e1is antigo do rugby espa\u00f1ol. Organizado pola F.E.R., acadaron o dereito a competir no torneo os oito equipos que ocuparon os primeiros postos na t\u00e1boa da Divisi\u00f3n de Honra unha vez rematada a primeira volta da liga regular.\nO torneo copeiro comezou unha vez rematada a competici\u00f3n de liga. Na final, xogada no Campo de San Pablo de Sevilla o 10 de maio de 2009, o CRC Madrid de Pozuelo de Alarc\u00f3n, que vi\u00f1a de ga\u00f1ar o campionato de liga, acadou tam\u00e9n o t\u00edtulo copeiro derrotando por 34 a 26 \u00f3 Cajasol Ciencias de Sevilla, que xogaba a final no seu propio campo.\nFormato.\nO formato da competici\u00f3n contou con tres roldas eliminatorias:\nParticipantes.\nOs oito equipos participantes sa\u00edron do campionato nacional de liga na s\u00faa Divisi\u00f3n de Honra. Acadaron o dereito a participar na Copa do Rei os oito primeiros equipos da t\u00e1boa \u00f3 remate da primeira volta.\nAs\u00ed quedou a t\u00e1boa da liga trala primeira volta (os oito equipos clasificados para disputar a Copa do Rei est\u00e1n marcados en cor azul):"}
{"id": "307247", "revid": "624", "url": "https://gl.wikipedia.org/wiki?curid=307247", "title": "D\u00e1ctilo", "text": "D\u00e1ctilo (do grego antigo \u03b4\u03ac\u03ba\u03c4\u03c5\u03bb\u03bf\u03c2 \"d\u00e1ktylos\", \"dedo\") pode referirse a:"}
{"id": "307249", "revid": "6750", "url": "https://gl.wikipedia.org/wiki?curid=307249", "title": "Nampa, Idaho", "text": "Nampa \u00e9 unha cidade do estado de Idaho dos Estados Unidos. Con 85 930 habitantes \u00e9 a meirande localidade do condado de Canyon. Est\u00e1 situada a 32\u00a0km ao oeste de Boise e a 10\u00a0km ao oeste de Meridian e forma parte da \u00e1rea metropolitana de Boise-Nampa.\nXeograf\u00eda.\nNampa est\u00e1 situada en 43\u00b034'29 \" ao norte, 116\u00b033'49 \" ao oeste (43.574807, -116.563559)GR1.\nSegundo a oficina de censo dos Estados Unidos, a cidade ten unha \u00e1rea total de 81,17\u00a0km\u00b2 . Destes, 80,78\u00a0km\u00b2 \u00e9 terra e 0,2\u00a0km\u00b2 \u00e9 auga. "}
{"id": "307251", "revid": "25871", "url": "https://gl.wikipedia.org/wiki?curid=307251", "title": "Paule-Marguerite Fran\u00e7oise de Gondi", "text": "Paule-Marguerite Fran\u00e7oise de Gondi, nada o 12 de marzo de 1655 en Machecoul e finada o 21 de xaneiro de 1716 en Par\u00eds, foi duquesa de Retz (1676-1716)\nTraxectoria.\nSeu pai foi Pierre de Gondi e s\u00faa nai Catherine de Gondi. Casou o 12 de marzo de 1675 con Fran\u00e7ois Emmanuel de Blanchefort-Cr\u00e9quy. Ao ano seguinte \u00e1 morte de seu pai herdou os seus t\u00edtulos: duquesa de Retz, se\u00f1ora de Machecoul, marquesa de La Garnache, condesa de Joigny e baronesa de Mortagne. Herdeira e sucesora da familia dos Gondi, que despois dos episodios protagonizados por seu t\u00edo, o cardeal de Retz, conta cunha mala reputaci\u00f3n na corte do rei Lu\u00eds XIV. Tivo un fillo pero morreu en 1703 aos 25 anos e \u00e1 morte de Paule-Marguerite os seus t\u00edtulos pasaron \u00e1 casa de Neufville-Villeroy"}
{"id": "307252", "revid": "1888", "url": "https://gl.wikipedia.org/wiki?curid=307252", "title": "El Rel\u00e1mpago", "text": "El Rel\u00e1mpago foi un semanario editado en Bueu en 1899.\nHistoria e caracter\u00edsticas.\nSubtitulado \"Semanario destinado a la defensa de los intereses materiales\", apareceu o 26 de maio de 1899. Fundado por Salvador Avilleira Est\u00e9vez. S\u00f3 editou o primeiro exemplar."}
{"id": "307255", "revid": "89787", "url": "https://gl.wikipedia.org/wiki?curid=307255", "title": "Ventosa (zoolox\u00eda)", "text": "A ventosa \u00e9 un \u00f3rgano de certos animais acu\u00e1ticos ou endoparasitos doutros animais. Nalg\u00fans casos, as ventosas son utilizadas apenas para a fixaci\u00f3n do animal a un substrato, como nas r\u00e9moras, mentres que noutros son unha adaptaci\u00f3n da boca e serven non soamente para a fixaci\u00f3n, sen\u00f3n tam\u00e9n para succi\u00f3n dos flu\u00eddos do interior do corpo do hospedeiro, como no caso da lamprea ou da samesuga.\nUn caso ben co\u00f1ecido de endoparasito que usa ventosas localizadas na cabeza para se fixar \u00e1s paredes do tubo dixestivo do hospedeiro \u00e9 a tenia.\nA\u00ednda m\u00e1is co\u00f1ecidas son as dos cefal\u00f3podos, especialmente dos polbos e as luras, nos que as ventosas son \u00f3rganos musculosos de forma circular constitu\u00eddas por tecido muscular do mesmo tipo que o do resto do corpo (polo que tam\u00e9n son comest\u00edbeis). Situadas na superficie dos brazos ou \"raxos\", funcionan \u00e1 perfecci\u00f3n como unha ventosa das que se utilizan, por exemplo, para desatascarmos os vertedoiros, \u00e9 dicir, ao exerceren presi\u00f3n sobre outra superficie, \u00e9nchese de baleiro a ventosa, expulsando a auga cara ao exterior, o que permite adherirse fortemente ao polbo ou \u00e1 lura (ou a calquera outro cefal\u00f3podo que as utilice).\nEstas ventosas te\u00f1en unha funci\u00f3n dupla: non s\u00f3 axudan ao animal na locomoci\u00f3n, como no caso dos polbos e outros moluscos bent\u00f3nicos, que usan os tent\u00e1culos para desprazarse, sen\u00f3n que serven tam\u00e9n para asegurar as s\u00faas presas."}
{"id": "307256", "revid": "98629", "url": "https://gl.wikipedia.org/wiki?curid=307256", "title": "Lingua gumuz", "text": "O gumuz \u00e9 un continuo dialectal considerada lingua falada entre Etiop\u00eda e o Sud\u00e1n e clasificada dentro da familia nilo-sahariana. A maior\u00eda dos falantes en Etiop\u00eda viven nas zonas Kamashi e Metekel da rexi\u00f3n de Benishangul-Gumuz, non obstante uns 1000 viven en aldeas pr\u00f3ximas \u00e1 cidade de Welkite na rexi\u00f3n das Naci\u00f3ns, Nacionalidades e Pobos do Sur. Os falantes sudaneses viven nunha \u00e1rea ao leste de Er Roseires, arredor de Famaka e Fazoglo no Nilo Azul.\nO primeiro testemu\u00f1o escrito da lingua foi unha lista de palabras recollidas na zona do Monte Guba en febreiro de 1883 por Juan Mar\u00eda Schuver.\nVariedades.\nAs variedades gumuz non son intelixibles entre si, e as formas gramaticais son distintas entre as variedades do norte e do sur.\nFonolox\u00eda.\nGumuz conta tanto con consoantes exectivas como con implosivas. Nalg\u00fans dialectos estase a perder en posici\u00f3n velar. Hai unha serie de consoantes palatais, tanto exectivas como implosivas. Os tons son alto e baixo, con abaixamento tonal distintivo. Nalg\u00fans dialectos como o de Sirba aparecen oclusivas bilabiales simultaneamente labializadas e palatalizadas, como na palabra 'rata'\nGram\u00e1tica.\nO gumuz \u00e9 unha AVO, con caso nominativo marcado, as\u00ed e todo no norte a orde \u00e9 AOV, probablemente por influencia do amhara ."}
{"id": "307257", "revid": "56817", "url": "https://gl.wikipedia.org/wiki?curid=307257", "title": "La Ilustraci\u00f3n Gallega", "text": "La Ilustraci\u00f3n Gallega foi unha revista editada na Coru\u00f1a en 1891.\nHistoria e caracter\u00edsticas.\nApareceu en febreiro de 1891. Dirixida por Manuel Amor Meil\u00e1n. Entre os seus colaboradores figuraron Emilia Pardo Baz\u00e1n, Eduardo Vincenti, Aureliano J. Pereira, Alberto Garc\u00eda Ferreiro, Juan Barcia Caballero, Nicanor Rey D\u00edaz, Filomena Dato Muruais. Imprim\u00edase en Lugo."}
{"id": "307260", "revid": "22795", "url": "https://gl.wikipedia.org/wiki?curid=307260", "title": "Brazo (cefal\u00f3podo)", "text": "Nos cefal\u00f3podos, denom\u00ednase brazo, ou raxo, aos membros pares de funci\u00f3n, entre outras, locomotora, situados na cabeza. Todos os cefal\u00f3podos te\u00f1en polo menos oito brazos.\nEran os \"Nautiloidea\" (dos que o n\u00e1utilo, \"Nautilus pompilius\") os que ti\u00f1an m\u00e1is, pero os seus membros non estaban equipados con ventosas, a diferenza dos outros cefal\u00f3podos. As luras e as sepias te\u00f1en dez brazos, mentres que os oct\u00f3podos (polbos e especies af\u00edns), son os que te\u00f1en oito.\nNas clasificaci\u00f3ns cl\u00e1sicas, baseadas nestes caracteres sinapom\u00f3rficos, os dous subgrupos de oct\u00f3podos difiren, entre outras cousas, pola presenza de pares de cilios ou pestanas en cada ventosa, os chamados cirri en lat\u00edn cient\u00edfico. O \"Cirrina\" dispo\u00f1en deles, mentres que os \"Incirrina\" non os presentan.\nUtilizaci\u00f3n dos termos brazo e tent\u00e1culo.\nPara evitaren as confusi\u00f3ns, certas fontes distinguen os brazos dos cefal\u00f3podos dos tent\u00e1culos. Cando se fai esta distinci\u00f3n, os tent\u00e1culos ref\u00edrense aos dous membros adicionais, m\u00e1is longos que os outros membros, que te\u00f1en luras e sepias. As\u00ed, o termo tent\u00e1culo ser\u00eda inapropiado para os polbos, que carecen destes dous \u00f3rganos.\nNos brazos as ventosas disp\u00f3\u00f1ense en toda a s\u00faa lonxitude, mentres que nos tent\u00e1culos est\u00e1n s\u00f3 ao final. Por\u00e9n outras fontes non fan esta distinci\u00f3n.\nO termo \"tent\u00e1culo\" deriva do verbo lat\u00edn medieval \"tentare\", que significa \"tentar\", \"apalpar\", \"sentir\", \"tocar\"."}
{"id": "307262", "revid": "22795", "url": "https://gl.wikipedia.org/wiki?curid=307262", "title": "Lombo de porco", "text": "O lombo de porco, ou raxo, \u00e9 cada unha das d\u00faas pezas da carne do porco ao longo do espi\u00f1azo e sobre as costelas do animal. Adoita ter unha forma cil\u00edndrica.\nFormas de consumilo.\n\u00c9 frecuente consumilo como embutido, secado ao aire, ou coci\u00f1ado de diversas formas, en adobo ou sen el; asado, guisado ou en filetes.\nNa coci\u00f1a castel\u00e1 e frecuente encontralo en forma de bocadillo pequeno, que se denomina \"montado de lomo\" ou \"montadito de lomo\".\nNa coci\u00f1a galega \u00e9 moi frecuente, e moi popular, coci\u00f1ado en anacos pequenos en forma de dados, adobado ou sen adobar, e co\u00f1ecido como raxo por antonomasia."}
{"id": "307263", "revid": "22795", "url": "https://gl.wikipedia.org/wiki?curid=307263", "title": "Raxo", "text": "Raxo pode referirse a:"}
{"id": "307264", "revid": "56817", "url": "https://gl.wikipedia.org/wiki?curid=307264", "title": "La Pluma", "text": "La Pluma foi un peri\u00f3dico editado en Ourense en 1882.\nHistoria e caracter\u00edsticas.\nPeri\u00f3dico literario humor\u00edstico, apareceu en marzo de 1882. Dirixido por Alberto Garc\u00eda Ferreiro. Foi suspendido gobernativamente en xullo de 1882."}
{"id": "307265", "revid": "98629", "url": "https://gl.wikipedia.org/wiki?curid=307265", "title": "Tent\u00e1culo", "text": "Un tent\u00e1culo \u00e9 un ap\u00e9ndice, alongado e flex\u00edbel, sen esqueleto, que presentan alg\u00fans animais invertebrados, e que ten diferentes funci\u00f3ns, segundo os distintos grupos taxon\u00f3micos.\nO termo \"tent\u00e1culo\" deriva do verbo lat\u00edn medieval \"tentare\", que significa \"tentar\", \"apalpar\", \"sentir\", \"tocar\".\nAnemones de mar.\nAs anemones de mar do x\u00e9nero \"Actinia\" te\u00f1en tent\u00e1culos retr\u00e1ctiles, coa finalidade de protexelos cando o animal queda ao descuberto na baixamar. En cambio es an\u00e9monas do x\u00e9nero \"Anemonia\" non te\u00f1en tent\u00e1culos retr\u00e1ctiles, debido ao feito de que adoitan encontrarse baixo rochas e/ou en pozas onde hai sempre auga. Todas as an\u00e9monas, ou case todas, son depredadoras, e usan os seus tent\u00e1culos para atraparen \u00e1s s\u00faas presas cando pasan sobre elas.\nMedusas.\nAs medusa da clase dos cubozoos utilizan os tent\u00e1culos, que son urticantes, para atrapar presas. Por\u00e9n, non poden utilizalos independentemente, xa que van \u00e1 deriva. Pero as da clase das escifomedusas son unha excepci\u00f3n: poden usalos como fai o polbo cos seus raxos.\nCefal\u00f3podos.\nOs cefal\u00f3podos te\u00f1en oito brazos provistos de ventosas (cunha excepci\u00f3n: o n\u00e1utilo, \"Nautilus pompilius\", que ten m\u00e1is, pero sens ventosas). As luras, as sepias e os polbos, segundo moito autores, te\u00f1en tam\u00e9n oito (ou dez) tent\u00e1culos, segundo a definici\u00f3n que deste termo se fai aqu\u00ed. Pero alg\u00fans autores diustiguen entre os \"tent\u00e1culos\" dos cefal\u00f3podos e os seus \"brazos\".\nUtilizaci\u00f3n dos termos \"brazo\" e \"tent\u00e1culo\".\nPara evitaren as confusi\u00f3ns, certas fontes distinguen os brazos dos cefal\u00f3podos \ndos tent\u00e1culos. \nCando si se fai esta distinci\u00f3n, os tent\u00e1culos ref\u00edrense aos dous membros adicionais, m\u00e1is longos que os outros membros, que te\u00f1en luras e sepias. As\u00ed, o termo tent\u00e1culo ser\u00eda inapropiado para os polbos, que carecen destes dous \u00f3rganos.\nNos \"brazos\", as ventosas disp\u00f3\u00f1ense en toda a s\u00faa lonxitude, mentres que nos \"tent\u00e1culos\" est\u00e1n s\u00f3 ao final.\nPor\u00e9n outras fontes non fan esta distinci\u00f3n.\nCestodos tripanorrincos.\nOs cestodos \"Trypanorhyncha\" son diminutos parasitos de peixes. O seu esc\u00f3lex leva catro tent\u00e1culos que est\u00e1n cubertos de espi\u00f1as. Estes tent\u00e1culos contrib\u00faen \u00e1 fixaci\u00f3n do cestodo adulto \u00e1 paree intestinal dos tibur\u00f3ns ou das raias que parasitam en estado adulto. Os mesmos tent\u00e1culos tam\u00e9n est\u00e1n presentes nas larvas."}
{"id": "307266", "revid": "1410", "url": "https://gl.wikipedia.org/wiki?curid=307266", "title": "V\u00edtor Amadeu II de Savoia", "text": "V\u00edtor Amadeu II de Savoia, nado como Vittorio Amedeo Francesco o 14 de maio de 1666 en Tur\u00edn, e finado o 31 de outubro de 1732, foi duque de Savoia entre 1675 e 1732, e posteriormente rei de Sicilia (1713-1720) e rei de Sarde\u00f1a (1720-1732). Tam\u00e9n ostentaba os t\u00edtulos de marqu\u00e9s de Saluzzo, duque de Monferrato, pr\u00edncipe de Piemonte, conde de Aosta, Saint-Jean-de-Maurienne e Niza.\nO rei Lu\u00eds XIV de Francia organizou a s\u00faa voda para manter a influencia francesa no ducado, pero axi\u00f1a V\u00edtor Amadeu se desvinculou da influencia de Francia. Trala morte do seu pai en 1675, a s\u00faa nai tomou a rexencia no seu nome (xa que s\u00f3 ti\u00f1a 9 anos) at\u00e9 1684. Despois de loitar na guerra de sucesi\u00f3n espa\u00f1ola, converteuse en rei de Sicilia en 1713, pero viuse forzado a cambiar o seu t\u00edtulo polo de rei de Sarde\u00f1a en 1720."}
{"id": "307268", "revid": "22795", "url": "https://gl.wikipedia.org/wiki?curid=307268", "title": "Brazo (hom\u00f3nimos)", "text": "Brazo pode referirse a:"}
{"id": "307272", "revid": "89787", "url": "https://gl.wikipedia.org/wiki?curid=307272", "title": "Lino Mart\u00ednez Villaf\u00ednez", "text": "Lino Jos\u00e9 Mart\u00ednez Villaf\u00ednez, co\u00f1ecido tam\u00e9n como Lino Villaf\u00ednez, nado en Mar\u00edn o 23 de setembro de 1892 e finado en Santiago de Compostela o 9 de febreiro de 1970, foi un pintor galego.\nTraxectoria.\nSexto fillo do carabineiro Bertoldino Mart\u00ednez e Dolores Villafines, que eran orixinarios de Santa Mar\u00eda de Mourente (Pontevedra). Tivo seis irm\u00e1ns. Foi bautizado na igrexa parroquial de Santa Mar\u00eda do Porto o 3 de outubro do ano do seu nacemento. O seu apelido materno, Villafines, acabou co tempo transformado \u00e1 s\u00faa forma castel\u00e1. Desde ben cedo, interesouse pola pintura, dat\u00e1ndose os seus primeiros cadros sobre 1913, fundamentalmente mari\u00f1as.\nEn 1924, por mediaci\u00f3n de Luis Blanco Rivero-de Aguilar, trasladouse a Santiago de Compostela, onde desenvolveu case toda a s\u00faa actividade pict\u00f3rica. Comezou a traballar como subalterno (enfermeiro e debuxante de quir\u00f3fano) no Hospital Provincial de Santiago. Durante esta etapa inicial tivo trato con Mariano Tito V\u00e1zquez, Francisco Asorey, Castelao, Roberto Gonz\u00e1lez del Blanco e Enrique Mayer.\nSubvencionado pola Deputaci\u00f3n de Pontevedra en 1926, 1929 e 1930, e cunha bolsa de viaxe en 1931, marchou a Madrid, onde alternou a troula coa pintura.\nResidiu durante tempadas breves en Vigo, en Rianxo (grazas \u00e1 axuda de \u00c1ngel Baltar Cort\u00e9s, primeiro, e do seu fillo Ram\u00f3n Baltar Dom\u00ednguez, posteriormente) e en Neiro, Sabugueira.\nSobre todo na etapa final da s\u00faa vida (1945-1970), con problemas co alcohol e numerosas d\u00e9bedas, viuse na obriga de pintar cada vez con maior rapidez, o que derivou na repetici\u00f3n incesante de temas da paisaxe compostel\u00e1 e a definici\u00f3n que a cr\u00edtica fixo del de facer pintura en serie. Foi enterrado no Cemiterio de Boisaca.\nUnha r\u00faa compostel\u00e1 leva o nome de \"Pintor Lino Villaf\u00ednez\" na s\u00faa lembranza.\nVida persoal.\nCasou con Mar\u00eda M\u00edguez Dedel (nacida en Sig\u00fceiro) e foi pai do tam\u00e9n pintor Juan Mart\u00ednez M\u00edguez, alcumado Vilaf\u00edns."}
{"id": "307273", "revid": "5863", "url": "https://gl.wikipedia.org/wiki?curid=307273", "title": "Lino Villaf\u00ednez", "text": ""}
{"id": "307275", "revid": "5863", "url": "https://gl.wikipedia.org/wiki?curid=307275", "title": "Villaf\u00ednez", "text": ""}
{"id": "307276", "revid": "85894", "url": "https://gl.wikipedia.org/wiki?curid=307276", "title": "Juan Mart\u00ednez M\u00edguez", "text": "Juan Mart\u00ednez M\u00edguez, tam\u00e9n co\u00f1ecido como Vilaf\u00edns e Villaf\u00edns en lembranza do seu pai, nado en Santiago de Compostela en 1919 e finado na mesma cidade en 1985, foi un pintor galego.\nTraxectoria.\n\u00danico fillo do tam\u00e9n pintor Lino Jos\u00e9 Mart\u00ednez Villaf\u00ednez, tivo un estilo pict\u00f3rico semellante a el, de xeito que \u00e1s veces son confundidos. O 30 de marzo de 1941 fixo a s\u00faa primeira exposici\u00f3n de debuxos xunto a obras do seu pai no \"Centro Compostel\u00e1n\" de Vigo, onde semella que obtivo un grande \u00e9xito, vend\u00e9ndoo todo. O 30 de xu\u00f1o deste ano inaugurou unha exposici\u00f3n con corenta e d\u00faas obras, debuxos, acuarelas e pastel, no \"Sal\u00f3n da Uni\u00f3n Protectora de Artes\u00e1ns\", en Santiago, cunha magn\u00edfica acollida da cr\u00edtica."}
{"id": "307277", "revid": "32797", "url": "https://gl.wikipedia.org/wiki?curid=307277", "title": "Vilaf\u00edns", "text": ""}
{"id": "307291", "revid": "23204", "url": "https://gl.wikipedia.org/wiki?curid=307291", "title": "El Montmell", "text": "El Montmell \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Pened\u00e8s."}
{"id": "307292", "revid": "23204", "url": "https://gl.wikipedia.org/wiki?curid=307292", "title": "El Morell", "text": "El Morell \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307293", "revid": "23204", "url": "https://gl.wikipedia.org/wiki?curid=307293", "title": "El Perell\u00f3", "text": "El Perell\u00f3 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "307294", "revid": "23204", "url": "https://gl.wikipedia.org/wiki?curid=307294", "title": "El Pinell de Brai", "text": "El Pinell de Brai \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Terra Alta."}
{"id": "307295", "revid": "23204", "url": "https://gl.wikipedia.org/wiki?curid=307295", "title": "El Pla de Santa Maria", "text": "El Pla de Santa Maria \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307296", "revid": "23204", "url": "https://gl.wikipedia.org/wiki?curid=307296", "title": "El Pont d'Armentera", "text": "El Pont d'Armentera \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307297", "revid": "23204", "url": "https://gl.wikipedia.org/wiki?curid=307297", "title": "El Rourell", "text": "El Rourell \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307298", "revid": "23204", "url": "https://gl.wikipedia.org/wiki?curid=307298", "title": "Els Garidells", "text": "Els Garidels \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307299", "revid": "1505", "url": "https://gl.wikipedia.org/wiki?curid=307299", "title": "Impresora de inxecci\u00f3n", "text": "Unha impresora de inxecci\u00f3n \u00e9 un tipo de impresora que recrea unha imaxe dixital expelendo pingas de tinta en papel, pl\u00e1stico ou outros elementos. Son impresoras populares para o pequeno usuario pola s\u00faa capacidade de impresi\u00f3n de calidade a baixo custo, a s\u00faa baixa velocidade de impresi\u00f3n ou o alto custo do mantemento por desgaste non son factores importantes polo baixo n\u00famero de copias realizadas nestes contornos.\nFuncionamento.\nA impresi\u00f3n de inxecci\u00f3n \u00e9 un m\u00e9todo sen contacto coa cabeza de impresi\u00f3n. Os filtros que se atopan na cabeza botan a tinta mentres percorre a p\u00e1xina en franxas horizontais, usando un motor para moverse lateralmente, e outro para pasar o papel en pasos verticais. O papel m\u00f3vese logo de imprimirse unha franxa listo para a seguinte. Para acelerar o proceso a cabeza non s\u00f3 imprime unha simple li\u00f1a de p\u00edxeles en cada pasada, sen\u00f3n tam\u00e9n unha li\u00f1a vertical de p\u00edxeles \u00e1 vez. A tinta procede duns cartuchos substitu\u00edbles. \nAlgunhas impresoras utilizan dous cartuchos, un para a tinta negra e outro para a de cor, onde adoitan estar as tres cores b\u00e1sicas. Este sistema facilita a manipulaci\u00f3n pero implica o cambio do cartucho en canto unha das cores estea esgotada. Pero a aparici\u00f3n no mercado de impresoras con cartuchos de tinta de cores individuais facilitou un maior rendemento ao ter s\u00f3 que cambiar a cor esgotada."}
{"id": "307301", "revid": "55340", "url": "https://gl.wikipedia.org/wiki?curid=307301", "title": "Impresora de inxecci\u00f3n de tinta", "text": ""}
{"id": "307302", "revid": "23204", "url": "https://gl.wikipedia.org/wiki?curid=307302", "title": "Els Guiamets", "text": "Els Guiamets \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307303", "revid": "55340", "url": "https://gl.wikipedia.org/wiki?curid=307303", "title": "Tabo\u00ed\u00f1a gr\u00e1fica", "text": ""}
{"id": "307305", "revid": "23204", "url": "https://gl.wikipedia.org/wiki?curid=307305", "title": "Els Pallaresos", "text": "Els Pallaresos \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307306", "revid": "5863", "url": "https://gl.wikipedia.org/wiki?curid=307306", "title": "Lino Jos\u00e9 Mart\u00ednez Villaf\u00ednez", "text": ""}
{"id": "307309", "revid": "23204", "url": "https://gl.wikipedia.org/wiki?curid=307309", "title": "Figuerola del Camp", "text": "Figuerola del Camp \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307311", "revid": "23204", "url": "https://gl.wikipedia.org/wiki?curid=307311", "title": "Flix", "text": "Flix \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307312", "revid": "23204", "url": "https://gl.wikipedia.org/wiki?curid=307312", "title": "For\u00e8s", "text": "For\u00e8s \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307313", "revid": "23204", "url": "https://gl.wikipedia.org/wiki?curid=307313", "title": "Freginals", "text": "Freginals \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Montsi\u00e0."}
{"id": "307314", "revid": "23204", "url": "https://gl.wikipedia.org/wiki?curid=307314", "title": "Garcia", "text": "Garcia \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307315", "revid": "23204", "url": "https://gl.wikipedia.org/wiki?curid=307315", "title": "Ginestar", "text": "Ginestar \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307316", "revid": "23204", "url": "https://gl.wikipedia.org/wiki?curid=307316", "title": "Godall", "text": "Godall \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Montsi\u00e0."}
{"id": "307317", "revid": "23204", "url": "https://gl.wikipedia.org/wiki?curid=307317", "title": "Gratallops", "text": "Gratallops \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307318", "revid": "89787", "url": "https://gl.wikipedia.org/wiki?curid=307318", "title": "Horta de Sant Joan", "text": "Horta de Sant Joan \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Terra Alta."}
{"id": "307319", "revid": "23204", "url": "https://gl.wikipedia.org/wiki?curid=307319", "title": "L'Albiol", "text": "L'Albiol \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307320", "revid": "23204", "url": "https://gl.wikipedia.org/wiki?curid=307320", "title": "L'Aldea", "text": "L'Aldea \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "307321", "revid": "23204", "url": "https://gl.wikipedia.org/wiki?curid=307321", "title": "L'Aleixar", "text": "L'Aleixar \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307322", "revid": "56817", "url": "https://gl.wikipedia.org/wiki?curid=307322", "title": "La Pandereta", "text": "La Pandereta foi un semanario editado en Lugo en 1891.\nHistoria e caracter\u00edsticas.\nApareceu en setembro de 1891. Peri\u00f3dico semanal ilustrado."}
{"id": "307323", "revid": "22570", "url": "https://gl.wikipedia.org/wiki?curid=307323", "title": "Bengala (pirotecnia)", "text": "Unha bengala \u00e9 un dispositivo pirot\u00e9cnico que produce unha luz brillante ou intensa sen que haxa unha detonaci\u00f3n. Util\u00edzanse para sinalizar, iluminar ou como contramedidas defensivas en aplicaci\u00f3ns civ\u00eds e militares. As bengalas producen a s\u00faa luz pola combusti\u00f3n de material pirot\u00e9cnico, \u00e1s veces baseado no magnesio, mesmo poden chegar a ser de cores pola inclusi\u00f3n de colorantes pirot\u00e9cnicos. As bengalas de calcio util\u00edzanse para a iluminaci\u00f3n subacu\u00e1tica."}
{"id": "307324", "revid": "2520", "url": "https://gl.wikipedia.org/wiki?curid=307324", "title": "Lal\u00edn Area", "text": ""}
{"id": "307325", "revid": "1505", "url": "https://gl.wikipedia.org/wiki?curid=307325", "title": "Bengala (hom\u00f3nimos)", "text": "Bengala p\u00f3dese referir a:"}
{"id": "307326", "revid": "89787", "url": "https://gl.wikipedia.org/wiki?curid=307326", "title": "Manuel Lastres Abente", "text": "Manuel Lastres Abente, nado en Vigo o 5 de maio de 1903 e finado en M\u00e1laga o 2 de xaneiro de 1984, foi un m\u00e9dico e pol\u00edtico galego.\nTraxectoria.\nFillo do cirurxi\u00e1n Jos\u00e9 Lastres Garc\u00eda. Trasladouse cos seus pais e irm\u00e1ns a Vilaboa (Culleredo). Casou en Almeiras con Elisa Pardo Pernas en 1927. M\u00e9dico de profesi\u00f3n, abreu consulta na Coru\u00f1a e traballou tam\u00e9n na Casa de Socorro. Logo de repetirse as elecci\u00f3ns municipais o 24 de maio de 1931, o 5 de xu\u00f1o constit\u00faese o novo Concello e Manuel Lastres foi elixido alcalde. Foi cesado en 1932, a\u00ednda que permaneceu como concelleiro ata a s\u00faa dimisi\u00f3n en novembro de 1934. Ingresou no Partido Galeguista en 1932. Coa sublevaci\u00f3n do 18 de xullo de 1936 incorporouse \u00e1 Cruz Vermella na zona de Catro Cami\u00f1os e estivo curando aos feridos que entraban xunto a outros m\u00e9dicos, ata que chegaron os soldados. Despois foi mobilizado como m\u00e9dico militar. Marchou a Madrid para preparar oposici\u00f3ns a M\u00e9dicos de Asistencia P\u00fablica Domiciliaria, aprobou en 1940 e obtivo praza nunha vila de Las Palmas. En 1945 obtivo praza en Jimena de la Frontera e en 1959 pasou a Marbella. En 1973 xubilouse e marchou vivir a M\u00e1laga."}
{"id": "307327", "revid": "56817", "url": "https://gl.wikipedia.org/wiki?curid=307327", "title": "La Tranca (Vigo)", "text": "La Tranca foi un semanario editado en Vigo en 1891.\nHistoria e caracter\u00edsticas.\nSubtitulado \"Peri\u00f3dico literario\", pareceu en maio de 1891. Dirixido por Luciano Varela Mart\u00ednez, o administrador era Orencio Arosa \u00c1lvarez. Ti\u00f1a car\u00e1cter humor\u00edstico."}
{"id": "307328", "revid": "1888", "url": "https://gl.wikipedia.org/wiki?curid=307328", "title": "Luciano Varela Mart\u00ednez", "text": "Luciano Varela Mart\u00ednez, nado en Santiago de Compostela e finado en Pontevedra o 6 de xaneiro de 1920, foi un avogado e xornalista galego.\nTraxectoria.\nSobri\u00f1o de Manuel Mart\u00ednez Gonz\u00e1lez. Dirixiu \"La Tranca\" de Vigo e foi redactor de \"La Revista Popular\". Rematou a carreira de Dereito en 1899. Foi redactor de \"La Correspondencia Gallega\". Foi oficial do Goberno civil de Pontevedra."}
{"id": "307329", "revid": "1131", "url": "https://gl.wikipedia.org/wiki?curid=307329", "title": "Luciano Varela", "text": "O nome de Luciano Varela pode referirse a:"}
{"id": "307330", "revid": "1131", "url": "https://gl.wikipedia.org/wiki?curid=307330", "title": "Pavill\u00f3n municipal de Redondela", "text": "O Pavill\u00f3n Municipal de Redondela, tam\u00e9n co\u00f1ecido como A Bombonera polo seu aspecto desde o exterior, \u00e9 un recinto deportivo cuberto do concello pontevedr\u00e9s de Redondela. \u00c9 usado como feudo local polos equipos da Sociedade Atl\u00e9tica Redondela de balonm\u00e1n e o Redondela FS de f\u00fatbol sala.\nO pavill\u00f3n local\u00edzase no barrio da Marisma, \u00e1 beira do r\u00edo Pexegueiro."}
{"id": "307331", "revid": "5863", "url": "https://gl.wikipedia.org/wiki?curid=307331", "title": "Pavill\u00f3n Municipal de Redondela", "text": ""}
{"id": "307332", "revid": "98629", "url": "https://gl.wikipedia.org/wiki?curid=307332", "title": "Rdio", "text": "Rdio \u00e9 un servizo de streaming musical. Permite escoitar canci\u00f3ns buscando por artista, \u00e1lbums, canci\u00f3ns ou listas de reproduci\u00f3ns feitas polos usuarios. Est\u00e1 dispo\u00f1\u00edbel na s\u00faa plataforma online, en aplicaci\u00f3ns clientes para sistemas operativos Microsoft Windows e Mac OS X e en aplicaci\u00f3ns para m\u00f3biles iOS, Android, Windows Phone e BlackBerry que dispo\u00f1en tam\u00e9n dunha funci\u00f3n de cach\u00e9 para reproduci\u00f3n sen conexi\u00f3n \u00e1 rede. Hai tam\u00e9n servizos para Sonos e Roku. O servizo conta con m\u00e1is de 20 mill\u00f3ns de canci\u00f3ns na s\u00faa biblioteca.\nO servizo est\u00e1 dipo\u00f1\u00edbel en 85 pa\u00edses entre os que se encontran pa\u00edses como: Portugal, Estados Unidos de Am\u00e9rica, Suecia, Alema\u00f1a, Francia, Espa\u00f1a, Brasil e Nova Zelandia.\nHistoria.\nRdio foi creada polos fundadores de Skype Niklas Zennstr\u00f6m e Janus Friis o 3 de agosto de 2010. A esta data xa ti\u00f1a competidores como Deezer, Spotify e Napster entre outros."}
{"id": "307335", "revid": "5863", "url": "https://gl.wikipedia.org/wiki?curid=307335", "title": "Que voltem para a casa", "text": "Que voltem para a casa \u00e9 un movemento social organizado nunha plataforma que defende o retorno dos, por eles definidos como presos pol\u00edticos galegos, en especial daqueles que se atopan cumprindo condenas por delitos de terrorismo. Dita organizaci\u00f3n ten como obxectivo o cesamento da aplicaci\u00f3n da lexislaci\u00f3n antiterrorista a este grupo de presos, rematando coa pol\u00edtica de dispersi\u00f3n empregada habitualmente en condenas por delitos de terrorismo.\nA plataforma foi creada en 2013 ap\u00f3s a lectura dun manifesto en Santiago de Compostela."}
{"id": "307336", "revid": "1131", "url": "https://gl.wikipedia.org/wiki?curid=307336", "title": "Luz y Sombra (Santiago de Compostela)", "text": "Luz y Sombra foi unha revista editada en Santiago de Compostela en 1892.\nHistoria e caracter\u00edsticas.\nSubtitulada \"Peri\u00f3dico semanal, literario y art\u00edstico\", apareceu en maio de 1892. Entre os seus redactores figurou Jos\u00e9 Landr\u00f3n N\u00e1ter. A\u00ednda se publicaba en outubro de 1892."}
{"id": "307349", "revid": "1131", "url": "https://gl.wikipedia.org/wiki?curid=307349", "title": "Josep Maria Llompart", "text": "Josep Maria Llompart de la Pe\u00f1a, nado en Palma o 23 de maio de 1925 e finado na mesma cidade o 28 de xaneiro de 1993, foi un poeta, ensa\u00edsta, activista cultural, cr\u00edtico literario, editor e tradutor mallorquino.\nTraxectoria.\nFoi membro fundador de Obra Cultural Balear, que presidiu entre 1978 e 1986. De 1983 a 1987 presidiu tam\u00e9n a Associaci\u00f3 d'Escriptors en Llengua Catalana. En 1985 foi nomeado membro da Secci\u00f3n Filol\u00f3xica do Institut d'Estudis Catalans e en 1990 presidente da Federaci\u00f3 Llull d'Entitats Culturals dels Pa\u00efsos Catalans.\nEn 1982 recibiu o Premi d'Honor de les Lletres Catalanes e o Premio Creu de Sant Jordi. Leva o seu nome o IES Llompart de Palma.\nVida persoal.\nEstivo casado con Encarnaci\u00f3 Vi\u00f1as Olivella."}
{"id": "307363", "revid": "56817", "url": "https://gl.wikipedia.org/wiki?curid=307363", "title": "El Maestro Gallego", "text": "El Maestro Gallego foi un semanario editado en Ourense en 1900.\nHistoria e caracter\u00edsticas.\nApareceu o 1 de xaneiro de 1900. Dirixido por Gerardo \u00c1lvarez Limeses. Cesou a s\u00faa publicaci\u00f3n en outubro de 1900."}
{"id": "307378", "revid": "5863", "url": "https://gl.wikipedia.org/wiki?curid=307378", "title": "El Maestro Orensano", "text": "El Maestro Orensano foi un semanario editado en Ourense entre 1902 e 1929.\nHistoria e caracter\u00edsticas.\nSubtitulado \"Revista decenal dedicada a la primera ense\u00f1anza p\u00fablica, oficial y no oficial\", apareceu en 1902. En 1905 sufriu unha denuncia. Empezou como decenal e despois pasou a ser semanal. Dirixida por \u00c1ngel Ferr\u00edn Moreiras, a quen sucedeu Jos\u00e9 \u00c1lvarez. A\u00ednda se publicaba en outubro de 1929."}
{"id": "307382", "revid": "5863", "url": "https://gl.wikipedia.org/wiki?curid=307382", "title": "Escuela de San Fernando de Madrid", "text": ""}
{"id": "307385", "revid": "5863", "url": "https://gl.wikipedia.org/wiki?curid=307385", "title": "Centro de Arte Ra\u00ed\u00f1a Sof\u00eda", "text": ""}
{"id": "307387", "revid": "1987", "url": "https://gl.wikipedia.org/wiki?curid=307387", "title": "Paisaxe do Val do Arno (Leonardo)", "text": "A Paisaxe do Val do Arno, \u00e9 un debuxo (19 x 28,5\u00a0cm), feito con pluma e tinta autenticada de escritura empregada por Leonardo da Vinci. Sinalou, el mesmo na esquina superior esquerda, o d\u00eda en que o dese\u00f1o foi executado o 5 de agosto de 1473, o d\u00eda da festa de Santa Mar\u00eda das Neves (\"di di Santa Maria delle Neve addi 5 daghosto 1473\"). \nDescrici\u00f3n e estilo.\nA paisaxe \u00e9 o val do Arno, preto de Florencia, \"como se describe na parte inferior das pinturas florentinas de moitos artistas, inclu\u00edndo as de Antonio Pollaiolo\". Deste traballo xorde o interese do novo artista polos fen\u00f3menos naturais: r\u00edos, lagos, plantas e o seu dominio dun estilo sinxelo. A necesidade da perspectiva \u00e9 moi sensible, a simulaci\u00f3n como unha rede nos campos, alcanzan a distancia dentro da chaira cunha reixa perceptible, o primeiro plano d\u00e1o a altura rochosa e un pobo fortificado.\nEste dese\u00f1o cons\u00e9rvase na Galer\u00eda Uffizi en Florencia"}
{"id": "307388", "revid": "5863", "url": "https://gl.wikipedia.org/wiki?curid=307388", "title": "Xogos Ol\u00edmpicos de Londres de 1948", "text": ""}
{"id": "307389", "revid": "5863", "url": "https://gl.wikipedia.org/wiki?curid=307389", "title": "Blanco Torres", "text": ""}
{"id": "307390", "revid": "12452", "url": "https://gl.wikipedia.org/wiki?curid=307390", "title": "Blanco Rivero", "text": ""}
{"id": "307391", "revid": "23204", "url": "https://gl.wikipedia.org/wiki?curid=307391", "title": "L'Ametlla de Mar", "text": "L'Ametlla de Mar \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "307399", "revid": "23204", "url": "https://gl.wikipedia.org/wiki?curid=307399", "title": "L'Ampolla", "text": "L'Ampolla \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "307400", "revid": "23204", "url": "https://gl.wikipedia.org/wiki?curid=307400", "title": "L'Argentera", "text": "L'Argentera \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307405", "revid": "138085", "url": "https://gl.wikipedia.org/wiki?curid=307405", "title": "Coroa de Bohemia e Moravia", "text": "A Coroa de Bohemia e Moravia foi a moeda oficial durante o establecemento do Protectorado de Bohemia e Moravia por parte da Alema\u00f1a Nazi, o cal estivo vixente dende o ano 1939 \u00f3 ano 1945, a coroa era tam\u00e9n co\u00f1ecida coma a \"Coroa do Protectorado\" (en checo: Protektor\u00e1tn\u00ed koruna), que estaba subdividida en 100 hal\u00e9\u0159\u016f.\nMoedas.\nNo que se refire as moedas, estas foron acu\u00f1adas entre os anos 1940-1944, cuns valores de 10, 20, 50 haleru e 1 koruna, esta \u00faltima comezouse a acu\u00f1ar a partir do ano 1941 ata o 1944. Estaban feitas totalmente de cinc, de xeito semellante a outras moedas acu\u00f1adas nos territorios ocupados polo r\u00e9xime nazi. Os dese\u00f1os dos reversos eran moi semellantes \u00f3s das moedas checas previas.\nBilletes.\nOs billetes da R. de Checoslovaquia de 1 e 5 korun foron selados cun cu\u00f1o do protectorado e a partir do 9 de febreiro de 1940 comezar\u00eda a emisi\u00f3n de billetes ordinarios. Despois do \"selado\" inicial, o goberno fixo tiradas regulares de 1, 5, 50 e 100 korun no ano 1940, 10 korun no 1942, e 20 e 50 korun en 1944. O Nationalbank f\u00fcr B\u00f6hmen und M\u00e4hren en Praga (Banco Nacional de Bohemia e Moravia en Praga) introduciu billetes de 500 e 1.000 korun no ano 1942, e xa no ano 1943 introducir\u00eda billetes checoslovacos de 5.000 korun \"sobreimpresos\". A partir de 1944, o Banco Nacional imprimir\u00eda billetes ordinarios de 5.000 korun."}
{"id": "307406", "revid": "23204", "url": "https://gl.wikipedia.org/wiki?curid=307406", "title": "La Bisbal de Falset", "text": "La Bisbal de Falset \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307407", "revid": "23204", "url": "https://gl.wikipedia.org/wiki?curid=307407", "title": "La Fatarella", "text": "La Fatarella \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Terra Alta."}
{"id": "307408", "revid": "23204", "url": "https://gl.wikipedia.org/wiki?curid=307408", "title": "La Pobla de Massaluca", "text": "La Pobla de Massaluca \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Terra Alta."}
{"id": "307409", "revid": "23204", "url": "https://gl.wikipedia.org/wiki?curid=307409", "title": "Prat de Comte", "text": "Prat de Comte \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Terra Alta."}
{"id": "307410", "revid": "23204", "url": "https://gl.wikipedia.org/wiki?curid=307410", "title": "Vilalba dels Arcs", "text": "Vilalba dels Arcs \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Terra Alta."}
{"id": "307411", "revid": "23204", "url": "https://gl.wikipedia.org/wiki?curid=307411", "title": "La Bisbal del Pened\u00e8s", "text": "La Bisbal del Pened\u00e8s \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Pened\u00e8s."}
{"id": "307412", "revid": "23204", "url": "https://gl.wikipedia.org/wiki?curid=307412", "title": "La Canonja", "text": "La Canonja \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307413", "revid": "23204", "url": "https://gl.wikipedia.org/wiki?curid=307413", "title": "La Febr\u00f3", "text": "La Febr\u00f3 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307417", "revid": "98629", "url": "https://gl.wikipedia.org/wiki?curid=307417", "title": "El ministerio del tiempo", "text": "El ministerio del tiempo \u00e9 unha serie de televisi\u00f3n espa\u00f1ola de ciencia ficci\u00f3n creada por Pablo Olivares e Javier Olivares e producida por Onza Partners e Cliffhanger para TVE. Estreouse o 24 de febreiro de 2015 en La 1. Est\u00e1 protagonizada por Aura Garrido, Rodolfo Sancho, Cayetana Guill\u00e9n Cuervo e Nacho Fresneda. A premisa da serie \u00e9 que un soldado do s\u00e9culo XVI, unha muller universitaria do s\u00e9culo XIX e un enfermeiro de 2015 son contratados por un ministerio segredo espa\u00f1ol que pos\u00fae unhas portas subterr\u00e1neas que ao atravesalas permiten viaxar polo tempo.\nO 24 de marzo de 2015 TVE confirmou no FesTVal de Murcia que a serie contar\u00eda cunha segunda tempada.\nSinopse.\n\"El Ministerio del Tiempo\" \u00e9 unha instituci\u00f3n gobernamental aut\u00f3noma e segreda que depende directamente de Presidencia do Goberno de Espa\u00f1a. Ao igual que nos Estados Unidos g\u00e1rdanse os segredos e a chave para un posible ataque nuclear de presidente a presidente, o mesmo pasa con este ministerio: s\u00f3 reis, presidentes e un n\u00famero exclusivo de persoas saben del.\nO paso cara outras \u00e9pocas real\u00edzase a trav\u00e9s de portas vixiadas polas patrullas do ministerio. O seu oxjectivo: detectar e impedir que calquera intruso do pasado chegue ao noso presente (ou viceversa) co fin de utilizar a Historia para o seu beneficio. Para iso as patrullas ter\u00e1n que viaxar ao pasado e evitar que o logren."}
{"id": "307418", "revid": "1131", "url": "https://gl.wikipedia.org/wiki?curid=307418", "title": "Cataratas de Kegon", "text": "As local\u00edzanse no Lago Chuzenji (fonte do r\u00edo Oshiri) no Parque Nacional de Nikko, preto da cidade de Nikk\u014d, Prefectura de Tochigi, Xap\u00f3n. As cataratas foron formadas cando o R\u00edo Daiya cambiou o seu curso polo fluxo de lava. Preto de doce fervenzas menores sit\u00faanse detr\u00e1s e dos lados das cataratas de Kegon, filtr\u00e1ndose a trav\u00e9s de moitas fendas entre a monta\u00f1a e fluxo de lava.\nCon 97 m de altura, son unha das tres maiores fervenzas do Xap\u00f3n. No outono, o tr\u00e1fico na estrada de Nikko para Chuzenji pode \u00e1s veces aumentar cos visitantes que acoden a ver as cores do outono.\nEn 1927, as cataratas de Kegon foron reco\u00f1ecidas como unha das \"Oito Vistas\" que mellor mostraban o Xap\u00f3n e a s\u00faa cultura no per\u00edodo Showa.\nAs cataratas de Kegon son famosas polos suicidios, especialmente entre os mozos xaponeses.\nSuicidios.\nMisao Fujimura (1886 \u2013 22 de maio de 1903), un estudante xapon\u00e9s de filosof\u00eda e poeta, \u00e9 moi recordado polo seu poema de despedida escrito directamente sobre o tronco dunha \u00e1rbore antes de cometer suicidio pulando polas cataratas de Kegon.\nA historia pronto foi explotada de xeito sensacionalista en xornais da \u00e9poca e foi comentada polo famoso escritor Natsume Soseki. Isto levou a famosa fervenza a converterse nun lugar notorio onde mozos desesperados acaban coas s\u00faas propias vidas (Efecto Werther)."}
{"id": "307421", "revid": "5863", "url": "https://gl.wikipedia.org/wiki?curid=307421", "title": "Xavier Correa Corredoira", "text": ""}
{"id": "307422", "revid": "56817", "url": "https://gl.wikipedia.org/wiki?curid=307422", "title": "Intolerancia (hom\u00f3nimos)", "text": "O termo intolerancia (do lat\u00edn \"intolerant\u012da\") pode referirse a:"}
{"id": "307423", "revid": "98629", "url": "https://gl.wikipedia.org/wiki?curid=307423", "title": "Lu\u00eds IX de Francia", "text": "Lu\u00eds IX de Francia, nado o 25 de abril de 1214 en Poissy e finado o 25 de agosto de 1270 preto de Tunes, foi rei de Francia entre 1226 e 1270. Tam\u00e9n \u00e9 venerado como santo pola Igrexa cat\u00f3lica."}
{"id": "307426", "revid": "89787", "url": "https://gl.wikipedia.org/wiki?curid=307426", "title": "ARN polimerase T7", "text": "A ARN polimerase T7 (\"T7 RNA polymerase\") \u00e9 unha ARN polimerase do bacteri\u00f3fago T7, que cataliza a formaci\u00f3n de ARN en direcci\u00f3n 5'\u2192 3'.\nActividade.\nA polimerase T7 \u00e9 extremadamente espec\u00edfica para o seu promotor e transcribe s\u00f3 o ADN que est\u00e1 \"augas abaixo\" do promotor T7. A polimerase T7 tam\u00e9n require un molde de ADN e o i\u00f3n Mg2+ como cofactor para a s\u00edntese de ARN. Ten unha taxa de erro moi baixa. A polimerase T7 ten un peso molecular de 99 kDa. Consta dunha soa subunidade e non precisa cofactores proteicos.\nEstrutura.\nA polimerase T7 foi cristalizada en varias formas e as estruturas poden consultarse na base de datos PDB. As diferentes estruturas son as listadas aqu\u00ed. Estes explican como a polimerase T7 se une ao ADN e o transcribe.\nProte\u00ednas relacionadas.\nMembros relacionados desta familia de encimas son as polimerases do fago T3 e SP6, pero esta familia est\u00e1 tam\u00e9n relacionada coa ARN polimerase mitocondrial. A familia T7 de ARN polimerases \u00e9 distinta estrutural e evolutivamente da familia de multisubunidades das ARN polimerases (inclu\u00edndo as subfamilias bacterianas e eucariotas). En contraste coas ARN polimerases bacterianas, as polimerases T7 non son inhibidas polo antibi\u00f3tico rifampicina. Non obstante, comp\u00e1rtense moitas caracter\u00edsticas funcionais con estes encimas m\u00e1is complexos.\nAplicaci\u00f3n.\nEn aplicaci\u00f3ns biotecnol\u00f3xicas, a ARN polimerase T7 util\u00edzase frecuentemente para transcribir o ADN que foi clonado en vectores que te\u00f1en dous promotores de fagos diferentes (por exemplo, T7 e T3, ou T7 e SP6) en orientaci\u00f3n oposta. O ARN pode ser selectivamente sintetizado a partir da febra do ADN inserido coas diferentes polimerases. Util\u00edzase para obter transcritos espec\u00edficos e estudar a transcrici\u00f3n. O encima \u00e9 estimulado pola espermidina. O ARN monocatenario etiquetado homoxeneamente pode xerarse con este sistema. Os transcritos poden ser etiquetados non radioactivamente con actividade altamente espec\u00edfica con certos nucle\u00f3tidos etiquetados."}
{"id": "307427", "revid": "27155", "url": "https://gl.wikipedia.org/wiki?curid=307427", "title": "ARN polimerase de T7", "text": ""}
{"id": "307428", "revid": "27155", "url": "https://gl.wikipedia.org/wiki?curid=307428", "title": "T7 RNA polimerase", "text": ""}
{"id": "307429", "revid": "27155", "url": "https://gl.wikipedia.org/wiki?curid=307429", "title": "RNA polimerase T7", "text": ""}
{"id": "307430", "revid": "1822", "url": "https://gl.wikipedia.org/wiki?curid=307430", "title": "Intolerancia aos alimentos", "text": "Ent\u00e9ndese por intolerancia aos alimentos a incapacidade de consumir certos alimentos ou nutrientes sen sufrir efectos adversos sobre a sa\u00fade. Estes efectos poden ser m\u00e1is ou menos r\u00e1pidos.\nA intolerancia aos alimentos dist\u00ednguese da alerxia alimentaria en que esta \u00faltima provoca unha resposta do sistema inmune, activando a inmunoglobulina E (IgE), mentres que a intolerancia, non.\nO exemplo m\u00e1is com\u00fan de intoleracia aos alimentos \u00e9 a intolerancia \u00e1 lactosa, que se debe non s\u00f3 \u00e1 insuficiencia do enzima lactase, que impide a correcta absorci\u00f3n da lactosa, sen\u00f3n tam\u00e9n \u00e1 intolerancia \u00e1s prote\u00ednas da vaca. Pres\u00e9ntase en nenos ao consumir leite de vaca ou leite materno dunha nai (ou dunha ama de cr\u00eda) que consumira leite ou carne de tenreira. Outras intolerancias com\u00fans son ao glute, ao ovo e ao peixe ou marisco.\nSegundo o grao de intolerancia \u00e1 lactosa, p\u00f3dese producir desde un rexeitamento inmediato a toda clase de leite at\u00e9 s\u00edntomas de dif\u00edcil diagn\u00f3stico, xa que unha malabsorci\u00f3n da lactosa produce unha acumulaci\u00f3n de gases no intestino, causantes de dor abdominal e incluso dor de est\u00f3mago e v\u00f3mitos. \u00c9 un exemplo de efecto r\u00e1pido sobre a sa\u00fade.\nNo caso da intolerancia \u00e1s prote\u00ednas do leite de vaca (IPLV), as persoas, en especial os nenos, non son capaces de dixerilas e prod\u00facenlles trastornos dixestivos que sinalan chorando e non podendo durmir. Esta intolerancia adoita desaparecer ao pasaren uns anos e comb\u00e1tese mediante biber\u00f3ns dun leite especial que non prov\u00e9n da vaca ou un leite hidrolizado."}
{"id": "307432", "revid": "23204", "url": "https://gl.wikipedia.org/wiki?curid=307432", "title": "La Galera", "text": "La Galera \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Montsi\u00e0."}
{"id": "307443", "revid": "23204", "url": "https://gl.wikipedia.org/wiki?curid=307443", "title": "La Mas\u00f3", "text": "La Galera \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307448", "revid": "89787", "url": "https://gl.wikipedia.org/wiki?curid=307448", "title": "Caligraf\u00eda xeorxiana", "text": "A caligraf\u00eda xeorxiana () \u00e9 unha forma de caligraf\u00eda, ou escrita art\u00edstica da lingua xeorxiana usando os seus tres alfabetos.\nHistoria.\nXeorxia goza dunha rica e longa tradici\u00f3n caligr\u00e1fica, o cristianismo e a Igrexa Ortodoxa Xeorxiana xogaron un papel fundamental na creaci\u00f3n e difusi\u00f3n de manuscritos, convert\u00e9ndoos nun fen\u00f3meno cultural e nacional ao rexistraren os monxes os acontecementos hist\u00f3ricos xeorxianos.\nNo interior de Xeorxia o reino de Taoklarjeti foi o centro cultural do pa\u00eds e nel traballaron a maior\u00eda dos grandes mestres da arte caligr\u00e1fica xeorxiana. F\u00f3ra de Xeorxia, os monxes xeorxianos tam\u00e9n crearon manuscritos xeorxianos en varios mosteiros, como o de Bachkovo (Bulgaria), Iviron (Monte Athos), da Cruz e Mar Saba (Xerusal\u00e9n), Santa Catarina (Sina\u00ed), Antioqu\u00eda e Constantinopla\nEn Xeorxia cada ano conmem\u00f3rase o 14 de abril o D\u00eda da Lingua Xeorxiana, entre as actividades m\u00e1is populares est\u00e1n os concursos de caligraf\u00eda, recibindo os ga\u00f1adores os seus galard\u00f3ns no Centro Nacional de Manuscritos de Xeorxia."}
{"id": "307450", "revid": "23204", "url": "https://gl.wikipedia.org/wiki?curid=307450", "title": "La Morera de Montsant", "text": "La Morera de Montsant \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307472", "revid": "23204", "url": "https://gl.wikipedia.org/wiki?curid=307472", "title": "La Nou de Gai\u00e0", "text": "La Nou de Gai\u00e0 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307481", "revid": "23204", "url": "https://gl.wikipedia.org/wiki?curid=307481", "title": "La Palma d'Ebre", "text": "La Palma d'Ebre \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307482", "revid": "23204", "url": "https://gl.wikipedia.org/wiki?curid=307482", "title": "La Pobla de Mafumet", "text": "La Pobla de Mafumet \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s. Segundo datos de 2014 a s\u00faa poboaci\u00f3n era de 3\u00a0420 habitantes.\nHistoria.\nEstivo poboado durante a ocupaci\u00f3n romana grazas \u00e1 s\u00faa proximidade coa antiga Tarraco. No termo atopouse un tesouro formado por 200 moedas de bronce do per\u00edodo do emperador Claudio que testemu\u00f1an a ocupaci\u00f3n da localidade.\nDurante a reconquista recibiu o nome de \"Gu\u00e0rdia de Mafumet\" e pertenceu \u00e1 familia dos Montoliu, pasando no s\u00e9culo XV a mans da curia de Tarragona.\nCultura.\nA igrexa parroquial est\u00e1 adicada a San Joan Bautista. No seu interior cons\u00e9rvase unha talla rom\u00e1nica do s\u00e9culo XIII da Mare de D\u00e9u del Lled\u00f3, trasladada \u00f3 templo en 1801 \u00f3 derrubarse a ermida de San Joan na que a imaxe se atopaba. A talla, de 55 cent\u00edmetros, representa \u00e1 Virxe Mar\u00eda cun manto sobre o que repousan os seus cabelos peinados en trenza.\nLa Pobla de Mafumet celebra a s\u00faa festa maior no mes de xu\u00f1o, coincidindo coa festividade de san Xo\u00e1n (24 de xu\u00f1o). No mes de febreiro (2 de febreiro) cel\u00e9branse as festas na honra \u00e1 Mare de D\u00e9u del Lled\u00f3, patroa do concello.\nOutras festas importantes son:\nEconom\u00eda.\nTradicionalmente, a base da econom\u00eda do concello foi a agricultura, sobresa\u00edndo os cultivos de vi\u00f1a, oliveira, cereal e abeleira. A partir da d\u00e9cada de 1970 instal\u00e1ronse no concello diversas industrias que reduciron o n\u00famero de terras adicadas \u00f3 cultivo.\nA refinar\u00eda instalada en 1974 e outras industrias dependentes da mesma son, dende ent\u00f3n, a base do emprego dos habitantes de La Pobla."}
{"id": "307483", "revid": "23204", "url": "https://gl.wikipedia.org/wiki?curid=307483", "title": "La Pobla de Montorn\u00e8s", "text": "La Pobla de Montorn\u00e8s \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307484", "revid": "23204", "url": "https://gl.wikipedia.org/wiki?curid=307484", "title": "La Riba", "text": "La Riba \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307485", "revid": "23204", "url": "https://gl.wikipedia.org/wiki?curid=307485", "title": "La Riera de Gai\u00e0", "text": "La Riera de Gai\u00e0 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307486", "revid": "23204", "url": "https://gl.wikipedia.org/wiki?curid=307486", "title": "La Selva del Camp", "text": "La Selva del Camp \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307487", "revid": "1505", "url": "https://gl.wikipedia.org/wiki?curid=307487", "title": "Jos\u00e9 Manuel B. L\u00f3pez V\u00e1zquez", "text": "Jos\u00e9 Manuel Bernardi L\u00f3pez V\u00e1zquez, nado en Santiago de Compostela o 3 de setembro de 1952, \u00e9 un historiador da arte galego.\nTraxectoria.\nEspecialista en arte galega e na obra de Francisco de Goya, \u00e9 membro do Instituto de Estudios Galegos Padre Sarmiento e profesor titular do Departamento de Historia da Arte da Universidade de Santiago de Compostela.\nObra bibliogr\u00e1fica.\nAlg\u00fans dos seus libros son:"}
{"id": "307488", "revid": "197", "url": "https://gl.wikipedia.org/wiki?curid=307488", "title": "Culturgal", "text": "Culturgal ou Cultur.gal \u00e9 a Feira das Industrias Culturais de Galicia, celebrada desde 2007 na cidade de Pontevedra. Naceu co obxectivo de promover, apoiar e reforzar a acci\u00f3n cultural que se desenvolve en Galicia e, tam\u00e9n, remarcar o valor social e econ\u00f3mico desa acci\u00f3n cultural.\nOrganizadores.\nA Feira das Industrias Culturais est\u00e1 organizada pola asociaci\u00f3n sen \u00e1nimo de lucro do mesmo nome, presidida por Manuel Bragado e constitu\u00edda en 2010. Forman parte de Culturgal as asociaci\u00f3ns profesionais: Asociaci\u00f3n Galega de Editores (AGE), Asociaci\u00f3n Galega de Empresas de Artes Esc\u00e9nicas (Escena Galega), Asociaci\u00f3n Galega de Empresas Musicais (AGEM), Empresas Galegas Adicadas a Internet e \u00e1s Novas Tecnolox\u00edas (Eganet) e a Asociaci\u00f3n Galega de Produtoras Independentes (Agapi). A Feira conta co patrocinio da Xunta de Galicia, a trav\u00e9s de AGADIC (Axencia Galega de Industrias Culturais), da Secretar\u00eda Xeral de Pol\u00edtica Ling\u00fc\u00edstica e do Concello de Pontevedra.\nNo 2010 entra a formar parte do proxecto N\u00f3Com\u00fan at\u00e9 2013. Este colectivo de profesionais da comunicaci\u00f3n e da cultura organizou d\u00faas das edici\u00f3ns: a de 2011 e a de 2012.\nEdici\u00f3ns.\nCulturgal 2007.\nA Asociaci\u00f3n Galega de Editores puxo en marcha no Pazo da Cultura de Pontevedra a Culturgal, Feira do Libro e da Industria Cultural, desde o 10 ao 13 de maio co obxectivo de compartir cos asistentes a oferta cultural producida en Galicia desde a perspectiva de todos os sectores implicados na industria cultural: autores, tradutores, dese\u00f1adores, t\u00e9cnicos culturais, bibliotecarios, ilustradores e debuxantes, produtores, guionistas, fot\u00f3grafos...\nDurante os catro d\u00edas de duraci\u00f3n da feira proxect\u00e1ronse 40 pel\u00edculas, celebr\u00e1ronse 15 actos onde os autores asinaron os seus libros, 15 concertos, cinco exposici\u00f3ns, igual n\u00famero de talleres e outras tantas mesas redondas, ademais da presentaci\u00f3n de oito discos.\nCulturgal 2008.\nNeste ano pasouse a celebrar a Culturgal do 4 ao 7 de decembro no Palacio de Exposici\u00f3ns e Congresos (Palexco) da Coru\u00f1a debido a problemas econ\u00f3micos e de espazo. Esta segunda edici\u00f3n pretendeu incrementar a presenza de p\u00fablico profesional e a participaci\u00f3n deste en todos os \u00e1mbitos culturais. Ao mesmo tempo, a feira serviu para analizar o sector e o estado actual das empresas de produci\u00f3n en encontros entre expertos e profesionais. Culturgal acolleu as II Xornadas das Industrias Musicais de Galiza e a Xornada Profesional sobre o Libro de Edici\u00f3n. Finalmente, presentouse oficialmente a Asociaci\u00f3n Profesionais de Xestores Culturais de Galiza.\nCulturgal 2010.\n\u201cSe \u00e9 cultura est\u00e1 no Culturgal 2010\u201d, as\u00ed se presentou a terceira edici\u00f3n que tivo lugar en Pontevedra os d\u00edas 26, 27 e 28 de novembro. A Feira pretendeu ser unha ferramenta para a promoci\u00f3n da lingua a trav\u00e9s da direcci\u00f3n xeral de Pol\u00edtica Ling\u00fc\u00edstica as\u00ed como para o intercambio de experiencias en diferentes disciplinas con pa\u00edses lus\u00f3fonos, como mostra a actuaci\u00f3n de Deolinda, de \u00c9rika Machado e de Kiko Klaus.\nCulturgal 2011.\nA seguinte abarcou os d\u00edas 2, 3 e 4 de decembro en Pontevedra co emblema \u201cA Casa da Cultura Galega\u201d. Contaba cunhas 24 actuaci\u00f3ns musicais en directo, m\u00e1is de 20 obras de teatro, m\u00e1is de 30 actividades relacionadas co mundo do libro, e diversas presentaci\u00f3ns de proxectos tecnol\u00f3xicos.\nAl\u00e9n disto, mostrou como novidades a Tenda de Culturgal, as \u201cNoites do Culturgal\u201d, programaci\u00f3n nocturna que se desenvolveu en espazos singulares da cidade de Pontevedra e no Teatro Principal, e o Off Culturgal (sesi\u00f3n de presentaci\u00f3ns en formato Pecha Kucha: 20 imaxes, cada unha das cales ten unha duraci\u00f3n de 20 segundos onde se presentar\u00e1n as propostas de novos creadores galegos no \u00e1mbito do dese\u00f1o, a arquitectura, a gastronom\u00eda ou a fotograf\u00eda).\nCulturgal 2012.\nA quinta edici\u00f3n da Culturgal tivo lugar en Pontevedra do 30 de novembro ao 2 de decembro co lema \"A Casa da Cultura \u00e9 a t\u00faa casa, ti tes a chave\". Contou coa participaci\u00f3n de 70 entidades e 140 actividades (dez m\u00e1is que no 2011). A principal novidade foi a programaci\u00f3n familiar adicada especialmente aos m\u00e1is pequenos.\nNa programaci\u00f3n en xeral destacaron as conversas con Ignacio Escolar, Xos\u00e9 Monteagudo e Rexina Vega, o encontro co actor Lu\u00eds Tosar e a lectura por parte de Manuel Rivas dun fragmento da s\u00faa \u00faltima novela, \"As voces baixas\". Tam\u00e9n destacou unha presentaci\u00f3n da obra completa e a Asociaci\u00f3n de Roberto Vidal Bola\u00f1o co motivo da dedicaci\u00f3n do D\u00eda das Letras Galegas \u00e1 figura do dramaturgo en 2013.\nCulturgal 2013.\nCo slogan \u201cTi contas no Culturgal\u201d desenvolveuse durante o 29, 30 de novembro e o 1 de decembro en Pontevedra a sexta feira das Industrias Culturais.\nNo programa houbo presentaci\u00f3ns de libros, discos, m\u00fasica ao vivo, novos formatos en audiovisual, produtos tecnol\u00f3xicos e actividades para p\u00fablico familiar. Inclu\u00edu un total de 151 actividades dentro da programaci\u00f3n xeral, m\u00e1is d\u00faas exposici\u00f3ns permanentes que acolleu o recinto feiral do Pazo da Cultura. Amais a Feira abrangu\u00eda a programaci\u00f3n profesional, cun programa dirixido, por unha banda, ao profesorado, e por outra, a diferentes axentes que operan no sector cultural. O programa 2013 incorporou tem\u00e1ticas e iniciativas emerxentes no mundo cultural como o cooperativismo, os novos mecenados e formas de financiamento e as propostas sa\u00eddas do \u00e1mbito rural.\nAdemais, incorpor\u00e1ronse novidades como o stand mudable, que consistiu nun espazo compartido e polivalente. Asemade, lanzouse o Premio do P\u00fablico coa finalidade, mediante votaci\u00f3n popular a trav\u00e9s da web da Culturgal, de reco\u00f1ecer proxectos relevantes para a sociedade e relacionados coa cultura galega. Os finalistas do premio foron o Festival de Cans, a Asociaci\u00f3n Punto.gal e o Sal\u00f3n do Libro Infantil e Xuvenil de Pontevedra, acadando este \u00faltimo o galard\u00f3n. Por \u00faltimo, acondicionouse unha carpa exterior para a m\u00fasica ao vivo e tam\u00e9n existiu a posibilidade de pagar unha entrada de tres euros por medio da compra dunha chapa.\nCulturgal 2014.\nA s\u00e9tima edici\u00f3n da Culturgal desenvolveuse o 5, 6 e 7 de decembro baixo o lema \u201cConstr\u00fae Culturgal\u201d con novidades como a incorporaci\u00f3n da gastronom\u00eda, o establecemento dunha entrada de pago para o p\u00fablico xeral, un Espazo Beb\u00e9s orientado a idade entre 0 e 3 anos e actividades relacionadas coa arte contempor\u00e1nea. Ademais, na Culturgal 2014 ofreceuse a posibilidade de co\u00f1ecer a Feira a trav\u00e9s de visitas guiadas en lingua de sinais.\nNo Espazo Infantil desenvolv\u00e9ronse actividades relacionadas coa m\u00fasica (\"O Gatuxo de Max\u00edn Blanco\"), que ter\u00e1 maior presenza no Espazo Carpa, a arte (\"Un artista na escola\") e, principalmente, coa literatura \"(Estaci\u00f3n Nadal de Mam\u00e1 Cabra\"), a que tam\u00e9n contar\u00e1 cun espazo propio.\nO Espazo Foro acolleu a presentaci\u00f3n do .gal as\u00ed como a gastronom\u00eda (Ao redor das cervexas artesanais), a moda, a literatura (encontro co autor e ilustrador da serie \"Formig4s\") e a tecnolox\u00eda.\nNo que respecta ao Espazo Beb\u00e9s, resalta o teatro e a lectura. Finalmente, no resto de espazos (\u00c1rea de Restauraci\u00f3n, Sal\u00f3n de Actos, Auditorio do Pazo da Cultura e a Sala de exposici\u00f3ns) predominaron as actividades anteriores xunto con coloquios e presentaci\u00f3ns de libros.\nO prazo de reserva de stands para a Culturgal 2014 estivo aberto nun per\u00edodo de case cinco meses. Unha vez rematado o prazo, foron 64 os contratados e 68 as entidades expositoras que fixeron uso deles. A destacar a incorporaci\u00f3n da artesan\u00eda na Feira con 8 expositores; relacionados co libro houbo 19, 13 vinculados ao teatro e ao \u00e1mbito infantil, 8 de audiovisual e tecnolox\u00eda, 3 de m\u00fasica e 7 de car\u00e1cter institucional.\nAspiraban ao Premio do P\u00fablico deste ano o Cineuropa, Vi\u00f1etas desde o Atl\u00e1ntico e \"Diario Cultural\" (dirixido pola poeta e xornalista Ana Roman\u00ed), sendo este \u00faltimo o ga\u00f1ador.\nFinalmente, esta edici\u00f3n culminou coa publicaci\u00f3n da memoria da Culturgal Feira das Industrias Culturais 2014. Un balance que recolle a metodolox\u00eda de traballo da organizaci\u00f3n da Feira, as principais claves de acci\u00f3n, as novidades e, por suposto, as cifras da Culturgal. N\u00fameros de gastos e ingresos que demostran como se vai incrementando o peso de novas v\u00edas de financiamento como a venda de entradas e o sponsoring.\nCulturgal 2015.\nA Culturgal 2015 foi o 4, 5 e 6 de decembro en Pontevedra."}
{"id": "307490", "revid": "5863", "url": "https://gl.wikipedia.org/wiki?curid=307490", "title": "Jos\u00e9 Manuel L\u00f3pez V\u00e1zquez", "text": ""}
{"id": "307491", "revid": "5863", "url": "https://gl.wikipedia.org/wiki?curid=307491", "title": "Jos\u00e9 Luis L\u00f3pez V\u00e1zquez de la Torre", "text": ""}
{"id": "307492", "revid": "5863", "url": "https://gl.wikipedia.org/wiki?curid=307492", "title": "L\u00f3pez V\u00e1zquez", "text": "Os apelidos L\u00f3pez V\u00e1zquez poden referirse a:"}
{"id": "307501", "revid": "72012", "url": "https://gl.wikipedia.org/wiki?curid=307501", "title": "Pharnavaz I de Iberia", "text": "Pharnavaz () foi o primeiro rei de Kartii, un antigo reino xeorxiano co\u00f1ecido como Iberia nas fontes cl\u00e1sicas. Segundo os rexistros escritos xeorxianos medievais foi o fundador do reino e da dinast\u00eda Pharnavaziana. Non se co\u00f1ece a data exacta do seu reinado, que poder\u00eda variar entre o 302\u2013237 a. C. segundo Vakhushti de Kartli, 299\u2013234 a. C. para Cyril Toumanoff ou 284\u2013219 a. C. consonte Pavle Ingorokva.\nOrixe m\u00edtica.\nConforme as \"Cr\u00f3nicas xeorxianas\", Pharnavaz descend\u00eda de Uplos, fillo de Mtskhetos, fillo de Kartlos, que era un dos famosos e poderosos oito irm\u00e1ns, que pola s\u00faa parte eran descendentes de Targamos, fillo de Tarsi, o neto de Jafet, fillo do Noa\u00e9 b\u00edblico. Pharnavaz non figura directamente en fontes non xeorxians e non hai unha indicaci\u00f3n contempor\u00e1nea definitiva para afirmar que foi o primeiro dos reis xeorxianos. A s\u00faa historia esta mesturada con trazos e imaxes de fantas\u00eda, acumulando o Pharnavaz real unha fachada m\u00edtica emerxendo como un modelo de monarca precristi\u00e1n nos anais xeorxianos.\nNa cr\u00f3nica do 800 \"A vida dos reis\", a xenealox\u00eda de Pharnavaz rem\u00f3ntase a Kartlos, o etnarca m\u00edtico de Kartli. Seu t\u00edo paterno, Samara, era o \"mamasakhlisi\" (\"pai da casa\") das tribos xeorxianas de Mtskheta. A nai de Pharnavaz era unha muller persa de Isfahan Toda a historia de Pharnavaz, a\u00ednda que escrita por un cronista cristi\u00e1n, abonda en alusi\u00f3ns do iranianas antigas, un reflexo dos lazos entre Kartli e Ir\u00e1n nesa \u00e9poca, confirmados pola arqueolox\u00eda e que tam\u00e9n ilustra o propio nome \"Pharnavaz\" coa ra\u00edz \"par\"- baseada no persa \"farnah\". Cando Pharnavaz ti\u00f1a tres anos a s\u00faa familia quedou destru\u00edda e as s\u00faas posesi\u00f3ns usurpadas por Azo, instalado por Alexandre o Grande durante a s\u00faa campa\u00f1a en Kartli. A invasi\u00f3n de Iberia por Alexandre non aparece s\u00f3 na tradici\u00f3n hist\u00f3rica xeorxiana, sen\u00f3n tam\u00e9n en Plinio o Vello (4.10.39) e Solino (9.19).\nReinado.\nPharnavaz medrou orfo, un d\u00eda tivo un so\u00f1o m\u00e1xico no que el se unx\u00eda coa esencia do sol, que anuncia a peripeteia, esta visi\u00f3n l\u00e9vao ao convencemento de dedicarse a misi\u00f3ns nobres. A continuaci\u00f3n marchou a cazar e seguindo un cervo atopou un tesouro agochado nunha cova. Pharnavaz recuperou o tesouro para armar un ex\u00e9rcito leal contra a tiran\u00eda de Azon. Tivo a axuda de Kuji de C\u00f3lquida, que casou cunha irm\u00e1 s\u00faa. Aos rebeldes tam\u00e9n se suman 1000 soldados do campo de Azon .\nNa batalla seguinte os eu ex\u00e9rcito derrotou e matou a Azon e Pharnavaz converteuse no rei de of Kartlii aos 27 anos., reco\u00f1ecendo a soberan\u00eda dos sel\u00e9ucidas, os sucesores de Alexandre no Oriente Medio, e probablemente seguiu na s\u00faa administraci\u00f3n o modelo iraniano, introducindo unha organizaci\u00f3n militar-administrativa baseada nunha rede de gobernadores rexionais ou \"eristavi\"., quedando a estrutura xer\u00e1rquica creada por Pharnavaz co rei no cume, seguido dun comandante en xefe do ex\u00e9rcito real (spaspet)e sete eristavis; os altos comandantes (\"atasistavis tsikhistavis\") das gornici\u00f3ns estacionadas nas fortalezas reais e os comandantes (\"asistavis\") que eran os fillos m\u00e1is novos das familias aristocr\u00e1ticas; os guerreiros mercenarios profesionais procedentes dos pa\u00edses veci\u00f1os e os soldados do ex\u00e9rcito real estaban distribu\u00eddos por todo o reino. Pero a atribuci\u00f3n destas reformas a Pharnavaz poder\u00eda ser unha proxecci\u00f3n de reformas medievais proxectadas ao un remoto pasado..\nPharnavaz realizou alianzas con varios pobos do C\u00e1ucaso norte durante o seu reinado para axudalo tanto contra forzas internas como contra os macedonios.. Seguindo os anais reais xeorxianos fixo da lingua xeorxiana a lingua oficial do reino e creou o alfabeto xeorxiano, mais non existe confirmaci\u00f3n arqueol\u00f3xica e hai un rexeitamento un\u00e1nime entre os historiadores de que el fora o creador do alfabeto. Document\u00e1ndose a existencia dunha forma peculiar local do alfabeto arameo na Xeorxia precristi\u00e1. Reinou durante 65 anos segundo as cr\u00f3nicas e tras a s\u00faa morte enterrouse en fronte do \u00eddolo Armazi."}
{"id": "307507", "revid": "89787", "url": "https://gl.wikipedia.org/wiki?curid=307507", "title": "Dot blot", "text": "Un dot blot ou (slot blot) \u00e9 unha t\u00e9cnica de biolox\u00eda molecular usada para detectar biomol\u00e9culas, como ADN ou prote\u00ednas. \u00c9 unha simplificaci\u00f3n dos m\u00e9todos do northern blot, Southern blot, e western blot (estas t\u00e9cnicas denom\u00ednase en conxunto t\u00e9cnicas de \"blotting\" ou transferencia). Nun dot blot as biomol\u00e9culas que van ser detectadas non se separan primeiro por electroforese, sen\u00f3n que se aplica directamente unha mestura que cont\u00e9n a mol\u00e9cula que debe ser detectada como unha punto ou gota (\"dot\") sobre unha membrana. Isto difire do western blot porque nesta \u00faltima as mostras prote\u00edcas sep\u00e1ranse primeiro electroforeticamente. Seguidamente faise unha detecci\u00f3n por medio de sondas de nucle\u00f3tidos (para dot blot, northern blot e Southern blot) ou por medio de anticorpos (para western blot).\nA t\u00e9cnica ofrece un aforro de tempo significativo, xa que non se require cromatograf\u00eda nin electroforese en xel, nin os complexos procedementos necesarios, pero non d\u00e1 informaci\u00f3n sobre o tama\u00f1o da biomol\u00e9cula diana. Ademais, se se detectan d\u00faas mol\u00e9culas de diferentes tama\u00f1os, aparecer\u00e1n como un s\u00f3 punto. Por tanto, os dot blots s\u00f3 poden confirmar a presenza ou ausencia dunha biomol\u00e9cula ou de biomol\u00e9culas que poden ser detectadas por sondas de ADN ou anticorpos.\nA seguinte imaxe ilustra o resultado obtido ao realizar un protocolo de dot blot no que se fixaron mostras de ADN \u00e1 membrana, e posteriormente se hibridaron con sondas marcadas radioactivamente espec\u00edficas de certas rexi\u00f3ns do ADN a estudar. Soamente se revelan as mostras portadoras da rexi\u00f3n de interese (puntos escuros). Canto maior \u00e9 a cantidade do ADN de interese, maior \u00e9 a intensidade da cor negra.\nUnha mostra radioactiva pode ser hibridada para permitir a detecci\u00f3n da variaci\u00f3n entre mostras. O ADN cuantif\u00edcase e b\u00f3tanse en tubos cantidades alicuotas en exceso con respecto ao n\u00famero das mol\u00e9culas diana das mostras, como por exemplo 10\u00a0\u00b5g para un pl\u00e1smido e 1\u00a0\u00b5g para un amplic\u00f3n de PCR. Estas son desnaturalizadas (con NaOH a 95\u00a0\u00b0C) e engadidas aos poci\u00f1os onde se aspira a auga ao baleiro (con NaOH e NH4OAc) desde debaixo da membrana (de nailon ou nitrocelulosa).\nTipos de dot blot.\nASO dot blot.\nEsta t\u00e9cnica, cuxas siglas ASO ve\u00f1en do ingl\u00e9s \"Allele Specific Oligonucleotides\" (Oligonucle\u00f3tidos Espec\u00edficos de Alelos), \u00e9 unha das metodolox\u00edas que aplican a estratexia dot blot, \u00e9 dicir, a deposici\u00f3n de mostras coas mol\u00e9culas de interese sobre unha membrana para, posteriormente, revelar os resultados da presenza ou ausencia dos elementos de estudo mediante marcaxe con sondas dirixidas contra ditos elementos.\nNun caso de detecci\u00f3n de alelos, este m\u00e9todo consiste en amplificar o ADN de interese (por PCR xeralmente) e fixalo directamente \u00e1 membrana de traballo (por exemplo con irradiaci\u00f3n UV), para logo engadir oligonucle\u00f3tidos duns 20 pb que son espec\u00edficos do alelo que quere detectarse. Estes oligos son marcados previamente con radioactividade, fluor\u00f3foros ou calquera outro tipo de marcaxe. Trala hibridaci\u00f3n, obt\u00e9\u00f1ense os resultados detectando a marcaxe utilizada.\nUnha aplicaci\u00f3n directa deste protocolo \u00e9 a detecci\u00f3n de mutaci\u00f3ns, de maneira que se fixa unha ringleira de mostras, cada unha correspondente a un individuo diferente, do cal se amplificou a rexi\u00f3n de ADN que pode conter ou non a mutaci\u00f3n. Primeiramente hibr\u00eddanse as mostras cun oligo espec\u00edfico dun dos alelos (o silvestre, salvaxe ou normal, por exemplo) e rev\u00e9lase o resultado. Seguidamente, l\u00e1vase a sonda e eng\u00e1dese unha nova, espec\u00edfica do outro alelo (o alelo mutado, por exemplo). Aqueles individuos que deran positivo para as d\u00faas hibridaci\u00f3ns ser\u00edan heterocigotos para a mutaci\u00f3n (pos\u00faen un alelo normal e o outro mutado), mentres que aqueles que soamente presentasen hibridaci\u00f3n nun dos casos ser\u00edan homocigotos para ese caso (para o alelo silvestre ou o mutado).\nNa imaxe il\u00fastrase un exemplo di resultado obtido por este procedemento:\nNeste exemplo o individuo 1 ser\u00eda heterocigoto para dito xene (presenta os dous alelos, silvestre e mutante), o individuo 2 ser\u00eda homocigoto para o alelo silvestre ou salvaxe, o 3 homocigoto para o mutante, e as\u00ed sucesivamente cos restantes.\nEsta t\u00e9cnica \u00e9 sinxela, barata e r\u00e1pida se o estudo se realiza sobre un xene que presenta poucas variantes al\u00e9licas relevantes (mutaci\u00f3ns asociadas a unha doenza, por exemplo), pero nada recomendable se debe rehibridarse demasiadas veces.\nExemplo.\nA doenza humana anemia falciforme est\u00e1 causada por unha mutaci\u00f3n no cod\u00f3n que codifica o sexto amino\u00e1cido da beta-hemoglobina en sangue. A secuencia de ADN normal \u00e9 G-A-G e codifica o amino\u00e1cido glutamato, mentres que a mutaci\u00f3n ocasiona un cambio no cod\u00f3n de G-A-G a G-T-G, polo que o glutamato orixinal se substit\u00fae por unha valina na prote\u00edna final, alterando a estrutura da prote\u00edna.\nPara detectar a presenza da mutaci\u00f3n nunha mostra de ADN p\u00f3dese usar esta t\u00e9cnica ASO. Podemos dese\u00f1ar unha sonda para que sexa complementaria \u00e1 secuencia alterada, normalmente etiquetar\u00edase como \u201cS\u201d. Mentres que como control se dese\u00f1a outra sonda que hibride coa secuencia normal e neste caso ad\u00f3itaselle chamar \u201cA\u201d.\nCada sonda \u00e9 totalmente complementaria \u00e1 s\u00faa secuencia diana e \u00fanese fortemente a ela, mais ten un desaxuste coa outra secuencia, a do alelo normal, ent\u00f3n isto provoca unha interacci\u00f3n m\u00e1is feble con esta secuencia.\nDesta forma, o que se fai \u00e9 coller un segmento dos xenes que codifican a beta-hemoglobina presentes na mostra de ADN e amplif\u00edcase por PCR e o resultado apl\u00edcase a unha membrana, tam\u00e9n hai que separar as febras da mostra de ADN. Unha vez feito isto eng\u00e1dese cada sonda a unha membrana do dot blot. Despois da hibridaci\u00f3n p\u00f3dese discriminar entre as sondas que est\u00e1n unidas completamente e as que presentan desaxuste na s\u00faa uni\u00f3n. As que presentan desaxustes son lavadas mentres que as que est\u00e1n unidas completamente permanecen na membrana.\nOutros m\u00e9todos que se poden usar na detecci\u00f3n de mutaci\u00f3ns son a secuenciaci\u00f3n ou a RFLP. Este \u00faltimo ten o inconveniente de que a mutaci\u00f3n ten que afectar ao sitio de restrici\u00f3n dun encima. Esta \u00faltima t\u00e9cnica foi rapidamente substitu\u00edda pola ASO. A PCR foi tam\u00e9n adaptada con grande \u00e9xito para a detecci\u00f3n de polimorfismos pero, debido \u00e1 simplicidade e versatilidade do m\u00e9todo ASO, este s\u00e9guese usando.\nASO dot blot inverso.\nBas\u00e9ase no mesmo procedemento metodol\u00f3xico que o ASO dot blot, coa diferenza de que as mol\u00e9culas fixadas \u00e1 membrana son agora os alelos, mentres que o ADN do paciente ou individuo a estudar \u00e9 o que act\u00faa como sonda. Normalmente establ\u00e9cense d\u00faas ringleiras de mostras, cada unha con distintas variantes al\u00e9licas normais ou mutantes (cada columna equivale a un alelo na s\u00faa versi\u00f3n normal ou mutada). E sobre ditas mostras apl\u00edcase o ADN marcado do individuo a estudo. As\u00ed, aver\u00edguase que alelos presenta en homocigose ou en heterocigose e se iso determinar\u00e1 o desenvolvemento de certa doenza.\nA imaxe mostra un posible exemplo de aplicaci\u00f3n da t\u00e9cnica:\nO paciente do exemplo da imaxe presenta as d\u00faas versi\u00f3ns do alelo 1 (logo \u00e9 heterocigoto para dito xene), soamente pos\u00fae a variante normal do alelo 2, de forma que \u00e9 homocigoto para este caso (ou ben presenta unha deleci\u00f3n nun dos cromosomas de dita rexi\u00f3n de ADN), \u00e9 homocigoto para o alelo 3 na s\u00faa variante mutada, homicigoto para a versi\u00f3n normal dos alelos 4 e 5 etc.\nEsta variante da t\u00e9cnica ASO \u00e9 utilizada cando non se require a an\u00e1lise de moitos pacientes.\nUsos da proba do dot blot.\nA proba de dot blot sensible pode utilizarse para detectar as infecci\u00f3ns pola bacteria \"Chlamydia trachomatis\" e outras doenzas de transmisi\u00f3n sexual. O dot blot util\u00edzase para detectar anticorpos antidiaciltrehalosa en pacientes de tuberculose e febre tifoide. A proba do dot blot \u00e9 especialmente \u00fatil en pa\u00edses subdesenvolvidos con sistemas sanitarios deficientes e en rexi\u00f3ns que carecen de laboratorios."}
{"id": "307508", "revid": "27155", "url": "https://gl.wikipedia.org/wiki?curid=307508", "title": "Doenza de transmisi\u00f3n sexual", "text": ""}
{"id": "307510", "revid": "56817", "url": "https://gl.wikipedia.org/wiki?curid=307510", "title": "Intolerancia \u00e1 trehalosa", "text": "A intolerancia \u00e1 trehalosa ou intolerancia aos cogomelos \u00e9 unha enfermidade pouco co\u00f1ecida, debida \u00e1 falta do enzima trehalase no intestino delgado.\nAo non existir este enzima, a trehalosa (un disac\u00e1rido) non pode ser desdobrado nas d\u00faas mol\u00e9culas de glicosa que o forman. A falta deste enzima nas vilosidades do intestino delgado provoca que a trehalosa pase sen dixerir ao intestino groso, onde \u00e9 fermentada polas bacterias, producindo gases, malestar, diarreas etc.\n\u00c9 unha doenza moi dif\u00edcil de diagnosticar, xa que os s\u00edntomas son moi similares a outras intolerancias e p\u00e1tolox\u00edas dixestivas m\u00e1is com\u00fans, como a enfermidade cel\u00edaca, a intolerancia \u00e1 lactosa, a s\u00edndrome de intestino irrit\u00e1bel, a enfermidade de Crohn etc.\nUnha forma de diagnosticala \u00e9 efectuar unha biopsia intestinal, tomar unha mostra das vilosidades intestinais e analizar a cantidade de enzima presente."}
{"id": "307511", "revid": "22795", "url": "https://gl.wikipedia.org/wiki?curid=307511", "title": "Intolerancia aos cogomelos", "text": ""}
{"id": "307512", "revid": "23204", "url": "https://gl.wikipedia.org/wiki?curid=307512", "title": "La S\u00e9nia", "text": "La S\u00e9nia \u00e9 un concello da provincia de Tarragona, na comarca de Montsi\u00e0. En 2022 ti\u00f1a 5475 habitantes. Ao longo do s\u00e9culo XX e ata a actualidade, Cenia foi reco\u00f1ecida pola s\u00faa destacada industria do moble."}
{"id": "307513", "revid": "23204", "url": "https://gl.wikipedia.org/wiki?curid=307513", "title": "La Torre de Fontaubella", "text": "La Torre de Fontaubella \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307514", "revid": "23204", "url": "https://gl.wikipedia.org/wiki?curid=307514", "title": "La Torre de l'Espanyol", "text": "La Torre de l'Espanyol \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307515", "revid": "23204", "url": "https://gl.wikipedia.org/wiki?curid=307515", "title": "La Vilella Alta", "text": "La Vilella Alta \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307516", "revid": "23204", "url": "https://gl.wikipedia.org/wiki?curid=307516", "title": "La Vilella Baixa", "text": "La Vilella Baixa \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307517", "revid": "23204", "url": "https://gl.wikipedia.org/wiki?curid=307517", "title": "Les Borges del Camp", "text": "Les Borges del Camp \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307518", "revid": "12452", "url": "https://gl.wikipedia.org/wiki?curid=307518", "title": "AINE", "text": ""}
{"id": "307519", "revid": "23204", "url": "https://gl.wikipedia.org/wiki?curid=307519", "title": "Les Piles", "text": "Les Piles \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307520", "revid": "23204", "url": "https://gl.wikipedia.org/wiki?curid=307520", "title": "Llorac", "text": "Llorac \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307522", "revid": "23204", "url": "https://gl.wikipedia.org/wiki?curid=307522", "title": "Lloren\u00e7 del Pened\u00e8s", "text": "Lloren\u00e7 del Pened\u00e8s \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Pened\u00e8s."}
{"id": "307523", "revid": "98629", "url": "https://gl.wikipedia.org/wiki?curid=307523", "title": "IZAL", "text": "IZAL foi un grupo de m\u00fasica pop/rock orixinario de Madrid, formado por Mikel Izal (vocalista e compositor), \u00e1 fronte dunha formaci\u00f3n que completan Alejandro Jord\u00e1 (bater\u00eda), Emanuel P\u00e9rez \u201cGato\u201d (baixo), Alberto P\u00e9rez (guitarras) e Iv\u00e1n Mella (teclados)."}
{"id": "307524", "revid": "25871", "url": "https://gl.wikipedia.org/wiki?curid=307524", "title": "Grand Place", "text": "A Grand-Place en franc\u00e9s, ou Grote Markt en holand\u00e9s, \u00e9 a praza central de Bruxelas. Est\u00e1 rodeada de opulentas casas gremiais e dous edificios m\u00e1is grandes, o Concello da cidade, e a Casa do Rei (franc\u00e9s: \"Maison du Roi\", holand\u00e9s: \"Broodhuis\") edificio que cont\u00e9n o Museo da Cidade de Bruxelas. A praza \u00e9 o destino tur\u00edstico m\u00e1is importante e o punto de referencia m\u00e1is importante de Bruxelas. Mide 68 por 110 m., e forma parte do Patrimonio da Humanidade da UNESCO.\nHistoria.\nHistoria temper\u00e1.\nNo s\u00e9culo X, Carlos, duque da Baixa Lorena constru\u00edu unha fortaleza na Illa de Saint-G\u00e9ry, o punto m\u00e1is afastado cara ao interior no que o r\u00edo Senne era navegable. Esta foi a semente do que se converter\u00eda en Bruxelas. A finais do s\u00e9culo XI, creouse un mercado ao aire libre nun pantano desecado, preto da fortaleza, que estaba rodeado de bancos de area. O mercado foi chamado o \"Nedermerckt\" ou \"Mercado Baixo\".\nO mercado probablemente desenvolveuse ao mesmo tempo que o desenvolvemento comercial de Bruxelas. Un documento de 1174 menciona un mercado m\u00e1is baixo (lat\u00edn forum inferius) non lonxe do porto no r\u00edo Senne. O mercado estaba ben situado ao longo do \"Steenweg\" (cami\u00f1o pavimentado), unha importante estrada comercial que conectaba as pr\u00f3speras rexi\u00f3ns de Renania e o Condado de Flandres.\nA principios do s\u00e9culo XIII, foron constru\u00eddos tres mercados interiores no extremo norte da Grand-Place; un mercado de carne, un mercado de pan e un mercado de roupa. Estes edificios, que pertenc\u00edan ao duque de Brabante, non s\u00f3 permit\u00edan mostrar \u00e1s mercanc\u00edas ata con mal tempo, sen\u00f3n que tam\u00e9n permit\u00eda aos duques realizar un seguimento do almacenamento e venda de bens, co fin de recadar impostos. Outros edificios, feitos de madeira ou de pedra, cerraban a Grand-Place.\nAumento de importancia.\nAs melloras na Grand-Place do s\u00e9culo XIV en diante marcar\u00edan o aumento da importancia dos comerciantes locais e dos comerciantes en relaci\u00f3n coa nobreza. Curto de di\u00f1eiro, o duque transferiu o control dos mu\u00ed\u00f1os e o comercio \u00e1s autoridades locais. A cidade de Bruxelas, do mesmo xeito que as cidades veci\u00f1as de Mechelen e Lovaina constru\u00edron un gran mercado interior de roupa, ao sur da praza. Neste punto, a praza estaba a\u00ednda dese\u00f1ada sen orde nin concerto, e os edificios ao longo dos bordos eran unha mara\u00f1a multicolor de xard\u00edns e alpendres. A cidade e demoleu unha serie de edificios que obstru\u00edan a Grand-Place, e definiron definitivamente os bordos da praza.\nA Casa do concello de Bruxelas foi constru\u00edda no lado sur da praza por etapas entre 1401 e 1455, e fixo da Grand-Place a sede do poder municipal. El\u00e9vase a 96 m. de altura, e est\u00e1 coroada por unha estatua de 3\u00b466 metros de San Miguel matando a un demo ou dia\u00f1o. Para contrarrestar este s\u00edmbolo do poder municipal, entre 1504 a 1536 o duque de Brabante constru\u00edu un grande edificio en fronte da casa do concello da cidade como s\u00edmbolo do poder ducal. Foi constru\u00eddo na localizaci\u00f3n dos primeiros mercados de tea e pan, que xa non estaban en uso, e co\u00f1eceuse como a \"Casa do Rei\" (holand\u00e9s medio: \" 's Conincxhuys\"), a\u00ednda que ning\u00fan rei viviu al\u00ed. \u00c9 co\u00f1ecido na actualidade como a \"Maison du roi\" (Casa do Rei) en franc\u00e9s, a\u00ednda que en holand\u00e9s contin\u00faa a ser chamado o \"Broodhuis\" (casa do pan), logo de ocupar o lugar do mercado. Os comerciantes ricos e os cada vez m\u00e1is poderosos gremios de Bruxelas constru\u00edron casas ao redor do bordo da praza.\nDestruci\u00f3n e reconstruci\u00f3n.\nO 13 de agosto de 1695, uns 70.000 soldados do ex\u00e9rcito franc\u00e9s baixo o mando do mariscal Fran\u00e7ois de Neufville, duque de Villeroi comezaron o bombardeo de Bruxelas nun esforzo por atraer \u00e1s forzas da Grande alianza para que abandonaran o sitio da cidade de Namur, ocupada polos franceses, no que hoxe \u00e9 o sur de B\u00e9lxica. O franc\u00e9s lanzou un bombardeo masivo principalmente sobre o centro da indefensa cidade con can\u00f3ns e morteiros, prend\u00e9ndolle lume e arrasando a maior\u00eda da Grand-Place e a cidade que a rodeaba. S\u00f3 a fachada de pedra do concello e alg\u00fans fragmentos doutros edificios permaneceron en p\u00e9. Foi ir\u00f3nico que o concello quedara en p\u00e9, xa que era o obxectivo principal do fogo de artiller\u00eda.\nA praza foi reconstru\u00edda nos catro anos seguintes polos clans da cidade. Os seus esforzos regul\u00e1ronse polos concelleiros da cidade e o Gobernador de Bruxelas, que obrigaron a que os seus plans present\u00e1ranse \u00e1s autoridades para a s\u00faa aprobaci\u00f3n. Isto axudou a entregar un dese\u00f1o moi armonioso para a reconstruci\u00f3n da Grand-Place, malia ao ostensiblemente choque da combinaci\u00f3n dos estilos g\u00f3tico, barroco e estilo Lu\u00eds XIV.\nNo s\u00e9culo XVIII, os revolucionarios saquearon a Grand-Place, destru\u00edndo as estatuas da nobreza e os s\u00edmbolos do cristianismo. As casas gremiais foron incautadas polo Estado e vend\u00e9ronse. Os edificios foron abandonados e quedaron en mal estado, c\u00e1s pinturas e estucados das fachadas danados pola contaminaci\u00f3n. A finais do s\u00e9culo XIX, o alcalde Charles Buls devolveu \u00e1 Grand-Place ao seu antigo esplendor, con edificios en proceso de reconstruci\u00f3n ou restauraci\u00f3n.\nS\u00e9culo XX.\nEn 1885, o Partido do Traballo de B\u00e9lxica (POB-BWP), o primeiro partido socialista de B\u00e9lxica, fundouse durante unha reuni\u00f3n na Grand-Place. A Grand-Place continuou servindo como un mercado ata o 19 de novembro de 1959, e a\u00ednda se chama o \"Gran Mercado\" ou \"Grote Markt\" en holand\u00e9s. As r\u00faas veci\u00f1as seguen reflectindo as orixes da zona, e lev\u00e1n o nome dos vendedores de manteiga, queixo, arenques, carb\u00f3n etc. A Grand-Place foi nomeada pola UNESCO como Patrimonio da Humanidade en 1998. Unha das casas propiedade do gremio cervexeiro, e agora a sede do museo da cervexa.\nA Grand-Place votouse como a praza m\u00e1is bela de Europa en 2010. A enquisa do sitio web holand\u00e9s (stedentripper.com) pediu aos seus usuarios valorar diferentes prazas de toda Europa. A Praza Vermella de Moscova e a Praza Stanislas de Nancy, Francia, ocuparon o segundo e terceiro lugar.\nAlfombra de flores.\nCada dous anos en agosto, crease unha enorme \"alfombra de flores\" na Grand-Place durante uns d\u00edas. Cr\u00e9anse modelos cun mill\u00f3n de begonias de cores, e unha pantalla de 24 por 77 m. cobre a praza, cun \u00e1rea total de 1800 m2. A primeira alfombra de flores f\u00edxose en 1971, e debido \u00e1 s\u00faa popularidade, a tradici\u00f3n continuou, a alfombra de flores atrae a un gran n\u00famero de turistas."}
{"id": "307525", "revid": "98629", "url": "https://gl.wikipedia.org/wiki?curid=307525", "title": "Peter Bogdanovich", "text": "Peter Bogdanovich, nado en Kingston (Nova York) o 30 de xullo de 1939 e finado nos \u00c1nxeles o 6 de xaneiro de 2022, foi un director, guionista, actor, produtor, cr\u00edtico e historiador do cinema estadounidense. Formou parte do \"New Hollywood\", xunto con William Friedkin, Brian De Palma, George Lucas, Martin Scorsese, Michael Cimino e Francis Ford Coppola.\nTraxectoria.\nBogdanovich naceu no estado de Nova York, fillo de Herma Robinson, xud\u00eda austr\u00edaca e Borislav Bogdanovich, pintor e pianista serbio ortodoxo, que chegaron aos Estados Unidos en maio de 1939. Comezou como actor na d\u00e9cada de 1950, estudando con Stella Adler e aparecendo na televisi\u00f3n. A principios da d\u00e9cada seguinte foi programador cinematogr\u00e1fico no Museum of Modern Art de Nova York.\nEn 1968, seguindo o exemplo do cr\u00edticos de \"Cahiers du Cin\u00e9ma\" decidiu converterse en director e marchou aos \u00c1nxeles. O primeiro traballo ofreceullo o director Roger Corman. En 1971 dirixiu \"A derradeira pel\u00edcula\", o seu filme mellor recibido, que foi candidato a oito premios Oscar e no que ti\u00f1a un papel importante a modelo de vinte e un anos Cybill Shepherd, coa que viviu un romance. Tras este filme logrou outros dous \u00e9xitos con \"What's Up, Doc?\" (1972) e \"L\u00faa de papel\".\nPor\u00e9n, \"Daisy Miller\" ou \"Nickelodeon\" foron fracasos. En 1980 dirixiu a comedia \"They All Laughed\", con Dorothy Stratten, antiga modelo que mantivo unha relaci\u00f3n con Bogdanovich. Stratten foi asasinada polo seu marido, e o propio Bogdanovich tivo que encargarse da distribuci\u00f3n do filme. M\u00e1is tarde indicou que este foi o motivo polo que se declarou en bancarrota en 1985. O 30 de decembro de 1988 casou con Louise Stratten, irm\u00e1 m\u00e1is nova de Dorothy, de vinte anos; o matrimonio foi visto como un esc\u00e1ndalo.\nAcadou un novo \u00e9xito en 1985 con \"Mask\", pero o seguinte proxecto, a continuaci\u00f3n de \"A derradeira pel\u00edcula\", titulada \"Texasville\" foi un fracaso de p\u00fablico e cr\u00edtica. Os dous filmes provocaron desputas entre Bogdanovich e os estudios, que controlaban o financiamento e a montaxe final. Os seguintes filmes foron outros fracasos e levaron a Bogdanovich a apartarse durante anos da direcci\u00f3n. En 1997 declarouse de novo en bancarrota.\nAdemais de dirixir televisi\u00f3n, recuperou a interpretaci\u00f3n cun papel recorrente como psicoterapeuta na serie \"The Sopranos\"."}
{"id": "307526", "revid": "56817", "url": "https://gl.wikipedia.org/wiki?curid=307526", "title": "Charles Crichton", "text": "Charles Ainslie Crichton, nado en Wallasey (Cheshire) o 6 de agosto de 1910 e finado en Londres o 14 de setembro de 1999 foi un director e montador ingl\u00e9s.\nTraxectoria.\nCrichton comezou a ser co\u00f1ecido por dirixir moitas comedias producidas nos Ealing Studios. Tivo unha carreira de corenta anos montando e dirixindo filmes e programas televisivos.\nEn 1988 conseguiu d\u00faas candidaturas ao Oscar, como director e como guionista por \"Un peixe chamado Wanda\"."}
{"id": "307527", "revid": "89787", "url": "https://gl.wikipedia.org/wiki?curid=307527", "title": "Terence Fisher", "text": "Terence Fisher, nado en Londres o 23 de febreiro de 1904 e finado na mesma cidade o 18 de xu\u00f1o de 1980 foi un director de cinema ingl\u00e9s.\nTraxectoria.\nA carreira de Fisher est\u00e1 identificada cos filmes da Hammer durante a segunda metade do s\u00e9culo vinte. Foi un dos m\u00e1is prominentes directores de terror, e o primeiro en levar a cor ao terror g\u00f3tico, ademais da sexualidade e o terror expl\u00edcito.\nDestacou o filme g\u00f3tico \"The Curse of Frankenstein\" (1957), que lanzou a asociaci\u00f3n da Hammer co x\u00e9nero e fixo os actores brit\u00e1nicos Peter Cushing e Christopher Lee estrelas do terror."}
{"id": "307528", "revid": "18868", "url": "https://gl.wikipedia.org/wiki?curid=307528", "title": "Meiga punteada", "text": ""}
{"id": "307529", "revid": "1131", "url": "https://gl.wikipedia.org/wiki?curid=307529", "title": "Meiga (hom\u00f3nimos)", "text": "O termo meiga p\u00f3dese referir:"}
{"id": "307530", "revid": "5863", "url": "https://gl.wikipedia.org/wiki?curid=307530", "title": "Manteiga (hom\u00f3nimos)", "text": "A palabra manteiga pode referirse a:"}
{"id": "307531", "revid": "89787", "url": "https://gl.wikipedia.org/wiki?curid=307531", "title": "Pelayo Mancebo y Agreda", "text": "Pelayo Mancebo y Agreda, nado en Calahorra (A Rioxa) o 26 de xu\u00f1o de 1845 e finado en Burgos o 5 de setembro de 1912, foi un enxe\u00f1eiro de cami\u00f1os e pol\u00edtico espa\u00f1ol.\nTraxectoria.\nEra fillo de Francisco Mancebo y Medrano e de Micaela Agreda. Obtivo o t\u00edtulo de enxe\u00f1eiro de cami\u00f1os en 1868. A s\u00faa familia eran grandes propietarios da cidade de Calahorra, e levaron unha pol\u00edtica de consolidaci\u00f3n matrimonial con outros patrimonios da comarca de La Rioja Baja, como os Rada, os Fern\u00e1ndez de Navarrete e os S\u00e1enz de Tejada. Casou con Casilda Ig\u00f3n, coa que tivo un fillo e unha filla, Francisco e Casilda.\nFoi deputado nas Cortes Espa\u00f1olas en d\u00faas lexislaturas, entre maio de 1884 e marzo de 1886 nas listas do Partido Conservador e polo distrito de Arnedo, circunscrici\u00f3n de Logro\u00f1o. O seu fillo, Francisco Mancebo de Ig\u00f3n, foi avogado e deputado tam\u00e9n polo Partido Conservador entre 1907 e 1910.\nO seu proxecto de enxe\u00f1er\u00eda m\u00e1is famoso foi o da Ponte Internacional que une as vilas fronteirizas de Tui e Valen\u00e7a do Mi\u00f1o. Os pregos orixinais tentaban conciliar as consideraci\u00f3ns de \u00edndole econ\u00f3mica e utilidade, coas consideraci\u00f3ns est\u00e9ticas. Unha mostra da s\u00faa sensibilidade art\u00edstica est\u00e1 no seguinte par\u00e1grafo:\nA execuci\u00f3n final, levada a cabo pola empresa construtora belga Soci\u00e9t\u00e9 Anonyme Internationale de Construction et d'Enterprise des Travaux Publics \"Braine-le-Comte\", non seguiu exactamente todas as directrices do proxecto orixinal, en especial no que respecta ao uso de vigas de paredes cheas, en contraposici\u00f3n \u00e1s vigas de celos\u00eda propostas entusiasticamente por Mancebo, que sendo m\u00e1is caras que as primeiras, ter\u00edan como contrapartida un a\u00ednda mellor resultado est\u00e9tico."}
{"id": "307534", "revid": "98629", "url": "https://gl.wikipedia.org/wiki?curid=307534", "title": "Sal\u00f2 o le 120 giornate di Sodoma", "text": "Sal\u00f2 o le 120 giornate di Sodoma \u00e9 un filme franco-italiano escrito e dirixido por Pier Paolo Pasolini que se estreou en 1975. Bas\u00e9ase no libro \"Os 120 d\u00edas de Sodoma\" do Marqu\u00e9s de Sade. Cont\u00e9n varias referencias e di\u00e1logos extra\u00eddos do libro \"Zur Genealogie der Moral\" de Friedrich Nietzsche, do poema \"Os Cantos\" de Ezra Pound e de \"\u00c1 busca do tempo perdido\" de Marcel Proust. Foi o derradeiro filme de Pasolini xa que foi asasinado pouco despois da estrea de \"Sal\u00f2\". Por mor da representaci\u00f3n de mozos menores sendo obxecto de violencia, sadismo, depravaci\u00f3ns sexuais e asasinatos, o filme foi extremadamente controvertido dende a s\u00faa estrea, e segue a estar prohibido en moitos pa\u00edses.\nSinopse.\nA historia est\u00e1 dividida en catro anacos, inspirados na \"Divina Comedia\" de Dante: o Anteinferno, o C\u00edrculo das Man\u00edas, o C\u00edrculo da Merda e o C\u00edrculo do Sangue.\nA historia c\u00e9ntrase en catro ricos e libertinos fascistas despois da ca\u00edda da Italia de Benito Mussolini en xullo de 1943. Os libertinos secuestran dezaoito rapaces e som\u00e9tenos a catro meses de extrema violencia, sadismo e tortura sexual e mental. O filme explora os temas da corrupci\u00f3n pol\u00edtica, do abuso do poder, do sadismo, da perversi\u00f3n, da sexualidade e do fascismo.\nVersi\u00f3ns.\nExisten varias versi\u00f3ns do filme. Nun comezo duraba 145 minutos, pero o propio Pasolini eliminou 25 minutos para axudar a manter o ritmo. A versi\u00f3n m\u00e1is extensa dispo\u00f1ible \u00e9 o DVD vendido polo British Film Institute, que incl\u00fae unha breve escena non inclu\u00edda noutras copias: durante a primeira cerimonia de vodas, un dos mestres cita un poema de Gottfried Benn.\nOs dereitos para distribu\u00edr o filme na maior parte do mundo est\u00e1n en mans de Metro-Goldwyn-Mayer."}
{"id": "307536", "revid": "98629", "url": "https://gl.wikipedia.org/wiki?curid=307536", "title": "Patronato da Cultura Galega de Montevideo", "text": "O Patronato da Cultura Galega de Montevideo \u00e9 unha asociaci\u00f3n creada en Montevideo en 1964. O seu obxectivo principal era dar cobertura aos galegos emigrados ao Uruguai, pero tam\u00e9n defenden e espallan a lingua e a cultura galega nese pa\u00eds.\nHistoria.\nFoi fundado por un grupo de galegos que compart\u00edan un sentimento com\u00fan de galeguidade. O proxecto comezou coa creaci\u00f3n dunha biblioteca que pouco a pouco foi transform\u00e1ndose no actual padroado. Entre os seus fundadores est\u00e1n Manuel Meil\u00e1n Mart\u00ednez, primeiro presidente da instituci\u00f3n e galardoado coa Medalla Castelao en 1987. A entidade \u00e9 membro da Uni\u00f3n de Sociedades Gallegas, e foille reco\u00f1ecida a condici\u00f3n de galeguidade o 29 de xaneiro de 1992.\nO n\u00famero de socios fundacionais da entidade era de 94, todos eles galegos. No 1998, ano no que se rexistrou o maior n\u00famero de socios, acad\u00e1ronse os 910 afiliados, dos cales o 98 % eran galegos. Na \u00faltima comprobaci\u00f3n rexistrada, no ano 2012, o n\u00famero de socios eran 871, dos cales o 58 % eran galegos.\nObxectivo.\nO Patronato da Cultura Galega e \u00e9 unha asociaci\u00f3n cultural sen fins pol\u00edticos, relixiosos, filos\u00f3ficos e lucrativos, cuxo obxectivo \u00e9 a defensa e espallamento dos valores culturais de Galicia e a uni\u00f3n entre o pobo galego e o uruguaio.\nActividades.\nRealiza moitas actividades coa fin de fortalecer os lazos culturais. Por exemplo, dende a s\u00faa fundaci\u00f3n at\u00e9 a remate do franquismo o padroado publica libros en galego de temas e autores prohibidos en Galicia.\nActividades dos membros do padroado.\nA instituci\u00f3n leva a cabo a emisi\u00f3n do programa de radio semanal \"Sempre en Galicia\". Fundado no ano 1950 constit\u00fae a audici\u00f3n m\u00e1is antiga do mundo falada enteiramente en lingua galega.\nO padroado conta con publicaci\u00f3n peri\u00f3dicas na revista \"Guieiro\", que recolle diversas expresi\u00f3ns culturais de Galicia e a s\u00faa repercusi\u00f3n fora da terra, as\u00ed como produci\u00f3ns propias de galegos emigrados.\nActividades para os socios.\nRealiza tam\u00e9n diversos cursos e obradoiros que rodean sempre a tem\u00e1tica galega e a promulgaci\u00f3n ou ensinanza da lingua e cultura de Galicia. Alg\u00fans exemplos son: Clases de historia de Galicia, clases de lingua e cultura galegas, obradoiros de fotograf\u00eda, literatura e pintura etc.\nNa instituci\u00f3n real\u00edzanse tam\u00e9n actividades de tipo conmemorativo, como homenaxes a galegos ilustres ou celebraci\u00f3ns do aniversario das letras galegas, entre outros.\nVieira de Prata.\nO Premio Vieira de Prata e o m\u00e1ximo galard\u00f3n que outorga o Patronato anualmente, a aquela persoa ou instituci\u00f3n que destaque pola s\u00faa achega ou servizo ben ao Patronato, ben \u00e1 cultura galega en xeral. A entrega deste galard\u00f3n faise en acto p\u00fablico na celebraci\u00f3n do Xantar aniversario da Irmandade. Figuras destacadas que obtiveron este galard\u00f3n son, por exemplo, Isaac D\u00edaz Pardo, Xos\u00e9 Neira Vilas ou Lu\u00eds Seoane entre outros."}
{"id": "307537", "revid": "5863", "url": "https://gl.wikipedia.org/wiki?curid=307537", "title": "Bernardo V\u00e1zquez Xil", "text": ""}
{"id": "307538", "revid": "5863", "url": "https://gl.wikipedia.org/wiki?curid=307538", "title": "Bernardo V\u00e1zquez Gil", "text": ""}
{"id": "307539", "revid": "23204", "url": "https://gl.wikipedia.org/wiki?curid=307539", "title": "Margalef", "text": "Margalef \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307540", "revid": "18868", "url": "https://gl.wikipedia.org/wiki?curid=307540", "title": "Cangas do Morrazo", "text": ""}
{"id": "307541", "revid": "23204", "url": "https://gl.wikipedia.org/wiki?curid=307541", "title": "Mar\u00e7\u00e0", "text": "Mar\u00e7\u00e0 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307542", "revid": "18868", "url": "https://gl.wikipedia.org/wiki?curid=307542", "title": "Politapes aurea", "text": ""}
{"id": "307543", "revid": "23204", "url": "https://gl.wikipedia.org/wiki?curid=307543", "title": "Mas de Barberans", "text": "Mas de Barberans \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Montsi\u00e0."}
{"id": "307544", "revid": "23204", "url": "https://gl.wikipedia.org/wiki?curid=307544", "title": "Masdenverge", "text": "Masdenverge \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Montsi\u00e0."}
{"id": "307545", "revid": "23204", "url": "https://gl.wikipedia.org/wiki?curid=307545", "title": "Maslloren\u00e7", "text": "Maslloren\u00e7 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Pened\u00e8s."}
{"id": "307547", "revid": "23204", "url": "https://gl.wikipedia.org/wiki?curid=307547", "title": "Maspujols", "text": "Maspujols \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307548", "revid": "5863", "url": "https://gl.wikipedia.org/wiki?curid=307548", "title": "Xos\u00e9 Manuel L\u00f3pez V\u00e1zquez", "text": ""}
{"id": "307549", "revid": "23204", "url": "https://gl.wikipedia.org/wiki?curid=307549", "title": "Miravet", "text": "Miravet \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307550", "revid": "23204", "url": "https://gl.wikipedia.org/wiki?curid=307550", "title": "Mont-ral", "text": "Mont-ral \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307551", "revid": "55340", "url": "https://gl.wikipedia.org/wiki?curid=307551", "title": "Alfabeto xeorxiano", "text": ""}
{"id": "307553", "revid": "23204", "url": "https://gl.wikipedia.org/wiki?curid=307553", "title": "Mont-roig del Camp", "text": "Mont-roig del Camp \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307554", "revid": "1131", "url": "https://gl.wikipedia.org/wiki?curid=307554", "title": "Museo Naval de Ferrol", "text": "O Museo Naval de Ferrol est\u00e1 situado dentro da base Naval de Ferrol, no antigo Cuartel de Presidiarios co\u00f1ecido como San Campio, foi proxectado en 1765, lugar onde se aloxaban os presidiarios mentres duraban os traballos de construci\u00f3n, reparaci\u00f3n e limpeza dos buques.\nEste museo conta con magn\u00edficos modelos de barcos de grandes dimensi\u00f3ns, cartograf\u00eda, canons, armamento antisubmarinos, velas, instrumentos de navegaci\u00f3n, traxes de mergullo, bandeiras, maquetas de barcos e outro tipo de aparellos relacionados co mar.\nHistoria.\nA partir de 1970 comezan a recompilarse e catalogarse obxectos dispersos polas m\u00faltiples dependencias que, xunto cos da recuperaci\u00f3n dos restos do pecio da fragata \"Santa Mar\u00eda Magdalena\", afundida na r\u00eda de Viveiro ano 1810, propician a creaci\u00f3n do Museo Naval, inaugurado o 5 de marzo de 1986.\nAdemais p\u00f3dese ver unha variada colecci\u00f3n de cartograf\u00eda con pezas destacables como o \"Atlas de Tofi\u00f1o\". Tam\u00e9n hai numerosas maquetas de todo tipo de buques e maquetas de batallas navais importantes, proxect\u00eds de artiller\u00eda e torpedos de varios tipos e calibres.\nNeste mesmo recinto sit\u00faase a Biblioteca Naval de Ferrol con m\u00e1is de 40.000 volumes e que conta con varios libros antigos, o m\u00e1is antigo data do ano 1601. Creada en 1872 polo capit\u00e1n xeneral do Departamento, Miguel Lobo Malagamba, con fondos duplicados da Biblioteca Central de Madrid e da Biblioteca do Observatorio da Mari\u00f1a de San Fernando. Cont\u00e9n os fondos da antiga Biblioteca de Gardamari\u00f1as do s\u00e9culo XVIII e da primitiva Escola de Enxe\u00f1eiros Navais tam\u00e9n creada en Ferrol.\nContido.\nEntre os seus obxectos p\u00f3dense observar restos mari\u00f1os fosilizados, mecanismos de artes n\u00e1uticas, compases, mascar\u00f3ns de proa, cadros e gravados con tem\u00e1tica mari\u00f1eira, cartas mari\u00f1as antigas e documentos hist\u00f3ricos.\nPresenta informaci\u00f3n de todos os nav\u00edos constru\u00eddos en Ferrol de 1751 a 1984.\nNo interior, ademais, exh\u00edbese unha \u00e1ncora medieval rescatada do fondo da d\u00e1rsena do porto da vila de Mugardos, na r\u00eda ferrol\u00e1."}
{"id": "307555", "revid": "23204", "url": "https://gl.wikipedia.org/wiki?curid=307555", "title": "Montbri\u00f3 del Camp", "text": "Montbri\u00f3 del Camp \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307556", "revid": "89787", "url": "https://gl.wikipedia.org/wiki?curid=307556", "title": "NAO", "text": "NAO foi un grupo galego de m\u00fasica rock orixinario da Estrada, Pontevedra. Estivo activo de 2005 a 2019, tempo no que editou catro \u00e1lbums de estudio ademais de tres EPs. As letras das s\u00faas canci\u00f3ns caracter\u00edzanse polo compromiso pol\u00edtico e a cr\u00edtica social.\nTraxectoria.\nFoi creado en 2005 na Estrada por m\u00fasicos que se co\u00f1ec\u00edan doutros grupos como Xenreira ou Fusquenlha. Os seus primeiros integrantes eran Pablo Carracedo \"Jasper\" (guitarra), Xavi Castro \"Xavinho\" (voz), Gustavo Brea (guitarra), Xos\u00e9 Maceira \"Maki\" (baixo) e Ram\u00f3n (bater\u00eda). Con esta primeira formaci\u00f3n gravaron deron o seu primeiro concerto no Centro Social A Revolta do Berb\u00e9s, en Vigo, e gravaron d\u00faas maquetas en 2006: \"Usa a palabra\" e \"Somos NAO\". En 2007 Maceira deixou o grupo e entrou no seu lugar Paul Zervero. En novembro dese ano editaron o seu primeiro \u00e1lbum, \"As palabras espidas\", nos Estudios Garate de Andoain, co produtor vasco Kaki Arkarazo. O disco inclu\u00eda unha canci\u00f3n co poema de Rosal\u00eda de Castro \"A xustiza pola man\" na que, a voz feminina, corr\u00eda a cargo de Patty Castro, fundadora e coordinadora do proxecto Mulleres Galegas Ka\u00f1eras (MGK). Pouco despois Xavi deixou o grupo, e Jasper, guitarrista e compositor da maior\u00eda de temas, comezou a tam\u00e9n a cantar.\nNo 2010, lanzaron o seu segundo \u00e1lbum, \"Coas t\u00faas mans\", que foi autoeditado. A finais de 2012 comezaron un proxecto de mecenado para publicar o seu terceiro traballo, \"Canci\u00f3ns de amor e liberdade\", que tam\u00e9n foi autoeditado e que viu a luz o 26 de febreiro de 2013. Dende ese disco o bater\u00eda do grupo pasou a ser Xos\u00e9 Ram\u00f3n Iglesias \"Am\u00f3s\".\nNo 2014 publicaron \"Cartas no caderno\", un EP que presentaron en abril. Trat\u00e1banse de cinco temas, sendo un deles de produci\u00f3n propia e que deu nome ao disco, e os outros catro versi\u00f3ns de temas doutros artistas: \"Acci\u00f3n galega\" de Xenreira (sobre un poema de Ram\u00f3n Cabanillas, convertido en himno de Acci\u00f3n Gallega), \"Os vampiros\" de Zeca Afonso, \"Je veux\" de Zaz e \"Como o vento\" de S\u00e9tima Legi\u00e2o. Tam\u00e9n ese ano o grupo f\u00edxose co galard\u00f3n da categor\u00eda Metal na segunda edici\u00f3n dos Premios Mart\u00edn Codax da M\u00fasica. \nNo 2015, puxeron m\u00fasica \u00e1 campa\u00f1a de N\u00f3s - Candidatura Galega para as Elecci\u00f3ns xerais de Espa\u00f1a de 2015 coa canci\u00f3n \u201cN\u00f3s, porque este so\u00f1o \u00e9 necesario para un so\u00f1o\u201d en colaboraci\u00f3n con Mini e Navia Rivas. Ese mesmo ano anunciaron a futura disoluci\u00f3n do grupo, que se far\u00eda efectiva tras a publicaci\u00f3n dunha trilox\u00eda de discos.\nNo 2016 entrou Torroncho como baixista no lugar de Anxelo, que substitu\u00edra anteriormente a Paul, e lanzaron un dobre EP cos t\u00edtulos \"So\u00f1ar\" e \"Crear\". O primeiro foi gravado en Pousada Son, con Iago Pico como produtor, mentres que o segundo se gravou en Andoain. Presentouse na Sala Capitol de Santiago, con Monoulios DOP e Poetarras como abreconcertos.En xu\u00f1o de 2018 lanzaron dous sinxelos, \"O brazo armado\" e \"Cultura cr\u00edtica\" (este \u00faltimo contou coa colaboraci\u00f3n das Tanxugueiras e de SonDaR\u00faa), e en novembro sa\u00edu \u00e1 luz \"Ata que o lume se apague\", o seu derradeiro disco, co que iniciaron a s\u00faa xira de despedida. No 2019 foron galardoados por segunda vez co Premio Mart\u00edn C\u00f3dax da M\u00fasica na categor\u00eda Metal. \nO 7 de decembro de 2019 deron o seu \u00faltimo concerto diante de dous milleiros de persoas no Recinto Feiral de Amio, en Santiago de Compostela, po\u00f1endo fin a 14 de anos de traxectoria. SonDaR\u00faa, Rebeliom do Inframundo e Odolaren Mintzoa actuaron como abreconcertos."}
{"id": "307557", "revid": "23204", "url": "https://gl.wikipedia.org/wiki?curid=307557", "title": "Montferri", "text": "Montferri \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307558", "revid": "98629", "url": "https://gl.wikipedia.org/wiki?curid=307558", "title": "Intolerancia \u00e1 lactosa", "text": "A intolerancia \u00e1 lactosa \u00e9 unha afeci\u00f3n das microvilosidades intestinais debida a que o organismo produce pouca ou ningunha cantidade do enzima lactase, que determina unha imposibilidade de metabolizaci\u00f3n da lactosa (o chamado \"azucre do leite\").\nDesta forma, cando a ausencia de lactase impide ao organismo asimilar a lactosa, prod\u00facese un cadro cl\u00ednico que se manifiesta por dor abdominal, diarrea e acumulaci\u00f3n de gases no tubo dixestivo.\nTipos e causas.\nIntolerancia permanente.\nA intolerancia \u00e1 lactosa permanente est\u00e1 determinada pola xen\u00e9tica da persoa. Por tanto, \u00e9 hereditaria e permanente. \u00c9 frecuente na vida adulta. A persistencia da lactase \u00e9 unha adaptaci\u00f3n evolutivamente recente debida a unha mutaci\u00f3n que afecta \u00e1 regulaci\u00f3n da s\u00faa maduraci\u00f3n, e a s\u00faa prevalencia var\u00eda entre as distintas etnias.\n\u00c9 unha caracter\u00edstica xen\u00e9tica que impide a produci\u00f3n enzim\u00e1tica da lactase. Est\u00e1 presente no nacemento e o diagn\u00f3stico faise na infancia temper\u00e1. Esta clase de intolerancia v\u00e9n determinada xeneticamente e enc\u00f3ntrase moi ligada \u00e1 raza ou etnia da que se proceda. Por iso hai unha predisposici\u00f3n xen\u00e9tica a padecer unha deficiencia na lactase que impide unha correcta absorci\u00f3n da lactosa, e se transmite de xeraci\u00f3n en xeraci\u00f3n.\nIntolerancia secundaria ou adquirida (revers\u00edbel ou temporal).\nTr\u00e1tase dunha deficiencia relativa (transitoria) de lactase no intestino debida a patolox\u00edas ou situaci\u00f3ns (como malnutrici\u00f3n ou toma de medicamentos) que resultan nunha supresi\u00f3n das s\u00faas reservas enzim\u00e1ticas no tracto dixestivo.\nTr\u00e1tase dun episodio agudo de gastroenterite infecciosa que comporta un dano na mucosa e microvilosidades do intestino.\nHai certa gama de f\u00e1rmacos que poden dar como resultado un dano mucoso no tracto gastrointestinal. Alg\u00fans destes son: aspirina, antiinflamatorios non esteroideos, antibi\u00f3ticos etc.\nAlg\u00fans exemplos son: malnutrici\u00f3n, enterite act\u00ednica, gastropat\u00eda diab\u00e9tica, enterite rexional, s\u00edndrome carcinoide, fibrose qu\u00edstica etc. Algunhas persoas cel\u00edacas poden tam\u00e9n presentar este cadro, polo que se desaconsella o consumo de l\u00e1cteos ao que padezan esta enfermidade.\nBiolox\u00eda da lactosa.\nO enzima lactase, tam\u00e9n chamado Beta-D-galactosidase, sintet\u00edzase no organismo se polo menos un dos dous xenes que a codifican est\u00e1 presente. S\u00f3 cando a expresi\u00f3n de ambos os xenes est\u00e1 afectada red\u00facese a s\u00edntese do enzima, o cal, \u00e1 s\u00faa vez, reduce a dixesti\u00f3n da lactosa.\nA persistencia da lactase permite que se realice a dixesti\u00f3n da lactosa, e prov\u00e9n do alelo dominante. Polo tanto a intolerancia fisiol\u00f3xica \u00e1 lactosa \u00e9 unha mutaci\u00f3n autos\u00f3mica recesiva.\nPor\u00e9n, en culturas como a xaponesa, onde o consumo de produtos l\u00e1cteos foise incrementando, mostran unha baixa prevalencia de intolerancia \u00e1 lactosa a pesar da predisposici\u00f3n xen\u00e9tica.\nA condici\u00f3n normal nos mam\u00edferos \u00e9 que os juven\u00eds (das especies) experimenten unha reduci\u00f3n na produci\u00f3n de lactase ao final do per\u00edodo de desteta (un per\u00edodo espec\u00edfico para cada especie). En sociedades que non consomen produtos l\u00e1cteos, a produci\u00f3n de lactase usualmente cae nun 90 % aproximadamente durante os primeiros catro anos de vida, a\u00ednda que a ca\u00edda exacta ao longo do tempo var\u00eda amplamente. Por\u00e9n, certas poboaci\u00f3ns humanas te\u00f1en unha mutaci\u00f3n no cromosoma do que resulta nun \"bypass\" da diminuci\u00f3n com\u00fan na produci\u00f3n de lactase, facendo pos\u00edbel que membros destas poboaci\u00f3ns contin\u00faen consumindo leite fresco e produtos l\u00e1cteos ao longo das s\u00faas vidas.\nUnha intolerancia patol\u00f3xica \u00e1 lactosa pode ser causada pola enfermidade cel\u00edaca, a cal dana as vilosidades que producen a lactase no intestino delgado. Esta intolerancia \u00e9 temporal revers\u00edbel; desaparece cando o doente consome nunha dieta libre de glute durante o tempo necesario para que se recuperen ditas vilosidades.\nA intolerancia ten a s\u00faa orixe nun xene, o cal rexeita a lactosa en idade adulta e se identifica especialmente en poboaci\u00f3ns nas que o consumo de produtos l\u00e1cteos non exist\u00eda (como as da Am\u00e9rica precolombiana, ou as do \u00c1rtico). Caso contrario \u00e9 Europa onde o consumo de produtos l\u00e1cteos ten unha longa tradici\u00f3n.\nC\u00f3mpre sinalar que certas persoas que comunican problemas co consumo de lactosa non padecen realmente de intolerancia \u00e1 mesma. Nun estudo de 323 sicilianos adultos, Carroccio \"et al.\" (1998) encontraron que soamente o 4 % sufr\u00eda de intolerancia \u00e1 lactosa, mentres que o 32,2 % padec\u00eda de mala dixesti\u00f3n da lactosa, pero non intolerancia. Por\u00e9n, Burgio \"et all.\" (1984), encontraran, no seu estudo, que 72 de cada 100 sicilianos, e 56 de 108 italianos do norte (51 %) si sufr\u00edan de intolerancia \u00e1 lactosa.\nSignos e s\u00edntomas.\nA sintomatolox\u00eda deste padecemento adoita xurdir tras a inxesta de produtos l\u00e1cteos ou alimentos que os conte\u00f1an na s\u00faa composici\u00f3n. Dependendo do nivel de deficiencia de lactase e da cantidade de alimento inxerido, a magnitude e o n\u00famero de s\u00edntomas poden variar dunha persoa a outra ou, incluso, en diferentes situaci\u00f3ns.\nAlg\u00fans dos s\u00edntomas son:\nDiagn\u00f3stico.\nExisten varias formas de poder diagnosticar unha intolerancia \u00e1 lactosa.\nTest de tolerancia \u00e1 lactosa.\nBas\u00e9ase na medici\u00f3n da resposta glic\u00e9mica a unha sobrecarga de lactosa (50 g) cada trinta minutos at\u00e9 as d\u00faas horas seguintes a dita inxesta, normalmente divididas en catro tomas (0, 30, 60 e 120 min). Nunha situaci\u00f3n normal, a glicemia aumenta en 30\u00a0mg/dl do nivel basal de glicosa en sangue \u00e1s d\u00faas horas, polo que unha ausencia deste incremento glic\u00e9mico suxire unha deficiencia do enzima lactase. \u00c9 unha forma de confirmaci\u00f3n bastante inespec\u00edfica debido a que certas patolox\u00edas poden invalidar o resultado deste test (\"diabetes mellitus\", s\u00edndrome de malabsorci\u00f3n, s\u00edndromes funcionais de baleirado g\u00e1strico), e por iso debe ser interpretado con prudencia.\nEsp\u00e9rase variabilidade substancial na resposta cl\u00ednica (n\u00e1useas, retorz\u00f3ns, distensi\u00f3n, diarrea e flatulencia), na medida en que a extensi\u00f3n e a severidade da intolerancia \u00e1 lactosa var\u00eda entre individuos.\nCando se considera a necesidade de confirmaci\u00f3n, \u00e9 importante distinguir a intolerancia \u00e1 lactosa da alerxia ao leite, a cal \u00e9 unha resposta inmune anormal (usualmente) \u00e1s prote\u00ednas do leite. Xa que a intolerancia \u00e1 lactosa \u00e9 o estado frecuente, non se require normalmente un diagn\u00f3stico m\u00e9dico. Por\u00e9n, se a confirmaci\u00f3n \u00e9 necesaria, est\u00e1n dispo\u00f1\u00edbeis tres probas:\nNos individuos que padecen unha deficiencia de lactase, a lactosa que o organismo \u00e9 incapaz de absorber pasa en forma libre cara ao colon (ao non haber absorci\u00f3n, o gl\u00edcido segue o percrorrido ent\u00e9rico normal). Durante o seu tr\u00e1nsito polo intestino, as bacterias al\u00ed presentes degradan a lactosa produciendo gran cantidade de hidr\u00f3xeno libre. Este gas, unha vez no intestino groso, \u00e9 absorbido polo torrente circulatorio para ser eliminado a trav\u00e9s das v\u00edas respiratorias (sistema respiratorio). Deste modo, cando un suxeito que ten intolerancia \u00e1 lactosa inxiere 50 g deste azucre, a s\u00faa excreci\u00f3n de hidr\u00f3xeno por medio do aire expirado aumenta considerabelmente tras dita sobrecarga e durante varias horas despois. Este test \u00e9 un m\u00e9todo r\u00e1pido e bastante fi\u00e1bel para detectar a malabsorci\u00f3n de lactosa.\nPode usarse para diagnosticar a intolerancia \u00e1 lactosa en nenos pequenos, para os que outros tipos de m\u00e9todos son arriscados ou poco pr\u00e1cticos.\nUnha biopsia intestinal pode confirmar a intolerancia \u00e1 lactosa despois descubrir unha elevaci\u00f3n de hidr\u00f3xeno na proba de expiraci\u00f3n de hidr\u00f3xeno. Este procedemento consiste na extracci\u00f3n dunha mostra do tecido do intestino delgado para examinar, mediante o microscopio, posibles alteraci\u00f3ns que poidan afectar a unha mala metabolizaci\u00f3n da lactosa.\nUtil\u00edzase nos casos de intolerancia primaria (determinada pola xen\u00e9tica da persoa). A persistencia da actividade da lactase en adultos est\u00e1 asociada \u00e1 presenza de dous polimorfismos: C/T 13910 Y G/A 22018, localizados no xene MCM6.\nDitos polimorfismos p\u00f3dense detectar mediante t\u00e9cnicas de biolox\u00eda molecular no ADN extra\u00eddo dunha mostra de sangue ou de saliva do paciente.\nExisten incluso no mercado \"kits\" de diagn\u00f3stico xen\u00e9tico espec\u00edficos para este fin. O procedemento consiste en extraer e amplificar o ADN da mostra, continuando cun protocolo de hibridaci\u00f3n en tira, para obter como resultado final unha serie de bandas coloreadas. En funci\u00f3n das distintas combinaci\u00f3ns que se encontren, poderase determinar se un paciente \u00e9 intolerante \u00e1 lactosa ou non. Este tipo de test permite obter un diagn\u00f3stico definitivo de forma r\u00e1pida e non invasiva para o paciente.\nManexo da intolerancia \u00e1 lactosa.\nPara persoas que viven en sociedades onde a dieta cont\u00e9n relativamente pouca cantidade de produtos l\u00e1cteos, a intolerancia \u00e1 lactosa non \u00e9 unha condici\u00f3n que requira tratamento. Por\u00e9n, aquelas que viven en sociedades onde a maior\u00eda tolera a lactosa, poden encontrar a intolerancia \u00e1 lactosa moi problem\u00e1tica. A\u00ednda que polo de agora non existe unha metodolox\u00eda para restablecer a produci\u00f3n de lactase, alg\u00fans individuos comunicaron que a s\u00faa intolerancia pode variar ao longo do tempo.\nA intolerancia \u00e1 lactosa usualmente non \u00e9 unha condici\u00f3n de todo ou nada: a reduci\u00f3n na produci\u00f3n de lactase e, polo tanto, a cantidade de lactosa que pode ser tolerada, var\u00eda de persoa a persoa. Dado que a intolerancia \u00e1 lactosa non sup\u00f3n unha ameaza adicional para a sa\u00fade das persoas, manexar esta condici\u00f3n consiste en minimizar a incidencia e severidade dos s\u00edntomas. Berdanier e Hargrove reco\u00f1eceron catro principios xerais: 1) evitar a lactosa na dieta; 2) substitu\u00edr para manter o consumo de nutrientes; 3) regular o consumo de calcio; 4) usar un substituto do enzima.\nDado que a tolerancia individual \u00e1 lactosa var\u00eda, de acordo co Instituto Nacional de Sa\u00fade dos Estados Unidos \u00abo control dietario da intolerancia \u00e1 lactosa depende de que as persoas aprendan a trav\u00e9s do ensaio e erro canta lactosa pueden manexar\u00bb.\nLer a etiqueta \u00e9 esencial xa que a terminolox\u00eda comercial var\u00eda de acordo coa linguaxe e a rexi\u00f3n.\nA lactosa est\u00e1 presente en dous grandes categor\u00edas de alimentos: os produtos l\u00e1cteos convencionais e, como aditivo, en moitos alimentos (produtos l\u00e1cteos e non l\u00e1cteos). A\u00ednda as\u00ed, se algu\u00e9n \u00e9 dos que lle gustan os l\u00e1cteos e, en especial, os queixos, actualmente existen diversos produtos que non conte\u00f1en lactosa.\nA lactosa \u00e9 unha mol\u00e9cula hidrosol\u00fabel. Polo tanto a porcentaxe de graxa no proceso de callado ten un impacto sobre aqueles alimentos que poden ser tolerados. No proceso de formaci\u00f3n da callada, a lactosa enc\u00f3ntrase na porci\u00f3n acuosa canda o soro e a case\u00edna, pero non se encontra na porci\u00f3n lip\u00eddica. Os produtos l\u00e1cteos \"baixos en graxa\" ou os \"libres de graxa\" xeralmente te\u00f1en unha porcentaxe lixeiramente alta de lactosa. Ademais, os produtos l\u00e1cteos baixos en graxa tam\u00e9n te\u00f1en con frecuencia varios derivados do leite tales como s\u00f3lidos l\u00e1cteos engadidos a estes para incrementar a dozura, o que produce un incremento no contenido de lactosa.\nComo a\u00ednda non se alcanzou un consenso cient\u00edfico acerca do m\u00e9todo de an\u00e1lise para co\u00f1ecer a porcentaxe de lactosa, e considerando que o contido dos produtos l\u00e1cteos var\u00eda grandemente de acordo coas pr\u00e1cticas de etiquetado, xeograf\u00eda e procesos de manufactura, a cousa poder\u00eda ser pouco fi\u00e1bel. Os seguintes exemplos mostran niveis de lactosa en alimentos que comunmente desencadean s\u00edntomas. Estes valores deben ser tratados s\u00f3 como gu\u00edas.\nLactosa en produtos non l\u00e1cteos.\nA lactosa nun alimento non l\u00e1cteo tam\u00e9n est\u00e1 presente cando na etiqueta do produto aparecen os termos lactosoro, soro, s\u00f3lidos de leche, ingredientes modificados de leite etc., xa que estes son ingredientes de moitos alimentos usados pola s\u00faa textura, sabor e cualidades adhesivas, e se poden encontrar en alimentos tales como carnes procesadas (salchichas, filetes de carne preparados, pat\u00e9s), sazonador en po, margarinas, rebandas de pan, cereais para almorzo, froitos secos, alimentos procesados, medicamentos, comidas preparadas, substitutos da comida (pos e barras), suplementos de prote\u00ednas (pos e barras).\nOs produtos \"kosher\" marcados \"pareve\" est\u00e1n libres de leite. Por\u00e9n, se est\u00e1 presente unha letra \"L\" (por l\u00e1cteos), o alimento probabelmente conte\u00f1a s\u00f3lidos l\u00e1cteos. (a\u00ednda que tam\u00e9n pode simplemente indicar que o produto foi producido nun equipo compartido con outros produtos que conte\u00f1en derivados do leite).\nProdutos alternativos.\nA industria l\u00e1ctea creou produtos de calidade baixos en lactosa ou incluso libres da mesma para substitu\u00edr o leite normal. O leite sen lactosa pode producirse facendo pasar o leite polo enzima lactase unido a un transportador inerte: unha vez que a mol\u00e9cula de lactosa se escinde desaparecen os s\u00edntomas asociados \u00e1 mesma.\nExisten no mercado produtos con cantidades reducidas de lactosa (tipicamente o 30 % do normal) e alternativamente con cerca do 0 %. Finlandia ten produtos \"HYLA\" (acr\u00f3nimo de \"hydrolysed lactose\") dispo\u00f1\u00edbel desde hai moitos anos, a\u00ednda que o n\u00famero de individuos con intolerancia \u00e1 lactosa \u00e9 relativamente pequeno nese pa\u00eds. Estes produtos de leite de vaca baixos en lactosa, que van desde os xeados at\u00e9 os queios, usan un m\u00e9todo de separaci\u00f3n cromatogr\u00e1fica patentado pola empresa Valio, para eliminar a lactosa. O proceso de ultrapasteurizaci\u00f3n, combinado co empaquetado as\u00e9ptico, asegura unha longa vida nos andeis das tendas. Recentemente, a gama de produtos baixos en lactosa dispo\u00f1\u00edbeis en Finlandia ampliouse con leite e outros produtos l\u00e1cteos (tales como xeados, a manteiga e o leite agre) que non conte\u00f1en lactosa.\nSon os \u00fanicos leites ao 100 % libres de lactosa: (leite de soia, leite de am\u00e9ndoas, leite de avea, leite de arroz, leite de cacahuete).\nCando non se pode evitar a lactosa ou, en ocasi\u00f3ns, cando unha persoa escolle consumir tales alimentos, ent\u00f3n deben usarse suplementos do\nenzima lactase.\nUn enzima lactase similar \u00e1 producida no intestino delgado dos humanos prod\u00facese industrialmente por fungos do x\u00e9nero \"Aspergillus\". O enzima \u03b2-galactosidase est\u00e1 dispo\u00f1\u00edbel en moito pa\u00edses en forma de tabletas nunha ampla gama de doses, sen necesidade de prescrici\u00f3n m\u00e9dica. Este enzima funciona en ambientes moi \u00e1cidos, como ocorre no intestino humano debido \u00e1 adici\u00f3n de zumes g\u00e1stricos a partir do est\u00f3mago. Desafortunadamente, un pH demasiado \u00e1cido pode desnaturalizala, e polo tanto non deber\u00eda tomarse co est\u00f3mago baleiro.\nA suplementaci\u00f3n co enzima lactase sup\u00f3ne unha vantaxa xa que evita suprimir os produtos l\u00e1cteos, e non se necesita achegar unha fonte alternativa para o consumo adecuado de calcio, especialmente en nenos.\nTratamento.\nO tratamento da intolerancia \u00e1 lactosa consiste, basicamente, nun seguimento diet\u00e9tico coa finalidade de suprimir a lactosa da alimentaci\u00f3n. Ademais, \u00e9 moi importante evitar as deficiencias de calcio debidas \u00e1 supresi\u00f3n das s\u00faas principais fontes alimentarias.\nPara suxeitos sans con intolerancia \u00e1 lactosa secundaria, pode ser pos\u00edbel mellorar a acci\u00f3n ds bacterias do colon para que hidrolicen a lactosa de forma m\u00e1is eficiente grazas ao consumo de pequenas cantidades de produtos l\u00e1cteos varias veces ao d\u00eda ao longo dun par de semanas.\nPor\u00e9n, reintroducir os l\u00e1cteos desta maneira en persoas que sofren unha enfermidade cr\u00f3nica ou subxacente non \u00e9 o m\u00e1is recomendado, pois certas enfermidades act\u00faan no tracto intestinal dunha manera que impide que o enzima lactasa se exprese. Por outro lado, distintos estudos mostraron que a produci\u00f3n de lactase non parece que sexa inducida polo consumo de produtos l\u00e1cteos.\nAlimentos que se poden tomar sen problemas.\n\u00c9 moi importante consumir estes alimentos de forma variada e equilibrada e, de facer falta (segundo prescriba o facultativo) poder\u00edanse achegar fontes alternativas do calcio que se suprime eliminando a inxesti\u00f3n dos alimentos \"non permitidos\"."}
{"id": "307560", "revid": "23204", "url": "https://gl.wikipedia.org/wiki?curid=307560", "title": "M\u00f3ra la Nova", "text": "M\u00f3ra la Nova \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307561", "revid": "23204", "url": "https://gl.wikipedia.org/wiki?curid=307561", "title": "Nulles", "text": "Nulles \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307562", "revid": "89787", "url": "https://gl.wikipedia.org/wiki?curid=307562", "title": "Vita Imana", "text": "Vita Imana \u00e9 un grupo musical de groove metal procedente de Madrid. Formado no 2005, levan editados catro \u00e1lbums de estudio, actuando en varios festivais nacionais e internacionais coma o Festimad, o Wacken Open Air ou o Resurrection Fest entre outros.\nHistoria.\nO grupo foi fundado no 2005 polo bater\u00eda Daniel Garc\u00eda e o baixista Pepe Blanco, incorporando posteriormente a Rom\u00e1n Garc\u00eda e \"Puppy\" coma guitarristas, e a M\u00edriam Baz na percusi\u00f3n. O vocalista Javier Cardoso incorporouse \u00e1 formaci\u00f3n no 2007. Durante os primeiros anos o grupo realizou varias actuaci\u00f3ns polo territorio espa\u00f1ol e gravaron un EP titulado \"Despierta\".\nEn marzo de 2010 publicaron o seu primeiro \u00e1lbum de estudio, titulado \"En Otro Lugar\". O \u00e1lbum foi autoeditado polo grupo e mesturado por Mika Jussila, e foi recibido con boas cr\u00edticas en xeral polos medios especializados. Trala pubicaci\u00f3n do disco firmaron coa axencia Sobry Music, e actuaron en varios festivais internacionais, destacando a s\u00faa actuaci\u00f3n no Wacken Open Air ao que accederon por medio do concurso organizado polo mesmo festival ao ga\u00f1ar a final nacional do mesmo.\nO seu segundo \u00e1lbum de estudio, titulado \"Uluh\", foi publicado o 30 de xaneiro de 2012, seguido dunha xira do grupo por Espa\u00f1a que inclu\u00edu actuaci\u00f3ns no Sonisphere, o Vi\u00f1a Rock, Costa de Fuego ou o Derrame Rock entre outros.\nO seu terceiro \u00e1lbum de estudio foi titulado \"Oceanidae\", publicado en marzo de 2014, tendo de novo unha boa recepci\u00f3n xeral por parte da cr\u00edtica especializada, e o seu cuarto \u00e1lbum de estudio foi \"El M4l\", publicado no 2017."}
{"id": "307564", "revid": "23204", "url": "https://gl.wikipedia.org/wiki?curid=307564", "title": "D\u00e1ctilo (mitolox\u00eda)", "text": "Na mitolox\u00eda grega, os D\u00e1ctilos (en grego antigo \u0394\u03ac\u03ba\u03c4\u03c5\u03bb\u03bf\u03b9 \"D\u00e1ktyloi\" \"Dedos\") foron unha raza arcaica de homi\u00f1os f\u00e1licos relacionados coa Gran Nai, ben Cibeles ou ben Rea.\nOs D\u00e1ctilos eran antigos ferreiros e feiticeiros curadores. Nalg\u00fans mitos aparecen traballando para Hefesto, e ensinaron a traballar os metais, as matem\u00e1ticas e o alfabeto aos humanos.\nCando Rea, a nai dos deuses, souboo que o momento do parto lle chegara, marchou a unha cova sagrada do monte Ida, na Frixia. Cando se encrequenaba para parir, cravou os seus dedos na terra (Xea), o que deu orixe a estes chamados \u0394\u03ac\u03ba\u03c4\u03c5\u03bb\u03bf\u03b9 \u1f38\u03b4\u03b1\u1fd6\u03bf\u03b9 \"D\u00e1ktyloi Ida\u0129oi\", \"Dedos Ideos\", Non se sabe exactamente cantos eran. Alg\u00fans dic\u00edan que eran dez; outros que ern unha raza ue contaba con dez decenas. Por\u00e9n a mi\u00fado d\u00edc\u00edase quee eran tres (ou trinta e tres)."}
{"id": "307565", "revid": "1131", "url": "https://gl.wikipedia.org/wiki?curid=307565", "title": "Ero de Armenteira", "text": ""}
{"id": "307567", "revid": "1131", "url": "https://gl.wikipedia.org/wiki?curid=307567", "title": "Mosteiro de Santa Mar\u00eda de Armenteira", "text": ""}
{"id": "307569", "revid": "25871", "url": "https://gl.wikipedia.org/wiki?curid=307569", "title": "Antena 3 CNN", "text": "Antena 3 \u00e9 unha canle de televisi\u00f3n de Roman\u00eda, con sede en Bucarest. A s\u00faa programaci\u00f3n est\u00e1 baseada en noticias e eventos actuais. Antena 3 tam\u00e9n se distrib\u00fae en Serbia no paquete de lingua adicional romanesa da plataforma DTH Digi TV.\nHistoria.\nFoi lanzado o 27 de xu\u00f1o de 2005 e forma parte do Intact Media Group. A partir de 2006, a canle de televisi\u00f3n permitiulles aos usuarios asistir en directo o sinal en vivo a trav\u00e9s da s\u00faa p\u00e1xina web oficial. O seu sitio web recibe unha media de 50.000 visitantes por d\u00eda, sendo un dos sitios romaneses de noticias m\u00e1is visitados, s\u00f3 por detr\u00e1s de Realitatea TV.\nAntena 3 ten constante rivalidade co outro gran estaci\u00f3n de noticias romanesa, Realitatea TV, propiedade de Elan Schwartzenberg.\nTr\u00e1tase dunha estaci\u00f3n de noticias e entrevistas, e est\u00e1 dese\u00f1ada en semellanza \u00e1 BBC World ou a CNN.com, pero nunha escala moito m\u00e1is reducida.\nAntena 3 \u00e9 un dos cinco canles de televisi\u00f3n romaneses que te\u00f1en emiten en directo cada hora, os sete d\u00edas da semana e todo o ano.\nAs s\u00faas emisi\u00f3ns.\nAmais de ser unha canle de noticias, a Antena 3, ten emitido unha serie de programas tales como:"}
{"id": "307570", "revid": "5863", "url": "https://gl.wikipedia.org/wiki?curid=307570", "title": "Antena 3 (Portugal)", "text": "Antena 3 \u00e9 unha estaci\u00f3n de radio da rede R\u00e1dio e Televis\u00e3o de Portugal que ten sede na cidade de Lisboa. A s\u00faa programaci\u00f3n \u00e9 baseada en m\u00fasica alternativa e na divulgaci\u00f3n de novos grupos musicais portugueses.\nA Antena 3 \u00e9 a radio nova do grupo RTP, que incl\u00fae tam\u00e9n Antena 1, Antena 2, RTP \u00c1frica e RTP Internacional. Emite para todo o Portugal continental e illas. No sur de Galicia tam\u00e9n pode ser escoitada, en especial nas \"zonas raianas\" con Portugal, con gran potencia de emisi\u00f3n nos 102.00 da FM, sinal que v\u00e9n do centro emisor de Muro, na Serra Amarela - Alto do Muro ou ben nos 104.00 da FM do centro emisor localizado en Valen\u00e7a.\nHistoria.\nFundada o 26 de abril de 1994, destaca por promover a nova m\u00fasica portuguesa (ao longo dos anos descubr\u00edronse algunhas das m\u00e1is importantes bandas nacionais do pa\u00eds) e ten como slogan o lema \"A primeira vez \u00e9 sempre na 3\".\nNos \u00faltimos anos, a Antena 3 tivo como directores a Jorge Alexandre Lopes, Lu\u00eds Montez e Jos\u00e9 Mari\u00f1o.\nEquipo da Antena 3.\nEntre os locutores e programas da casa est\u00e1n:\nA s\u00faa programaci\u00f3n antiga.\nOs xoves, a Antena 3 s\u00f3 retransmit\u00eda m\u00fasica portuguesa (por riba de todo bandas novas), por iso era chamado o d\u00eda de \"Quinta dos Portugueses\" (en galego \"Xoves dos portugueses\"). Al\u00e9n disto, Antena 3 tam\u00e9n promoveu a \"Quinta dos Portugueses ao vivo\": un tipo de mini-festival de m\u00fasica portuguesa, que acontec\u00eda t\u00f3dolos meses, \u00f3s venres, e sempre en cidades diferentes de Portugal, que xuntaba nun palco algunha das novas bandas e outras m\u00e1is co\u00f1ecidas. A \"Quinta dos Portugueses\" foi tam\u00e9n o nome do palco da m\u00fasica portuguesa dalg\u00fans festivais (SBSR, Sudoeste etc), coas bandas escollidas pola Antena 3.\nAntena 3 destaca na s\u00faa promoci\u00f3n en filmes e a s\u00faa cobertura coidada dos festivais de cine como o de Venecia, Cannes, Doc Lisboa e Indie Lisboa."}
{"id": "307571", "revid": "5863", "url": "https://gl.wikipedia.org/wiki?curid=307571", "title": "Ricardo S\u00e9rgio", "text": "Ricardo S\u00e9rgio \u00e9 un xornalista e locutor radiof\u00f3nico portugu\u00e9s. Colabora na emisora Antena 3, no xornal \"Di\u00e1rio de Not\u00edcias\" e na revista \"Op\".\nTraxectoria.\n\u00c9 licenciado en Comunicaci\u00f3n Social e Cultural pola Universidade Cat\u00f3lica Portuguesa. Comezou a facer radio nos anos 1990, na radio da escola. Antes de facelo en Antena 3, traballou na RFM e no NetParque.\nNa Antena 3, edita o \"info-3\" e fai a emisi\u00f3n da tarde con M\u00f3nica Mendes. Fai tam\u00e9n a emisi\u00f3n dos festivais de ver\u00e1n. Foi o protagonista da radionovela \"Perdidos no \u00c9ter\", de Nuno Markl, con quen tam\u00e9n fixo o \"Bizarro Bazar\".\nAmais da radio, tam\u00e9n fixo teatro co Grupo de Teatro Independente da Universidade Cat\u00f3lica Portuguesa e o grupo do Palco Oriental."}
{"id": "307573", "revid": "51040", "url": "https://gl.wikipedia.org/wiki?curid=307573", "title": "Herba da semente", "text": ""}
{"id": "307574", "revid": "1131", "url": "https://gl.wikipedia.org/wiki?curid=307574", "title": "Antiga estaci\u00f3n de Vigo", "text": "A estaci\u00f3n de Vigo foi unha estaci\u00f3n de ferrocarril de Adif na cidade de Vigo destinada principalmente ao tr\u00e1fico de pasaxeiros. Estaba situada na Praza da Estaci\u00f3n, no c\u00e9ntrico barrio de Casabranca e pr\u00f3xima \u00e1 r\u00faa Urzaiz. Foi derrubada en 2011 e constitu\u00eda unha das d\u00faas cabeceiras da li\u00f1a Monforte - Vigo.\nHistoria.\nPrimeira terminal de pasaxeiros (1878).\nA primeira estaci\u00f3n de tren de Vigo foi un proxecto do ano 1860 do enxe\u00f1eiro Francisco Javier Boquer\u00edn. As obras conclu\u00edron en 1878, tres anos antes da finalizaci\u00f3n da li\u00f1a Ourense - Vigo. O primeiro servizo ferroviario partiu dela o 18 de xu\u00f1o de 1881. En 1923 constru\u00eduse unha nova planta nas \u00e1s laterais, quedando \u00e1 mesma altura da parte central do edificio.\nNo ano 1981 conclu\u00edron as obras de electrificaci\u00f3n da li\u00f1a Monforte-Vigo, permitindo as\u00ed a chegada dos primeiros servizos con trens el\u00e9ctricos, sendo as UT 440 as encargadas de inaugurar devandita electrificaci\u00f3n, e permitindo posteriormente a chegada de trens m\u00e1is r\u00e1pidos e m\u00e1is potentes a Vigo, como as UT 444 ou as locomotoras 251 ou 252, sendo tam\u00e9n locomotoras habituais por esta zona ata a s\u00faa baixa as locomotoras 277. A electrificaci\u00f3n era a est\u00e1ndar de RENFE: 3 kV CC.\nO edificio de viaxeiros foi protexido como Ben de Interese Cultural por Resoluci\u00f3n do 6 de outubro de 1990 da Direcci\u00f3n Xeral de Patrimonio Hist\u00f3rico e Documental, DOG n\u00ba 231 do 23 de novembro de 1990.\nSegunda terminal de pasaxeiros (1987).\nNo ano 1987 constru\u00eduse un novo edificio para viaxeiros, que ser\u00eda inaugurado o 28 de setembro dese mesmo ano, substitu\u00edndo o orixinal. Ambos predios conviviron at\u00e9 finais da d\u00e9cada de 1990, en espera de que se decidira cal \u00eda ser o uso do edificio m\u00e1is vello, expondo entre outras posibilidades a instalaci\u00f3n do Conservatorio Profesional de M\u00fasica de Vigo. Por\u00e9n, ese proxecto non sa\u00edu adiante e a antiga terminal foi finalmente desmantelada, levando as s\u00faas pedras para seren almacenadas na parcela de Mantemento de Infraestruturas na estaci\u00f3n de Redondela.\nEn xaneiro 2011 o Ministerio de Fomento adxudicou \u00e1 UTE formada polas empresas FCC Construcci\u00f3n e Acciona Infraestructuras as obras da nova estaci\u00f3n, que pasar\u00eda a ser denominada Vigo-Urzaiz, cabeceira do Eixe Atl\u00e1ntico de alta velocidade. O orzamento da adxudicaci\u00f3n ascendeu a 68,4 mill\u00f3ns de euros. O proxecto consist\u00eda na execuci\u00f3n da obra civil a nivel de praia de v\u00edas (nivel de plataformas) da nova estaci\u00f3n, a cal se hab\u00eda de situar no mesmo lugar que anterior, mais a unha cota 15 m inferior, como consecuencia do trazado adoptado para o acceso a Vigo da nova li\u00f1a ferroviaria do Eixe atl\u00e1ntico, e cuxo acceso se realiza, desde Redondela, a trav\u00e9s dun t\u00fanel de 8\u00a0km de lonxitude, o t\u00fanel das Maceiras.\nO 27 de agosto de 2011 pechou a estaci\u00f3n de Vigo, procedendo ao progresivo derrubamento de todas as instalaci\u00f3ns, inclu\u00edndo as naves de mantemento, para proceder \u00e1 construci\u00f3n dunha estaci\u00f3n soterrada a 15 m por debaixo da cota orixinal. Os servizos de pasaxeiros desvi\u00e1ronse \u00e1 ata a que ent\u00f3n era estaci\u00f3n de mercador\u00edas: Vigo-Guixar. Os talleres de mantemento foron trasladados definitivamente \u00e1 estaci\u00f3n de Redondela en xullo de 2012.\nComo consecuencia da supresi\u00f3n desta estaci\u00f3n foi tam\u00e9n desmantelada a v\u00eda existente at\u00e9 Bifurcaci\u00f3n de Chapela e as\u00ed, a li\u00f1a Monforte - Vigo pasou a ser denominada no cat\u00e1logo oficial da Rede Ferroviaria de Interese Xeral como \"li\u00f1a Monforte - Bifurcaci\u00f3n de Chapela\". Inevitablemente, tam\u00e9n quedou desafectada do tr\u00e1fico ferroviario a estaci\u00f3n de Chapela."}
{"id": "307575", "revid": "23204", "url": "https://gl.wikipedia.org/wiki?curid=307575", "title": "Passanant i Belltall", "text": "Passanant i Belltall \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307576", "revid": "23204", "url": "https://gl.wikipedia.org/wiki?curid=307576", "title": "Pa\u00fcls", "text": "Pa\u00fcls \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "307591", "revid": "98629", "url": "https://gl.wikipedia.org/wiki?curid=307591", "title": "Mar\u00eda Francisca de Isla y Losada", "text": "Mar\u00eda Francisca de Isla y Losada, nada en Santiago de Compostela en 1734 e finada na mesma cidade en 1808, foi unha escritora e editora galega.\nTraxectoria.\nNaceu dun matrimonio acomodado, Isla-Losada, foi a n\u00famero seis de nove irm\u00e1ns (tres var\u00f3ns e seis mulleres) e pasou a s\u00faa infancia no Pazo de Altamira. Criouse co seu irm\u00e1n, o relixioso, Jos\u00e9 Francisco de Isla e sempre mantivo con el unha relaci\u00f3n estreita, a pesar de estaren separados. No ano 1754 casou con Nicol\u00e1s Jacinto de Ayala en Santiago, e foi no ano 1774 cando enviuvou despois de vinte anos de matrimonio.\nNesta \u00e9poca \u00e1s mulleres est\u00e1balles prohibido o acceso \u00e1s aulas universitarias mais isto non lle impediu acadar unha excelente formaci\u00f3n cultural; frecuentaba faladoiros en conventos e casas fidalgas, o que fixo que iniciase amizades literarias, coas que permaneceu o resto da s\u00faa vida. Esta educaci\u00f3n nun ambiente culto e se\u00f1orial influ\u00edu na s\u00faa traxectoria; desde moi nova era unha persoa curiosa e con interese cultural. F\u00edxose co\u00f1ecida na sociedade co nome de \u201cPerla Gallega\u201d e \u201cMusa Compostelana\u201d. Acadou fama de muller intelixente e de vivo enxe\u00f1o ata chegar \u00e1 Prensa madrile\u00f1a daquela \u00e9poca como curiosidade digna de ser difundida.\nMorreu na s\u00faa casa da R\u00faa Nova de Santiago no ano 1808, aos setenta e tres anos e sen sucesi\u00f3n.\nObras.\nA pesar do seu enxe\u00f1o e dos escritos que realizou, non quixo que estes perdurasen e pouco antes de morrer, destru\u00edu a maior parte das s\u00faas poes\u00edas, polo que non existen publicaci\u00f3ns ao seu nome, tan s\u00f3 recompilaci\u00f3ns dalgunhas das s\u00faas poes\u00edas e cartas. Algunhas das s\u00faas composici\u00f3ns est\u00e1n escritas en galego (romance galego dirixido ao cura de Fru\u00edme Diego Antonio Cernadas de Castro), nun s\u00e9culo no que non abundan as composici\u00f3ns da lingua vern\u00e1cula.\nSoneto: O poema \u00e9 a resposta dun soneto que Cernadas lle escribiu \u00e1 autora despois de saber que Francisco Alejandro de Bocanegra y Xibaja fora proposto polo rei para ocupar a vacante arcebispal en Compostela. Trata o tema da s\u00faa viuvez.\nRomance: O romance data de 1775, reflicte o seu estado de sa\u00fade, evidenciando a s\u00faa situaci\u00f3n f\u00edsica e ps\u00edquica tras a morte do seu marido (catro meses antes). Foi escrito ao cura de Friume.\nDespedida de Lidia y Armindo: Son tres poemas que falan do amor e expresan a despedida destes dous amantes -Lidia e Armindo- cando el parte \u00e1 guerra; reflicte a dor da muller que sofre. Corresponde ao x\u00e9nero l\u00edrico da poes\u00eda neocl\u00e1sica. Ten un ritmo irregular de tema amoroso e reiterativo. Est\u00e1 feito durante o per\u00edodo de madurez da autora, cando ela ti\u00f1a trinta e seis anos de idade, aos quince anos de casada.\nDimensi\u00f3ns da obra.\nExiste un estudo biogr\u00e1fico-literario de Carlos Garc\u00eda Cort\u00e9s (2007) -o m\u00e1is documentado- que divide a obra en tres dimensi\u00f3ns:\nA po\u00e9tico-literaria.\nNa que se encadra: Despedida de Lidia y Armindo (1770, Biblioteca Nacional de Madrid, Ms 22.058). D\u00e9cima al arzobispo Bocanegra (1772)(BXUSC, Ms. 631.). Soneto al arzobispo Bocanegra (1772), e Romance al Cura de Fruime (1775). Edici\u00f3n de C.Mart\u00ednez Barbeito, BRAG, XXVIII, nn 321-25 -1957-, 17-36.\nA epistolar.\nA maior parte das poes\u00edas e cartas da autora foron destru\u00eddas por ela mesma. Probablemente fora un epistolario abundante en exemplares escritos, a\u00ednda que pouco diversificado en destinatarios.\nComo editora.\nA dimensi\u00f3n como editora de escritos do seu irm\u00e1n, que ela editou e publicou postumamente, e a colaboraci\u00f3n xunto con outros escritores, como o caso de Jos\u00e9 Ignacio de Salas (pseud\u00f3nimo do xesu\u00edta santiagu\u00e9s Juan Jos\u00e9 Tolr\u00e1, co\u00f1ecido no eido cultural compostel\u00e1n e amigo da familia Isla-Losada), na publicaci\u00f3n da biograf\u00eda de Jos\u00e9 Francisco de Isla."}
{"id": "307592", "revid": "5863", "url": "https://gl.wikipedia.org/wiki?curid=307592", "title": "CULTURGAL", "text": ""}
{"id": "307593", "revid": "1888", "url": "https://gl.wikipedia.org/wiki?curid=307593", "title": "Pontevedra en Broma", "text": "Pontevedra en Broma foi un peri\u00f3dico editado en Pontevedra en 1892.\nHistoria e caracter\u00edsticas.\nSubtitulado \"Revista literaria\", apareceu o 3 de xullo de 1892. Peri\u00f3dico semanal, publ\u00edcase os domingos. Fundado e dirixido por Prudencio Land\u00edn Tob\u00edo."}
{"id": "307595", "revid": "1131", "url": "https://gl.wikipedia.org/wiki?curid=307595", "title": "Loio", "text": "O top\u00f3nimo galego Loio pode referirse a:"}
{"id": "307596", "revid": "1131", "url": "https://gl.wikipedia.org/wiki?curid=307596", "title": "Galer\u00eda de imaxes de Carballo, Taboada", "text": "Santo Tom\u00e9 do Carballo \u00e9 unha parroquia do concello de Taboada na comarca de Chantada."}
{"id": "307597", "revid": "56817", "url": "https://gl.wikipedia.org/wiki?curid=307597", "title": "Loios", "text": "O top\u00f3nimo galego Loios pode referirse a:"}
{"id": "307598", "revid": "1131", "url": "https://gl.wikipedia.org/wiki?curid=307598", "title": "Estaci\u00f3n de Redondela AV", "text": "A estaci\u00f3n de Redondela AV \u00e9 unha estaci\u00f3n de Adif na cidade de Redondela, pertencente ao Eixe atl\u00e1ntico de alta velocidade. Est\u00e1 situada no leste do n\u00facleo urbano de Redondela, na confluencia entre a r\u00faa dos Eidos e a estrada de Pazos.\nCaracter\u00edsticas.\nA estaci\u00f3n, que custou 7'3 mill\u00f3ns de euros, enc\u00f3ntrase ao leste do n\u00facleo urbano de Redondela, na esquina entre a R\u00faa Os Eidos e a Estrada de Pazos.\nA estaci\u00f3n est\u00e1 a unha cota inferior \u00e1s v\u00edas e ten un par de ascensores e escaleiras mec\u00e1nicas para subir \u00e1s plataformas. No seu interior conta cun amplo vest\u00edbulo, sala de espera, venda de billetes e aseos, ademais dun local comercial. Pero a\u00ednda que conta con estes espazos, tanto o punto de venda de billetes como o local comercial est\u00e1n baleiros. Est\u00e1 habilitada para persoas con discapacidade.\nNa zona de v\u00edas disp\u00f3n de d\u00faas plataformas laterais cubertas parcialmente con marquesi\u00f1as. A praia de v\u00edas est\u00e1 formada por d\u00faas v\u00edas laterais con plataforma e d\u00faas v\u00edas centrais pasantes. A v\u00eda 3 conecta tam\u00e9n coa li\u00f1a convencional Redondela-Bifurcaci\u00f3n Arcade que utilizan os trens para ir aos talleres de Redondela.\nServizos ferroviarios.\nMedia distancia.\n\"Actualizados a 6 de maio de 2019.\"\nNa estaci\u00f3n efect\u00faan parada varios servizos de Media Distancia operados por trens da serie 121 de Renfe, que circulan polo Eixe Atl\u00e1ntico con destino \u00e1s estaci\u00f3ns de Vigo-Urz\u00e1iz ou A Coru\u00f1a, e con paradas en Pontevedra, Vilagarc\u00eda de Arousa, Padr\u00f3n, Santiago de Compostela e Cerceda-Meirama.\nOs habitantes de Redondela ven insuficiente o servizo que ofrece Renfe na estaci\u00f3n con tan s\u00f3 3 paradas por sentido."}
{"id": "307601", "revid": "1131", "url": "https://gl.wikipedia.org/wiki?curid=307601", "title": "Galer\u00eda de imaxes da igrexa de San Pedro de Bembibre", "text": "Igrexa de San Pedro de Bembibre, na parroquia de\u00a0San Pedro de Bembibre\u00a0do concello de\u00a0Taboada, na\u00a0comarca de Chantada\u00a0na\u00a0provincia de Lugo."}
{"id": "307603", "revid": "5863", "url": "https://gl.wikipedia.org/wiki?curid=307603", "title": "Quintana viva", "text": "Quintana viva, \u00e9 un libro de narrativa do pontevedr\u00e9s Xos\u00e9 Filgueira Valverde, publicado en 1971 por Editorial Galaxia.\nDescrici\u00f3n.\n\u00c9 unha colecci\u00f3n de relatos, escritos durante cincuenta anos, que trata de nenos, alde\u00e1ns (ebanistas, zoqueiros e tendeiras) e artistas galegos do barroco.\nIlustrado por de Luis Pintos Fonseca, Luis Seoane, Xos\u00e9 Sesto, Alfonso Daniel Rodr\u00edguez Castelao e Manuel Torres, incl\u00fae \"Os nenos\" (1925, \"Lar\").\nContido.\nI. OS NENOS\n&lt;poem&gt;\nXenreira\nCorpus\nOs xogos\nVinganza \nO pomar\nA mi\u00f1a Espa\u00f1a\nO mal\nO ben\nMedo\nDoenza\nFestas \nAvoa Clara\nCantiga\nA nena e a moneca\nNos maios\nA morte branca\nO paspall\u00e1s\n&lt;/poem&gt;\nII. ARTISTAS ALDE\u00c1NS\n&lt;poem&gt;\nFlorinda e fogueteira\nO organista de Iria\nA moza que fai flores \nO zoqueiro de Pedre\nO perito\nO ebanista\nA tendeira \nO \"Cangueiro\"\nO vello que foi \"codio\"\nO cego\nA muller do cego\nO pintor dos carteis do cego\nO matineiro\n&lt;/poem&gt;\nIII. OBRADOIRO\n&lt;poem&gt;\nO labrego\nO fogueteiro\nO carpinteiro\nO canteiro \n&lt;/poem&gt;\nIV. NOMEADEIROS\n&lt;poem&gt;\nUn bautizante\nOutro\nA mentireira\nPucari\u00f1os \nO Alcumante\nEso\nMercado\nO barbeiro\n\u00a1Marela!\nOs gatos\nO ben dos pobres\nCando as pedras falaban\nOs nomes dos tesouros\nA esmola\nO nome dela \nO nome verdadeiro\n&lt;/poem&gt;"}
{"id": "307604", "revid": "1131", "url": "https://gl.wikipedia.org/wiki?curid=307604", "title": "Taboada, Carballo, Taboada", "text": "Taboada, tradicionalmente co\u00f1ecida como San Tom\u00e9 do Carballo, \u00e9 unha vila da parroquia do Carballo no concello lugu\u00e9s de Taboada, na comarca de Chantada. Segundo o IGE en 2014 ti\u00f1a 796 habitantes (432 mulleres e 364 homes), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 849 habitantes.\n\u00c9 a capital municipal.\nO actual casco urbano prol\u00f3ngase tam\u00e9n polo termo parroquial de San Pedro de Bembibre, sendo que a parte alta da vila, aproximadamente desde o cruzamento da Avenida de Lugo coa R\u00faa dos Condes de Taboada, pertence a esta \u00faltima parroquia.\nHistoria.\nNo Antigo R\u00e9xime e desde a \u00e9poca de Sancho IV, o que hoxe \u00e9 a vila de Taboada albergaba unha feira peri\u00f3dica, que se mant\u00e9n na actualidade, nun campo xunto ao cal hab\u00eda unha picota (nome conservado na casa que na actualidade ocupa o seu lugar), polo que cabe esperar que era aqu\u00ed onde se administraba xustiza para a xurisdici\u00f3n de Taboada, \u00e1 cal pertenc\u00eda -a\u00ednda que o soar condal estivese en San Pedro de Bembibre, a un par de quil\u00f3metros. \nA actual vila de Taboada non naceu como tal, sen\u00f3n que \u00e9 o resultado da fusi\u00f3n dos lugares de Carballo, Santo Tom\u00e9, Pacios, o Alto e Riaz\u00f3n. Deste xeito, a capital municipal foi definida nos censos de 1860 e 1873 como \"Carballo\", nos posteriores como \"Santo Tom\u00e9\" e, a partir de 1950, como Taboada, en referencia \u00e1 xurisdici\u00f3n que no Antigo R\u00e9xime ocupaba a parte centro-occidental do municipio.\nA vila est\u00e1 atravesada por unha antiga calzada romana, que un\u00eda Braga con Lugo, que seguiu sendo utilizada como cami\u00f1o real at\u00e9 a actualidade -e que toma varios nomes, como R\u00faa Real ou R\u00faa de Riaz\u00f3n. Parte deste trazado, arredor do cal apareceron algunhas aldeas que logo ser\u00edan integradas na vila, solapar\u00edase coa Avenida de Lugo, constru\u00edda a mediados do s\u00e9culo XIX, e que conforma hoxe en d\u00eda a principal v\u00eda de comunicaci\u00f3n. \nAo longo de toda a primeira metade do s\u00e9culo XX experimentou un continuado crecemento social e econ\u00f3mico, como delata o feito de que en 1898 os l\u00edmites da parroquia fosen modificados (a s\u00faa fronteira norte pasou do r\u00edo da Anguieira, que atravesa a actual vila, at\u00e9 preto do San Roque, na parroquia de Bembibre). \nEn 1920, (segundo figura nunha inscrici\u00f3n no altar maior) constru\u00eduse a actual igrexa parroquial, sobre unha antiga capela, estando o seu eixo invertido, tendo a entrada principal na fachada oriental. Tam\u00e9n desta \u00e9poca (1919) \u00e9 o mellor exemplo de arte modernista na vila, a casa de Manuel Rigueira (onde se instalar\u00eda unha academia d\u00e9cadas despois). Entre 1964 e 1969 constru\u00eduse a actual Casa Consistorial.\nEn 1947 foille concedido o t\u00edtulo de \"Vila\"."}
{"id": "307608", "revid": "89787", "url": "https://gl.wikipedia.org/wiki?curid=307608", "title": "Espazo exterior", "text": "O espazo exterior ou espazo baleiro, tam\u00e9n simplemente chamado \"espazo\", ref\u00edrese \u00e1s rexi\u00f3ns relativamente baleiras do universo f\u00f3ra das atmosferas dos corpos celestes. \u00dasase espazo \"exterior\" para distinguilo do espazo a\u00e9reo (e as zonas terrestres). O espazo exterior non est\u00e1 completamente baleiro de materia (\u00e9 dicir, non \u00e9 un baleiro perfecto) sen\u00f3n que cont\u00e9n unha baixa densidade de part\u00edculas, predominantemente gas hidr\u00f3xeno, as\u00ed como radiaci\u00f3n electromagn\u00e9tica. A\u00ednda que se sup\u00f3n que o espazo exterior ocupa practicamente todo o volume do universo e durante moito tempo considerouse practicamente baleiro, ou repleto dunha substancia chamada \u00e9ter, agora s\u00e1bese que cont\u00e9n a maior parte da materia do universo. Esta materia est\u00e1 formada por radiaci\u00f3n electromagn\u00e9tica, part\u00edculas c\u00f3smicas, neutrinos sen masa e mesmo formas de materia non ben co\u00f1ecidas como a materia escura e a enerx\u00eda escura. De feito no universo cada un destes compo\u00f1entes contrib\u00fae ao total da materia, segundo estimaci\u00f3ns, na seguinte proporci\u00f3n: materia condensada fr\u00eda (0,03%), materia estelar (0,5%), neutrinos (part\u00edculas sen masa, 0,3%), materia escura (25%) e enerx\u00eda escura (75%). A natureza f\u00edsica destas \u00faltimas \u00e9 a\u00ednda apenas co\u00f1ecida. S\u00f3 se co\u00f1ecen algunhas das s\u00faas propiedades polos efectos gravitatorios que imprimen no per\u00edodo de revoluci\u00f3n das galaxias, por unha banda, e na expansi\u00f3n acelerada do universo ou inflaci\u00f3n c\u00f3smica, por outro.\nL\u00edmite da Terra.\nNon hai un l\u00edmite claro entre a atmosfera terrestre e o espazo, xa que a densidade da atmosfera decrece gradualmente a medida que a altitude aumenta. No entanto, a Federaci\u00f3n Aeron\u00e1utica Internacional estableceu a li\u00f1a de K\u00e1rm\u00e1n a unha altitude de 100 quil\u00f3metros como unha definici\u00f3n de traballo para o l\u00edmite entre a atmosfera e o espazo. Isto \u00fasase porque, como Theodore von K\u00e1rm\u00e1n calculou, por riba dunha altitude dun 100\u00a0km, un veh\u00edculo t\u00edpico ter\u00eda que viaxar m\u00e1is r\u00e1pido que a velocidade orbital para poder obter suficiente sustentaci\u00f3n aerodin\u00e1mica para sosterse el mesmo. Estados Unidos designa \u00e1 xente que viaxa por riba dunha altitude de 80\u00a0km como astronautas. Durante a reentrada atmosf\u00e9rica, a altitude de 120\u00a0km marca o l\u00edmite onde a resistencia atmosf\u00e9rica conv\u00e9rtese en perceptible.\nSistema Solar.\nO espazo exterior dentro do Sistema Solar \u00e9 chamado espazo interplanetario, que se converte en espazo interestelar na heliopausa. O baleiro do espazo exterior non \u00e9 realmente baleiro; est\u00e1 poboado en parte con varias ducias de tipos de mol\u00e9culas org\u00e1nicas descubertas mediante espectroscopia de microondas. Segundo a Teor\u00eda do Big Bang, a radiaci\u00f3n dos corpos negros de 2,7 K de temperatura quedou do 'big bang' e a orixe do universo enche o espazo, as\u00ed como os raios c\u00f3smicos, que incl\u00faen n\u00facleos at\u00f3micos ionizados e varias part\u00edculas subat\u00f3micas. Tam\u00e9n hai gas, plasma, po, meteoros e material deixado de lanzamentos previos tripulados e non tripulados que son un risco potencial para as naves espaciais. Parte deste lixo espacial volve entrar na atmosfera.\nA ausencia de aire converte ao espazo exterior en lugares ideais para a astronom\u00eda en todas as lonxitudes de onda do espectro electromagn\u00e9tico. As imaxes e outros datos de veh\u00edculos espaciais non tripulados proporcionaron informaci\u00f3n sobre os planetas, asteroides e cometas no noso sistema solar.\nVariaci\u00f3n de presi\u00f3n.\nTrasladarse desde o nivel do mar at\u00e9 o espazo exterior produce unha diferenza de presi\u00f3n duns 15 psi (103 410Pa), equivalente a sa\u00edr \u00e1 superficie desde unha profundidade baixo a auga duns 10 metros.\nBaleiro.\nContrario \u00e1 crenza popular, unha persoa exposta de s\u00fapeto ao baleiro non explotar\u00eda, morrer\u00eda de fr\u00edo ou polo seu propio sangue fervendo, pero tardar\u00eda pouco tempo en morrer de asfixia (anoxia). O vapor de auga comezar\u00eda a ferver desde as \u00e1reas expostas como a c\u00f3rnea do ollo e xunto co os\u00edxeno, desde as membranas dentro dos pulm\u00f3ns. \nRexi\u00f3ns.\nXeoespazo.\nO xeoespazo \u00e9 a rexi\u00f3n do espazo pr\u00f3ximo \u00e1 Terra, que incl\u00fae a rexi\u00f3n superior da atmosfera e a magnetosfera. inclu\u00eddo o cinto de radiaci\u00f3n de Van Allen. O l\u00edmite exterior da geospace \u00e9 a magnetopausa, que forma unha interface entre magnetosfera do planeta e polo vento solar. O l\u00edmite interior \u00e9 a ionosfera. Como as propiedades f\u00edsicas e o comportamento do espazo pr\u00f3ximo \u00e1 Terra \u00e9 afectado polo comportamento do tempo Sol e da meteorolox\u00eda do espazo, o campo de geospace est\u00e1 interconectado con heliof\u00edsica; o estudo do Sol e o seu impacto sobre o planets Sistema Solar.\nEspazo cislunar.\nA rexi\u00f3n f\u00f3ra da atmosfera da Terra e que se estende m\u00e1is al\u00f3 da \u00f3rbita da L\u00faa, inclu\u00edndo os punto de Lagrange s, \u00e9 por veces refire como \"cis-lunares espazo\".\nSat\u00e9lites.\nHai moitos sat\u00e9lites artificiais orbitando a Terra, inclu\u00edndo sat\u00e9lites de comunicaci\u00f3ns xeos\u00edncronos a 35.786\u00a0km sobre o nivel do mar sobre o ecuador. As s\u00faas \u00f3rbitas nunca se deterioran\" porque case non hai materia al\u00ed para exercer arrastre por fricci\u00f3n. Hai tam\u00e9n unha crecente dependencia de sat\u00e9lites que permiten o Sistema de posicionamento global (GPS), para usos militares e civ\u00eds. Unha idea equivocada com\u00fan \u00e9 que a xente en \u00f3rbita est\u00e1 f\u00f3ra da gravidade da Terra porque est\u00e1n \"a flotar\", pero flotan porque est\u00e1n en ca\u00edda libre: a forza da gravidade e a s\u00faa velocidade lineal crean unha forza centr\u00edpeta interior que non lles permite voar f\u00f3ra, cara ao espazo. A gravidade da Terra alcanza m\u00e1is al\u00f3 do cinto de Van Allen e mant\u00e9n a L\u00faa en \u00f3rbita a unha distancia media de 384.403\u00a0km. A gravidade de todos os corpos celestes tende a cero coa inversa do cadrado da distancia."}
{"id": "307610", "revid": "23204", "url": "https://gl.wikipedia.org/wiki?curid=307610", "title": "Pira", "text": "Pira \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307611", "revid": "89787", "url": "https://gl.wikipedia.org/wiki?curid=307611", "title": "Poboleda", "text": "Poboleda \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307612", "revid": "23204", "url": "https://gl.wikipedia.org/wiki?curid=307612", "title": "Pontils", "text": "Pontils \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307613", "revid": "1505", "url": "https://gl.wikipedia.org/wiki?curid=307613", "title": "Carlos Fern\u00e1ndez L\u00f3pez", "text": "Carlos Fern\u00e1ndez L\u00f3pez, nado en Santiago de Compostela en, 1981, \u00e9 un escritor galego en lingua castel\u00e1.\nTraxectoria.\nFoi finalista do XXIV premio de poes\u00eda Isabel de Espa\u00f1a, e ga\u00f1ou o premio de La Voz + Joven (2007)."}
{"id": "307614", "revid": "23204", "url": "https://gl.wikipedia.org/wiki?curid=307614", "title": "Porrera", "text": "Porrera \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307615", "revid": "23204", "url": "https://gl.wikipedia.org/wiki?curid=307615", "title": "Pradell de la Teixeta", "text": "Pradell de la Teixeta \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307616", "revid": "5863", "url": "https://gl.wikipedia.org/wiki?curid=307616", "title": "Poquita Cosa", "text": "Poquita Cosa foi un semanario editado en Vigo en 1892.\nHistoria e caracter\u00edsticas.\nSubtitulado \"Semanario juvenil\", apareceu o 5 de xullo de 1892. Estaba dirixido por Jaime Sol\u00e1 Mestre. Cesou a s\u00faa publicaci\u00f3n aos dous meses e foi substitu\u00eddo por \"Vigo Juvenil\"."}
{"id": "307617", "revid": "89787", "url": "https://gl.wikipedia.org/wiki?curid=307617", "title": "Prades, Tarragona", "text": "Prades \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307618", "revid": "23204", "url": "https://gl.wikipedia.org/wiki?curid=307618", "title": "Pratdip", "text": "Pratdip \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307620", "revid": "23204", "url": "https://gl.wikipedia.org/wiki?curid=307620", "title": "Puigpelat", "text": "Puigpelat \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307629", "revid": "23204", "url": "https://gl.wikipedia.org/wiki?curid=307629", "title": "Querol", "text": "Querol \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307630", "revid": "23204", "url": "https://gl.wikipedia.org/wiki?curid=307630", "title": "Rasquera", "text": "Rasquera \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307631", "revid": "89787", "url": "https://gl.wikipedia.org/wiki?curid=307631", "title": "Renau", "text": "Renau \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307632", "revid": "56817", "url": "https://gl.wikipedia.org/wiki?curid=307632", "title": "El Entusiasta", "text": "El Entusiasta foi un peri\u00f3dico editado en Santiago de Compostela entre 1893 e 1900.\nHistoria e caracter\u00edsticas.\nSubtitulado \"Avisador quincenal del Magisterio Primario y \u00f3rgano de la Asociaci\u00f3n de Maestros de este distrito Universitario\", apareceu a principios de xullo de 1893. Dirixido por Ram\u00f3n Caama\u00f1o Paz. Public\u00e1base os d\u00edas 1 e 15 de cada mes. O seu obxectivo era a defensa do maxisterio. Cesou a s\u00faa publicaci\u00f3n non antes do 1 de marzo de 1900."}
{"id": "307633", "revid": "23204", "url": "https://gl.wikipedia.org/wiki?curid=307633", "title": "Riba-roja d'Ebre", "text": "Riba-roja d'Ebre \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307634", "revid": "23204", "url": "https://gl.wikipedia.org/wiki?curid=307634", "title": "Riudecanyes", "text": "Riudecanyes \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307635", "revid": "98629", "url": "https://gl.wikipedia.org/wiki?curid=307635", "title": "Valio", "text": "Valio (en ) \u00e9 unha das maiores empresas de Finlandia, que produce principalmente leite e produtos l\u00e1cteos tales como queixos, manteiga, iogures e outros. Valio \u00e9 a industria procesadora de leite m\u00e1is grande de Finlandia, producindo o 85 % do leite do pa\u00eds.\nValio ten 15 plantas de produci\u00f3n en Finlandia, d\u00faas en Estonia e unha planta para a produci\u00f3n de queixo fundido e un centro lox\u00edstico en Moscova, Rusia.\nAs\u00ed msmo conta con empresas subsidiarias que operan en Rusia, Suecia, os Pa\u00edses B\u00e1lticos, B\u00e9lxica, China e Estados Unidos.\nAs operaci\u00f3ns internacionais representan un terzo da facturaci\u00f3n neta de Valio.\nA facturaci\u00f3n neta do grupo Valio foi de 2 bill\u00f3ns de euros en 2012. A empresa \u00e9 l\u00edder do mercado en produtos l\u00e1cteos en Finlandia e pioneira na produci\u00f3n de alimentos funcionais.\nValio \u00e9 propiedade de 18 cooperativas leiteiras que agrupa a uns 7.900 gandeirosa. Na actualidade produce unha gama de aproximadamente 1.000 produtos.\nHistoria.\nValio foi fundada en 1905 por 17 cooperativas de gandeiros produtores de leite. O nmoe orixinal da compa\u00f1\u00eda ers \"Voivienti-osuusliike Valio r.l\", \u00e9 dicir, \"Cooperativa Valio Exportadoda de Manteiga\". Esta compa\u00f1\u00f1\u00eda ti\u00f1a a s\u00faa primeira sede en Hanko, e o seu m\u00e1is importante mercado era o Reino Unido.\nEn 1909 as actividades de Valio ampli\u00e1ronse, pasando da produci\u00f3n esclusiva de manteiga \u00e1 doutros produtos l\u00e1cteos e, ba d\u00e9cada de 1920, a comercializaci\u00f3n dos seus produtos en Finlandia era xa m\u00e1is grande que no estranxeiro.\nArtturi Ilmari Virtanen (1895\u20131973), investigador finland\u00e9s en qu\u00edmica e agricultura, era un empregado de Valio que inventou un m\u00e9todo para a conservaci\u00f3n de forraxes, que denominou voas s\u00faas iniciais, AIV. Os primeiros forraxes AIV, que permitiron mellorar o almacenamento do forrxe verde, sen que fermentara, o que era especialmente importante durante os longos invernos n\u00f3rdicos, introduc\u00edronse en 1929, e o m\u00e9todo foi patentado en 1932. En 1945 Virtanen foi galardoado co Premio Nobel de Qu\u00edmica \"polas s\u00faas investigaci\u00f3ns e invenci\u00f3ns en agricultura e nutrici\u00f3n qu\u00edmica, especialmente polo seu m\u00e9todo de conservaci\u00f3n de forraxes\". O importe do premio emprgouno no eu equipo de traballo.\nEn 2001, Valio lanzou ao mercado un tipo de leite e de derivadoa l\u00e1cteo sen lactosa, fabricados mediante un m\u00e9todo de separci\u00f3n cromatogr\u00e1fica patentado pola empresa, que comercializou tam\u00e9n en Suecia, Estonia, B\u00e9lxica, e nos Estados Unidos, onde a empresa empezou a utilizar o m\u00e9todo da ultrafiltraci\u00f3n.\nEn 2004, Valio vendeu o seu procedemento de fabricaci\u00f3n de xeados \u00e1 compa\u00f1\u00eda multinacional Nestl\u00e9, permit\u00edndolle tam\u00e9n o uso do nome \"Valioj\u00e4\u00e4tel\u00f6\" durante 10 anos (que rematou en 2014).\nEn 2005 inaugurosuse \"Valion J\u00e4\u00e4tel\u00f6baari\" (a Xeadar\u00eda Valion), dese\u00f1ada por Paola Suhonen, no Centro de Kamppi, en Helsinqui.\nEn 2007, Valio investiu uns 60 mill\u00f3ns de euros nunha factor\u00eda cerca de Moscova para o envasado de queixo e manteiga para o mercado ruso, as\u00ed como un centro lox\u00edstico para enviar os seus produtos desde a capital de Rusia at\u00e9 o Pac\u00edfico.\nOs produtos son na s\u00faa maior\u00eda importados da empresa matriz en Finlandia. A capacidade de produci\u00f3n da planta moscovita ser\u00e1 de 8.000 t por ano, e pode ampliarse at\u00e9 as 20.000 t. Traballar\u00e1n na f\u00e1brica m\u00e1is 400 empregados. A facturaci\u00f3n de Valio en Rusia foi de 283 mill\u00f3ns de euros en 2010, o que a converte no maior operador finland\u00e9s de produtos de gran consumo no mercado ruso despois de Nokia.\nDespois de que en 2014 a UE impuxera sanci\u00f3ns a Rusia \u00e1 causa do conflito en Ucra\u00edna, a manteiga fabricada por Valio na Rusia aparece nos supermercados dos Estados Unidos baixo a marca FINLANDIA."}
{"id": "307636", "revid": "1131", "url": "https://gl.wikipedia.org/wiki?curid=307636", "title": "Premio Carvalho Calero", "text": "Os premios Carvalho Calero son premios de investigaci\u00f3n ling\u00fc\u00edstica e creaci\u00f3n literaria, outorgados polo Concello de Ferrol, que levan o nome do autor ferrol\u00e1n Ricardo Carvalho Calero, quen foi un fil\u00f3logo e escritor espa\u00f1ol, mestre de varias xeraci\u00f3ns.\nO seu primeiro certame data do ano 1990 tras a morte de Carvalho Calero. As dezaoito primeiras, anuais, mais as d\u00faas \u00faltimas, bianuais para evitar que as dificultades econ\u00f3micas poidan causar problemas a este certame. No ano 2008 f\u00edxose unha par\u00e9ntese co fin de axustar as convocatorias deste galard\u00f3n literario e proceder \u00e1 s\u00faa renovaci\u00f3n.\nOrixe e contexto hist\u00f3rico.\nTras a ditadura franquista, Galicia tentou devolver o status ling\u00fc\u00edstico e literario ao pobo galego. Tras a morte deste fil\u00f3logo no ano 1990, pretendeuse impulsar \u00e1 sociedade a escribir nesta lingua. Para iso, creouse o Premio Carvalho Calero, que dotara aos ga\u00f1adores de ambas modalidades cunha cont\u00eda econ\u00f3mica que, dependendo da edici\u00f3n, rolda os 3\u00a0700\u00a0\u20ac, e a publicaci\u00f3n da obra.\nA entidade organizadora foi a Sociedade Cultural Medulio, que naceu cos obxectivos de promoci\u00f3n e defensa da cultura galega na perspectiva da s\u00faa normalizaci\u00f3n e o concello de Ferrol.\nOs premios son bianuais, mais no ano que non se celebran, o concello de Ferrol convoca o Premio de Investigaci\u00f3n concibido para fomentar pol\u00edticas de igualdade impulsadas dende diferentes entidades e que, como novidade, nesta edici\u00f3ncal? ampliaranse a todo tipo de iniciativas de acci\u00f3n social. O obxectivo desta convocatoria \u00e9 reco\u00f1ecer publicamente e distinguir a traxectoria profesional duna actuaci\u00f3n de calidade no \u00e1mbito dos servizos sociais, de pol\u00edticas de x\u00e9nero e loita contra a violencia de x\u00e9nero."}
{"id": "307637", "revid": "23204", "url": "https://gl.wikipedia.org/wiki?curid=307637", "title": "Riudecols", "text": "Riudecols \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307638", "revid": "5753449", "url": "https://gl.wikipedia.org/wiki?curid=307638", "title": "Riudoms", "text": "Riudoms \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307639", "revid": "23204", "url": "https://gl.wikipedia.org/wiki?curid=307639", "title": "Rocafort de Queralt", "text": "Rocafort de Queralt \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307640", "revid": "89787", "url": "https://gl.wikipedia.org/wiki?curid=307640", "title": "Rodony\u00e0", "text": "Rodony\u00e0 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307641", "revid": "23204", "url": "https://gl.wikipedia.org/wiki?curid=307641", "title": "Roquetes", "text": "Roquetes \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "307642", "revid": "85894", "url": "https://gl.wikipedia.org/wiki?curid=307642", "title": "Jos\u00e9 Gunt\u00edn Gonz\u00e1lez", "text": "Jos\u00e9 Gunt\u00edn Gonz\u00e1lez, finado en Cenlle en marzo de 1904, foi un avogado, escritor e xornalista galego.\nTraxectoria.\nSecretario do concello de Cenlle. Foi premiado no certame celebrado en Ourense o 10 de setembro de 1887 para solemnizar a inauguraci\u00f3n do monumento ao padre Feijoo. Dirixiu o peri\u00f3dico \"Don Te\u00f3filo\" (1893)."}
{"id": "307643", "revid": "23204", "url": "https://gl.wikipedia.org/wiki?curid=307643", "title": "Salom\u00f3", "text": "Salom\u00f3 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307644", "revid": "1888", "url": "https://gl.wikipedia.org/wiki?curid=307644", "title": "Don Te\u00f3filo", "text": "Don Te\u00f3filo foi un peri\u00f3dico editado en Leiro en 1893.\nHistoria e caracter\u00edsticas.\nRevista literaria humor\u00edstica que apareceu o 4 de abril de 1893. Fundado e dirixido por Jos\u00e9 Gunt\u00edn Gonz\u00e1lez. Aparec\u00eda os d\u00edas 4, 12, 20 e 27 de cada mes."}
{"id": "307645", "revid": "839", "url": "https://gl.wikipedia.org/wiki?curid=307645", "title": "Paola Suhonen", "text": "Paola Anneli Ivana Suhonen (Paula Anneli Suhonen), co\u00f1ecida como Paola Suhonen, nada o 19 de xu\u00f1o de 1974 en Helsinqui, \u00e9 unha dese\u00f1adora, artista, cineasta e empresaria finlandesa.\nGraduada na Universidade de Helsinqui, \u00e9 co\u00f1ecida pola marca \"Ivana Helsinki-vaatemerkist\u00e4\u00e4n\" (Ivana Helsinqui-moda), que fundou coa s\u00faa irm\u00e1 Pirjo Suhonen en 1998. e por ser a dese\u00f1adora da \"Xeadar\u00eda Valio\", no Centro Comercial do complexo de servizos de Kamppi en Helsinqui."}
{"id": "307646", "revid": "1576", "url": "https://gl.wikipedia.org/wiki?curid=307646", "title": "Antena 3 (hom\u00f3nimos)", "text": "Antena 3 pode referirse a:"}
{"id": "307647", "revid": "23204", "url": "https://gl.wikipedia.org/wiki?curid=307647", "title": "Sant Jaume d'Enveja", "text": "Sant Jaume d'Enveja \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Montsi\u00e0."}
{"id": "307648", "revid": "89787", "url": "https://gl.wikipedia.org/wiki?curid=307648", "title": "Sant Jaume dels Domenys", "text": "Sant Jaume dels Domenys \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Pened\u00e8s."}
{"id": "307649", "revid": "23204", "url": "https://gl.wikipedia.org/wiki?curid=307649", "title": "Santa B\u00e0rbara", "text": "Santa B\u00e0rbara \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Montsi\u00e0."}
{"id": "307650", "revid": "89787", "url": "https://gl.wikipedia.org/wiki?curid=307650", "title": "Santa Coloma de Queralt", "text": "Santa Coloma de Queralt \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307651", "revid": "5983", "url": "https://gl.wikipedia.org/wiki?curid=307651", "title": "Santa Oliva", "text": "Santa Oliva \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Pened\u00e8s."}
{"id": "307652", "revid": "23204", "url": "https://gl.wikipedia.org/wiki?curid=307652", "title": "Sarral", "text": "Sarral \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307653", "revid": "23204", "url": "https://gl.wikipedia.org/wiki?curid=307653", "title": "Savall\u00e0 del Comtat", "text": "Savall\u00e0 del Comtat \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307654", "revid": "1131", "url": "https://gl.wikipedia.org/wiki?curid=307654", "title": "Galipizza", "text": "Galipizza \u00e9 unha empresa galega de comida r\u00e1pida, especializada en pizzas. O primeiro local da cadea inaugurouse en Covas (Viveiro) no ano 1993 e conta actualmente con cinco establecementos distribu\u00eddos por Galicia.\nHistoria.\nGalipizza Viveiro foi o primeiro establecemento en ser inaugurado do grupo Pizzbur Playa S.L., a car\u00f3n do paseo mar\u00edtimo de Covas no 1993. Tres anos despois, coa idea de estenderse, xorde Galipizza Ribadeo, \u00f3 ser Ribadeo unha vila onde son importantes as actividades relacionadas co ocio, co comercio e co turismo.\nNo ano 2013 Galipizza abriu un novo establecemento en Culleredo, lugar considerado estrat\u00e9xico pola empresa para continuar coa s\u00faa expansi\u00f3n, denominado GaliPizza&amp;C\u00eda. A decoraci\u00f3n deste local \u00e9 totalmente diferente a dos anteriores, rememorando antigos personaxes da historia de Galicia e mitos internacionais.\nNo 2014 abriu o cuarto local en Santiago de Compostela. A s\u00faa decoraci\u00f3n, con alusi\u00f3n \u00f3s antigos teatros, \u00e9 tam\u00e9n diferente.\nEspecialidade.\nO grupo da Mari\u00f1a lucense ten un obradoiro propio en Viveiro onde se prepara a diario a masa das pizzas, distribu\u00edndose a produci\u00f3n a t\u00f3dolos establecementos. A s\u00faa aposta pola gastronom\u00eda galega, incorporando produtos locais, e a elaboraci\u00f3n de pizzas con polbo ou lac\u00f3n con grelos fusiona a comida r\u00e1pida coa comida e os sabores m\u00e1is tradicionais."}
{"id": "307655", "revid": "23204", "url": "https://gl.wikipedia.org/wiki?curid=307655", "title": "Senan", "text": "Senan \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307656", "revid": "23204", "url": "https://gl.wikipedia.org/wiki?curid=307656", "title": "Solivella", "text": "Solivella \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307660", "revid": "23204", "url": "https://gl.wikipedia.org/wiki?curid=307660", "title": "Tivenys", "text": "Tivenys \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "307661", "revid": "3711", "url": "https://gl.wikipedia.org/wiki?curid=307661", "title": "Tivissa", "text": "Tivissa \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307662", "revid": "89787", "url": "https://gl.wikipedia.org/wiki?curid=307662", "title": "Torredembarra", "text": "Torredembarra \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s.\nHistoria.\nDomina a poboaci\u00f3n o antigo castelo ou palacio constru\u00eddo a comezos do s\u00e9culo XVII polos Icard, se\u00f1ores da baron\u00eda de Torredembarra, que enlazaron daquela cos Queralt, condes de Santa Coloma. Os Icard adquiriran o lugar \u00f3s Olzinelles a finais do [[s\u00e9culo XVI]. A igrexa parroquial est\u00e1 adicada a San Pedro. Hai resto das antigas murallas e fortificaci\u00f3ns e da primitiva torre constru\u00edda por Ram\u00f3n de la Torre en 1173 entre Altafulla e Clar\u00e0, que foi o que orixinou a pobloaci\u00f3n. Nos Munts, na veci\u00f1a [[Altafulla]], escavouse unha notable vila romana.\nDurante a guerra de sucesi\u00f3n, no ver\u00e1n de [[1713]], produciuse a batalla de Torredembarra, onde as tropas borb\u00f3nicas derrotaron \u00f3s austracistas por mor da retirada dos catal\u00e1ns, deixando s\u00f3s \u00f3s soldados aragoneses nunha clara minor\u00eda. Tras esta batalla, os [[Tratado de Utrecht|Tratados de Utrecht]] en 1713 dar\u00e1n por rematado o conflito coa vitoria castel\u00e1 e de [[Filipe V de Espa\u00f1a|Filipe V]].\nClima.\nO clima de Torredembarra \u00e9 bastante caloroso no ver\u00e1n, h\u00famido e morno no inverno (a temperatura media do mes m\u00e1is fr\u00edo, xaneiro, \u00e9 de arredor de 10\u00a0\u00b0C.) \u00c9 un clima propio do litoral Mediterr\u00e1neo. As precipitaci\u00f3ns rep\u00e1rtense pola primavera, finais do ver\u00e1n e no outono. Cando son de car\u00e1cter torrencial son breves e intensas, con asulagamentos nas zonas achegadas \u00e1 praia, onde se atopa o humedal co\u00f1ecido como \"Els Muntanyans\". A neve en inverno \u00e9 infrecuente, se ben alg\u00fans anos fai acto de presenza de xeito puntual e derrete axi\u00f1a.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Concellos da provincia de Tarragona]]"}
{"id": "307663", "revid": "23204", "url": "https://gl.wikipedia.org/wiki?curid=307663", "title": "Torroja del Priorat", "text": "Torroja del Priorat \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307664", "revid": "56817", "url": "https://gl.wikipedia.org/wiki?curid=307664", "title": "Ulldecona", "text": "Ulldecona \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Montsi\u00e0."}
{"id": "307665", "revid": "89787", "url": "https://gl.wikipedia.org/wiki?curid=307665", "title": "Ulldemolins", "text": "Ulldemolins \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "307666", "revid": "23204", "url": "https://gl.wikipedia.org/wiki?curid=307666", "title": "Vallclara", "text": "Vallclara \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307667", "revid": "23204", "url": "https://gl.wikipedia.org/wiki?curid=307667", "title": "Vallfogona de Riucorb", "text": "Vallfogona de Riucorb \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307668", "revid": "23204", "url": "https://gl.wikipedia.org/wiki?curid=307668", "title": "Vallmoll", "text": "Vallmoll \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307669", "revid": "5863", "url": "https://gl.wikipedia.org/wiki?curid=307669", "title": "Ir Indo edici\u00f3ns", "text": ""}
{"id": "307670", "revid": "23204", "url": "https://gl.wikipedia.org/wiki?curid=307670", "title": "Vespella de Gai\u00e0", "text": "Vespella de Gai\u00e0 \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307671", "revid": "12452", "url": "https://gl.wikipedia.org/wiki?curid=307671", "title": "H\u00e9rcules de edici\u00f3ns", "text": ""}
{"id": "307672", "revid": "23204", "url": "https://gl.wikipedia.org/wiki?curid=307672", "title": "Vila-rodona", "text": "Vila-rodona \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307674", "revid": "23204", "url": "https://gl.wikipedia.org/wiki?curid=307674", "title": "Vilabella", "text": "Vilabella \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Alt Camp."}
{"id": "307675", "revid": "23204", "url": "https://gl.wikipedia.org/wiki?curid=307675", "title": "Vilallonga del Camp", "text": "Vilallonga del Camp \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s."}
{"id": "307676", "revid": "96033", "url": "https://gl.wikipedia.org/wiki?curid=307676", "title": "Vilanova d'Escornalbou", "text": "Vilanova d'Escornalbou \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307677", "revid": "23204", "url": "https://gl.wikipedia.org/wiki?curid=307677", "title": "Vilanova de Prades", "text": "Vilanova de Prades \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307678", "revid": "23204", "url": "https://gl.wikipedia.org/wiki?curid=307678", "title": "Vilaplana", "text": "Vilaplana \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307679", "revid": "23204", "url": "https://gl.wikipedia.org/wiki?curid=307679", "title": "Vilaverd", "text": "Vilaverd \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0."}
{"id": "307680", "revid": "23204", "url": "https://gl.wikipedia.org/wiki?curid=307680", "title": "Vinebre", "text": "Vinebre \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Ribera d'Ebre."}
{"id": "307681", "revid": "5863", "url": "https://gl.wikipedia.org/wiki?curid=307681", "title": "Centro M\u00e9dico Povisa", "text": ""}
{"id": "307682", "revid": "23204", "url": "https://gl.wikipedia.org/wiki?curid=307682", "title": "Vinyols i els Arcs", "text": "Vinyols i els Arcs \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Camp."}
{"id": "307683", "revid": "5863", "url": "https://gl.wikipedia.org/wiki?curid=307683", "title": "Colexio de Arquitectos de Galicia", "text": ""}
{"id": "307685", "revid": "23204", "url": "https://gl.wikipedia.org/wiki?curid=307685", "title": "Xerta", "text": "Xerta \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre."}
{"id": "307686", "revid": "96271", "url": "https://gl.wikipedia.org/wiki?curid=307686", "title": "Alberto Baltar", "text": "Alberto Baltar Tojo, nado en Santiago de Compostela o 1 de abril de 1939 e finado en Vigo o 21 de agosto en 1993, foi un arquitecto galego.\nTraxectoria.\nFillo de Ram\u00f3n Baltar Dom\u00ednguez. Formouse na USC, en Barcelona e en Madrid e en 1965 asentouse en Vigo. Colaborou con profesionais como Xos\u00e9 Bar Boo, Xaime Riera ou Xaime Garrido Rodr\u00edguez, con quen fixo os PXOUs de Baiona e Nigr\u00e1n.\nFoi un dos fundadores do Colexio Oficial de Arquitectos de Galicia, do que foi secretario entre 1979 e 1981.\nO mesmo ano do seu pasamento o Concello de Vigo p\u00faxolle o seu nome a unha r\u00faa."}
{"id": "307687", "revid": "17467", "url": "https://gl.wikipedia.org/wiki?curid=307687", "title": "Estaci\u00f3n de Vigo - Urzaiz", "text": ""}
{"id": "307690", "revid": "624", "url": "https://gl.wikipedia.org/wiki?curid=307690", "title": "Xo\u00e1n de Damasco", "text": ""}
{"id": "307691", "revid": "98629", "url": "https://gl.wikipedia.org/wiki?curid=307691", "title": "Centro de Kamppi", "text": "O Centro de Kamppi (en fin\u00e9s \"Kampin keskus\"), en sueco \"Kampens centrum\") \u00e9 un centro de servizos situado na praza Narinkka do barrio de Kamppi en Helsinqui. A s\u00faa superficie total alcanza os 37.000 m2.\nCaracter\u00edsticas.\nDese\u00f1ado por varios arquitectos, a\u00ednda que o dese\u00f1ador principal foi Juhani Pallasmaa, \u00e9 o novo centro comercial e residencial de Helsinqui. \nInaugurado o 2 de marzo de 2006, a s\u00faa construci\u00f3n levou catro anos, e foi a m\u00e1is grande obra singular na historia de Finlandia, que implicou ademais a reconstruci\u00f3n, extensa e dif\u00edcil do distrito de Kamppi, no centro de Helsinqui.\nO estilo do complexo \u00e9 o resultado do interese de Juhani Pallasmaa polos enfoques aruitect\u00f3nicos construtivista e estruturalista onde o edificio funciona como unha m\u00e1quina."}
{"id": "307692", "revid": "15490", "url": "https://gl.wikipedia.org/wiki?curid=307692", "title": "Universidade de Berl\u00edn", "text": "Universidade de Berl\u00edn pode referirse a unha das oito universidades p\u00fablicas existentes na cidade-estado de Berl\u00edn:\nAdemais, existen na cidade varias Universidades privadas."}
{"id": "307695", "revid": "17467", "url": "https://gl.wikipedia.org/wiki?curid=307695", "title": "Estaci\u00f3n de Vigo - Urz\u00e1iz", "text": ""}
{"id": "307697", "revid": "5863", "url": "https://gl.wikipedia.org/wiki?curid=307697", "title": "Estaci\u00f3n de Vigo - Guixar", "text": ""}
{"id": "307698", "revid": "17467", "url": "https://gl.wikipedia.org/wiki?curid=307698", "title": "Estaci\u00f3n de Urz\u00e1iz", "text": ""}
{"id": "307712", "revid": "23204", "url": "https://gl.wikipedia.org/wiki?curid=307712", "title": "Slipknot (\u00e1lbum)", "text": "Slipknot \u00e9 o primeiro \u00e1lbum de estudio do grupo hom\u00f3nimo Slipknot. Foi publicado o 29 de xu\u00f1o de 1999 baixo o selo Roadrunner Records e producido por Ross Robinson.\nChegou ao posto 51 da lista \"Billboard\" 200 e est\u00e1 certificado coma dobre platino nos Estados Unidos, sendo o \u00e1lbum m\u00e1is vendido do grupo. Tam\u00e9n foi votado coma o mellor \u00e1lbum de debut polos lectores da revista \"Metal Hammer\"."}
{"id": "307714", "revid": "98629", "url": "https://gl.wikipedia.org/wiki?curid=307714", "title": "Iowa (\u00e1lbum)", "text": "Iowa \u00e9 o segundo \u00e1lbum de estudio de Slipknot, publicado por Roadrunner Records o 28 de agosto de 2001 e producido por Ross Robinson. O t\u00edtulo do \u00e1lbum deriva do estado de orixe do grupo, Iowa. Foi certificado coma disco de platino nos Estados Unidos e o Canad\u00e1, e reeditouse unha edici\u00f3n especial o 1 de novembro do 2011 coincidindo c\u00f3 d\u00e9cimo aniversario da s\u00faa publicaci\u00f3n orixinal."}
{"id": "307738", "revid": "25871", "url": "https://gl.wikipedia.org/wiki?curid=307738", "title": "Jos\u00e9 Mar\u00eda Bastero", "text": "Jos\u00e9 Mar\u00eda Bastero de Eleizalde, nado en Bermeo o 8 de xaneiro de 1942, \u00e9 un doutor enxe\u00f1eiro vasco, reitor da Universidade de Navarra entre 1996 e 2005.\nTraxectoria.\n\u00c9 neto do estudoso Luis de Eleizalde. Estudou Enxe\u00f1ar\u00eda naval na Universidade Polit\u00e9cnica de Madrid, doutor\u00e1ndose na mesma universidade en 1973 e titul\u00e1ndose tam\u00e9n en Enxe\u00f1ar\u00eda industrial en 1980.\nEn 1975 foi nomeado catedr\u00e1tico da Universidade de Bilbao, onde permaneceu at\u00e9 1978 cando foi nomeado director da Escola de Enxe\u00f1eiros da Universidade de Navarra. Permaneceu neste cargo at\u00e9 1993, compaxin\u00e1ndoo co de director do Centro de Estudios e Investigaciones T\u00e9cnicas de Guip\u00fascoa a partir de 1982.\nEn 1992 foi nomeado vicerreitor, e en 1996 reitor da Universidade de Navarra, cargo no que permaneceu at\u00e9 2005."}
{"id": "307740", "revid": "839", "url": "https://gl.wikipedia.org/wiki?curid=307740", "title": "Universidade de Bilbao", "text": ""}
{"id": "307743", "revid": "1888", "url": "https://gl.wikipedia.org/wiki?curid=307743", "title": "Baltar Tojo", "text": "Os apelidos Baltar Tojo poden referirse a varias persoas, todo eles compostel\u00e1ns:"}
{"id": "307746", "revid": "5863", "url": "https://gl.wikipedia.org/wiki?curid=307746", "title": "Bartolom\u00e9 Arg\u00fcelles", "text": ""}
{"id": "307747", "revid": "119610", "url": "https://gl.wikipedia.org/wiki?curid=307747", "title": "Composto c\u00edclico", "text": "En qu\u00edmica, un composto c\u00edclico \u00e9 un composto qu\u00edmico no cal unha serie de \u00e1tomos est\u00e1n conectados formando un anel ou bucle (o ciclo).\nA\u00ednda que a gran maior\u00eda dos compostos c\u00edclicos son org\u00e1nicos, hai tam\u00e9n unhas poucas substancias inorg\u00e1nicas que tam\u00e9n poden formar estruturas c\u00edclicas, como o xofre, silanos, fosfanos, \u00e1cido fosf\u00f3rico, e \u00e1cido trib\u00f3rico. Os compostos qu\u00edmicos poden ser homoc\u00edclicos se os \u00e1tomos situados no v\u00e9rtice do anel son todos do mesmo elemento; dentro deles os m\u00e1is salientables son os compostos carboc\u00edclcos, no que o mencionado elemento \u00e9 o carbono. Os compostos heteroc\u00edclicos te\u00f1en nos v\u00e9rtices do anel \u00e1tomos de m\u00e1is dun elemento qu\u00edmico. Os compostos c\u00edclicos poden ser arom\u00e1ticos ou non; por exemplo, o benceno \u00e9 arom\u00e1tico mentres que o ciclohexano non. O termo \"polic\u00edclico\" util\u00edzase cando se forma m\u00e1is dun anel na mol\u00e9cula, como \u00e9 o caso do naftaleno. O termo macrociclo \u00fasase cando o anel cont\u00e9n m\u00e1is dunha ducia de \u00e1tomos.\nOs compostos alic\u00edclicos (de compostos alif\u00e1ticos) nom\u00e9anse de acordo co sistema de nomenclatura da IUPAC engad\u00edndolles o prefixo ciclo ao nome do correspondente hidrocarburo de cadea aberta con igual n\u00famero de \u00e1tomos de carbono. Por exemplo: ciclopentano, ciclobutano etc.\nReacci\u00f3ns de abertura e peche do anel.\nReacci\u00f3ns t\u00edpicas dos compostos c\u00edclicos son as reacci\u00f3ns de peche do anel e as reacci\u00f3ns de abertura do anel.\nExemplos de reacci\u00f3ns de peche do anel son:\nExemplos de reacci\u00f3ns de abertura do anel son:"}
{"id": "307748", "revid": "56817", "url": "https://gl.wikipedia.org/wiki?curid=307748", "title": "La Golondrina", "text": "La Golondrina foi un semanario editado en Vilagarc\u00eda de Arousa entre 1894 e 1895.\nHistoria e caracter\u00edsticas.\nApareceu en xullo de 1894. Revista veraniega que se fixo eco de todos os balnearios da provincia de Pontevedra. Estaba dirixida por Fabi\u00e1n Bisbal Gons\u00e1lvez. Entre os seus colaboradores figurou Manuel del R\u00edo Candamo. Cesou a s\u00faa publicaci\u00f3n en outubro de 1884. Volveu aparecer en xullo de 1895 para cesar nese ano."}
{"id": "307749", "revid": "5863", "url": "https://gl.wikipedia.org/wiki?curid=307749", "title": "Jos\u00e9 Antonio Bartolom\u00e9 Arg\u00fcelles", "text": ""}
{"id": "307750", "revid": "56817", "url": "https://gl.wikipedia.org/wiki?curid=307750", "title": "Pasatiempos", "text": "Pasatiempos foi un peri\u00f3dico que se publicou en Pontevedra entre 1893 e 1894.\nHistoria e caracter\u00edsticas.\nApareceu en decembro de 1893. Integramente escrito por Enrique Labarta Pose que publicou nel escritos en prosa e poemas, estaba ilustrado con debuxos de Urbano Gonz\u00e1lez. Publicou catro volumes, rematando en 1894."}
{"id": "307751", "revid": "5863", "url": "https://gl.wikipedia.org/wiki?curid=307751", "title": "Jos\u00e9 A. Bartolom\u00e9 Arg\u00fcelles", "text": ""}
{"id": "307752", "revid": "89787", "url": "https://gl.wikipedia.org/wiki?curid=307752", "title": "Manu Gavassi", "text": "Manoela Latini Gavassi Francisco, m\u00e1is co\u00f1ecida simplemente como Manu Gavassi (S\u00e3o Paulo, 4 de xaneiro de 1993), \u00e9 unha actriz, cantante e compositora brasileira. Lanzou no 2010 o seu primeiro \u00e1lbum titulado \"Manu Gavassi\".\nBiograf\u00eda.\nInicio da vida.\nManu Gavassi naceu en S\u00e3o Paulo o 4 de xaneiro de 1993, filla do presenetador de radio e televisi\u00f3n Z\u00e9 Luis Francisco e Daniela Gavassi. Aos 13 anos de idade, ela aprendeu co seu pai a tocar a guitarra cl\u00e1sica.\n2010-11: inicio de carreira e primeiro \u00e1lbum.\nComezou a s\u00faa carreira facendo \"covers\" de canci\u00f3ns de Justin Bieber e Miley Cyrus que sub\u00eda ao seu canle de YouTube ata que o seu pai, que traballaba na radio \"Jovem Pan FM\" enviou unha \"demo\" ao produtor Rick Bonadio, que a chamou para gravar o seu primeiro \u00e1lbum. Ap\u00f3s isto, Manu comezou a traballar no disco, que foi gravado en dous meses e lanzado o 31 de agosto de 2010. O seu primeiro sinxelo foi \"Garoto Errado\" e foi lanzado unha semana antes do lanzamento do disco. O videoclip desa canci\u00f3n, conseguiu m\u00e1is de 17 mill\u00f3ns de visitas no YouTube.\nO 15 de novembro de 2011, Manu lanzou unha nova canci\u00f3n, \"Odeio\", que est\u00e1 presente na edici\u00f3n deluxe do seu \u00e1lbum de estrea \"Manu Gavassi\".\n2012-actualidade: \"Clich\u00ea Adolescente\" e estrea na TV.\nO d\u00eda 17 de setembro de 2012, Manu lanzou o seu primeiro sinxelo do segundo \u00e1lbum de estudio, \"Conto de Fadas\". No iTunes, a canci\u00f3n alcanzou como mellor posici\u00f3n un 5\u00ba posto, en 16 horas ap\u00f3s o seu lanzamento.\nEn abril de 2013, Manu lanzou no iTunes o segundo sinxelo do seu segundo \u00e1lbum de estudio, titulado \"Clich\u00ea Adolescente\". O 13 de maio de 2013, Manu lanzou na s\u00faa p\u00e1xina de Facebook o terceiro sinxelo, chamado \"Cicatriz\". \"Clich\u00ea Adolescente\" sa\u00edu nas tendas o d\u00eda 29 de novembro de 2013.\nEn febreiro de 2014 estreouse como actriz na telenovela Em Fam\u00edlia."}
{"id": "307756", "revid": "19415", "url": "https://gl.wikipedia.org/wiki?curid=307756", "title": "La Fenice", "text": ""}
{"id": "307757", "revid": "5863", "url": "https://gl.wikipedia.org/wiki?curid=307757", "title": "Celso Castro", "text": "Celso Castro L\u00f3pez, nado na Coru\u00f1a o 4 de agosto de 1962, \u00e9 un escritor e poeta galego en lingua castel\u00e1.\nTraxectoria.\nAs s\u00faas primeiras publicaci\u00f3ns foron escritas baixo o pseud\u00f3nimo M. de Verganza; foi no libro \"Dos noches\" cando empezou a publicar co seu propio nome. Algunhas caracter\u00edsticas da s\u00faa narrativa son unha puntuaci\u00f3n escasa ou o feito de prescindir do uso das mai\u00fasculas, o cal dificulta a catalogaci\u00f3n das s\u00faas obras nun \u00fanico x\u00e9nero.\nColabora en revistas de poes\u00eda como \"Nord\u00e9s\" ou \"Clave Ori\u00f3n\", as\u00ed coma noutras publicaci\u00f3ns literarias e culturais.\nObra.\nPoes\u00eda.\nPres\u00e9ntase parte da s\u00faa obra nas antolox\u00edas:\nNarrativa.\nxa co seu nome:"}
{"id": "307758", "revid": "23204", "url": "https://gl.wikipedia.org/wiki?curid=307758", "title": "Eric Saade", "text": "Eric Khaled Saade, m\u00e1is co\u00f1ecido como Eric Saade (Kattarp, Suecia, 29 de outubro de 1990), \u00e9 un cantante sueco. Conseguiu fama ao ga\u00f1ar o \"talent-show\" sueco \"Joker\" (agora chamado \"Popkorn\") convert\u00e9ndose en membro da \"boyband\" What's Up!. Deixou a banda en febreiro de 2009 para comezar a s\u00faa carreira en solitario. Tam\u00e9n foi presentador e estivo no canle Disney Channel en Suecia. En 2011, representou a Suecia no Festival de Eurovisi\u00f3n 2011 coa canci\u00f3n \"Popular\", coa que obtivo o terceiro posto, ga\u00f1ando previamente a segunda semi-final."}
{"id": "307762", "revid": "89787", "url": "https://gl.wikipedia.org/wiki?curid=307762", "title": "Instagram", "text": "Instagram \u00e9 unha rede social e aplicaci\u00f3n para partillar fotos e v\u00eddeos. Permite aos usuarios aplicar efectos fotogr\u00e1ficos como filtros, marcos, cores retro e vintage, e posteriormente partillalas en diferentes redes sociais como Facebook, Tumblr, Flickr, Twitter ou Vkontakte. Unha caracter\u00edstica distintiva da aplicaci\u00f3n \u00e9 que da unha forma cadrada \u00e1s fotrograf\u00edas en honor \u00e1 Kodak Instamatic e as c\u00e1maras Polaroid, contrastando coa relaci\u00f3n de aspecto 16:9 que na actualidade usan a maior\u00eda das c\u00e1maras dos tel\u00e9fonos m\u00f3biles.\nInstagram foi creada por Kevin Systrom e Mike Krieger e foi lanzada en outubro de 2010. A aplicaci\u00f3n ga\u00f1ou popularidade de forma doada, con m\u00e1is de 100 mill\u00f3ns de usuarios activos en abril do 2012 e superou os 300 mill\u00f3ns en decembro de 2014. Instagram foi dese\u00f1ada orixinalmente para iPhone e \u00e1 s\u00faa vez dispo\u00f1\u00edbel para os seus irm\u00e1ns iPad e iPod co sistema iOS 3.0.2 ou superior. A principios de abril de 2012, publicouse unha versi\u00f3n para Android.\nA partir da versi\u00f3n \"4.0\" a aplicaci\u00f3n permite ao usuario a toma de filmes cunha duraci\u00f3n m\u00e1xima de 15 segundos. Esta nova ferramenta incl\u00fae estabilizaci\u00f3n de imaxe.\nFiltros.\nInstagram identif\u00edcase polos seus co\u00f1ecidos filtros os cales ve\u00f1en de Polaroid que fan alusi\u00f3n a que foron tomadas polas mesmas."}
{"id": "307764", "revid": "5863", "url": "https://gl.wikipedia.org/wiki?curid=307764", "title": "Santiago \u00c1lvarez G\u00f3mez", "text": ""}
{"id": "307766", "revid": "5863", "url": "https://gl.wikipedia.org/wiki?curid=307766", "title": "Mar\u00eda Marta \u00c1lvarez Montes", "text": ""}
{"id": "307767", "revid": "5863", "url": "https://gl.wikipedia.org/wiki?curid=307767", "title": "Vicente Luis \u00c1lvarez N\u00fa\u00f1ez", "text": ""}
{"id": "307768", "revid": "5863", "url": "https://gl.wikipedia.org/wiki?curid=307768", "title": "Amancio Amaro Varela", "text": ""}
{"id": "307769", "revid": "5863", "url": "https://gl.wikipedia.org/wiki?curid=307769", "title": "Carlos Amil Serantes", "text": ""}
{"id": "307770", "revid": "1888", "url": "https://gl.wikipedia.org/wiki?curid=307770", "title": "El Profesorado Gallego", "text": "El Profesorado Gallego foi un peri\u00f3dico editado en Pontevedra entre 1894 e 1900.\nHistoria e caracter\u00edsticas.\nSubtitulado \"Peri\u00f3dico dedicado a la primera ense\u00f1anza\", apareceu o 27 de xullo de 1894. O seu director e propietario era Ram\u00f3n Tovar M\u00e9ndez. Public\u00e1base os d\u00edas 7, 17 e 27 de cada mes. Ti\u00f1a tres secci\u00f3ns: Oficial, que recoll\u00eda as disposici\u00f3ns que \u00edan sa\u00edndo; Doutrinal, con artigos sobre o ensino, e Noticias, notas soltas recentes sobre a ensinanza e o maxisterio. Inicialmente edit\u00e1base da tipograf\u00eda de Jos\u00e9 Eiras, pasando posteriormente \u00e1 da vi\u00fava de Ant\u00fanez. Cesou a s\u00faa publicaci\u00f3n en outubro de 1900."}
{"id": "307771", "revid": "27155", "url": "https://gl.wikipedia.org/wiki?curid=307771", "title": "Composto heteroc\u00edclico", "text": "Un composto heteroc\u00edclico \u00e9 un composto c\u00edclico no que os \u00e1tomos situados nos v\u00e9rtices do seu anel (membros do anel) son de polo menos dous elementos qu\u00edmicos distintos. A qu\u00edmica heteroc\u00edclica \u00e9 a rama da qu\u00edmica que estuda a s\u00edntese, propiedades e aplicaci\u00f3ns destes heterociclos. A diferenza dos heterociclos, os compostos nos que os \u00e1tomos membros do anel son todos do mesmo elemento qu\u00edmico denom\u00ednanse compostos homoc\u00edclicos.\nA\u00ednda que os compostos heteroc\u00edclicos poden ser inorg\u00e1nicos, a maior\u00eda deles conte\u00f1en polo menos un carbono no anel. Os \u00e1tomos que non son de carbono ou hidr\u00f3xeno denom\u00ednanse normalmente en qu\u00edmica org\u00e1nica hetero\u00e1tomos, mais isto \u00e9 xeralmente en comparaci\u00f3n cunha cadea feita s\u00f3 por carbonos. Isto non impide que un composto como a borazina (que non ten ning\u00fan \u00e1tomo de carbono) sexa denominado tam\u00e9n \"heteroc\u00edclico\". A IUPAC recomenda usar a nomenclatura de Hantzsch-Widman para nomear os compostos heteroc\u00edclicos.\nOs compostos heteroc\u00edclicos poden ser saturados, insaturados, arom\u00e1ticos ou non arom\u00e1ticos:\nClasificaci\u00f3n baseada na estrutura electr\u00f3nica.\nResulta \u00fatil clasificar os compostos heteroc\u00edclicos atendendo \u00e1 s\u00faa estrutura electr\u00f3nica. Os heterociclos saturados comp\u00f3rtanse como derivados ac\u00edclicos. As\u00ed, a piperidina e o tetrahidrofurano son aminas e \u00e9teres convencionais, con perf\u00eds est\u00e9ricos modificados. Por tanto, o estudo da qu\u00edmica heteroc\u00edclica c\u00e9ntrase especialmente nos derivados insaturados, e a maior\u00eda dos traballos e aplicaci\u00f3ns implican aneis de 5 e 6 membros sen tensi\u00f3n. Est\u00e1n inclu\u00eddos a piridina, o tiofeno, o pirrol e o furano. Outra importante clase de heterociclos \u00e9 a dos que est\u00e1n fusionados con aneis de benceno, os cales coa piridina, tiofeno, pirrol e furano forman quinolinas, benzotiofenos, indois, e benzofuranos, respectivamente. A fusi\u00f3n de dous aneis benc\u00e9nicos d\u00e1 lugar a unha terceira gran familia de compostos, que son, respectivamente, acridina, dibenzotiofeno, carbazol, e dibenzofurano. Os aneis insaturados poden clasificarse segundo a participaci\u00f3n do hetero\u00e1tomo no sistema pi.\nAneis de 3 membros.\nOs heterociclos con tres \u00e1tomos no anel son m\u00e1is reactivos debido \u00e1 tensi\u00f3n de anel. Os que te\u00f1en un hetero\u00e1tomo son, en xeral, estables. Os que te\u00f1en dous hetero\u00e1tomos \u00e9 m\u00e1is probable que aparezan como intermediarios reactivos.&lt;br&gt;\nHeterociclos de tres membros com\u00fans que te\u00f1en un s\u00f3 hetero\u00e1tomo son:\nEntre os que te\u00f1en dous hetero\u00e1tomos est\u00e1n:\nAneis de 4 membros.\nCompostos que pos\u00faen un hetero\u00e1tomo:\nCompostos con dous hetero\u00e1tomos:\nAneis de 5 membros.\nCon heterociclos de 5 \u00e1tomos, o composto insaturado \u00e9 frecuentemente m\u00e1is estable debido \u00e1 aromaticidade. Os nomes en cursiva son mantidos pola IUPAC a pesar de que non seguen a nomenclatura de Hantzsch-Widman.\nAneis de 5 membros que presentan un hetero\u00e1tomo:\nOs compostos cun anel de 5 membros que conte\u00f1en dous hetero\u00e1tomos, polo menos un dos cales \u00e9 nitr\u00f3xeno; denom\u00ednanse en conxunto azois. Os tiazois e isotiazois conte\u00f1en un \u00e1tomo de xofre e outro de nitr\u00f3xeno no anel. Os ditiolanos te\u00f1en dous \u00e1tomos de xofre.\nExiste tam\u00e9n un gran grupo de compostos de aneis de 5 membros con tres hetero\u00e1tomos. Un exemplo son os ditiazois que conte\u00f1en dous xofres e un nitr\u00f3xeno.\nCompostos con aneis de 5 membros e catro hetero\u00e1tomos son:\nCon cinco hetero\u00e1tomos, o composto pode ser considerado inorg\u00e1nico en vez de heteroc\u00edclico. O pentazol \u00e9 o composto insaturado con todos os hetero\u00e1tomos nitr\u00f3xenos.\nAneis de 6 membros.\nOs aneis de 6 membros que te\u00f1en un s\u00f3 hetero\u00e1tomo son (os nomes en cursiva son mantidos pola IUPAC a pesar de que non seguen a nomenclatura de Hantzsch-Widman):\nCon dous hetero\u00e1tomos:\nCon tres hetero\u00e1tomos:\nCon catro hetero\u00e1tomos:\nO composto hipot\u00e9tico con seis hetero\u00e1tomos de nitr\u00f3xeno ser\u00eda a hexazina.\nAneis de 7 membros.\nCon aneis de 7 membros, o hetero\u00e1tomo debe poder proporcionar un orbital pi baleiro (por exemplo, o boro) para que poida haber unha estabilizaci\u00f3n arom\u00e1tica \"normal\"; doutro modo, pode ser posible a homoaromaticidade. Entre os compostos cun s\u00f3 hetero\u00e1tomo est\u00e1n:\nEntre os que te\u00f1en dous hetero\u00e1tomos est\u00e1n:\nImaxes e nomenclatura.\nOs heterociclos de 3 a 10 membros nom\u00e9anse pola nomenclatura de Hantzsch-Widman ampliada; a cal, foi adoptada pola IUPAC como sistema recomendado de nomenclatura desde 1957.\nAneis fusionados.\nOs sistemas de aneis heteroc\u00edclicos que derivan formalmente da fusi\u00f3n doutros aneis, tanto carboc\u00edclicos coma heteroc\u00edclicos, te\u00f1en diversos nomes com\u00fans e sistem\u00e1ticos. Por exemplo, en heterociclos de nitr\u00f3xeno insaturados fusionados a benceno, o pirrol dar\u00e1 indol ou isoindol dependendo da orientaci\u00f3n. O an\u00e1logo da piridina \u00e9 a quinolina ou a isoquinolina. Para a azepina co anel benc\u00e9nico, o nome preferido \u00e9 benzazepina. Igualmente, os compostos con dous aneis benc\u00e9nicos fusionados cos heterociclos centrais son o carbazol, a acridina, e a dibenzoazepina.\nHistoria da qu\u00edmica heteroc\u00edclica.\nA historia da qu\u00edmica heteroc\u00edclica empezou no s\u00e9culo XIX, en paralelo co desenvolvemento da qu\u00edmica org\u00e1nica. Alg\u00fans desenvolvementos salientables son:\n1818: Brugnatelli illa o aloxano a partir de \u00e1cido \u00farico.\n1832: Dobereiner produces furfural (un furano) ao tratar amid\u00f3n con \u00e1cido sulf\u00farico.\n1834: Runge obt\u00e9n pirrol por destilaci\u00f3n seca de \u00f3sos.\n1906: Friedlander sintetiza o colorante \u00edndigo, o que fixo que a produci\u00f3n industrial de tinturas desprazase \u00e1 anterior pr\u00f3spera produci\u00f3n agr\u00edcola.\n1936: Treibs illa derivados da clorofila de petr\u00f3leo cru, explicando a orixe biol\u00f3xica do petr\u00f3leo.\n1951: Descr\u00edbense as regras de Chargaff, salientando o papel dos compostos heteroc\u00edclicos (purinas e pirimidinas) no ADN.\nExplotaci\u00f3n comercial.\nAs compa\u00f1\u00edas l\u00edderes que pos\u00faen un gran n\u00famero de patentes relacionadas on compostos heteroc\u00edclicos son Bayer, Merck, Ciba-Geigy, Pfizer, Eli Lily, BASF, Hoffmann La Roche, ER Sqibb, Warner Lambert e Hoechst."}
{"id": "307772", "revid": "27155", "url": "https://gl.wikipedia.org/wiki?curid=307772", "title": "Heterociclo", "text": ""}
{"id": "307773", "revid": "27155", "url": "https://gl.wikipedia.org/wiki?curid=307773", "title": "Qu\u00edmica heteroc\u00edclica", "text": ""}
{"id": "307775", "revid": "27155", "url": "https://gl.wikipedia.org/wiki?curid=307775", "title": "Anel heteroc\u00edclico", "text": ""}
{"id": "307776", "revid": "1131", "url": "https://gl.wikipedia.org/wiki?curid=307776", "title": "Mesquita de Selimiye", "text": "A Mesquita de Selimiye (en turco: \"Selimiye Camii\"; en grego: \"\u03a3\u03b5\u03bb\u03b9\u03bc\u03b9\u03b3\u03b9\u03ad \u03a4\u03b6\u03b1\u03bc\u03af\"), antigamente \"Catedral de Santa Sof\u00eda\", \u00e9 unha mesquita localizada en Lefko\u015fa, na Rep\u00fablica Turca do Norte de Chipre. Esta \u00e9 a principal mesquita da cidade, do pa\u00eds e da illa. A mesquita est\u00e1 situada na que fora a igrexa m\u00e1is grande e antiga da illa de Chipre (66x21 metros) posibelmente constru\u00edda no lugar dunha antiga igrexa bizantina e convertida en mesquita despois da conquista polos otom\u00e1ns.\nEnterramentos na igrexa.\nEnterramentos na mesquita cando a\u00ednda era unha igrexa:"}
{"id": "307778", "revid": "98629", "url": "https://gl.wikipedia.org/wiki?curid=307778", "title": "Moedas da coroa eslovaca (1939-45)", "text": "As moedas da segunda guerra mundial da coroa eslovaca (en eslovaco: \"koruna slovensk\u00e1\") foron as primeiras moedas acu\u00f1adas por un estado eslovaco. Estas moedas foron acu\u00f1adas na Casa da Moeda de Kremnica, xa esta era a ceca com\u00fan de todo o estado checoslovaco. Estas moedas non s\u00f3 realizaban unha funci\u00f3n monetaria, sen\u00f3n tam\u00e9n propagand\u00edstica: amosaban os s\u00edmbolos da naci\u00f3n eslovaca e do estado eslovaco independente que acaba de nacer. As moedas dos valores faciais m\u00e1is baixos estaban feitas de composici\u00f3ns de metal t\u00edpicas, mentres que aquelas moedas que ti\u00f1an un valor facial por riba de 5 Ks conti\u00f1an prata."}
{"id": "307781", "revid": "1888", "url": "https://gl.wikipedia.org/wiki?curid=307781", "title": "El Cosmopolita (Santiago de Compostela)", "text": "El Cosmopolita foi un peri\u00f3dico editado en Santiago de Compostela en 1895.\nHistoria e caracter\u00edsticas.\nApareceu en abril de 1895. Dirixido por Benito Calvi\u00f1o. Entre os seus colaboradores figurou Laureano Dom\u00ednguez Cao-Cordido. Era \u00f3rgano da clase obreira de Santiago de Compostela. Public\u00e1base nos obradoiros de \"Gaceta de Galicia\". S\u00f3 hai constancia da aparici\u00f3n do seu segundo n\u00famero o 5 de maio dese ano."}
{"id": "307782", "revid": "98629", "url": "https://gl.wikipedia.org/wiki?curid=307782", "title": "Transporte intermodal", "text": "O transporte intermodal \u00e9 aquel que require tr\u00e1fico mixto ou m\u00faltiplo, implicando m\u00e1is dunha ou varias modalidades de transporte. Est\u00e1 indicado para alcanzar lugares de dif\u00edcil acceso.\nTransporte intermodal de mercador\u00edas.\nInicialmente o termo \"transporte intermodal\" aplic\u00e1base ao transporte de materiais e mercador\u00edas, xa que conxugaba a articulaci\u00f3n entre diferentes \"modos de transporte\" a fin de realizar m\u00e1is r\u00e1pida e eficazmente as operaci\u00f3ns de transbordo destes produtos. As subdivisi\u00f3ns de transporte terrestre (cami\u00f3n e ferrocarril) e as subdivisi\u00f3ns do transporte por auga (transporte mar\u00edtimo, transporte por r\u00edos naveg\u00e1beis ou transporte por canais), consid\u00e9ranse como \"modos\" diferentes. Para este tipo de transporte util\u00edzanse xeralmente contedores.\nPor exemplo, o transporte de cargas pode in\u00edciarse desde unha cooperativa de produtores de grans (de cereais ou de legumes), que os empaquetan en embalaxes primarias (como sacos de p\u00e1sticos) ou secundarias (fardos de papel kraft), despois diso o transporte in\u00edciase co uso de cami\u00f3ns que levan o produto nestas embalaxes at\u00e9 un terminal ferroviario sendo a mercador\u00eda acondicionada nun contedor que, \u00e1 s\u00faa vez as descarga noutro terminal ferroviario nun gran centro lox\u00edstico, e para a s\u00faa entrega ao consumidor ser\u00e1 novamente necesario un novo medio de transporte capaz de desenvolver a entrega con axilidade e precisi\u00f3n. As\u00ed tivemos primeiramente un transporte por estrada, despois outro ferroviario e por fin outro transporte por autoestrada, constitu\u00edndo un transporte intermodal (varias modalidades de transporte).\nAs estaci\u00f3ns intermodais.\nA definici\u00f3n da Conferencia de Ministros de Transporte de Europa, di que o \"tansporte itermodal\" \u00e9 o que se fai por cami\u00f3n a distancias o m\u00e1is curtas pos\u00edbeis e, a longa distancia, por ferrocarril ou por auga. Nesta definici\u00f3n a referencia \u00e1 distancia m\u00e1is longa/curta, confunde.\nPor outra parte, o com\u00fan da xente ampl\u00eda o concepto de \"transporte intermodal\" ao tr\u00e1nsito de viaxeiros (transporte intermodal de pasaxeiros), al\u00e9n do de mercador\u00edas. E as\u00ed xorde o novo concepto de \"estaci\u00f3n intermodal\". Este tipo de estaci\u00f3n \u00e9 unha infraestrutura constru\u00edda sobre a base dunha estaci\u00f3n de ferrocarril que acolle traxectos de longa distancia (inclu\u00edndo, no seu caso, do AVE), de media distancia e proximidade (\"cercan\u00edas\"), unha estaci\u00f3n de autobuses para o transporte interurbano, unha parada de autob\u00fas urbano e unha parada de metro."}
{"id": "307783", "revid": "98629", "url": "https://gl.wikipedia.org/wiki?curid=307783", "title": "Estaci\u00f3n intermodal", "text": "Unha estaci\u00f3n intermodal \u00e9 unha infraestrutura de transporte constru\u00edda sobre a base dunha estaci\u00f3n de ferrocarril que acolle traxectos de longa distancia (inclu\u00edndo a alta velocidade), de media distancia e, de ser o caso, de proximidade, as\u00ed como unha estaci\u00f3n de autobuses para o transporte interurbano e unha parada de autob\u00fas urbano. En cidades que contan con rede de metro tam\u00e9n adoitan integrar unha unha estaci\u00f3n de metro.\nExemplos.\nExemplos destas estaci\u00f3ns son:"}
{"id": "307787", "revid": "89787", "url": "https://gl.wikipedia.org/wiki?curid=307787", "title": "Townland", "text": "Unha townland, en ingl\u00e9s, ou baile fearainn, en irland\u00e9s, \u00e9 unha divisi\u00f3n xeogr\u00e1fica territorial menor usada en Irlanda, \u00e9 de orixe ga\u00e9lica, anterior \u00e1 invasi\u00f3n normanda e a maior\u00eda dos nomes ve\u00f1en do irland\u00e9s. As\u00ed e todo hai alg\u00fans que proceden dos se\u00f1or\u00edos normandos ou son creaci\u00f3ns posteriores do Ordnance Survey.\nAntecedentes.\nEn Irlanda, unha \"townland\" \u00e9 polo com\u00fan a m\u00e1is pequena divisi\u00f3n administrativa, non obstante hai uns poucos extensos \"townlands\" divididos a\u00ednda en \"hundreds\". O concepto de \"townlands\" ten a s\u00faa orixe no sistema ga\u00e9lico de divisi\u00f3n da terra, e existen evidencias deste sistema en rexistros eclesi\u00e1sticos desde antes do s\u00e9culo XII non foi ata principios do s\u00e9culo XVII cando a administraci\u00f3n inglesa comezou a cartografialo e definilo co prop\u00f3sito de fraccionar e confiscar a terra para investidores ou terratenentes ingleses.\nEtimolox\u00eda e evoluci\u00f3n.\nO termo ingl\u00e9s \"townland\" deriva do ingl\u00e9s antigo \"tun\", que denota un recinto. O termo describe a unidade m\u00e1is pequena de divisi\u00f3n territorial irlandesa, baseada en diversas clases de divisi\u00f3n terriotrial ga\u00e9lica, moltas das cales te\u00f1en os seus propios nomes.\nA forma irlandesa \"baile\", adaptada ao ingl\u00e9s como \"bally\", \u00e9 o elemento m\u00e1is usado nos nomes das \"townland\" irlandesas, que na lingua actual denota vila ou asentamento urbano, a\u00ednda que o seu significado preciso na Irlanda antiga non est\u00e1 claro xa que as cidades non ti\u00f1an cabida na antiga organizaci\u00f3n social ga\u00e9lica O termo irland\u00e9s moderno \u00e9 \"baile fearainn\" (plural: \"bailte fearainn\"), e \"fearainn\" quere dicir \"terra, territori, barri\". Deriva da ra\u00edz protoindoeuropea *wer-, relacionada coa palabra inglesa \"ware\", un ben valioso.\nOs normandos, malia non ter unha influencia importante nos nomes das \"townlands\", adaptaron alg\u00fans para o seu propio uso, posiblemente pola semellanza entre o ga\u00e9lico \"baile\" e o normando \"bailey\", \"asentamento\".\nEn gran parte do Ulster, as \"townlands\" co\u00f1ec\u00edanse como \u201cballyboes\" (, \u201cterra \u201cda vaca), e representaba unha zona de valor econ\u00f3mico pastoral. No condado de Cavan, unidades semellantes cham\u00e1banse \"polls\", e nos condados de Fermangh e Monaghan co\u00f1ec\u00edanse como \"tates\" ou \u201dtaths\". Eses nomes parecen ser de orixe inglesa, pero naturalizados ben antes de 1600. Nos nomes das \"townland\" modernas, o prefixo \"pol-\" est\u00e1 amplamente estendido en todo o oeste de Iranda Mentres que as \"townlands\" modernas co prefixo \"tat-\" est\u00e1n s\u00f3 presentes na diocese de Clogher (que atangue os condados de Fermanagh, Monaghan, e a baron\u00eda de Clogher no condado de Tyrone.\nNo condado de Tyrone observ\u00e1base a seguinte xerarqu\u00eda de divisi\u00f3n da terra: \"ballybetagh\" (), \"ballyboe\", \"sessiagh\" (, sexta parte dun cuarto) \"gort\" e \"quarter\" (). En Fermanagh era: \"ballybetagh\", \"quarter\" e \"tate\"..\nNo Ulster a \"ballybetagh\" era a unidade territorial controlada por un \"sept\", tipicamente conti\u00f1a arredor de 16 \"townlands\". A fragmentaci\u00f3n de \"ballybetaghs\" produc\u00eda unidades constitu\u00eddas por catro, oito ou doce \"townlands\". Unha desas unidades fragmentadas, \"quarter\" (un cuarto do \"ballybetagh\"), era a denominaci\u00f3n universal de terra recollida na enquisa de 1608 para o condado de Donegal. A principios do s\u00e9culo XVII, un 20% da superficie total do oeste do Ulster quedaba baixo o control da igrexa. Estas terras \u201ctermon\" consist\u00edan en \"ballybetaghs\" e \"ballyboes\", pero dirix\u00edanas \"erenaghs\" no lugar de \"septs\".\nExtensi\u00f3n.\nA superficie media dunha \"townland\" \u00e9 de , pero var\u00edan amplamente, as\u00ed na enquisa de 1861, William Reeves constatou que a m\u00e1is pequena era Old Church Yard, preto de Carrickmore, na parroquia de Termonmagurk, no condado de Tyrone con e a m\u00e1is grande con era Sheskin, na parroquia de Kilcommon, no condado de Mayo.\nO \"ballyboe\" (unha unidade de \"townland unit\" usada no Ulster) describ\u00edase en 1608 como sesenta acres de terra arable, pradar\u00edas e pastos; pero isto \u00e9 equ\u00edvoco, xa que o tama\u00f1o das \"townlands\" baixo o sistema ga\u00e9lico variaba dependendo da s\u00faa calidade, situaci\u00f3n e potencial econ\u00f3mico. Este potencial econ\u00f3mico flutuaba debido \u00e1 extensi\u00f3n de terra requirida para pastar o gando e \u00e1 terra precisa para sustentar varias familias. A meirande densidade de unidades \"townlands\" rexistradas no Ulster en 1609 corresponden \u00e1s \u00e1reas coas valoraci\u00f3ns m\u00e1is altas de terras en 1860.\nParece que moitas zonas ermas non se dividiron en \"townlands\" ata hai pouco. Esas \u00e1reas compart\u00edanas os habitantes dunha parroquia ou baron\u00eda como pastos com\u00fans de ver\u00e1n.\nEstandarizaci\u00f3n.\nA longo do s\u00e9culo XIX a secci\u00f3n irlandesa do Ordnance Survey realizou gran n\u00famero de mapas co prop\u00f3sito de axudar \u00e1 recadacci\u00f3n de impostos e taxas, documentando e estandarizando os l\u00edmites de m\u00e1is de 60 000 \"townlands\" en toda a illa de Irlanda. Este proceso con frecuencia inclu\u00eda a divisi\u00f3n e uni\u00f3n dos \"townlands\" existentes, as\u00ed como definir os l\u00edmites das \"townlands\" en zonas de monta\u00f1a ou turbeiras que ata o momento quedaran f\u00f3ra do sistema de \"townland\" . No s\u00e9culo XX segu\u00edronse a realizar lixeiros axustes, as\u00ed en 1901 hab\u00eda 60 462 \"townlands\" e en 1911 eran 60 679.\nUso actual.\nAs \"Townlands\" forman a base de unidades administrativas maiores, como as parroquias e as divisi\u00f3ns electorais, en Irlanda, e dos \"wards\", en Irlanda do Norte). Antes de 1972, as \"townlands\" inclu\u00edanse en todos os enderezos postais da illa pero en 1972 o Royal Mail decidiu que inclu\u00edlas no enderezo era un elemento obsoleto, as\u00ed en Irlanda do Norte, recom\u00e9ndabase non inclu\u00edlas e substitu\u00edlas por n\u00fameros das casas, nomes de estradas e c\u00f3digos postais. Como resposta xurdiu a, \"Townlands Campaign\" como protesta contra os cambios, e en pleno conflito de Irlanda do Norte, a campa\u00f1a foi un raro exemplo de unidade entre cat\u00f3licos e protestantes, entre nacionalistas irlandeses e unionistas. e a\u00ednda que a medida acabou realiz\u00e1ndose, ag\u00e1s no condado de Fermanagh, onde se mantivo a tradici\u00f3n de inclu\u00edas. En 2001 a Asemblea de Irlanda do Norte aprobou unha moci\u00f3n ped\u00edndolles aos departamentos gobernamentais a facer uso das \"townland\" en correspondencia e publicaci\u00f3ns.\nNa Rep\u00fablica de Irlanda, as \"townlands\" \"contin\u00faan a se usar nos enderezos, a\u00ednda as\u00ed en 2005 anunciouse a introduci\u00f3n dun sistema de c\u00f3digos postais que se est\u00e1 a implantar en 2015 pero a\u00ednda as \"townlands\" son os enderezos predominantes nas zonas rurais.\nSistemas semellantes.\nInglaterra.\nInglaterra tivo un sistema de divisi\u00f3n da terra de orixe premedieval pero que non chegou ao s\u00e9culo XX. O sistema inclu\u00eda: \"vills\", \"trefs\"; \"towns\"; \"townships\"; \"baileys\", \"hundreds\" e \"shires\".\nEscocia.\nEn Escocia, os l\u00edmites das \"townland\" perd\u00e9ronse durante as melloras agr\u00edcolas do s\u00e9culo XIX. As \"townlands\" cham\u00e1banse tam\u00e9n fermlands.\nIlla de Man.\nExisten similitudes entre a noci\u00f3n das \"townlands\" en Irlanda e a divisi\u00f3n tradici\u00f3n da illa de Man en treens, que se subdividen en \"quarterlands\"."}
{"id": "307788", "revid": "5863", "url": "https://gl.wikipedia.org/wiki?curid=307788", "title": "Juan Pablo Rodr\u00edguez Fern\u00e1ndez", "text": "Juan Pablo Rodr\u00edguez Fern\u00e1ndez, nado en Pontedeume en agosto de 1980, \u00e9 un escritor galego.\nTraxectoria.\nAlistouse na Armada cando mozo, e traballou como soldado profesional durante anos. Despois deixou o ex\u00e9rcito, licenciouse en Historia da Arte, e mudouse a vivir a Roma e a Barcelona. Trasladouse a Par\u00eds, onde traballou como asesor cultural de Espa\u00f1a na UNESCO."}
{"id": "307789", "revid": "92340", "url": "https://gl.wikipedia.org/wiki?curid=307789", "title": "Benito Calvi\u00f1o", "text": "Benito Calvi\u00f1o foi un xornalista galego.\nTraxectoria.\nFillo de Jos\u00e9 Calvi\u00f1o Noya. Propietario da f\u00e1brica de selos da r\u00faa do Vilar en Santiago de Compostela, dirixiu \"El Cosmopolita\" en 1895. Emigrou a Am\u00e9rica e retornou en 1912."}
{"id": "307795", "revid": "1888", "url": "https://gl.wikipedia.org/wiki?curid=307795", "title": "El Cosmopolita", "text": "El Cosmopolita foi o nome de varias publicaci\u00f3ns:"}
{"id": "307798", "revid": "56817", "url": "https://gl.wikipedia.org/wiki?curid=307798", "title": "El Cosmopolita (A Coru\u00f1a)", "text": "El Cosmopolita foi un semanario editado na Coru\u00f1a en 1913.\nHistoria e caracter\u00edsticas.\nApareceu o 11 de novembro de 1913. Semanario defensor dos intereses populares, estaba dirixido por Servando Gerpe Calvo."}
{"id": "307799", "revid": "22570", "url": "https://gl.wikipedia.org/wiki?curid=307799", "title": "D\u00e1rsena", "text": "Unha d\u00e1rsena \u00e9, nas augas naveg\u00e1beis, un lugar protexido \u2014natural ou artificialmente\u2014 nos portos, enseadas ou ba\u00edas, onde os barcos poden levar a cabo as operaci\u00f3ns de carga e descarga, ou aparellar e reparar as embarcaci\u00f3ns.\nEtimolox\u00eda.\nA palabra d\u00e1rsena deriva do \u00e1rabe hisp\u00e1nico *\"\u00e3d\u00e1r a\u1e63\u1e63\u00e1n\u2018a\", e este de \"d\u00e1r a\u1e63\u1e63in\u00e1\u2018a\" que, \u00e1 s\u00faa vez, v\u00e9n do \u00e1rabe cl\u00e1sico \"d\u0101r a\u1e63\u1e63in\u0101\u2018ah\" (de \u062f\u0627\u0631 \"d\u0101r\", \"casa\" e \u0627\u0644\u0635\u0646\u0627\u0639\u0629 \"a\u1e63-\u1e63in\u0101\u2018ah\", \"a arte\", \"a f\u00e1brica\"), \u00e9 dicir, a \"casa da f\u00e1brica\", refer\u00edndose orixinariamente a un peirao onde se fabricaban e reparaban embarcaci\u00f3ns.\nO termo \"d\u0101r a\u1e63\u1e63in\u0101\u2018ah\" tam\u00e9n deu orixe \u00e1 palabra arsenal.\nOutros usos.\nTam\u00e9n se chama d\u00e1rsena a cada unha das divisi\u00f3ns que se acondicionan nos portos artificiais, para crear distintos peiraos como, por exemplo, nos portos deportivos.\nAs\u00ed mesmo, e por extensi\u00f3n, denom\u00ednanse \"d\u00e1rsenas\" \u00e1s plataformas onde se estacionan os autobuses nas estaci\u00f3ns de autobuses."}
{"id": "307801", "revid": "55340", "url": "https://gl.wikipedia.org/wiki?curid=307801", "title": "Volc\u00e1n de fuego", "text": ""}
{"id": "307802", "revid": "55821", "url": "https://gl.wikipedia.org/wiki?curid=307802", "title": "Estaci\u00f3n de autobuses", "text": "Unha estaci\u00f3n de autobuses, tam\u00e9n denominada terminal de autobuses, \u00e9 unha estrutura de correspondencia entre varias li\u00f1as de transporte p\u00fablico que circulan por estradas (autobuses ou trolebuses), na que se verifican as sa\u00eddas de veh\u00edculos a diferentes cidades ou vilas, as\u00ed como as entradas doutros procedentes dos mesmos lugares.\nPoden implicar redes de diferentes tama\u00f1os, e as\u00ed, poden ser urbanas/suburbanas, rexionais, interrexionais ou incluso internacionais. Cando proporcionan unha correspondencia cun modo de transporte p\u00fablico diferente (ferrocarril, metro, tranv\u00eda), cualif\u00edcase como estaci\u00f3n intermodal.\nOs autobuses col\u00f3canse en d\u00e1rsenas nas que se apean e soben os pasaxeiros.\nAs estaci\u00f3ns de autobuses poden pertenceren ao transporte privado ou p\u00fablico.\nAlgunhas destas terminais tam\u00e9n incl\u00faen outros servizos comerciais para servir aos pasaxeiros como restaurantes e tendas, entre outras cousas.\nCaracter\u00edsticas.\nUnha estaci\u00f3n de autobuses difire dunha simple parada de autob\u00fas polo seu tama\u00f1o e polas infraestruturas que pos\u00faa, que poden ser en forma dun edificio que alberga tanto as d\u00e1rsenas como diversos servizos para os pasaxeiros como: sala de espera, quioscos de prensa, despachos de tabaco, bebidas, restaurante, caixa de venda de billetes e tarxetas de bono, servizos hixi\u00e9nicos (lavabos, urinarios, retretes) etc.\nHistoria.\nA historia destas estaci\u00f3ns comezou en 1830 a partir da invenci\u00f3n do autob\u00fas (\"bus\" en ingl\u00e9s) en Londres, Inglaterra.\nDespois de varios anos en que se usaron experimentalmente, chegaron aos Estados Unidos de Norteam\u00e9rica en 1920 e, na seguinte d\u00e9cada, desenvolveuse a construci\u00f3n de terminais polo resto dos pa\u00edses.\nA maior estaci\u00f3n do mundo \u00e9 a Estaci\u00f3n Central de Autobuses de Tel Aviv en Israel, aberta en 1993, que ocupa unha superficie de 44.000 m\u00b2."}
{"id": "307803", "revid": "22795", "url": "https://gl.wikipedia.org/wiki?curid=307803", "title": "Terminal de autobuses", "text": ""}
{"id": "307804", "revid": "56817", "url": "https://gl.wikipedia.org/wiki?curid=307804", "title": "Carlos Blanco Y\u00e1\u00f1ez", "text": "Carlos Blanco Y\u00e1\u00f1ez, nado en Meira o 18 de xaneiro de 1934 e finado en Vigo o 12 de abril de 1998, foi un editor galego.\nTraxectoria.\nFoi director de mercadotecnia de Anaya, En 1980 foi contratado como director administrativo en Edici\u00f3ns Xerais de Galicia, fundada por Xuli\u00e1n Maure Rivas e Germ\u00e1n S\u00e1nchez Ruip\u00e9rez en 1979. En 1983 foi cofundador e presidente da Asociaci\u00f3n Galega de Editores e socio-fundador e director editorial de Edici\u00f3ns do Cumio en 1988.\nReco\u00f1ecementos.\nTen unha r\u00faa adicada na parroquia de San Miguel de Oia de Vigo e o Premio Eixo Atl\u00e1ntico de Narrativa levou o seu nome (Premio Eixo Atl\u00e1ntico de narrativa galega e portuguesa \"Carlos Blanco\")."}
{"id": "307805", "revid": "5863", "url": "https://gl.wikipedia.org/wiki?curid=307805", "title": "San Miguel de Oia", "text": ""}
{"id": "307806", "revid": "89787", "url": "https://gl.wikipedia.org/wiki?curid=307806", "title": "Bloodborne", "text": " \u00e9 un videoxogo de 2015 dirixido por Hidetaka Miyazaki, desenvolvido por From Software e publicado por Sony Computer Entertainment para a PlayStation 4. Foi lanzado internacionalmente o 25 de marzo de 2015, e foi louvado pola cr\u00edtica."}
{"id": "307807", "revid": "85894", "url": "https://gl.wikipedia.org/wiki?curid=307807", "title": "Servando Gerpe", "text": "Servando Gerpe Calvo, nado en Santiago de Compostela cara a 1872 e finado na Coru\u00f1a o 21 de febreiro de 1928, foi un xornalista galego.\nTraxectoria.\nFillo de Andr\u00e9s Gerpe Ferro e Mar\u00eda Prudencia Calvo e irm\u00e1n de Lino Gerpe. Militante republicano federal. Foi bedel da Escola de Comercio da Coru\u00f1a dende 1910. Foi membro da Agrupaci\u00f3n socialista da Coru\u00f1a, da que foi expulsado en 1912. Colaborou na prensa usando o pseud\u00f3nimo Lorenzo Corchuelo, dirixiu os semanarios \"El Cosmopolita\" e \"Renovaci\u00f3n\" da Coru\u00f1a e colaborou en \"La Emigraci\u00f3n Espa\u00f1ola\". Finou na Coru\u00f1a con 55 anos.\nVida persoal.\nCasou con Dolores Garc\u00eda."}
{"id": "307808", "revid": "1888", "url": "https://gl.wikipedia.org/wiki?curid=307808", "title": "Servando Gerpe Calvo", "text": ""}
{"id": "307809", "revid": "1131", "url": "https://gl.wikipedia.org/wiki?curid=307809", "title": "Renovaci\u00f3n (A Coru\u00f1a)", "text": "Renovaci\u00f3n foi un semanario editado na Coru\u00f1a entre 1917 e 1920.\nHistoria e caracter\u00edsticas.\nApareceu en 1917. Estaba dirixido por Servando Gerpe."}
{"id": "307810", "revid": "1131", "url": "https://gl.wikipedia.org/wiki?curid=307810", "title": "Jos\u00e9 Espinosa Rodr\u00edguez", "text": "Jos\u00e9 Espinosa de los Monteros y Rodr\u00edguez, nado no Porri\u00f1o o 14 de febreiro de 1880 e finado en Vigo o 13 de decembro de 1966, foi un farmac\u00e9utico e historiador galego, cronista oficial de Vigo desde 1937.\nTraxectoria.\nLicenciouse en Farmacia pola Universidade de Santiago de Compostela. Colaborou en \"La Voz del Mi\u00f1or\" e \"Faro de Vigo\" e foi membro numerario da Real Academia Galega, na que ingresou o 18 de outubro de 1952, e correspondente da Real Academia da Historia e da Real Academia de Farmacia.\nReco\u00f1ecementos.\nDeclar\u00e1rono fillo predilecto do Porri\u00f1o e fillo adoptivo de Vigo. Recibiu a encomenda de Afonso X o Sabio. Unha r\u00faa de Vigo leva o nome \"Cronista Espinosa\"."}
{"id": "307813", "revid": "5863", "url": "https://gl.wikipedia.org/wiki?curid=307813", "title": "CulturGal", "text": ""}
{"id": "307814", "revid": "23204", "url": "https://gl.wikipedia.org/wiki?curid=307814", "title": "R\u00faa da Acibecher\u00eda (Santiago de Compostela)", "text": "A r\u00faa da Acibecher\u00eda \u00e9 unha r\u00faa da cidade de Santiago de Compostela, situada ao norte da s\u00faa am\u00e9ndoa hist\u00f3rica. \u00c9 a \u00faltima r\u00faa que se atravesa antes de chegar \u00e1 catedral para os peregrinos dos Cami\u00f1o Franc\u00e9s, Cami\u00f1o Primitivo, Cami\u00f1o do Norte e Cami\u00f1o Ingl\u00e9s.\nXeograf\u00eda e morfolox\u00eda.\nA r\u00faa enc\u00f3ntrase ao norte da antiga cidade, no importante eixo leste-oeste que un\u00eda a Porta do Cami\u00f1o coa Praza do Obradoiro. Une as prazas de Cervantes e da Inmaculada, nun traxecto curto pero algo revirado debido \u00e1 s\u00faa configuraci\u00f3n seguindo unha parte da li\u00f1a da primeira estacada defensiva da cidade.\nA numeraci\u00f3n da r\u00faa introd\u00facese bastantes metros na Praza da Inmaculada, desde un pequeno tramo do n\u00famero 25 ata o n\u00famero 33, remanente dos tempos nos que no lado norte deste tramo exist\u00edan unha serie de edificios que foron derrubados no s\u00e9culo XVII.\nEtimolox\u00eda e toponimia.\nEn tempos pret\u00e9ritos esta r\u00faa recib\u00eda o nome de \"r\u00faa da Moeda\" (non confundir coa actual r\u00faa hom\u00f3nima) ou \"dos Cambeas\", pola gran cantidade de casas de cambio que hab\u00eda nela. Debido ao gran n\u00famero de artes\u00e1ns do gremio dos acibecheiros ao longo da r\u00faa, no s\u00e9culo XV cambiouse o seu nome; de feito, no momento do derrubo do antigo \"Colexio de San Xerome\", a numerosa presenza de tendas de acibecheiros incrustadas no quinteiro do devandito edificio, dificultou a operaci\u00f3n de venda polo valor das rendas que proporcionaban os alugueiros.\nHistoria.\nCoa chegada dos primeiros peregrinos a Compostela, comezaron a instalarse uns barrios suburbiais que rodeaban a antiga estacada de madeira que protex\u00eda o \"Locus Sanctus\", aproveitando o crecente comercio que a trasfega de xente proporcionaba. Un deles foi o denominado \"Forum\" (hoxe a Praza de Cervantes). Ademais, o bispo de Iria Sisnando (879-919) mandou constru\u00edr no 899 un novo mosteiro f\u00f3ra do \"Locus\" chamado de \"Santo Estevo Pinario\" (hoxe de San Marti\u00f1o Pinario). Estes dous polos de atracci\u00f3n foron procurando a progresiva aparici\u00f3n de edificaci\u00f3ns ao car\u00f3n do cami\u00f1o que \u00eda polo exterior da estacada e chegaba perante a \"Porta do Para\u00edso\", por onde entraban os peregrinos \u00e1 Bas\u00edlica, formando o xermolo desta r\u00faa. Con Sisnando II (951-968), cun cada vez m\u00e1is definido armaz\u00f3n urbano, cambiouse o concepto de \"Locus\" polo de \"Villa Burguensis\"; \u00e9 dicir, se lle reco\u00f1ec\u00eda ao poboamento unha estrutura comercial cada vez m\u00e1is importante. Por isto, este bispo mandou substitu\u00edr a antiga estacada por unha muralla de cachotar\u00eda e constru\u00edr unha nova estacada de madeira que \"grosso modo\" delimitaba a \"Villa Sancti Iacobi\" ao per\u00edmetro que logo ter\u00eda a definitiva muralla de Cresconio. O foso desa muralla de cachotar\u00eda, por tanto, segu\u00eda aproximadamente o trazado da actual r\u00faa da Acibecher\u00eda na s\u00faa marxe sur.\nEntre os s\u00e9culos XII e XIII foise conformando o actual rueiro compostel\u00e1n seguindo diversos eixos. Un deles, quizais o comercialmente m\u00e1is importante, foi o que \u00eda desde a Porta do Cami\u00f1o ata a Praza da Inmaculada (do leste ao oeste), que recib\u00eda en fontes cl\u00e1sicas o sintom\u00e1tico nome de \"r\u00faa Maior\". O seu percorrido foi dividido en tramos que levaban os nomes de \"r\u00faa do Cami\u00f1o\" ou \"r\u00faa Franc\u00edxena\" (hoxe r\u00faa das Casas Reais), \"r\u00faa do Campo\" (Praza de Cervantes), \"r\u00faa da Moeda\" (Acibecher\u00eda) e \"r\u00faa da Trindade\" (que atravesaba polo Pazo de Xelm\u00edrez, segu\u00eda xunto \u00e1s casas do Sancti Spiritus, onde hoxe est\u00e1 o \"Hospital Real\", e chegaba ata a \"Porta da Trindade\").\nNa Historia Compostel\u00e1 ref\u00edrese que o arcebispo Xelm\u00edrez mandou constru\u00edr en 1120 unha capela dentro do novo pazo arcebispal \"ante a que se acu\u00f1a a moeda, fronte da igrexa de Santiago, \u00e1 dereita segundo s\u00e1ese da mesma igrexa do Ap\u00f3stolo\"; \u00e9 dicir, fal\u00e1base da \"r\u00faa da Moeda\", hoxe da Acibecher\u00eda. Outra das construci\u00f3ns xelmiranas ser\u00eda o \"Hospital de Santiago\" (logo, \"Colexio de San Xerome\"), que chegar\u00eda a substitu\u00edr o anterior \"hospital\" mandado facer por Sisnando I, sito fronte \u00e1 antiga bas\u00edlica prerrom\u00e1nica dentro do recinto defensivo, que quedou pequeno e, ademais, estorbaba a ampliaci\u00f3n da catedral.\nNa marxe sur desta r\u00faa encontr\u00e1banse as casas do mestre Mateu, que desapareceron tras un incendio en 1328, tal como se recolle no \"Tombo A\" (fol. 67) que se garda no Arquivo da Catedral de Santiago.\nEsta r\u00faa tivo case sempre soportais no treito entre a r\u00faa da V\u00eda Sacra e a \"Praza dos Cambeas\" (actual Praza da Inmaculada, a\u00ednda que m\u00e1is exigua pola existencia das edificaci\u00f3ns do rueiro de San Xerome). Pero, a finais do s\u00e9culo XVIII foron desaparecendo para ensanchar a r\u00faa, sendo un dos primeiros segmentos con soportais en seren derrubados.\nEn 1651 a Universidade vendeu o antigo Colexio de San Xerome aos monxes do Mosteiro de San Marti\u00f1o Pinario, que desexaban ampliar a s\u00faa sede, dando comezo o seu derrubo ao ano seguinte e adquirindo a Praza da Inmaculada a s\u00faa configuraci\u00f3n actual.\nPersonaxes e negocios relacionados coa r\u00faa.\nNun ultramarinos da r\u00faa comeza a acci\u00f3n da obra \"Dedalus en Compostela\", de Vicente Risco (1929)."}
{"id": "307819", "revid": "5132", "url": "https://gl.wikipedia.org/wiki?curid=307819", "title": "Liga de baloncesto de Grecia", "text": ""}
{"id": "307820", "revid": "5132", "url": "https://gl.wikipedia.org/wiki?curid=307820", "title": "AEK Atenas B.C.", "text": ""}
{"id": "307821", "revid": "89787", "url": "https://gl.wikipedia.org/wiki?curid=307821", "title": "Kurt Rambis", "text": "Darrell Kurt Rambis, nado o 25 de febreiro de 1958 en Terre Haute, Indiana, \u00e9 un ex xogador e adestrador profesional de baloncesto estadounidense que xogou para Los Angeles Lakers, Charlotte Hornets, Phoenix Suns e Sacramento Kings na National Basketball Association (NBA) as\u00ed como no A.E.K. Atenas da Liga Grega. Actualmente, tras ser adestrador principal dos Lakers e dos Minnesota Timberwolves, traballa como adestrador asistente nos New York Knicks. Destacan no seu palmar\u00e9s os seus catro aneis de campi\u00f3n da NBA conseguidos durante nove temporadas cos Lakers do \"Showtime\", e os seus dous aneis como adestrador asistente, tam\u00e9n cos Lakers, en 2002 e 2009. Era facilmente reco\u00f1ec\u00edbel polos lentes de pasta negra cos que xogaba por problemas de visi\u00f3n.\nTraxectoria.\nUniversidade.\nRambis xogou nos \"Broncos\" da Universidade de Santa Clara, onde a\u00ednda permanece a plusmarca de ser o m\u00e1ximo anotador hist\u00f3rico do equipo con 1.725 puntos.\nProfesional.\nEntrou no Draft da NBA de 1980, onde foi elixido polos New York Knicks nunha posici\u00f3n moi baixa, o posto 12 da terceira rolda (58\u00ba total). No equipo neoiorquino foi cortado xa na pretemporada. Tivo que facer as maletas e desprazarse a Europa, concretamente \u00e1 liga grega, onde fichou polo AEK Atenas. Al\u00ed ga\u00f1ou, no seu \u00fanico ano, a Copa. Durante esa tempada chegou a asinar un contrato de dez d\u00edas cos Knicks, sen chegar a debutar.\nVolveu aos Estados Unidos na seguinte temporada seguinte e tivo a gran sorte de fihar polos Lakers do \"Showtime\", onde coincidir\u00eda con xente como Magic Johnson, Kareem Abdul-Jabbar ou James Worthy entre outros. Al\u00ed onde destacou pola s\u00faa ruda defensa e o seu gran poder de intimidaci\u00f3n, sendo habitual velo en pelexas con xogadores rivais. Os seus duelos co \"celtic\" Kevin McHale foron moi destacados. A s\u00faa escasa achega ofensiva supl\u00edaa co seu carisma dentro do grupo, no cal se integrou \u00e1 perfecci\u00f3n, e colaborou a que ga\u00f1asen os aneis de campi\u00f3n dos anos 1982, 1985, 1987 e 1988. Aos poucos A.C. Green foille quitando minutos, polo que cando terminou contrato non lle ofreceron a renovaci\u00f3n.\nFichou como axente libre na tempada 1988-89 cos Charlotte Hornets. Al\u00ed volveu gozar de minutos de xogo, promediando na s\u00faa primeira campa\u00f1a 11,1 puntos e 9,4 rebotes, o m\u00e1ximo da s\u00faa carreira profesional. Con todo, a mediados da seguinte tempada foi traspasado a Phoenix Suns, onde a s\u00faa achega ao equipo foi aos poucos decaendo. Pasou por Sacramento Kings antes de regresar de novo ao equipo que lle deu a fama, os Lakers, xa no ocaso da s\u00faa carreira. Retirouse en 1995, aos 36 anos, tras 14 tempadas, despois de facer unha media 5,2 puntos e 5,6 rebotes por partido.\nAdestrador.\nEn 1999 chegou a ser o adestrador principal do seu equipo de sempre, os Lakers, a\u00ednda que tan s\u00f3 durante media tempada. Na fase regular ga\u00f1ou 24 partidos e perdeu 13, cunha porcentaxe de vitorias do 64,9%, e con 3 de 8 partidos ga\u00f1ados en Play-offs. Pasou a ser asistente nos Lakers, posto que xa ocupara entre 1994 e 1999, e na tempada 2009-10 f\u00edxose cargo do banco dos Minnesota Timberwolves, posto que ocupou d\u00faas tempadas para volver aos Angeles como asistente. En 2014 fichou como asistente de Derek Fisher nos New York Knicks."}
{"id": "307824", "revid": "5132", "url": "https://gl.wikipedia.org/wiki?curid=307824", "title": "Darrell Kurt Rambis", "text": ""}
{"id": "307827", "revid": "5863", "url": "https://gl.wikipedia.org/wiki?curid=307827", "title": "Nihilismo", "text": "O nihilismo (do lat\u00edn \"\", nada) \u00e9 unha doutrina filos\u00f3fica que suxire a negaci\u00f3n dun ou varios aspectos significativos da vida. Adoita presentarse en forma de nihilismo existencial, argumentando que a vida carece dun significado obxectivo, prop\u00f3sito ou valores intr\u00ednsecos. O nihilismo afirma que a moralidade non existe inherentemente e que calquera valor moral establecido \u00e9 forzado abstractamente. Tam\u00e9n pode adoptar formas epistemol\u00f3xicas ou ontol\u00f3xicaa/metaf\u00edsicas, significando respectivamente que nalg\u00fans aspectos o co\u00f1ecemento non \u00e9 posible, ou que a realidade non existe verdadeiramente. O termo \"nihilismo\" foi empregado por primeira vez por Friedrich Heinrich Jacobi (1743\u20131819), que o usou para caracterizar o racionalismo e en particular a filosof\u00eda cr\u00edtica de Immanuel Kant."}
{"id": "307829", "revid": "113588", "url": "https://gl.wikipedia.org/wiki?curid=307829", "title": "Aromaticidade", "text": "En qu\u00edmica org\u00e1nica, a aromaticidade \u00e9 unha propiedade dos hidrocarburos c\u00edclicos conxugados que consiste en que os electr\u00f3ns dos enlaces dobres son libres de poder circular dun enlace a outro, sexa dobre ou simple, o que lle d\u00e1 \u00e1 mol\u00e9cula unha estabilidade maior que a que ter\u00eda se ditos electr\u00f3ns permanecesen fixos no enlace dobre. Os compostos con esta propiedade denom\u00ednanse \"arom\u00e1ticos\", porque August Wilhelm Hofmann os denominou as\u00ed en 1855, a\u00ednda que poucos deles te\u00f1en un cheiro ou aroma significativo.\nAo representar a mol\u00e9cula deb\u00faxanse os enlaces dobres nunha configuraci\u00f3n e xunto a ela, entre frechas, deb\u00faxanse as demais configuraci\u00f3ns como posibilidades adicionais que te\u00f1en os electr\u00f3ns dos enlaces dobres de formar outros enlaces arredor do anel arom\u00e1tico. A mol\u00e9cula de benceno, por exemplo ten varios estados de resonancia, dos cales se represe\u00e9ntan dous aqu\u00ed (na figura), que corresponden aos enlaces dobres altern\u00e1ndose cos enlaces simples.\nEnlaces dobres do benceno.\nUn dobre enlace est\u00e1 conformado por dous electr\u00f3ns situados en orbitais at\u00f3micos designados coa letra \"p\". No caso do benceno, os electr\u00f3ns dos dobres enlaces localizan un dos seus orbitais por encima do plano do anel e outro por debaixo del. Debido \u00e1 configuraci\u00f3n circular do anel do benceno, os electr\u00f3ns no orbital \"p\" do dobre enlace interaccionan entre si, orbitando libremente arredor da mol\u00e9cula por encima e por debaixo do plano do anel.\nIsto implica que en vez de estar comprometidos cun s\u00f3 \u00e1tomo de carbono, cada electr\u00f3n (de cada dobre enlace orixinal) \u00e9 compartido polos seis \u00e1tomos de carbono no benceno:\nResonancia.\nComo nos indica a teor\u00eda da resonancia e os seus diagramas, onde se use unha frecha dobre significa que ningunha das d\u00faas estruturas representadas son entidades diferentes, sen\u00f3n que son soamente entidades hipot\u00e9ticas. Por tanto, ningunha das d\u00faas estruturas son unha representaci\u00f3n fiel e real do composto que pode ser as\u00ed mellor representado mediante o seu h\u00edbrido de resonancia. Un enlace C=C \u00e9 m\u00e1is curto que un enlace C-C, pero no caso do benceno, C6H6 todos os enlaces carbono-carbono pos\u00faen a mesma lonxitude de enlace, que \u00e9 intermedia entre a lonxitude dun enlace simple e dobre.\nSe non aplicamos o concepto de resonancia (ver os dous diagramas da esquerda por separado), os enlaces simples C-H e C-C, (formados por compartici\u00f3n dun par de electr\u00f3ns entre un \u00e1tomo de carbono e outro de hidr\u00f3xeno, ou entre dous \u00e1tomos de carbono veci\u00f1os) ser\u00edan enlaces \u03c3. Por outra parte, os dobres enlaces C=C consisten nun enlace sigma e un enlace pi, nos que os enlaces pi se forman por superposici\u00f3n lateral de orbitais at\u00f3micos pz dos dous \u00e1tomos de C que forman o dobre enlace, como nos indica o M\u00e9todo de orbitais moleculares como unha combinaci\u00f3n li\u00f1al de orbitais at\u00f3micos que \u00e9 parte \u00e1 s\u00e1 vez da Teor\u00eda dos orbitais moleculares.\nSe aplicamos o concepto de resonancia (ver o diagrama da dereita), non poderemos diferenciar os enlaces C-C e C=C, porque en realidade os seis enlaces no anel hexagonal benc\u00e9nico son iguais e intermedios entre un sinxelo e un dobre. Unha mellor explicaci\u00f3n dese enlace intermedio consiste na suma dun enlace \u03c3 entre cada dous \u00e1tomos de C veci\u00f1os, m\u00e1is un enlace \u03c0 circular no que a densidade electr\u00f3nica est\u00e1 distribu\u00edda uniformemente por todo o anel hexagonal tanto por encima coma por debaixo del, por superposici\u00f3n lateral dos 6 orbitais at\u00f3micos pz e a conseguinte formaci\u00f3n dun orbital molecular que cobre toda a mol\u00e9cula. Este modelo representa m\u00e1is axeitadamente a densidade electr\u00f3nica dentro do anel arom\u00e1tico.\nA imaxe seguinte m\u00f3stranos eses orbitais at\u00f3micos:\nAu\u00ednda que os mesmos se encontran por f\u00f3ra do plano, a\u00ednda as\u00ed poden interaccionar libremente entre eles e desta forma prod\u00facese unha deslocalizaci\u00f3n electr\u00f3nica. Desta maneira, podemos notar que non existe unha cantidade de electr\u00f3ns dabondo como para que se formen enlaces dobees en todos os enlaces, pero a deslocalizaci\u00f3n electr\u00f3nica proporciona electr\u00f3ns \"extra\" que fortalecen igualmente todos os enlaces dando lugar \u00e1 simetr\u00eda \u03c0 do orbital molecular.\nHistoria.\nA primeira vez que se usou o termo \"arom\u00e1tico\" como termo qu\u00edmico, aplicado a aqueles compostos que conte\u00f1en o grupo fenilo ocorreu nun artigo de August Wilhelm Hofmann en 1855. A\u00ednda que esta foi a introduci\u00f3n m\u00e1is temper\u00e1 do termo, \u00e9 curioso que Hofmann non tivera aclarado por que elixiu un adxectivo relativo ao olfacto para aplicalo a este grupo de substancias qu\u00edmicas; cando s\u00f3 algunhas delas pos\u00faen aromas perceptibles. Ademais, moitas das substancias qu\u00edmicas org\u00e1nicas co\u00f1ecidas con propiedades odor\u00edferas son terpenos, os cales non son arom\u00e1ticos no sentido qu\u00edmico. Pero os terpenos e os derivados do benceno pos\u00faen unha caracter\u00edstica qu\u00edmica en com\u00fan: pos\u00faen \u00edndices de insaturaci\u00f3n m\u00e1is altos que moitos compostos alif\u00e1ticos e mesmo as\u00ed, Hofmann non realizou ningunha distinci\u00f3n entre ambas as categor\u00edas.\nRespecto \u00e1 s\u00faa estrutura, sabemos que a estrutura do ciclohexatrieno para o benceno foi proposta inicialmente por August Kekul\u00e9 en 1865. Logo, durante as d\u00e9cadas seguintes, moitos qu\u00edmicos acept\u00e1rona rapidamente, xa que estaba xustificada por moitas das relaci\u00f3ns isom\u00e9ricas da qu\u00edmica dos compostos arom\u00e1ticos. Por\u00e9n, segu\u00eda sendo enigm\u00e1tico que esta estrutura proposta, altamente insaturada, fora tan pouco reactiva fronte a reacci\u00f3ns de adici\u00f3n.\nO descubridor do electr\u00f3n, J. J. Thomson, entre 1897 e 1906 situou tres electr\u00f3ns equivalentes entre cada \u00e1tomo de carbono do benceno.\nA explicaci\u00f3n da excepcional estabilidade do benceno atrib\u00faese normalmente a Sir Robert Robinson, que aparentemente foi o primeiro (en 1925) en acu\u00f1ar o termo \"sexteto arom\u00e1tico\" como un grupo de seis electr\u00f3ns que se resisten a ser alterados.\nTam\u00e9n, este concepto pode ser rastreado desde Ernest Crocker en 1922, a Henry Edward Armstrong, o cal, en 1890, nun artigo titulado \"The structure of cycloid hydrocarbons\" (\"A estrutura dos hidrocarburos cicloides\"), no que escribiu: \"as afinidades c\u00e9ntricas (seis) act\u00faan dentro dun c\u00edrculo... o benceno, pode ser representado por un anel dobre (\"sic\") ... e cando se forma un composto de adici\u00f3n, o c\u00edrculo interno de afinidade sofre unha alteraci\u00f3n, os \u00e1tomos de carbono contiguos aos cales non se lles puidera engadir nada, necesariamente adquiren un estado etil\u00e9nico.\"\nAqu\u00ed, Armstrong describe polo menos catro conceptos modernos. Primeiro, a s\u00faa \"afinidade\" polos electr\u00f3ns que \u00e9 hoxe en d\u00eda mellor co\u00f1ecida, a cal foi posta en evidencia sete anos despois por J. J. Thomson. Segundo, Armstrong describe a substituci\u00f3n electrof\u00edlica arom\u00e1tica, que ocorre (terceiro concepto) por medio do intermediario de Wheland, no cal (cuarto) a conxugaci\u00f3n do anel rompe. Introduciu o s\u00edmbolo C centrado no anel como un s\u00edmbolo que representaba o \"c\u00edrculo interno\", anticip\u00e1ndose desta maneira \u00e1 notaci\u00f3n de Eric Clar. Ademais, dic\u00fatese se tam\u00e9n anticipou a natureza da mec\u00e1nica ondulatoria, dado que reco\u00f1eceu que as afinidades eran dirixidas e non eran simplemente part\u00edculas puntuais e colectivamente posu\u00edan unha distribuci\u00f3n que pod\u00eda ser alterada mediante a introduci\u00f3n de substitu\u00edntes ao anel benc\u00e9nico (\"dado que a distribuci\u00f3n da carga el\u00e9ctrica nun corpo \u00e9 alterada polo acercamento doutro corpo\").\nA orixe mec\u00e1nico-cu\u00e1ntica desta estabilidade, ou aromaticidade, foi formulada primeiro por H\u00fcckel en 1931. H\u00fcckel, foi o primeiro que separou os electr\u00f3ns enlazantes en electr\u00f3ns sigma e electr\u00f3ns pi.\nCompostos arom\u00e1ticos.\nA aromaticidade \u00e9 com\u00fan en compostos derivados do benceno, tales como o tolueno e os xilenos (configuraci\u00f3ns \"orto-\" e \"para-\"). Os compostos heteroc\u00edclicos e polic\u00edclicos tam\u00e9n son arom\u00e1ticos. A aromaticidade pode atoparse en certos compostos i\u00f3nicos. Moitos compostos importantes para a vida son arom\u00e1ticos. As bases nitroxenadas do ADN son arom\u00e1ticos. Alg\u00fans dos amino\u00e1cidos son arom\u00e1ticos, e os compostos clorofila e hemoglobina tam\u00e9n.\nPara que un composto sexa arom\u00e1tico ten que cumprir a chamada Regra de H\u00fcckel, que di que a cantidade de electr\u00f3ns nos orbitais pi, ten que ser m\u00faltiplo de 4\"n\"\u00a0+\u00a02 para \"n\"\u00a0=\u00a00, 1, 2, 3,\u00a0.\n\u00cdndices de aromaticidade.\nAdmitindo que o benceno \u00e9 o prototipo de composto arom\u00e1tico, discutiuse se a aromaticidade \u00e9 unha propiedade \u00fanica ou se ten sentido tratar de cuantificar a aromaticidade doutros compostos que te\u00f1en algunhas propiedades en com\u00fan. Non hai consenso sobre unha escala \u00fanica para cuantificar a aromaticidade. As principais escalas ou \u00edndices que se propuxera que se basean en criterios enerx\u00e9ticos, magn\u00e9ticos, ou xeom\u00e9tricos, que son esencialmente independentes entre si.\nOs criterios enerx\u00e9ticos bas\u00e9anse nunha extensi\u00f3n da ley de Hess, supo\u00f1endo primeiro que os dobres enlaces dun composto sofren reacci\u00f3ns independentes, e denominando \"Enerx\u00eda de Estabilizaci\u00f3n Arom\u00e1tica\" \u00e1s desviaci\u00f3ns observadas. Como exemplo m\u00e1is sinxelo, se o benceno non tivese aromaticidade esperariamos que a calor de reacci\u00f3n de hidroxenaci\u00f3n do benceno para obter ciclohexano fora o triplo que a do ciclohexeno, o cicloalqueno an\u00e1logo cun s\u00f3 enlace dobre. Para poder establecer diferenzas v\u00e1lidas, estas reacci\u00f3ns deben ser isod\u00e9smicas e homodesm\u00f3ticas, \u00e9 dicir, que se mante\u00f1a entre elas non s\u00f3 o n\u00famero e tipo de enlaces total, sen\u00f3n tam\u00e9n a hibridaci\u00f3n dos \u00e1tomos enlazados.\nOs criterios magn\u00e9ticos consideran que no benceno e nos hidrocarburos arom\u00e1ticos se produce (en presenza dun campo magn\u00e9tico externo) unha circulaci\u00f3n de carga caracter\u00edstica na nube pi, que \u00e1 s\u00faa vez xera un campo. Esta circulaci\u00f3n refl\u00edctese no diamagnetismo do composto, \u00e9 dicir, p\u00f3dese cuantificar con medidas de susceptibilidade magn\u00e9tica, e tam\u00e9n no desprazamento qu\u00edmico dos hidr\u00f3xenos veci\u00f1os, en experimentos de resonancia magn\u00e9tica nuclear.\nOs criterios xeom\u00e9tricos ou estruturais c\u00e9ntranse noutra das manifestaci\u00f3ns da aromaticidade: a uniformidade nas distancias dos enlaces implicados e o car\u00e1cter planar da mol\u00e9cula."}
{"id": "307831", "revid": "7523", "url": "https://gl.wikipedia.org/wiki?curid=307831", "title": "LaMarcus Aldridge", "text": "LaMarcus Nurae Aldridge, nado o 19 de xullo de 1985 en Dallas, Texas, \u00e9 un xogador profesional de baloncesto estadounidense. Xogou ao baloncesto universitario durante d\u00faas tempadas cos Texas Longhorns. Aldridge foi seleccionado segundo global no borrador da NBA do 2006. Despois de nove tempadas cos Portland Trail Blazers, asinou cos Spurs en 2015. Foi seleccionado para cinco equipos All-NBA e \u00e9 un sete veces NBA All-Star. \u00c9 co\u00f1ecido pola s\u00faa fadeaway shot.\nTraxectoria.\nAldridge foi elixido na 2\u00aa posici\u00f3n do Draft da NBA de 2006 polos Chicago Bulls, pero pouco despois foi traspasado \u00f3s Portland Trail Blazers a cambio de Tyrus Thomas e Viktor Khryapa. Na s\u00faa tempada coma rookie, foi elixido no mellor equipo de rookies da NBA, empatado na quinta posici\u00f3n xunto a Jorge Garbajosa, dos Toronto Raptors.\nNa tempada 2010-11, Aldridge rematou segundo na votaci\u00f3n \u00f3 xogador con maior progresi\u00f3n da tempada, por detr\u00e1s de Kevin Love. Ademais, foi inclu\u00eddo no Terceiro Equipo All-NBA con 135 votos. Na tempada seguinte, foi elixido como reserva da Conferencia Oeste para disputar o seu primeiro NBA All-Star Game."}
{"id": "307834", "revid": "1131", "url": "https://gl.wikipedia.org/wiki?curid=307834", "title": "Casiano de Prado", "text": "Casiano de Prado y Vallo, nado en Santiago de Compostela o 13 de agosto de 1797 e finado en Madrid o 4 de xullo de 1866, foi un enxe\u00f1eiro de minas e xe\u00f3logo galego.\nTraxectoria.\nEstudou na Universidade de Santiago de Compostela e participou, dende moi novo, na pol\u00edtica.\nNo 1817 foi detido pola Inquisici\u00f3n espa\u00f1ola acusado de \"proposici\u00f3ns\" (formular ideas contrarias \u00e1 relixi\u00f3n cat\u00f3lica) e de ler con frecuencia libros prohibidos. Pasou 400 d\u00edas reclu\u00eddo e incomunicado nos c\u00e1rceres secretos da Inquisici\u00f3n de Santiago de Compostela. Nin sequera se lle permitiu contactar coa s\u00faa nai e tampouco se lle permitiu que lera libros relacionados coas ciencias naturais \"e\" se ped\u00eda nisto algunha gracia, rep\u00fatabaseme como criminal\"\", como el mesmo declarou nun artigo publicado tres anos despois durante o Trienio liberal.\nFoi director do distrito mineiro de Arag\u00f3n e Catalu\u00f1a, e m\u00e1is tarde das minas de Almad\u00e9n, contribu\u00edndo \u00f3 seu enriquecemento coas s\u00faas investigaci\u00f3ns xeol\u00f3xicas. Despois de desempe\u00f1ar outras misi\u00f3ns en distintos lugares, entre eles as Minas de Riotinto, trasladouse a Madrid en 1849 para formar parte da Comisi\u00f3n para a Carta Xeol\u00f3gica de Madrid e Xeral do Reino (actual Instituto Xeol\u00f3xico e Mineiro de Espa\u00f1a). Foi director da \"Revista Minera\", inspector xeral de Minas, membro de m\u00e9rito da Sociedade Xeol\u00f3gica de Londres e acad\u00e9mico da Real Academia de Ciencias Exactas, F\u00edsicas e Naturais de Madrid.\nOcupouse de mineralox\u00eda, petrograf\u00eda e paleontolox\u00eda. Neste \u00faltimo campo corresp\u00f3ndelle o m\u00e9rito, xunto con Mariano de la Paz Graells, de dar a co\u00f1ecer os restos de elefantes, aparecidos en 1850, na telleira de San Isidro de Madrid, despois tradicional xacemento do Paleol\u00edtico espa\u00f1ol. Nas proximidades encontrouse, nas formaci\u00f3ns do Mioceno, varios restos de mam\u00edferos terciarios que m\u00e1is tarde clasificou o paleont\u00f3logo Paul Gervais.\nObras.\nEntre os seus numerosos traballos de investigaci\u00f3n destacan o mapa xeol\u00f3gico das provincias de Madrid (1852), Valladolid (1854), Segovia (1855) e Palencia (1856) e outras importantes recensi\u00f3ns referidas a outras zonas de Castela e Le\u00f3n. De todos eles, o principal \u00e9 o titulado \"Rese\u00f1a f\u00edsica y geol\u00f3gica de la Provincia de Madrid\" (1864), traballo moi minucioso, con gran contido de datos de primeira man, obra que contin\u00faa sendo consultada polos investigadores. Vai acompa\u00f1ada dun esbozo de mapa xeol\u00f3xico da provincia, \u00fanica representaci\u00f3n gr\u00e1fica da mesma durante moitos anos. Esta publicaci\u00f3n valeulle ser nomeado director da Comisi\u00f3n permanente de xeolog\u00eda industrial.\nOutras obras foron \"Vindicaci\u00f3n de la Geolog\u00eda\" (1835), \"Diccionario de las voces m\u00e1s usadas en miner\u00eda\" (1848), \"Ascensi\u00f3n a los Picos de Europa\" (1853) e \"Los terremotos de la provincia de Almer\u00eda\" (1863)."}
{"id": "307835", "revid": "27155", "url": "https://gl.wikipedia.org/wiki?curid=307835", "title": "Composto arom\u00e1tico", "text": ""}
{"id": "307837", "revid": "22795", "url": "https://gl.wikipedia.org/wiki?curid=307837", "title": "Intermodalidade", "text": "A intermodalidade ou transporte intermodal de pasaxeiros \u00e9 un concepto que implica a utilizaci\u00f3n de varios modos de transporte no curso dun mesmo desprazamento.\nAlg\u00fans medios de transporte sempre foron intermodais. Por exemplo, a maior\u00eda dos aeroportos importantes te\u00f1en instalaci\u00f3ns extensas para o estacionamento de autom\u00f3biles e te\u00f1en boas conexi\u00f3ns de ferrocarril ou autob\u00fas \u00e1s cidades pr\u00f3ximas. As\u00ed mesmo, os autobuses urbanos xeralmente chegan \u00e1s estaci\u00f3ns de ferrocarril e paradas de metro \u00e9, \u00e1s veces, tam\u00e9n chegan ao aeroporto m\u00e1is pr\u00f3ximo.\nUn obxectivo esencial do transporte intermodal de pasaxeiros moderno, polo menos nos pa\u00edses desenvolvidos, \u00e9 o de reducir a dependencia do autom\u00f3bil como o medio esencial de uso para o transporte e aumentar m\u00e1is o transporte p\u00fablico para, entre outras raz\u00f3n, axilizar o tr\u00e1fico e diminu\u00edr a contaminaci\u00f3n nas grandes cidades.\nPara animar a conseguilo, os chamados \"Planificadores de viaxes intermodais\" desenvolven campa\u00f1as para concienciar \u00e1 poboaci\u00f3n e \u00e1s autoridades das pos\u00edbeis alternativas aos usuarios e facilitar o seu uso."}
{"id": "307838", "revid": "22795", "url": "https://gl.wikipedia.org/wiki?curid=307838", "title": "Transporte intermodal de pasaxeiros", "text": ""}
{"id": "307839", "revid": "1888", "url": "https://gl.wikipedia.org/wiki?curid=307839", "title": "Casiano de Prado Vallo", "text": ""}
{"id": "307840", "revid": "5312", "url": "https://gl.wikipedia.org/wiki?curid=307840", "title": "RMS Queen Mary 2", "text": "O Royal Mail Ship \"Queen Mary 2\" \u00e9 un transatl\u00e1ntico pertencente \u00e1 compa\u00f1\u00eda Cunard Line. Foi constru\u00eddo no estaleiro galo \"Chantiers de l'Atlantique\" en Saint-Nazaire en 2003, daquela propiedade de Alstom, cun custo superior a 800 mill\u00f3ns de d\u00f3lares estadounidenses (550 mill\u00f3ns de libras esterlinas). \u00c9 tam\u00e9n o transatl\u00e1ntico m\u00e1is grande, m\u00e1is luxoso e caro constru\u00eddo na historia mar\u00edtima.\nO \"Queen Mary 2\" est\u00e1 destinado para a ruta do Atl\u00e1ntico Norte, mais tam\u00e9n \u00e9 parcialmente utilizado para cruceiros. Botouse ao mar o 12 de xaneiro de 2004. Daquela era o barco de pasaxeiros maior do mundo, at\u00e9 o ano 2006, cando a empresa naval Royal Caribbean International lanzou ao mar o \"Freedom of the Seas\", que malia ser 6 metros m\u00e1is curto ca o \"Queen Mary 2\", ten 15 metros m\u00e1is de manga. Dende setembro de 2009, cando o \"Oasis of the Seas\" (tam\u00e9n da empresa Royal Caribbean International) terminou de ser constru\u00eddo, o \"Queen Mary 2\" pasou a ser o terceiro barco de pasaxeiros m\u00e1is grande do mundo, a\u00ednda que segue a ser o transatl\u00e1ntico m\u00e1is grande do mundo xa que os dous anteriores non son transatl\u00e1nticos.\nHoxe en d\u00eda, a rivalidade entre as empresas navais de pasaxeiros non \u00e9 contar co buque m\u00e1is r\u00e1pido, xa que estes non son usados m\u00e1is coma un medio de transporte, sen\u00f3n contar co m\u00e1is grande e luxoso. O \"Queen Mary 2\" deu este t\u00edtulo \u00e1 Cunard en 2004, e foi o primeiro transatl\u00e1ntico que se constru\u00edu dende o \"Queen Elizabeth 2\" de 1969.\nDigno sucesor de grandes mitos da historia mar\u00edtima, coma os primeiros transatl\u00e1nticos de luxo alem\u00e1ns de antes da I Guerra Mundial, que introduciron o concepto de hotel de luxo na navegaci\u00f3n mar\u00edtima, e transatl\u00e1nticos famosos como o \"Titanic\", o \"Mauretania\", o \"Queen Mary\", o \"Queen Elizabeth\" e mailo \"Queen Elizabeth 2\"; o \"Queen Mary 2\" \u00e9 44,8 metros m\u00e1is longo ca a Torre Eiffel e tres veces e medio m\u00e1is ca a torre de Westminster (Big Ben). Ademais, \u00e9 s\u00f3 35,7 metros m\u00e1is curto ca o edificio Empire State de Nova York.\nEn decembro de 2011 cambiou o seu porto de rexistro a Hamilton, nas Bermudas.\nDende os seus comezos o \"Queen Mary 2\" abarloou en numerosas ocasi\u00f3n no Porto de Vigo."}
{"id": "307842", "revid": "89787", "url": "https://gl.wikipedia.org/wiki?curid=307842", "title": "Allen Crabbe", "text": "Allen Lester Crabbe III, nado o 9 de abril de 1992 nos \u00c1nxeles (California) \u00e9 un xogador profesional de baloncesto estadounidense.\nTraxectoria profesional.\nO 27 de xu\u00f1o de 2013, Crabbe foi elixido na 31\u00aa posici\u00f3n do Draft da NBA de 2013 polos Cleveland Cavaliers. Na mesma noite do Draft foi traspasado \u00f3s Portland Trail Blazers a cambio de d\u00faas futuras elecci\u00f3ns da segunda rolda do Draft. O 10 de marzo de 2014, foi asignado \u00f3s Idaho Stampede da NBA Development League. Foi chamado de volta cos Blazers o 16 de marzo. O 25 de marzo foi asignado de novo \u00f3s Stampede, e volveu \u00f3s Blazers o 31 de marzo.\nO 11 de novembro de 2014, Crabbe xogou o seu primeiro partido coma titular na NBA na vitoria dos Trail Blazers por 102-100 contra os Charlotte Hornets.\nO 25 de xullo de 2017, Crabbe foi traspasado \u00f3s Brooklyn Nets a cambio de Andrew Nicholson.\nO 6 de xullo de 2019, Crabbe foi traspasado xunto os dereitos do Draft de Nickeil Alexander-Walker e unha elecci\u00f3n da primeira rolda do Draft de 2020 \u00f3s Atlanta Hawks, a cambio de Taurean Prince e unha elecci\u00f3n da segunda rolda do Draft de 2021.\nO 16 de xaneiro de 2020, Crabbe foi traspasado \u00f3s Minnesota Timberwolves a cambio de Treveon Graham e Jeff Teague. O 29 de febreiro de 2020, Crabbe foi cortado polos Timberwolves."}
{"id": "307843", "revid": "1131", "url": "https://gl.wikipedia.org/wiki?curid=307843", "title": "Marcos Abalde Covelo", "text": ""}
{"id": "307844", "revid": "5132", "url": "https://gl.wikipedia.org/wiki?curid=307844", "title": "Mundial de baloncesto", "text": ""}
{"id": "307845", "revid": "25871", "url": "https://gl.wikipedia.org/wiki?curid=307845", "title": "Cosm\u00e9ticos", "text": "Os cosm\u00e9ticos ou maquillaxe son produtos e substancias empregadas para alterar a aparencia ou olor do corpo humano. Xeralmente prod\u00facense sint\u00e9ticamente a partir de mesturas de compostos qu\u00edmicos e/ou derivados de produtos naturais.\nO termo \"cosm\u00e9tico\" deriva do grego \u03ba\u03bf\u03c3\u03bc\u03b7\u03c4\u03b9\u03ba\u1f74 \u03c4\u03ad\u03c7\u03bd\u03b7 (\"kosmetik\u0113 tekhn\u0113\"), que significa \"t\u00e9cnica de vestimenta e adornos\", e \u03ba\u03bf\u03c3\u03bc\u03b7\u03c4\u03b9\u03ba\u03cc\u03c2 (\"kosm\u0113tikos\"), \"versado en ordenar ou arranxar\".\nConsid\u00e9ranse produtos cosm\u00e9ticos as cremas, loci\u00f3ns, perfumes, pintalabios, laca de unllas, lapis de ollos, sombra de ollos, tinguiduras para o cabelo, deodorantes ou sales de ba\u00f1o entre outros."}
{"id": "307846", "revid": "23204", "url": "https://gl.wikipedia.org/wiki?curid=307846", "title": "Steve Kerr", "text": "Stephen Douglas \"Steve\" Kerr, nado en Beirut (L\u00edbano) o 27 de setembro de 1965, \u00e9 un ex xogador e adestrador profesional estadounidense de baloncesto, que actualmente adestra os Golden State Warriors da National Basketball Association (NBA). Como xogador, tras formarse na Universidade de Arizona, formou parte dos Phoenix Suns, Cleveland Cavaliers, Orlando Magic, Chicago Bulls, San Antonio Spurs e Portland Trail Blazers, conseguindo un total de cinco aneis de campi\u00f3n, tres cos Bulls e dous cos Spurs, nas s\u00faas quince temporadas como profesional. Kerr, xunto con Frank Saul, son os \u00fanicos xogadores da historia da NBA en ga\u00f1ar dous t\u00edtulos de forma consecutiva con diferentes equipos. Actualmente \u00e9 o xogador con mellor porcentaxe de acerto en lanzamentos de 3 da historia da NBA cun 45,4%. Como adestrador \u00e9 o \u00fanico da historia de competici\u00f3n en conseguir un balance de \"30-5\" no seu primeiro ano ao cargo, lev\u00e1ndose ese mesmo ano ademais o anel de campi\u00f3n.\nTraxectoria.\nUniversidade.\nKerr comezou a s\u00faa carreira universitaria en 1984, na Universidade de Arizona. En 1986 foi inclu\u00eddo na selecci\u00f3n de baloncesto dos Estados Unidos que participar\u00eda no Mundial de baloncesto de Espa\u00f1a, onde conseguiron levar a medalla de ouro tras derrotar \u00e1 Uni\u00f3n Sovi\u00e9tica nunha apertada final. Coa s\u00faa universidade conseguiu chegar \u00e1 \"Final Four\" en 1988. Acabou os seus estudos cunhas medias de 11,2 puntos e 3,4 rebotes por partido.\nProfesional.\nFoi elixido no Draft de 1988 polos Phoenix Suns nunha posici\u00f3n moi baixa, a 25 da segunda rolda. Kerr foi un xogador de banco, que se converteu nun aut\u00e9ntico especialista nos lanzamentos de 3 puntos, aproveitando ao m\u00e1ximo os poucos minutos dos que dispu\u00f1a con frecuencia na cancha. S\u00f3 estivo unha tempada en Arizona, sendo traspasado ao ano seguinte a Cleveland, onde comezou a demostrar ao mundo as s\u00faas calidades como lanzador de longa distancia, roldando ou superando desde ent\u00f3n o 50% de acerto desde a li\u00f1a de 3, algo que acadaron moi poucos xogadores en toda a historia da liga. Estivo en Ohio tres tempadas e media, terminando a \u00faltima delas nas filas dos Orlando Magic. Ao ano seguinte, na tempada 1993-94, asinou polos Chicago Bulls, onde coincidir\u00eda con Michael Jordan, Scottie Pippen, Dennis Rodman ou Toni Kuko\u010d. Con eles logrou 3 campionatos da NBA consecutivos.\nTras o campionato co equipo de Illinois, foi traspasado aos San Antonio Spurs onde, curiosamente, ga\u00f1ou un novo anel de campi\u00f3n na s\u00faa primeira tempada en terras texanas, convert\u00e9ndose no segundo xogador da historia en ga\u00f1ar dous aneis consecutivos en dous equipos diferentes. Tras tres tempadas foi traspasado a Portland Trail Blazers, onde s\u00f3 xogou unha tempada. Ao ano seguinte regresa de novo a San Antonio, no que foi o seu \u00faltimo ano como profesional, po\u00f1endo fin a s\u00faa carreira cun novo anel de campi\u00f3n. En 1997, ga\u00f1ou o concurso de tripla do All-Star Game.\nAdestrador.\nSen experiencia como asistente, sendo analista televisivo desde a s\u00faa retirada, os Golden State Warriors ofr\u00e9cenlle o posto de \"adestrador xefe\", ga\u00f1ando a batalla a outros equipos interesados nel como eran os New York Knicks. O 3 de xaneiro, Steve Kerr conv\u00e9rtese no primeiro adestrador \"rookie\" en lograr un balance de 30-5 no seu inicio en toda a historia da NBA. O seu \u00e9ximo como adestrador no seu primeiro ano levouno a ser noameado adestrador do equipo da Conferencia Oeste do All-Star de 2015."}
{"id": "307848", "revid": "1576", "url": "https://gl.wikipedia.org/wiki?curid=307848", "title": "Maquillaxe", "text": ""}
{"id": "307849", "revid": "1576", "url": "https://gl.wikipedia.org/wiki?curid=307849", "title": "Cosm\u00e9tico", "text": ""}
{"id": "307851", "revid": "5132", "url": "https://gl.wikipedia.org/wiki?curid=307851", "title": "Stephen Douglas Kerr", "text": ""}
{"id": "307852", "revid": "5132", "url": "https://gl.wikipedia.org/wiki?curid=307852", "title": "Stephen Kerr", "text": ""}
{"id": "307853", "revid": "98629", "url": "https://gl.wikipedia.org/wiki?curid=307853", "title": "Royal Mail Ship", "text": "Royal Mail Ship (RMS: \"Buque do Correo Real\"), tam\u00e9n denominado Royal Mail Steamship (ou Steamer), \u00e9 un prefixo naval utilizado nos transatl\u00e1nticos que transportan o correo da Royal Mail brit\u00e1nica. Alg\u00fans barcos famosos con este acr\u00f3nimo foron o \"RMS Olympic\", o \"RMS Titanic\", e tam\u00e9n o \"RMS Mauretania\" e mailo \"RMS Lusitania\".\nA denominaci\u00f3n Royal Mail Ship empezou a ser usada en 1840, e foi utilizada por un gran n\u00famero de compa\u00f1\u00edas, mais frecuentemente \u00e9 asociada coa Cunard Line, que fixo coa Royal Mail un gran contrato de transporte e usou o prefixo tradicional RMS en case todas as s\u00faas naves. Hoxe en d\u00eda contin\u00faa us\u00e1ndoo no seu buque insignia, o RMS Queen Mary 2."}
{"id": "307854", "revid": "18868", "url": "https://gl.wikipedia.org/wiki?curid=307854", "title": "RMS", "text": ""}
{"id": "307855", "revid": "18868", "url": "https://gl.wikipedia.org/wiki?curid=307855", "title": "Queen Mary 2", "text": ""}
{"id": "307856", "revid": "1888", "url": "https://gl.wikipedia.org/wiki?curid=307856", "title": "Lealtad Gallega", "text": ""}
{"id": "307857", "revid": "89787", "url": "https://gl.wikipedia.org/wiki?curid=307857", "title": "Monte Morning", "text": "Monte Morning \u00e9 un estratovolc\u00e1n con feit\u00edo de domo situado preto do estreito de McMurdo, ao OSO do monte Discovery e ao leste do glaciar Koettlitz en Terra Vitoria. Descubriuno a Expedici\u00f3n Nacional Brit\u00e1nica \u00e1 Ant\u00e1rtida (1901\u201304) e recibiu o seu nome do nav\u00edo da expeci\u00f3n, o \"Morning\". Asociado con el est\u00e1 o glaciar Morning."}
{"id": "307860", "revid": "56817", "url": "https://gl.wikipedia.org/wiki?curid=307860", "title": "El Magisterio de Galicia", "text": "El Magisterio de Galicia foi un peri\u00f3dico editado na Coru\u00f1a entre 1880 e 1930.\nHistoria e caracter\u00edsticas.\nTitulado inicialmente El Bolet\u00edn del Magisterio de segunda ense\u00f1anza, apareceu o 10 de xaneiro de 1880, a\u00ednda que xa vi\u00f1a public\u00e1ndose con outro t\u00edtulo dende 1877. Estaba dirixido por Jos\u00e9 de Viazcochea e ti\u00f1a como redactor e administrador a Eduardo Villardefrancos. Aparec\u00eda tres veces ao mes. Cambiou o seu t\u00edtulo por El Magisterio de Galicia co subtitulado \"Semanario profesional\" en xaneiro de 1901. Estivo dirixido por Carlos Arias Andreu. A\u00ednda se publicaba en 1930."}
{"id": "307863", "revid": "22570", "url": "https://gl.wikipedia.org/wiki?curid=307863", "title": "Modo de transporte", "text": "Un modo de transporte, ou medio de transporte, ou a\u00ednda sistema de transporte, \u00e9 unha forma particular de transporte dun lugar a outro de bens ou de persoas, e que se distingue principalmente polo veh\u00edculo utilizado e, en consecuencia, pola infraestrutura que utiliza. Cando se asocian varios modos de transporte para concorrer \u00e1 realizaci\u00f3n dunha operaci\u00f3n de transporte, util\u00edzase o termo intermodalidade.\nClasificaci\u00f3n.\nOs modos de transporte p\u00f3dense clasificar en:\nCoa axuda da tecnolox\u00eda poden existir alg\u00fans h\u00edbridos, \u00e9 dicir que poden ser acu\u00e1ticos e terrestres ao mesmo tempo (como os veh\u00edculos anfibios), ou a\u00e9reos e acu\u00e1ticos (como os hidroavi\u00f3ns) etc.\nListaxe.\nA continuaci\u00f3n d\u00e1se a lista dos principais medios."}
{"id": "307864", "revid": "22795", "url": "https://gl.wikipedia.org/wiki?curid=307864", "title": "Medio de transporte", "text": ""}
{"id": "307865", "revid": "22795", "url": "https://gl.wikipedia.org/wiki?curid=307865", "title": "Sistema de transporte", "text": ""}
{"id": "307867", "revid": "1987", "url": "https://gl.wikipedia.org/wiki?curid=307867", "title": "Ben econ\u00f3mico", "text": "Denom\u00ednanse bens econ\u00f3micos, por oposici\u00f3n aos bens libres, a aqueles bens que se adquiren no mercado pero pagando un prezo por eles e que satisfai directa ou indirectamente unha necesidade. \u00c9 dicir, son bens materiais e inmateriais que pos\u00faen un valor econ\u00f3mico e que, por ende, son suscept\u00edbeis de seren valorados en termos monetarios. Neste sentido, o termo \"ben\" util\u00edzase para nomear cousas que son \u00fatiles aos que as usan ou pos\u00faen. No \u00e1mbito do mercado, os bens son cousas e mercador\u00edas que se intercambian e que te\u00f1en algunha demanda por parte de persoas ou organizaci\u00f3ns que consideran que reciben un beneficio ao obtelos."}
{"id": "307868", "revid": "98629", "url": "https://gl.wikipedia.org/wiki?curid=307868", "title": "G. W. Pabst", "text": "Georg Wilhelm Pabst, nado en Raudnitz (Imperio Austro-H\u00fangaro, hoxe na Rep\u00fablica Checa) o 25 de agosto de 1885 e finado en Viena (Austria) o 29 de maio de 1967 foi un director de cinema austr\u00edaco, co\u00f1ecido profesionalmente como G. W. Pabst.\nTraxectoria.\nPabst naceu en Bohemia, fillo dun empregado ferroviario.\nNalg\u00fans dos seus filmes retratou os apertos das mulleres na sociedade alem\u00e1, traballando con actrices como Greta Garbo, Lili Damita ou a estadounidense Louise Brooks, que protagonizou \"Die B\u00fcchse der Pandora\" (1929). Coa chegada do cinema sonoro dirixiu a trilox\u00eda que afirmou a s\u00faa reputaci\u00f3n, formada por \"Westfront 1918\" (1930), \"Die 3-Groschen-Oper\" (1931) con Lotte Lenya (baseada no musical de Bertolt Brecht e Kurt Weill) e \"Kameradschaft\" (1931).\nTras rodar \"A Modern Hero\" (1934) nos Estados Unidos e \"Mademoiselle Docteur\" (1936) en Francia, regresou a Austria e Alema\u00f1a en 1938 para, segundo dixo despois, ocuparse dos negocios da familia. Durante a segunda guerra mundial dirixiu dous filmes en Alema\u00f1a, \"Kom\u00f6dianten\" (1941) e \"Paracelsus\" (1943). En 1953 dirixiu catro \u00f3peras en Italia."}
{"id": "307869", "revid": "47401", "url": "https://gl.wikipedia.org/wiki?curid=307869", "title": "Georg Wilhelm Pabst", "text": ""}
{"id": "307871", "revid": "98629", "url": "https://gl.wikipedia.org/wiki?curid=307871", "title": "Panetoz", "text": "Panetoz \u00e9 un grupo musical sueco multi-\u00e9tnico con membros orixinarios de Gambia, Etiop\u00eda, Angola, Rep\u00fablica Democr\u00e1tica do Congo e Finlandia-Suecia. Panetoz traballa na actualidade con Warner Music, co que lanzaron o seu primeiro \"hit\", \"Dansa pausa\", que logrou o primeiro posto nas listas suecas. As s\u00faas canci\u00f3ns est\u00e1n, na maior\u00eda, nunha mestura de sueco, ingl\u00e9s e diferentes linguas africanas e est\u00e1n influenciados na m\u00fasica africana e o hip hop e R&amp;B sueco."}
{"id": "307873", "revid": "22570", "url": "https://gl.wikipedia.org/wiki?curid=307873", "title": "Nadav Guedj", "text": "Nadav Guedj (en ) \u00e9 un cantante franco-israel\u00ed que representou a Israel no Festival de Eurovisi\u00f3n 2015 obtendo o noveno posto con 97 puntos. Foi o ga\u00f1ador da segunda tempada de HaKokhav HaBa (\"A seguinte estrela\")."}
{"id": "307875", "revid": "23204", "url": "https://gl.wikipedia.org/wiki?curid=307875", "title": "Henan", "text": "Henan (en chin\u00e9s \u6cb3\u5357, en pinyin H\u00e9n\u00e1n) \u00e9 unha provincia da Rep\u00fablica Popular da China, localizada no centro do pa\u00eds. \u00c9 o berce da civilizaci\u00f3n chinesa con 3 000 anos de historia rexistrada, e permaneceu como centro cultural, pol\u00edtico e econ\u00f3mico ata hai aproximadamente mil anos. Entre os seus tesouros art\u00edsticos salientan as ru\u00ednas da capital da dinast\u00eda Shang, Yin Xu, e o mosteiro Shaolin. Catro das oito capitais hist\u00f3ricas chinesas est\u00e1n en Henan: Luoyang, Anyang, Kaifeng e Zhengzhou.\nCunha superficie de 167 000 km2, Henan cobre unha gran parte da f\u00e9rtil e densamente poboada chaira do norte da China. As provincias veci\u00f1as son Shanxi, Shaanxi, Shandong, Hebei, Anhui e Hubei. Henan \u00e9 a terceira provincia por poboaci\u00f3n, con 94 mill\u00f3ns de habitantes e mais \u00e9 a quinta econom\u00eda provincial e a primeira das provincias do interior, a\u00ednda as\u00ed o seu PIB \u00e9 baixo comparado con outras provincias orientais e centrais, e Henan est\u00e1 considerada unha das zonas menos desenvolvidas da China, cunha industria tecnol\u00f3xica e un sector servizos escasamente desenvolvidos e concentrados arredor de Zhengzhou e Luoyang, cunha econom\u00eda dependente do aluminio e do carb\u00f3n, as\u00ed como da agricultura, a industria pesada, o turismo e o comercio polo mi\u00fado."}
{"id": "307876", "revid": "23204", "url": "https://gl.wikipedia.org/wiki?curid=307876", "title": "Elnur H\u00fcseynov", "text": "Elnur H\u00fcseynov \u00e9 un cantante acerbaixano nado en Turkmenist\u00e1n co\u00f1ecido por representar a Acerbaix\u00e1n no Festival de Eurovisi\u00f3n en dous edici\u00f3ns: 2008 e 2015.\nEn 2014, H\u00fcseynov procl\u00e1mase ga\u00f1ador da cuarta tempada de \"O Ses T\u00fcrkiye\", a versi\u00f3n do \"talent-show\" \"A Voz\" en Turqu\u00eda.\nFestival de Eurovisi\u00f3n 2008.\nEn 2008, foi escollido para representar a Acerbaix\u00e1n no Festival de Eurovisi\u00f3n 2008, sendo a estrea do pa\u00eds no certame, nun d\u00fao con Samir Javadzadeh. Interpretaron a canci\u00f3n \"Day after day\". Quedaron nunha 6\u00aa posici\u00f3n con 96 puntos na primeira semi-final e nunha 8\u00aa posici\u00f3n con 132 puntos na final.\nFestival de Eurovisi\u00f3n 2015.\nEn marzo do 2015, H\u00fcseynov foi elixido para representar a Acerbaix\u00e1n no Festival de Eurovisi\u00f3n 2015 coa canci\u00f3n \"Hour of the wolf\"."}
{"id": "307879", "revid": "89787", "url": "https://gl.wikipedia.org/wiki?curid=307879", "title": "Michele Perniola", "text": "Michele Perniola \u00e9 un cantante italiano co\u00f1ecido por representar a San Marino no Festival de Eurovisi\u00f3n J\u00fanior 2013 e no Festival de Eurovisi\u00f3n 2015 xunto con Anita Simoncini coa canci\u00f3n \"Chain of Lights\".\nCarreira musical.\nEn decembro de 2012, foi o campi\u00f3n na sexta edici\u00f3n do popular concurso infantil da televisi\u00f3n italiana RAI \"Ti lascio una canzone\", no cal alcanzou a fama.\nNo ano 2013 foi escollido para representar a San Marino no Festival de Eurovisi\u00f3n J\u00fanior 2013 coa canci\u00f3n \"O-o-O Sole intorno a me\" (O-o-O Sol ao meu redor en galego). Quedoun nunha d\u00e9cima posici\u00f3n (de 12 participantes) con 41 puntos.\nEn novembro de 2014 \u00e9 elixido para representar a San Marino no Festival de Eurovisi\u00f3n 2015 xunto a Anita Simoncini, unha compo\u00f1ente do grupo The Peppermints, o cal representou a San Marino no Festival de Eurovisi\u00f3n J\u00fanior 2014 e do que tam\u00e9n forma parte unha irm\u00e1 de Michele."}
{"id": "307884", "revid": "89787", "url": "https://gl.wikipedia.org/wiki?curid=307884", "title": "Timmy Dooley", "text": "Timmy Dooley, nado o 13 de febreiro de 1969 en Limerick, \u00e9 un pol\u00edtico irland\u00e9s do Fianna F\u00e1il .\nTraxectoria.\nFoi membro do Senado polo panel administrativo entre 2002 e 2007. Nas elecci\u00f3ns xerais de 2007 entrou polo distrito electoral de Clare no D\u00e1il \u00c9ireann.. Desde o ano 2013 \u00e9 un dos catro vicepresidentes do seu partido."}
{"id": "307889", "revid": "25871", "url": "https://gl.wikipedia.org/wiki?curid=307889", "title": "Ron Harper", "text": "Ronald \"Ron\" Harper, nado o 20 de xaneiro de 1964 en Dayton, Ohio, \u00e9 un ex xogador profesional estadounidense de baloncesto que xogou para os Cleveland Cavaliers, Los Angeles Clippers, Chicago Bulls e Los Angeles Lakers, conseguindo un total de cinco aneis de campi\u00f3n, tres cos Bulls e dous cos Lakers, nas s\u00faas dezaseis temporadas como profesional. Entre 2005 e 2007 traballou como adestrador asistente dos Detroit Pistons.\nTraxectoria.\nUniversidade.\nRon Harper cumpriu o seu ciclo de catro anos universitarios no equipo da Universidade de Miami (Ohio), onde obtivo unhas destac\u00e1beis estat\u00edsticas de 19,8 puntos, 9,3 rebotes e 2,8 asistencias de media por partido.\nProfesional.\nFoi elixido no Draft da NBA de 1986 por Cleveland Cavaliers na oitava posici\u00f3n da primeira rolda. No seu primeiro ano como profesional fixo unha media de 22,9 puntos por partido, sendo inclu\u00eddo no mellor quinteto de \"rookies\" da competici\u00f3n. Despois de tres tempadas foi traspasado a Los Angeles Clippers, onde xogou 5 tempadas a un gran nivel. Xa con 31 anos recalou en Chicago Bulls, onde se converteu no recambio perfecto para dar minutos de descanso \u00e1 s\u00faa gran figura, Michael Jordan. Na cidade do vento ga\u00f1ou os seus tres primeiros aneis de campi\u00f3n da NBA nos 5 anos que permaneceu al\u00ed.\nEn 1999 decidiu seguir os pasos do que fora o seu adestrador en Chicago, Phil Jackson e fichou por Los Angeles Lakers. A\u00ednda que xa contaba con 36 anos rendeu a un gran nivel. Na cidade californiana ga\u00f1ou outros dous aneis de campi\u00f3n en senllas campa\u00f1as, retir\u00e1ndose do baloncesto en activo ao finalizar a tempada 2000-2001. As\u00ed, os cinco aneis de campi\u00f3n que pos\u00fae ga\u00f1ounos co mesmo adestrador."}
{"id": "307890", "revid": "27155", "url": "https://gl.wikipedia.org/wiki?curid=307890", "title": "Enlace dobre", "text": ""}
{"id": "307894", "revid": "27155", "url": "https://gl.wikipedia.org/wiki?curid=307894", "title": "Anel arom\u00e1tico", "text": ""}
{"id": "307895", "revid": "55340", "url": "https://gl.wikipedia.org/wiki?curid=307895", "title": "Pedro Puy", "text": ""}
{"id": "307896", "revid": "22795", "url": "https://gl.wikipedia.org/wiki?curid=307896", "title": "Auga pot\u00e1bel", "text": ""}
{"id": "307897", "revid": "89787", "url": "https://gl.wikipedia.org/wiki?curid=307897", "title": "Pharsman II de Iberia", "text": "Pharsman II o Bravo ou o Benfeitor (), foi rei de Kartlii da dinast\u00eda Pharnavaziana, contempor\u00e1neo do emperador romano Hadriano (r. 117\u2013138). O especialista Cyril Toumanoff suxeriu que o seu reinado abranguer\u00eda do 116 ao 132 mentres que William E. D. Allen estimou do 116 ao 140 .\nTraxectoria.\nSegundo os anais medievais xeorxianos, Pharsman gobernou conxuntamente con Pharsman Avaz nunha diarqu\u00eda pero non hai evidencia contempor\u00e1nea da s\u00faa existencia. Segundo as cr\u00f3nicas Pharsman era fillo do seu predecesor, o rei Hamazasp I e casou con Ghadana, filla do rei Vologases III de Partia que gobernaba en Armenia durante un per\u00edodo de conflitos internos. Os autores cl\u00e1sicos contempor\u00e1neos constatan as s\u00faas dif\u00edciles relaci\u00f3ns con Roma, segundo Aelius Spartianus, un dos autores da \"Historia Augusta\" no ano 129 rexeitou renderlle homenaxe ao emperador Hadriano. Pharsman nunha viaxe ao leste afoutou aos alanos para que atacasen as provincias romanas veci\u00f1as permit\u00edndolle o paso polo seu reino, a pesar dos importantes galanos, inclu\u00edndo un elefante de guerra, que emperador enviara ao rei de Iberia. As fontes cl\u00e1sicas tam\u00e9n rexistran unha visita do rei ao sucesor de Hadriano, Antonino P\u00edo, segundo Di\u00f3n Casio foi a Roma como convidado do emperador, xunto coa s\u00faa dona, fillo e unha comitiva de nobres e recibiu honras especiais, mesmo puido facer sacrificios no Capitolino e ter a s\u00faa propia estatua equestre no templo de Belona, incrementando o emperador o territorio do seu reino., a\u00ednda que para alg\u00fans autores estas referencias poder\u00edan corresponder con Pharsman III, o neto de Pharsman II."}
{"id": "307898", "revid": "89787", "url": "https://gl.wikipedia.org/wiki?curid=307898", "title": "Infraestrutura", "text": "Denom\u00ednase infraestrutura a aquela realizaci\u00f3n humana dese\u00f1ada e dirixida por profesionais da arquitectura, enxe\u00f1ar\u00eda civil, urbanismo etc., que serven de soporte para o desenvolvemento doutras actividades e o seu funcionamento, necesario para a organizaci\u00f3n estrutural das cidades, territorios e empresas.\nEste termo \u00e9 utilizado habitualmente como sin\u00f3nimo de obra p\u00fablica por ser case sempre o Estado o encargado da s\u00faa construci\u00f3n e mantemento en raz\u00f3n da s\u00faa utilidade p\u00fablica e dos custos de execuci\u00f3n, xeralmente elevados.\nEtimolox\u00eda.\nO termo orixinouse a principios do s\u00e9culo XX, e deriva do franc\u00e9s \"infrastructure\", ue o formou coa forma latina \"infra-\", \"debaixo\" e \"structure\" \"estrutura\".\nImpacto ambiental.\nAs grandes obras de infraestrutura moitas veces xeran impactos sociais e ambientais, po\u00f1endo en risco a sa\u00fade e benestar das comunidades afectadas, polo que precisan de exhaustivos estudos de impacto ambiental previos \u00e1 s\u00faa realizaci\u00f3n.\n\"Infraestruturas verdes\".\nAs\u00ed mesmo, tam\u00e9n se denominan infraestruturas \u00e1s chamadas \"infraestruturas verdes\", que se compo\u00f1en principalmente de vexetaci\u00f3n e solos, e que te\u00f1en o obxectivo de mellorar a xesti\u00f3n da auga da chuvia dos ambientes constru\u00eddos, con beneficios laterais tales como mellora na calidade do aire, reduci\u00f3n do efecto \"illa de calor\" etc."}
{"id": "307910", "revid": "22570", "url": "https://gl.wikipedia.org/wiki?curid=307910", "title": "Petrograf\u00eda", "text": "A petrograf\u00eda \u00e9 a rama da xeolox\u00eda que se ocupa do estudo e investigaci\u00f3n das rochas, en especial no que respecta \u00f3 seu aspecto descritivo, a s\u00faa composici\u00f3n mineral\u00f3xica e a s\u00faa estrutura. Complem\u00e9ntase as\u00ed coa petrolox\u00eda, disciplina que se centra principalmente na natureza e orixe das rochas.\nEstudo das rochas.\nO estudo dunha rocha require en primeiro lugar o exame f\u00edsico da mesma no que se refire a aspecto, cor, dureza etc. A continuaci\u00f3n adoita procederse \u00e1 s\u00faa an\u00e1lise microsc\u00f3pica, para o cal se cortan mediante m\u00e1quinas especiais secci\u00f3ns de espesor m\u00ednimo que permitan a s\u00faa exploraci\u00f3n \u00f3 microscopio. Este revela a forma dos cristais que compo\u00f1en a rocha, a relaci\u00f3n entre os distintos minerais, a microestrutura e toda unha serie de magnitudes avaliables."}
{"id": "307911", "revid": "1888", "url": "https://gl.wikipedia.org/wiki?curid=307911", "title": "El Bolet\u00edn del Magisterio", "text": ""}
{"id": "307933", "revid": "5863", "url": "https://gl.wikipedia.org/wiki?curid=307933", "title": "El Danzante", "text": "El Danzante foi un semanario editado na Coru\u00f1a de 1879 a 1889.\nHistoria e caracter\u00edsticas.\nSubtitulado \"Peri\u00f3dico pol\u00edtico\" e \"Peri\u00f3dico sat\u00edrico pol\u00edtico\", apareceu en xu\u00f1o de 1879. Fundado e dirixido por Romualdo Real V\u00e1zquez. Publicaba caricaturas. Defendeu os ideais republicanos. A partir de xu\u00f1o de 1886 iniciou unha segunda \u00e9poca. Estivo dirixido por Leonardo M\u00e1rmol Fern\u00e1ndez. Entre os seus colaboradores figurou Manuel Cas\u00e1s Fern\u00e1ndez, que chegou a ser director interino. A\u00ednda se publicaba en novembro de 1889."}
{"id": "307934", "revid": "55340", "url": "https://gl.wikipedia.org/wiki?curid=307934", "title": "Manuel Guisande", "text": "Manuel Guisande, nado en Santiago de Compostela o 30 de outubro de 1958 \u00e9 un escritor de literatura infantil, periodista e guionista de curtametraxes galego. \u00c9 autor da serie de contos \"Rodribico\". Obtivo o Premio de Comunicaci\u00f3n da Xunta de Galicia 2000, o Premio Codorniz de Plata da Academia de Humor e o Premio Isaac D\u00edaz Pardo da Asociaci\u00f3n Galega de Editores xunto co ilustrador Xos\u00e9 Tom\u00e1s.\nTraxectoria.\nCon orixe familiar en Paredes de Nava, na provincia castel\u00e1 de Palencia, viviu durante a s\u00faa infancia en numerosas localidades pola profesi\u00f3n de seu pai, xu\u00edz. Estudou Dereito na Universidade de Santiago de Compostela, e colaborou en publicaci\u00f3ns como \"El Correo Gallego\", o Semanario \"El Orz\u00e1n\" ou \"El Ideal Gallego\" ou \"La Voz de Galicia\". Paralelamente, comeza no ano 2000 as s\u00faas achegas \u00e1 cultura no apartado de humor, sendo xunto co caricaturista Siro coordinador do suplemento de humor \"xatentendo.com\" polo cal recibiu o Premio La Codorniz de Plata e o Premio de Comunicaci\u00f3n Xunta de Galicia 2000. Tam\u00e9n \u00e9 autor de obras de teatro como \"Los aparcacientos de Pac\u00f3polis\", xunto \u00f3 periodista Ram\u00f3n Barrena.\nNo ano 2008 abriu o seu blog de humor 'costumista' \"Al fondo a la derecha\", publicado na edici\u00f3n dixital de \"La Voz de Galicia\" e que \u00e9 un referente para estudantes de castel\u00e1n na Universidade de Kentucky e o Molloy College de Nova York.\nNo ano 2010 estreouse como guionista coa curtametraxe \"Garabolis\" baixo a direcci\u00f3n do director Alfredo Pardo, polo cal \u00e9 nomeado \u00f3s Premios Mestre Mateo no 2011 e chega \u00e1 final no Festival Internacional de Cine de Ourense. \nManuel Guisande achegou \u00e1 literatura infantil de Galicia, xunto co ilustrador Xos\u00e9 Tom\u00e1s, o personaxe do paxaro Rodribico: unha colecci\u00f3n de contos editada por Ba\u00eda Edici\u00f3ns no 2010 coa que obtivo o Premio Literario Isaac D\u00edaz Pardo que concede a Asociaci\u00f3n Galega de Editores e que foi traducida \u00f3 castel\u00e1n e \u00f3 portugu\u00e9s. Un dos contos da colecci\u00f3n Rodribrico, \"Rodribrico e a noite\", foi nomeado \u00e1 final do Premio Literario Frei Mart\u00edn Sarmiento\nColabora en RadioVoz cun mon\u00f3logo de humor no programa \"Corre, Carmela que chove\", \u00e1 vez que imparte conferencias-obradoiros did\u00e1cticos sobre periodismo e medios de comunicaci\u00f3n, mon\u00f3logos, escritura de contos infant\u00eds e realizaci\u00f3n de gui\u00f3ns para teatro, radio e televisi\u00f3n."}
{"id": "307937", "revid": "23204", "url": "https://gl.wikipedia.org/wiki?curid=307937", "title": "Indiana Fever", "text": "Os Indiana Fever son un equipo profesional de baloncesto con base na cidade de Indianapolis, Indiana. Xogan na Conferencia Leste da Women's National Basketball Association (WNBA). O equipo foi fundado antes da tempada 2000 da WNBA.\nOs Fever clasific\u00e1ronse para os Playoffs en once dos seus quince anos en Indiana. En 2009 chegaron por primeira vez \u00e1s Finais da WNBA, onde perderon contra Phoenix Mercury. No ano 2012 alcanzaron por segunda vez as Finais, e derrotaron a Minnesota Lynx para conseguir o seu primeiro campionato."}
{"id": "307938", "revid": "1131", "url": "https://gl.wikipedia.org/wiki?curid=307938", "title": "Universidade Libanesa", "text": "A Universidade Libanesa (en ; en ) \u00e9 a \u00fanica instituci\u00f3n p\u00fablica de educaci\u00f3n superior do L\u00edbano.\nA universidade ten 16 facultades:"}
{"id": "307939", "revid": "1131", "url": "https://gl.wikipedia.org/wiki?curid=307939", "title": "Estadio Municipal Lu\u00eds Bodegas", "text": "O Estadio Municipal Lu\u00eds Bodegas \u00e9 un estadio de f\u00fatbol galego do concello de Monforte de Lemos. Ten capacidade para 2700 espectadores e nel xoga os seus partidos como local o Club Lemos.\nInicialmente chamouse campo de San L\u00e1zaro, e en 1962 pasou a nomearse Luis Bodegas en memoria do xogador do Lemos Lu\u00eds L\u00f3pez Cabo, m\u00e1is co\u00f1ecido co alcume de \"Lu\u00eds Bodegas\", falecido ent\u00f3n con 26 anos."}
{"id": "307940", "revid": "10599", "url": "https://gl.wikipedia.org/wiki?curid=307940", "title": "Estadio Luis Bodegas", "text": ""}
{"id": "307941", "revid": "10599", "url": "https://gl.wikipedia.org/wiki?curid=307941", "title": "Estadio Lu\u00eds Bodegas", "text": ""}
{"id": "307942", "revid": "10599", "url": "https://gl.wikipedia.org/wiki?curid=307942", "title": "Estadio Municipal Luis Bodegas", "text": ""}
{"id": "307943", "revid": "5863", "url": "https://gl.wikipedia.org/wiki?curid=307943", "title": "\u00c1lvaro P\u00e9rez L\u00f3pez", "text": "\u00c1lvaro P\u00e9rez L\u00f3pez, nado na Coru\u00f1a o 13 de febreiro de 1973, \u00e9 un avogado e pol\u00edtico galego do PPdeG.\nTraxectoria.\nEstudou en dereito, exercendo como avogado desde 1997 e colaborando cun despacho da capital herculina como especialista en dereito medioambiental. Foi asesor t\u00e9cnico da Conseller\u00eda de Medio Ambiente (1999-2002), foi profesor de dereito ambiental da Escola de Pr\u00e1ctica Xur\u00eddica da Universidade de Santiago de Compostela (2000-2002), foi asesor para asuntos parlamentarios na Conseller\u00eda de Pol\u00edtica Territorial, Obras P\u00fablicas e Vivenda (2002-2005) con Alberto N\u00fa\u00f1ez Feij\u00f3o e coordinador do grupo popular no Parlamento de Galicia (2005-2009). Tras a vitoria de N\u00fa\u00f1ez Feij\u00f3o en 2009 asumiu a direcci\u00f3n xeral do Gabinete da Presidencia da Xunta (2009-2012), cesando para ir no n\u00famero 10 nas listas do PPdeG na provincia da Coru\u00f1a nas elecci\u00f3ns auton\u00f3micas de 2012, resultando elixido pero renunciou \u00e1 acta tras a toma de posesi\u00f3n de N\u00fa\u00f1ez Feij\u00f3o para asumir de novo a direcci\u00f3n xeral do Gabinete da Presidencia da Xunta o 14 de decembro de 2012."}
{"id": "307944", "revid": "56817", "url": "https://gl.wikipedia.org/wiki?curid=307944", "title": "Tr\u00e1fico", "text": "O termo tr\u00e1fico pode referirse a:"}
{"id": "307945", "revid": "55340", "url": "https://gl.wikipedia.org/wiki?curid=307945", "title": "Control de tr\u00e1nsito a\u00e9reo", "text": ""}
{"id": "307946", "revid": "55340", "url": "https://gl.wikipedia.org/wiki?curid=307946", "title": "Sistema europeo de xesti\u00f3n do tr\u00e1nsito ferroviario", "text": ""}
{"id": "307947", "revid": "55340", "url": "https://gl.wikipedia.org/wiki?curid=307947", "title": "Tr\u00e1nsito", "text": ""}
{"id": "307948", "revid": "56817", "url": "https://gl.wikipedia.org/wiki?curid=307948", "title": "Tr\u00e1fico en Internet", "text": "O termo tr\u00e1fico en Internet (do ingl\u00e9s \"Internet traffic\") fai referencia \u00e1 circulaci\u00f3n dos fluxos de informaci\u00f3n na rede inform\u00e1tica mundial que \u00e9 Internet.\nEst\u00e1 alimentado polo tr\u00e1fico da Web, as\u00ed como por outros grandes usos de Internet tales como o correo electr\u00f3nico e as redes \"peer-to-peer\" (par a par)."}
{"id": "307949", "revid": "56817", "url": "https://gl.wikipedia.org/wiki?curid=307949", "title": "Tr\u00e1fico dun sitio web", "text": "O tr\u00e1fico dun sitio web, ou an\u00e1lise web (en ingl\u00e9s \"Web analytic\") \u00e9 un conxunto de t\u00e9cnicas relacionadas coa an\u00e1lise de datos relativos ao tr\u00e1fico nun sitio web co obxectivo de entender o seu tr\u00e1fico como punto de partida para optimizar diversos aspectos do mesmo.\nExisten d\u00faas categor\u00edas de an\u00e1lise web: \"off-site\" e \"on-site\".\nAs an\u00e1lises web \"off-site\" fan referencia a medici\u00f3ns web e an\u00e1lises independentes de se se \u00e9 o dono do sitio web ou se lle d\u00e1 mantemento. Isto comprende a medici\u00f3n da audiencia potencial (oportunidade), participaci\u00f3n de voz (visibilidade) e zunidos (comentarios) sobre o que est\u00e1 pasando en internet como un todo.\nAs an\u00e1lises web \"on-site\" miden a rota dun visitante unha vez que ingresa a un sitio de internet de propiedade da persoa que realiza a an\u00e1lise. Isto incl\u00fae conversi\u00f3ns; por exemplo que p\u00e1xinas de chegada alentan \u00e1s persoas a facer unha compra. As medici\u00f3ns do tr\u00e1fico dun sitio web \"on-site\" comparan indicadores de desempe\u00f1o clave e o usan para mellorar un sitio web ou a resposta da audiencia fronte a unha campa\u00f1a de mercadeo.\nHistoricamente, a an\u00e1lise web fixo referencia \u00e1 medici\u00f3n de visitantes \"on-site\". Por\u00e9n, en anos recentes produciuse a converxencia de ambos os aspectos, principalmente debido a que os vendedores est\u00e1n producindo ferramentas que abarquen ambas as categor\u00edas."}
{"id": "307950", "revid": "22795", "url": "https://gl.wikipedia.org/wiki?curid=307950", "title": "An\u00e1lise web", "text": ""}
{"id": "307951", "revid": "22570", "url": "https://gl.wikipedia.org/wiki?curid=307951", "title": "New York Liberty", "text": "Os New York Liberty son un equipo profesional de baloncesto con base na cidade de Nova York. Xogan na Conferencia Leste da Women's National Basketball Association (WNBA). O equipo foi unha das oito franqu\u00edas orixinais da liga.\nOs Liberty clasific\u00e1ronse para os Playoffs en doce dos seus dezaoito anos en Nova York. En 1997, 1999, 2000 e 2002, os Liberty chegaron \u00e1s Finais da WNBA, pero perderon as tres primeiras veces contra Houston Comets, e a derradeira contra Los Angeles Sparks."}
{"id": "307955", "revid": "89787", "url": "https://gl.wikipedia.org/wiki?curid=307955", "title": "Fleet, Hampshire", "text": "Fleet \u00e9 unha vila e parroquia civil no distrito de Hart en Hampshire, Inglaterra, situada a 58\u00a0km ao suroeste de Londres e 16\u00a0km ao leste de Basingstoke. \u00c9 a principal localidade do seu distrito con 38 726 habitantes, distrito que est\u00e1 considerado un dos mellores para vivir no Reino Unido"}
{"id": "307956", "revid": "89787", "url": "https://gl.wikipedia.org/wiki?curid=307956", "title": "Xavier Vinader", "text": "Xavier Vinader S\u00e1nchez, nado en Sabadell o 17 de febreiro de 1947, e finado en Barcelona o 9 de abril de 2015, foi un xornalista catal\u00e1n experto en extrema dereita e crime organizado, e que destacou pola loita pola liberdade de expresi\u00f3n.\nBiograf\u00eda.\nDiplomouse na Escola Oficial de Xornalismo no ano 1973, e colaborou co \"Diari Sabadell\", coa Radio Juventud de Sabadell e coas revistas \"Can Oriach\" e \"TS\". Foi membro do equipo directivo do grup Zeta dende 1978. Foi presidente internacional da ONG \"Reporteiros sen Fronteiras\" at\u00e9 1993. Foi un dos profesionais que m\u00e1is investigou o fen\u00f3meno terrorista en Espa\u00f1a. En 1979, escribiu dous artigos na revista \"Intervi\u00fa\", nos cales explicou, detallando nomes e apelidos, as actuaci\u00f3ns de grupos de extrema dereita no Pa\u00eds Vasco. Pouco despois, ETA acabou con dous individuos mencionados nos artigos e, en 1981, a Audiencia Nacional de Espa\u00f1a condenouno a sete anos de prisi\u00f3n por un suposto delito de imprudencia temeraria. Vinader fuxiu \u00f3 exilio e non regresou a Catalu\u00f1a at\u00e9 o 1984. Despois de pasar tres meses no c\u00e1rcere de Carabanchel, foi indultado polo goberno espa\u00f1ol.\nComo xornalista cubriu, entre outras, a guerra de Afganist\u00e1n, a Revoluci\u00f3n dos caraveis en Portugal e a fin da guerra entre Rusia e a China. \u00c9 autor de libros e artigos sobre o mundo policial. Colaborou en diferentes diarios e semanarios."}
{"id": "307957", "revid": "5863", "url": "https://gl.wikipedia.org/wiki?curid=307957", "title": "Certame Literario Ricardo Carvalho Calero", "text": ""}
{"id": "307958", "revid": "89787", "url": "https://gl.wikipedia.org/wiki?curid=307958", "title": "Tr\u00e1fico de veh\u00edculos autom\u00f3biles", "text": "O tr\u00e1fico de veh\u00edculos autom\u00f3biles, ou tr\u00e1nsito de veh\u00edculos autom\u00f3biles, ou circulaci\u00f3n de veh\u00edculos autom\u00f3biles ou, m\u00e1is frecuentemente, simplemente tr\u00e1fico, \u00e9 o fen\u00f3meno causado pola utilizaci\u00f3n das v\u00edas (sexan r\u00faas, estradas ou autoestradas) por veh\u00edculos, sexan autom\u00f3biles (coches, autob\u00fases, cami\u00f3ns. motos, bicicletas) e tam\u00e9n por veh\u00edculos de tracci\u00f3n animal e pe\u00f3ns, para fins de circulaci\u00f3n (para os estudos de tr\u00e1fico, c\u00f3mpre tam\u00e9n considerar as paradas de autob\u00fas).\nOs gobernos dos distintos pa\u00edses ditan leis que rexen o tr\u00e1fico e regulamentan os veh\u00edculos, e leis de circulaci\u00f3n que regulan o tr\u00e1fico para facilitar e ordenar o fluxo dos veh\u00edculos (en Espa\u00f1a, a \"Ley sobre tr\u00e1fico, circulaci\u00f3n de veh\u00edculos a motor y seguridad vial\" e o \"Reglamento General de Circulaci\u00f3n\")."}
{"id": "307959", "revid": "22795", "url": "https://gl.wikipedia.org/wiki?curid=307959", "title": "Tr\u00e1nsito de veh\u00edculos autom\u00f3biles", "text": ""}
{"id": "307960", "revid": "22795", "url": "https://gl.wikipedia.org/wiki?curid=307960", "title": "Circulaci\u00f3n de veh\u00edculos autom\u00f3biles", "text": ""}
{"id": "307961", "revid": "89787", "url": "https://gl.wikipedia.org/wiki?curid=307961", "title": "Ann Sophie", "text": "Ann Sophie D\u00fcrmeyer (nada o 1 de setembro de 1990 na cidade de Londres) tam\u00e9n co\u00f1ecida como Ann Sophie \u00e9 unha cantante e compositora alem\u00e1 . \u00c9 co\u00f1ecida por representar a Alema\u00f1a no Festival de Eurovisi\u00f3n 2015 coa canci\u00f3n \"Black Smoke\".\nVida e carreira.\nAnn Sophie naceu o 1 de setembro de 1990 en Londres, Reino Unido, de pais alem\u00e1ns. A unha idade xove, a familia volveu a Hamburgo. Dende que ela ti\u00f1a catro anos estudou ballet. En 2010 mudouse a Nova York para estudar no \"Lee Strasberg Theatre and Film Institute\". En 2012, ela lanza o seu primeiro sinxelo \"Get Over Yourself\"."}
{"id": "307962", "revid": "1410", "url": "https://gl.wikipedia.org/wiki?curid=307962", "title": "Monumento a Cabalo Tolo", "text": "O monumento a Cabalo Tolo () \u00e9 unha monta\u00f1a-monumento en construci\u00f3n, localizado nas Black Hills de Dacota do Sur. Ten a forma do guerreiro lakota Cabalo Tolo, montando a cabalo e sinalando o horizonte.\nO monumento \u00e9 un conxunto que consiste no monumento-monta\u00f1a, o Museo Indio de Norte Am\u00e9rica e o Centro Cultural Nativo Americano. At\u00f3pase en terra considerada sagrada polos nativos americanos, a trece quil\u00f3metros do Monumento nacional Monte Rushmore.\nA estatua ter\u00e1 unha anchura de 195 metros e unha altura de 172 metros. A cabeza de Cabalo Tolo ter\u00e1 27 metros de altura. A construci\u00f3n do monumento comezou en 1948, e a\u00ednda hoxe dista moito de rematar."}
{"id": "307964", "revid": "48827", "url": "https://gl.wikipedia.org/wiki?curid=307964", "title": "Parnavaz I de Iberia", "text": ""}
{"id": "307965", "revid": "5863", "url": "https://gl.wikipedia.org/wiki?curid=307965", "title": "Ed. Galaxia", "text": ""}
{"id": "307967", "revid": "5863", "url": "https://gl.wikipedia.org/wiki?curid=307967", "title": "Certame de creaci\u00f3n literaria Carvalho Calero", "text": ""}
{"id": "307968", "revid": "5863", "url": "https://gl.wikipedia.org/wiki?curid=307968", "title": "Certame Ricardo Carvalho Calero", "text": ""}
{"id": "307969", "revid": "5863", "url": "https://gl.wikipedia.org/wiki?curid=307969", "title": "Luis Garc\u00eda Soto", "text": ""}
{"id": "307970", "revid": "5863", "url": "https://gl.wikipedia.org/wiki?curid=307970", "title": "Premio de ensaio Carvalho Calero", "text": ""}
{"id": "307971", "revid": "89787", "url": "https://gl.wikipedia.org/wiki?curid=307971", "title": "Tr\u00e1fico de persoas", "text": "O tr\u00e1fico de persoas ou tr\u00e1fico humano \u00e9 o comercio de seres humanos, que comunmente se refire ao que se fai para fins de escravitude sexual, traballos forzados ou explotaci\u00f3n sexual comercial, tr\u00e1fico de drogas ou outros produtos, para a extracci\u00f3n de \u00f3rganos ou tecidos, inclu\u00edndo tam\u00e9n o uso de ventres de alugueiro e extracci\u00f3n de \u00f3vulos, ou a\u00ednda para o de c\u00f3nxuxes no contexto dun casamento forzado.\nO tr\u00e1fico humano representou un beneficio aproximado de 31,6 miles de mill\u00f3ns de d\u00f3lares do comercio internacional por ano en 2010. e crese que \u00e9 unha das actividades de maior crecemento das organizaci\u00f3ns criminais transnacionais.\nO tr\u00e1fico de persoas \u00e9 condenado como unha violaci\u00f3n dos dereitos humanos por convenci\u00f3ns internacionais e est\u00e1 suxeito a unha Directiva da Uni\u00f3n Europea."}
{"id": "307974", "revid": "5863", "url": "https://gl.wikipedia.org/wiki?curid=307974", "title": "Xos\u00e9 Maceira", "text": ""}
{"id": "307976", "revid": "89787", "url": "https://gl.wikipedia.org/wiki?curid=307976", "title": "Dark Souls", "text": " \u00e9 un videoxogo de acci\u00f3n e rol ambientado nun mundo aberto. Foi desenvolvido e publicado para PlayStation 3 e Xbox 360 por From Software no Xap\u00f3n e publicado por Namco Bandai Games internacionalmente. \u00c9 un sucesor espiritual de \"Demon's Souls\", e inicialmente comezou o proxecto baixo o t\u00edtulo \"Project Dark\". O xogo foi lanzado no 2011. O 24 de agosto de 2012, a edici\u00f3n \"Prepare to Die\" de \"Dark Souls\" foi lanzada para PC, con contido adicional non dispo\u00f1ible para PlayStation 3 e Xbox 360. O 23 de outubro de 2012, o contido adicional para PC foi lanzado como contido descargable nesas consolas co nome de \"Artorias of the Abyss\". A s\u00faa secuala, \"Dark Souls II\" foi lanzada no 2014."}
{"id": "307979", "revid": "1131", "url": "https://gl.wikipedia.org/wiki?curid=307979", "title": "Isaac Lourido", "text": "Isaac Lourido Hermida, nado en Ferrol en 1981, \u00e9 profesor, escritor e cr\u00edtico literario.\nTraxectoria.\nEn 2011 doutorouse en Teor\u00eda da Literatura e Literatura Comparada pola Universidade de Santiago de Compostela coa tese \"As alternativas sist\u00e9micas da historia literaria en situaci\u00f3n de conflito cultural. Desenvolvimentos te\u00f3ricos e modelos de renovaci\u00f3n nos casos galego e quebequense\", dirixida por Arturo Casas. Foi lector do Centro de Estudos Galegos da Universidade Nova de Lisboa e actualmente traballa como profesor na Universidade da Coru\u00f1a."}
{"id": "307980", "revid": "1888", "url": "https://gl.wikipedia.org/wiki?curid=307980", "title": "Isaac Lourido Hermida", "text": ""}
{"id": "307983", "revid": "22570", "url": "https://gl.wikipedia.org/wiki?curid=307983", "title": "Washington Mystics", "text": "Os Washington Mystics son un equipo profesional de baloncesto con base na cidade de Washington, D.C.. Xogan na Conferencia Leste da Women's National Basketball Association (WNBA). O equipo foi fundado antes do comezo da tempada 1998.\nOs Mystics clasific\u00e1ronse para os Playoffs en oito dos seus dezasete anos en Washington. Son actualmente a \u00fanica franqu\u00eda que non chegou nunca \u00e1s Finais da WNBA. En 2002 conseguiron chegar \u00e1s Finais de Conferencia, onde perderon contra New York Liberty."}
{"id": "307987", "revid": "5863", "url": "https://gl.wikipedia.org/wiki?curid=307987", "title": "Romualdo Real", "text": "Romualdo Real V\u00e1zquez, finado en Sada o 9 de xaneiro de 1890, foi un xornalista e pol\u00edtico galego.\nTraxectoria.\nRepublicano. Iniciouse como xornalista en \"El Amigo del Pueblo\" e \"El Adalid\" e despois foi redactor de \"El Telegrama\" e colaborou en \"El Anunciador\" e \"La Voz de Galicia\". Dirixiu o semanario sat\u00edrico \"El Danzante\" (1879-1899). Foi concelleiro na Coru\u00f1a e deputado provincial."}
{"id": "307988", "revid": "1888", "url": "https://gl.wikipedia.org/wiki?curid=307988", "title": "Romualdo Real V\u00e1zquez", "text": ""}
{"id": "307990", "revid": "1131", "url": "https://gl.wikipedia.org/wiki?curid=307990", "title": "RTP A\u00e7ores", "text": "RTP A\u00e7ores (en galego RTP Azores) \u00e9 unha canle de televisi\u00f3n p\u00fablica rexional de Portugal. As s\u00faas emisi\u00f3ns est\u00e1n destinadas aos habitantes da Rexi\u00f3n Aut\u00f3noma dos Azores. A RTP A\u00e7ores pertence ao ente de radiotelevisi\u00f3n p\u00fablica, R\u00e1dio e Televis\u00e3o de Portugal.\nO proxecto para a RTP A\u00e7ores comezou o 25 de abril de 1974, e coa hip\u00f3tese de canais de televisi\u00f3n rexionais en Portugal.\nA illa de S\u00e3o Miguel foi escollida para recibir o centro emisor, instal\u00e1ndose os primeiros estudios nun edificio en S\u00e3o Gon\u00e7alo, nos arredores da cidade de Ponta Delgada, despois dalgunhas obras de adaptaci\u00f3n.\nO d\u00eda 10 de agosto de 1975 comezaron as primeiras emisi\u00f3ns de televisi\u00f3n nos Azores, cunha duraci\u00f3n excepcional de 6 horas. Unha vez conclu\u00eddo o per\u00edodo das emisi\u00f3ns experimentais, que durou dous meses, a televisi\u00f3n emit\u00eda cerca de 3 horas diarias. Abriu \u00e1s 15h30, coa intervenci\u00f3n do Presidente da Junta Governativa dos A\u00e7ores, o xeneral Altino Pinto de Magalh\u00e3es, e rematou \u00e1s 21h30 co \"Telejornal\".\nO 4 de xu\u00f1o de 2012, RTP A\u00e7ores concentrou a s\u00faa produci\u00f3n rexional entre as 17:00 e as 00:00. \u00c1s 11:00 e \u00e1s 13:00, \u00e9 retransmitida a canle de noticias RTP Informa\u00e7\u00e3o."}
{"id": "307991", "revid": "23204", "url": "https://gl.wikipedia.org/wiki?curid=307991", "title": "RTP HD", "text": "RTP1 HD ou RTP HD \u00e9 un canal de televisi\u00f3n en alta definici\u00f3n con emisi\u00f3n nas plataformas de pago en Portugal e na TDT de Portugal, a\u00ednda que as s\u00faas emisi\u00f3ns est\u00e1n en probas, na frecuencia da TDT n\u00famero 56.\nIniciou as emisi\u00f3ns no ver\u00e1n de 2008 para emitir os Xogos Ol\u00edmpicos de Pequ\u00edn. Non emitiu nada m\u00e1is nese ano.\nNo 2009, volveu para retransmitires os once xogos de f\u00fatbol da UEFA Champions League.\nEn 2010 transmitiu a 1\u00aa e 2\u00aa media final, as\u00ed como a final do Festival RTP da Can\u00e7\u00e3o 2010. Transmitiu, tam\u00e9n, os xogos do Campionato Mundial de F\u00fatbol FIFA 2010,e en exclusiva para o MEO transmitiunos con opci\u00f3ns interactivas que permit\u00edan seguir un xogador ou adestrador dun equipo e tam\u00e9n ver o resumo do partido. Tam\u00e9n retransmit\u00edu a serie portuguesa de investigaci\u00f3n criminal Cidade Despida, sendo a primeira serie portuguesa en ser retransmitida en HD.\nO 27 de agosto de 2011 transmitiu en HD a Supercopa de Europa e en outubro os xogos de clasificaci\u00f3n da selecci\u00f3n portuguesa para o Euro 2012.\nTransmitiu os xogos de Portugal do Euro 2012 e de seguida os Xogos Ol\u00edmpicos de Londres.\nA RTP a\u00ednda non ten decidido o futuro deste canal. Non se sabe se ser\u00e1 m\u00e1is un canal tem\u00e1tico da RTP (como a RTP Informa\u00e7\u00e3o e RTP Mem\u00f3ria) con programaci\u00f3n propia, ou se chegar\u00e1 definitivamente a estar na grella da TDT de Portugal, ou se transmitir\u00e1 contidos en simultaneamente dun ou m\u00e1is canais da estaci\u00f3n, en \"alta definici\u00f3n\". Non se sabe a\u00ednda se a RTP1 HD ou RTP HD se ser\u00e1 2 nomes para o mesmo canal ou dous canais en HD.\nNovidades, s\u00f3 despois de 2017 (segundo o sitio anacom.pt) se saber\u00e1 se haber\u00e1 e cando: m\u00e1is canles, mellor cobertura, a adopci\u00f3n do sistema DVB-T2 etc.\nEste canal emite en \"alta definici\u00f3n\" a RTP 1, mais por veces pode emitir outros canais da RTP ou ter algunha programaci\u00f3n propia.\nO portugueses qu\u00e9ixanse que este canal, como tam\u00e9n a RTP Informa\u00e7\u00e3o e RTP Mem\u00f3ria, que s\u00f3 est\u00e1n dispo\u00f1ibles nos operadores de televisi\u00f3n de pago, deixando para atr\u00e1s a \"Televisi\u00f3n Dixital Terrestre\". Proba diso foi a RTP ter rexeitado na s\u00faa oferta da PT para emitir os Xogos Ol\u00edmpicos de Londres no canal HD da TDT, por unha cuant\u00eda simb\u00f3lica."}
{"id": "307992", "revid": "54334", "url": "https://gl.wikipedia.org/wiki?curid=307992", "title": "Intact Media Group", "text": "Intac Media Group \u00e9 un conglomerado de empresas formado por unha serie de empresas de medios de comunicaci\u00f3n en Roman\u00eda. Os seus negocios bas\u00e9anse enteiramente nos negocios de \u00e1mbito privado. Un considerable n\u00famero dos m\u00e1is importantes medios audiovisuais e da industria da empresa escrita lanzaron baixo unha mesma marca o seu primeiro produto, Intact Printing House, a cal foi constitu\u00edda no ano 1991.\nForma parte do Holding GRIVCO,\u00a0propiedade do pol\u00edtico e home de negocios\u00a0Dan Voiculescu. Intact \u00e9 un dos grupos m\u00e1is grandes de capital enteiramente roman\u00e9s e no ano\u00a02007\u00a0facturou 130 mill\u00f3ns de euros.\nAs oficinas da Intact Media Center en Bucarest (Roman\u00eda) foron desmanteladas polo Estado roman\u00e9s en 2014, como consecuencia da sentenza do xu\u00edzo (entre outros imputados) contra Dan Voiculescu, o fundador de Intact Media Group. O edificio foi posto \u00e1 venda coa finalidade de que o Estado poida recuperar os prexu\u00edzos causados como consecuencia da privatizaci\u00f3n fraudulenta do Instituto de Investigaci\u00f3n Alimentaria no ano 2003.\nListaxe de compa\u00f1\u00edas da Intact Media Group.\nEn xullo do ano 2011, as compa\u00f1\u00edas que forman parte da Intact Group eran:"}
{"id": "307993", "revid": "89787", "url": "https://gl.wikipedia.org/wiki?curid=307993", "title": "Dan Voiculescu", "text": "Dan Voiculescu, nado en Bucarest o 25 de setembro de 1946, \u00e9 un pol\u00edtico e home de negocios roman\u00e9s.\nTraxectoria.\nFoi o fundador e presidente do Partido Conservador, e foi senador no Senado de Roman\u00eda desde o 2004 at\u00e9 a s\u00faa destituci\u00f3n no ano 2012 por unha sentenza xudicial.\nDan Voiculescu \u00e9 un dos homes m\u00e1is ricos do seu pa\u00eds, cunha fortuna estimada entre 1.5 e 1-6 bill\u00f3ns de euros, en relaci\u00f3n \u00e1 listaxe dos 300 homes m\u00e1is ricos da Roman\u00eda segundo \u00e1 revista \"Capital\" en outubro do ano 2009. O Intact Media Group, fundado por Dan Voiculescu, ten en posesi\u00f3n os medios m\u00e1is importantes de televisi\u00f3n (os m\u00e1is salientables son Antena 1 e Antena 3), estaci\u00f3ns de radio, como tam\u00e9n prensa e revistas (Jurnalul Na\u0163ional e Gazeta Sporturilor).\nEn agosto do ano 2014, Voiculescu foi culpado e sentenciado a dez anos de prisi\u00f3n por evasi\u00f3n fiscal."}
{"id": "308003", "revid": "89787", "url": "https://gl.wikipedia.org/wiki?curid=308003", "title": "All Hope Is Gone", "text": "All Hope Is Gone \u00e9 o cuarto \u00e1lbum de estudio do grupo Slipknot, publicado o 20 de agosto de 2008 baixo o selo Roadrunner Records. A promoci\u00f3n do \u00e1lbum tivo lugar na xira All Hope Is Gone World Tour e no Mayhem Festival. Chegou ao n\u00famero un das listas de vendas en nove pa\u00edses, inclu\u00edndo a \"Billboard\" 200, e foi certificado coma disco de platino pola RIAA o 10 de agosto de 2010 tras vender m\u00e1is de 1\u00a0000\u00a0000 de exemplares nos Estados Unidos."}
{"id": "308007", "revid": "89787", "url": "https://gl.wikipedia.org/wiki?curid=308007", "title": "Benzopireno", "text": "Un benzopireno \u00e9 un composto org\u00e1nico coa f\u00f3rmula C20H12. Desde un punto de vista estrutural, os is\u00f3meros incoloros do benzopireno son hidrocarburos pentac\u00edclicos e son produtos de fusi\u00f3n do pireno e un grupo fenileno. D\u00faas especies is\u00f3meras do benzopireno son o benzo[\"a\"]pireno e o, menos com\u00fan, benzo[\"e\"]pireno. Pertencen \u00e1 clase qu\u00edmica dos hidrocarburos arom\u00e1ticos polic\u00edclicos.\nCaracter\u00edsticas.\nCompostos relacionados cos benzopirenos son os ciclopentapirenos, dibenzopirenos, indenopirenos e naftopirenos. O benzopireno \u00e9 un compo\u00f1ente da pez e aparece xunto con outras especies arom\u00e1ticas pentac\u00edclicas relacionadas como o piceno, os benzofluorantenos, e o perileno. Em\u00edtense de forma natural durante os incendios forestais e as erupci\u00f3ns volc\u00e1nicas e poden tam\u00e9n atoparse no alcatr\u00e1n de hulla, fume dos cigarros, fume da combusti\u00f3n da madeira, e de comidas queimadas ou torradas como o caf\u00e9. Os fumes que se orixinan de goteos de graxas de alimentos que caen en brasas de carb\u00f3n vexetal son ricos en benzopirenos, os cales poden condensarse en alimentos feitos \u00e1 grella.\nOs benzopirenos son problem\u00e1ticos porque se intercalan no ADN, interferindo coa transcrici\u00f3n. Consid\u00e9ranse contaminantes e carcin\u00f3xenos. Foron especialmente ben investigados os mecanismos de acci\u00f3n das modificaci\u00f3ns do ADN relacionadas co benzo[\"a\"]pireno e relaci\u00f3nanse coa actividade do citocromo P450 da subclase 1A1 (CYP1A1). Aparentemente, a alta actividade do CYP1A1 na mucosa intestinal impide que entren cantidades importantes do benzo[\"a\"]pireno inxerido no sangue portal e na circulaci\u00f3n sist\u00e9mica. O mecanismo de detoxificaci\u00f3n intestinal (pero non o hep\u00e1tico) parece depender de receptores que reco\u00f1ecen compo\u00f1entes da superficie bacteriana (TLR2).\nExisten probas que ligan o benzo[\"a\"]pireno coa formaci\u00f3n de cancro pulmonar.\nEn 2014 a NASA anunciou a preparaci\u00f3n dunha base de datos moi mellorada para rastrear no Universo hidrocarburos arom\u00e1ticos polic\u00edclicos (PAHs), entre os que se incl\u00faen os benzopirenos. Consid\u00e9rase que m\u00e1is do 20% do carbono existente no Universo pode estar asociado con PAHs, que son os posibles materiais de partida para a formaci\u00f3n de vida extraterrestre (abiox\u00e9nese). Os PAHs puideron terse formado pouco despois do Big Bang, est\u00e1n moi estendidos por todo o Universo, e est\u00e1n asociados coas estrelas novas e os exoplanetas."}
{"id": "308010", "revid": "5863", "url": "https://gl.wikipedia.org/wiki?curid=308010", "title": "M\u00fasica chutney", "text": "A m\u00fasica chutney ten como elementos base a m\u00fasica soca e as bandas sonoras de pel\u00edculas hindi. As letras son escritas en hindi ou ingl\u00e9s e transpostas para ritmos musicais t\u00edpicos de m\u00fasica soca e de m\u00fasicas de pel\u00edculas hindi. Entre os nomes dos artistas m\u00e1is com\u00fans at\u00f3panse Anand Yankaran, Rikki Jai, Adesh Samaroo e Terry Gajraj. Alg\u00fans exemplos de m\u00fasica chutney poden ser encontrados nas seguintes m\u00fasicas: Poulaurie Beena Chutney, Dhal Belly Indian e Rum Till I Die. O x\u00e9nero ou estilo de m\u00fasica chutney est\u00e1 popularizado e pode ser encontrado na comunidade indiana das illas Trinidad e Tobago, G\u00fciana, Suriname, e por entre a comunidade indiana de Toronto no Canad\u00e1, e a comunidade de Nova York nos Estados Unidos de Am\u00e9rica.\nAs m\u00fasicas chutney te\u00f1en caracter\u00edsticas \"uptempo\". Na lista dos instrumentos popularmente utilizados incl\u00faense o \"dholak\", o \"harmonium\" e o \"dhantal\". As orixes deste x\u00e9nero de m\u00fasica bas\u00e9anse na natureza relixiosa, no entanto hoxe en d\u00eda estas influencias son raramente encontradas fora do movemento Sai Baba. A pesar do chutney ter sido predominantemente executado por m\u00fasicos do x\u00e9nero feminino no inicio, hoxe en d\u00eda \u00e9 executado tanto por homes como por mulleres."}
{"id": "308011", "revid": "56817", "url": "https://gl.wikipedia.org/wiki?curid=308011", "title": "El P\u00e1jaro", "text": "El P\u00e1jaro foi un semanario editado en Vilagarc\u00eda de Arousa entre 1895 e 1896.\nHistoria e caracter\u00edsticas.\nApareceu en novembro de 1895. Semanario humor\u00edstico. Cesou a s\u00faa publicaci\u00f3n a principios de 1896."}
{"id": "308016", "revid": "54334", "url": "https://gl.wikipedia.org/wiki?curid=308016", "title": "Pilar Dopazo", "text": "Pilar Dopazo Leir\u00f3s, nada en Pontevedra en 1972, \u00e9 unha pol\u00edtica galega de Compromiso por Galicia.\nTraxectoria.\nAdministrativa de formaci\u00f3n, \u00e9 parada de longa duraci\u00f3n, directiva da Asociaci\u00f3n de Veci\u00f1os da Estribela, do Santo Andr\u00e9 Club de F\u00fatbol e presidenta da ANPA do Colexio Sagrado Coraz\u00f3n dos Praceres. Encabezou a candidatura de Compromiso por Galicia \u00e1 alcald\u00eda de Pontevedra nas elecci\u00f3ns municipais de 2015."}
{"id": "308018", "revid": "5863", "url": "https://gl.wikipedia.org/wiki?curid=308018", "title": "Tr\u00e1fico il\u00edcito", "text": "O tr\u00e1fico il\u00edcito, o tr\u00e1fico ilegal, ou tr\u00e1fico ilex\u00edtimo, \u00e9 calquera forma de comercio que non estea permitido legal ou moralmente. Tr\u00e1tase, polo tanto, dun delito (un quebrantamento da lei) ou dunha falta \u00e9tica. Co\u00f1\u00e9cese como \"acto il\u00edcito\" todo acto contrario a dereito. A \"causa il\u00edcita\", por outra parte, \u00e9 aquela que se op\u00f3n \u00e1s leis ou \u00e1 moral.\nNon hai que esquecer que tam\u00e9n existe o que se co\u00f1ece como \"il\u00edcito administrativo\", que se define como o acto ou a conduta que \u00e9 totalmente contraria ao que establece o dereito, \u00e9 dicir, o il\u00edcito administrativo \u00e9 unha infracci\u00f3n a calquera do conxunto de prohibici\u00f3ns que se organizan dentro dos ordenamentos xur\u00eddicos ou administrativos, como poden ser as leis o ordenamentos que regulan os impostos, o tr\u00e1fico de veh\u00edculos ou o goberno das administraci\u00f3ns p\u00fablicas. A este respecto destacan, nos \u00faltimos tempos, delitos como o tr\u00e1fico de influencias, o tr\u00e1fico de persoas ou o tr\u00e1fico de bens culturais, entre outros."}
{"id": "308019", "revid": "22795", "url": "https://gl.wikipedia.org/wiki?curid=308019", "title": "Tr\u00e1fico ilegal", "text": ""}
{"id": "308020", "revid": "22795", "url": "https://gl.wikipedia.org/wiki?curid=308020", "title": "Tr\u00e1fico ilex\u00edtimo", "text": ""}
{"id": "308021", "revid": "1131", "url": "https://gl.wikipedia.org/wiki?curid=308021", "title": "Masriudoms", "text": "Masriudoms \u00e9 unha localidade que pertence ao concello de Vandell\u00f2s i l'Hospitalet de l'Infant, na provincia de Tarragona.\nMasriudoms at\u00f3pase a 199 m de altitude, xunto \u00e1 estrada C-44, entre l'Hospitalet de l'Infant e Masboquera.\nTen 46 habitantes censados. Algunhas casas antigas foron reconstru\u00eddas pero moitas outras est\u00e1n en estado de ru\u00edna."}
{"id": "308022", "revid": "89787", "url": "https://gl.wikipedia.org/wiki?curid=308022", "title": "Masboquera", "text": "Masboquera \u00e9 unha localidade que pertence ao concello de Vandell\u00f2s i l'Hospitalet de l'Infant, na provincia de Tarragona.\nMasboquera at\u00f3pase a 228 m de altitude, xunto \u00e1 estrada C-44, entre Masriudoms e Vandell\u00f2s. Ten 46 habitantes censados.\nO 15 de novembro cel\u00e9brase a festa patronal na honra a Santa Isabel de Hungr\u00eda."}
{"id": "308023", "revid": "5863", "url": "https://gl.wikipedia.org/wiki?curid=308023", "title": "Ilegal", "text": "Ilegal, ilegales e ilegalidade, poden referirse a:"}
{"id": "308024", "revid": "72012", "url": "https://gl.wikipedia.org/wiki?curid=308024", "title": "Dark Souls II", "text": " \u00e9 un videoxogo de rol e acci\u00f3n. O terceiro t\u00edtulo da serie, \"Dark Souls II\" foi desenvolvido para Microsoft Windows, PlayStation 3 e Xbox 360 por From Software, quen publicou o xogo no Xap\u00f3n. Por outra banda, Bandai Namco Games distribu\u00edu o xogo noutras rexi\u00f3ns.\n\"Dark Souls II\" foi anunciado nos Premios de Videoxogos Spike Video Game Awards o 7 de decembro de 2012. Hidetaka Miyazaki, que foi o director nos dous xogos anteriores, \"Demon's Souls\" e \"Dark Souls\", actuou de supervisor, xa que o xogo foi dirixido por Tomohiro Shibuya e Yui Tanimura. Malia que est\u00e1 ambientado no mesmo mundo, non existe unha conexi\u00f3n da historia entre \"Dark Souls\" e \"Dark Souls II\"."}
{"id": "308026", "revid": "5863", "url": "https://gl.wikipedia.org/wiki?curid=308026", "title": "Xos\u00e9 Ant\u00f3n Mascato Garc\u00eda", "text": ""}
{"id": "308028", "revid": "5863", "url": "https://gl.wikipedia.org/wiki?curid=308028", "title": "Xos\u00e9 Ant\u00f3n Mascato", "text": ""}
{"id": "308030", "revid": "22570", "url": "https://gl.wikipedia.org/wiki?curid=308030", "title": "Il\u00edcito", "text": "Il\u00edcito, ilegal, ou ilex\u00edtimo, \u00e9 todo acto que non estea permitido legal ou moralmente. Tr\u00e1tase, polo tanto, dun delito (un quebrantamento da lei) ou dunha falta \u00e9tica. Co\u00f1\u00e9cese, por tanto, como acto il\u00edcito todo acto contrario a dereito. A \"causa il\u00edcita\", por outra parte, \u00e9 aquela que se op\u00f3n \u00e1s leis ou \u00e1 moral.\nNon hai que esquecer que tam\u00e9n existe o que se co\u00f1ece como il\u00edcito administrativo, que se define como o acto ou a conduta que \u00e9 totalmente contraria ao que establece o dereito, \u00e9 dicir, o il\u00edcito administrativo \u00e9 unha infracci\u00f3n a calquera do conxunto de prohibici\u00f3ns que se organizan dentro dos ordenamentos xur\u00eddicos ou administrativos, como poden ser as leis o ordenamentos que regulan os impostos, o tr\u00e1fico de veh\u00edculos ou o goberno das administraci\u00f3ns p\u00fablicas.\nDo mesmo xeito, tam\u00e9n est\u00e1 o il\u00edcito tributario, que \u00e9 unha violaci\u00f3n das leis financeiras existentes. Esta acci\u00f3n d\u00e1 lugar a que a persoa infractora te\u00f1a que \u201ccompensar\u201d aquel acto mediante o pago dunha cantidade de di\u00f1eiro, ben ao Estado ou a outra entidade p\u00fablica (Goberno da Comunidade Aut\u00f3noma, Deputaci\u00f3n Provincial ou Concello). Outras sanci\u00f3ns que se poden establecer son a clausura temporal do establecemento comercial, inhabilitaci\u00f3n ou mesmo prisi\u00f3n.\nO enriquecemento il\u00edcito \u00e9 un concepto que fai referencia ao acto de enriquecerse por medios contrarios \u00e1 lei. Esta noci\u00f3n adoita utilizarse para sinalar ao funcionario p\u00fablico que aproveita o seu poder e autoridade para realizar negocios ilegais ou que obt\u00e9n di\u00f1eiro grazas a subornos.\nPor\u00e9n, tampouco podemos pasarmos por alto que existen outros actos, igualmente delitivos, de comercio il\u00edcito, alg\u00fans deles verdadeiramente repugnantes, como o narcotr\u00e1fico ou o tr\u00e1fico de persoas (de nenos, mulleres, inmigrantes etc,) as\u00ed como como o de obras de arte que, a\u00ednda que menos repulsivos, do mesmo xeito levan a moitas persoas a seren xulgadas e condenadas con penas de c\u00e1rcere."}
{"id": "308031", "revid": "22795", "url": "https://gl.wikipedia.org/wiki?curid=308031", "title": "Ilex\u00edtimo", "text": ""}
{"id": "308034", "revid": "56817", "url": "https://gl.wikipedia.org/wiki?curid=308034", "title": "El Propagador", "text": "El Propagador foi un semanario editado Ferrol entre 1895 e 1896.\nHistoria e caracter\u00edsticas.\nApareceu en decembro de 1895. Semanario cat\u00f3lico, estaba dirixido por Manuel Comellas. A\u00ednda se publicaba en setembro de 1896"}
{"id": "308047", "revid": "56817", "url": "https://gl.wikipedia.org/wiki?curid=308047", "title": "Igrexa ortodoxa b\u00falgara", "text": "A Igrexa ortodoxa b\u00falgara (en , \"Bulgarska pravoslavna tsurkva\"), \u00e9 unha das igrexas ortodoxas autoc\u00e9falas, en comu\u00f1\u00f3n co resto da Igrexa ortodoxa. Ten arredor de 6,5 mill\u00f3ns de fieis en Bulgaria, aos que hai que engadir entre 1,5 e 2 mill\u00f3ns no estranxeiro; e \u00e9 a m\u00e1is antiga das igrexas ortodoxas eslavas, sendo reco\u00f1ecida como independente pola Igrexa ortodoxa de Constantinopla en 927.\nO primado da Igrexa \u00e9 o patriarca de toda Bulgaria, o s\u00e9timo na orde de precedencia da Igrexa ortodoxa. O seu territorio abrangue Bulgaria, e ten tam\u00e9n xurisdici\u00f3n sobre as dioceses b\u00falgaras no estranxeiro."}
{"id": "308061", "revid": "35560", "url": "https://gl.wikipedia.org/wiki?curid=308061", "title": "Dicasterio para a Doutrina da Fe", "text": "O Dicasterio para a Doutrina da Fe (en ) \u00e9 o m\u00e1is antigos dos departamentos da Curia Romana. Fundouse co prop\u00f3sito de defender \u00e1 Igrexa das herex\u00edas, e constit\u00fae o organismo responsable de promulgar e defender a doutrina cat\u00f3lica. Antigamente era co\u00f1ecida co nome de Suprema Sagrada Congregaci\u00f3n da Inquisici\u00f3n Romana e Universal, entre 1904 e 1965, co de Suprema Sagrada Congregaci\u00f3n do Santo Oficio e de 1965 a 2022 como Congregaci\u00f3n para a Doutrina da Fe.\nFundouno o papa Paulo III en 1542. A s\u00faa s\u00e9 at\u00f3pase no Palacio do Santo Oficio, f\u00f3ra da Cidade do Vaticano. Entre os membros do dicasterio hai cardeais, bispos, presb\u00edteros, te\u00f3logos laicos e canonistas. O actual prefecto \u00e9 o cardeal Luis Ladaria."}
{"id": "308064", "revid": "27155", "url": "https://gl.wikipedia.org/wiki?curid=308064", "title": "Daunorrubicina", "text": "A daunorrubicina ou daunomicina (daunomicina cerubidina) \u00e9 un quimioter\u00e1pico da familia da antraciclina que se administra como tratamento para alg\u00fans tipos de cancro. \u00c9 usado principalmente para tratar tipos espec\u00edficos de leucemia (leucemia mieloide aguda e leucemia linfoc\u00edtica aguda). \u00c9 un produto natural illado inicialmente da bacteria \"Streptomyces peucetius\".\nExiste unha formulaci\u00f3n con liposomas da daunorrubicina, chamada daunorrubicina liposomal (\"DaunoXome\").\nHistoria.\nNa d\u00e9cada de 1950, unha compa\u00f1\u00eda de investigaci\u00f3n italiana, Farmitalia Research Laboratories, empezou un programa de investigaci\u00f3n para illar compostos anticancerosos procedentes de microbios que viv\u00edan no solo. Illouse unha mostra de solo da \u00e1rea que rodea Castel del Monte, un castelo do s\u00e9culo XIII na rexi\u00f3n italiana de Apulia. Illouse unha nova cepa de \"Streptomyces peucetius\", que produc\u00eda un pigmento vermello, e a partir dela obt\u00edvose un antibi\u00f3tico, que se atopou que ti\u00f1a unha boa actividade contra os tumores en ratos. Dado que un grupo de investigadores franceses descubriu o mesmo composto aproximadamente ao mesmo tempo, os dous equipos decidiron chamar ao novo composto daunorrubicina, combinando o nome \"Dauni\", unha tribo anterior ao Imperio Romano que ocupaba a \u00e1rea de Italia onde se illou o composto, coa palabra francesa \"rubis\" (rub\u00ed), que describ\u00eda a s\u00faa cor. Os ensaios cl\u00ednicos empezaron na d\u00e9cada de 1960, e o f\u00e1rmaco tivo \u00e9xito no tratamento de leucemias agudas e linfomas. Por\u00e9n, en 1967, reco\u00f1eceuse que a daunorrubicina pod\u00eda producir unha toxicidade card\u00edaca mortal.\nUsos.\nA daunorubicina fai m\u00e1is lento ou det\u00e9n o crecemento de c\u00e9lulas cancerosas no corpo. O tratamento real\u00edzase xeralmente xunto con outros quimioter\u00e1picos (como a citarabina), e a s\u00faa administraci\u00f3n depende do tipo de tumor e do grao de resposta.\nAdemais do seu principal uso no tratamento da leucemia mieloide aguda, a daunorrubicina tam\u00e9n se usa paa tratar o neuroblastoma. A daunorrubicina foi utilizada con outros axentes quimioter\u00e1picos para tratar a fase bl\u00e1stica da leucemia miel\u00f3xena cr\u00f3nica.\nA daunorrubicina tam\u00e9n se usa como material de partida para a fabricaci\u00f3n semisint\u00e9tica de doxorrubicina, epirrubicina e idarrubicina.\nMecanismo de acci\u00f3n.\nIgual que fai a doxorrubicina, a daunorrubicina interacciona co ADN por intercalaci\u00f3n e inhibici\u00f3n da bios\u00edntese macromolecular. Isto inhibe a progresi\u00f3n do encima topoisomerase II, que relaxa os superenrolamentos no ADN para facer a transcrici\u00f3n. A daunorrubicina estabiliza o complexo desta topoisomerase despois de que esta rompe a cadea do ADN para facer a replicaci\u00f3n, o que implide que a dobre h\u00e9lice do ADN se volva a selar e, deste modo, det\u00e9n o proceso de replicaci\u00f3n do ADN.\nAo unirse ao ADN, a doxorrubicina ou daunomicina interc\u00e1lase dirixindo o seu residuo daunosamina cara ao suco menor do ADN. Ten unha maior preferencia por sitios con d\u00faas pares de bases G/C adxacentes flanqueadas no lado 5' por un par de bases A/T. A daunomicina \u00fanese efectivamente a cada 3 pares de bases deste tipo e induce un \u00e1ngulo de desenrolamento local de 8\u00b0, pero unha distorsi\u00f3n non significativa da conformaci\u00f3n da h\u00e9lice.\nPode tam\u00e9n inducir a expulsi\u00f3n de histonas da cromatina por medio de intercalaci\u00f3n.\nRuta de administraci\u00f3n.\nA daunorrubicina s\u00f3 deber\u00eda administrarse por infusi\u00f3n intravenosa r\u00e1pida. Non deber\u00eda administrarse intramuscularmente ou por v\u00eda subcut\u00e1nea, xa que pode causar unha extensa necrose nos tecidos.\nTampouco deber\u00eda administrarse nunca intratecalmente (no canal medular vertebral), xa que isto causar\u00eda un extenso dano no sistema nervioso e pode levar \u00e1 morte. A daunorrubicina foi usada por v\u00eda intravenosa (dentro do ollo) co prop\u00f3sito de impedir a vitreorretinopat\u00eda proliferativa, unha complicaci\u00f3n com\u00fan da cirurx\u00eda de desprendemento de retina, pero non se viu que fose efectiva, polo que actualmente non se usa para ning\u00fan outro fin oft\u00e1lmico.\nTen unha vida media de 26,7 horas (metabolito), un metabolismo hep\u00e1tico e unha excreci\u00f3n biliar e urinaria."}
{"id": "308068", "revid": "22570", "url": "https://gl.wikipedia.org/wiki?curid=308068", "title": "Sporting Fingal F.C.", "text": "Sporting Fingal Football Club () foi un club profesional de f\u00fatbol do condado de Fingal en Irlanda. Competiu na primeira divisi\u00f3n da League of Ireland entre 2008 e 2011. O antigo responsable dos Shamrock Rovers, Liam Buckley dirix\u00eda ao club, mestres o antigo xogador do Arsenal, John Devine era o seu adestrador xefe. Xogaba como local no Morton Stadium en Santry, suburbio de Dubl\u00edn. O club desapareceu por problemas financeiros."}
{"id": "308077", "revid": "5863", "url": "https://gl.wikipedia.org/wiki?curid=308077", "title": "Xos\u00e9 Espinosa Rodr\u00edguez", "text": ""}
{"id": "308078", "revid": "5863", "url": "https://gl.wikipedia.org/wiki?curid=308078", "title": "Jos\u00e9 Espinosa de los Monteros y Rodr\u00edguez", "text": ""}
{"id": "308079", "revid": "5863", "url": "https://gl.wikipedia.org/wiki?curid=308079", "title": "Xos\u00e9 Espinosa de los Monteros e Rodr\u00edguez", "text": ""}
{"id": "308081", "revid": "5863", "url": "https://gl.wikipedia.org/wiki?curid=308081", "title": "Xos\u00e9 Espinosa de los Monteros y Rodr\u00edguez", "text": ""}
{"id": "308082", "revid": "27155", "url": "https://gl.wikipedia.org/wiki?curid=308082", "title": "Daunomicina", "text": ""}
{"id": "308085", "revid": "23204", "url": "https://gl.wikipedia.org/wiki?curid=308085", "title": "Los Angeles Sparks", "text": "Os Los Angeles Sparks son un equipo profesional de baloncesto con base na cidade dos \u00c1nxeles (California). Xogan na Conferencia Oeste da Women's National Basketball Association (WNBA). O equipo foi fundado antes do comezo da tempada inaugural de 1997. Os Sparks non est\u00e1n afiliados a ning\u00fan equipo da NBA, pero comparten mercado cos Los Angeles Lakers e os Los Angeles Clippers.\nOs Sparks clasific\u00e1ronse para os Playoffs en 14 dos seus 18 anos nos \u00c1nxeles. Nos anos 2001, 2002 e 2003, os Sparks chegaron \u00e1s Finais da WNBA, e conseguiron o t\u00edtulo nas d\u00faas primeiras ocasi\u00f3ns, derrotando a Charlotte e New York, respectivamente."}
{"id": "308087", "revid": "5863", "url": "https://gl.wikipedia.org/wiki?curid=308087", "title": "Jos\u00e9 Espinosa", "text": " pode referirse a:"}
{"id": "308089", "revid": "56817", "url": "https://gl.wikipedia.org/wiki?curid=308089", "title": "Minnesota Lynx", "text": "Os Minnesota Lynx son un equipo profesional de baloncesto con base na cidade de Minneapolis, Minnesota. Xogan na Conferencia Oeste da Women's National Basketball Association (WNBA). O equipo foi fundado antes do comezo da tempada 1999 da WNBA.\nOs Lynx clasific\u00e1ronse para os Playoffs en 6 dos seus 16 anos en Minneapolis. Conseguiron o t\u00edtulo da WNBA en 2011 e 2013."}
{"id": "308090", "revid": "1131", "url": "https://gl.wikipedia.org/wiki?curid=308090", "title": "Galer\u00eda de imaxes de Moreda, Taboada", "text": "Santa Mar\u00eda de Moreda \u00e9 unha parroquia do concello de Taboada na comarca de Chantada."}
{"id": "308091", "revid": "89787", "url": "https://gl.wikipedia.org/wiki?curid=308091", "title": "Perca com\u00fan", "text": "A perca com\u00fan (\"Perca fluviatilis\") \u00e9 un peixe da familia dos p\u00e9rcidos. \u00c9 unha especie depredadora de perca que habita en Europa e no norte de Asia. A especie \u00e9 unha presa habitual para os pescadores con anzol, e foi amplamente introducida al\u00e9n da s\u00faa \u00e1rea nativa, en Australia, Nova Zelandia e Sur\u00e1frica. Por mor disto, causaron un grave dano \u00e1s poboaci\u00f3ns de peixes nativos de Australia e foi declarada unha especie nociva en Nova Gales do Sur.\nA perca com\u00fan \u00e9 de cor verde coas zonas p\u00e9lvica e as aletas anal e caudal de cor vermella. Te\u00f1en entre cinco e nove barras verticais nos laterais.\nA perca com\u00fan pode variar moito entre diferentes corpos de auga. A s\u00faa esperanza de vida \u00e9 duns 22 anos, e as percas m\u00e1is vellas son moito meirandes do nomal, sendo o tama\u00f1o m\u00e1ximo rexistrado de 60\u00a0cm de lonxitude. O r\u00e9cord brit\u00e1nico \u00e9 de 2,8\u00a0kg, pero son maiores as da Europa continental que as das illas Brit\u00e1nicas. O desove da perca prod\u00facese (no hemisferio norte) a finais de abril e comezos de maio, depositando os ovos sobre plantas acu\u00e1ticas, ou en p\u00f3las de \u00e1rbores e arbustos inmersas na auga. Os ovos non eclosionan at\u00e9 o mes de xullo."}
{"id": "308093", "revid": "23204", "url": "https://gl.wikipedia.org/wiki?curid=308093", "title": "Lucioperca", "text": "A lucioperca (Sander lucioperca, sin\u00f3nimo \"Stizostedion lucioperca\") \u00e9 un peixe de auga doce da familia dos p\u00e9rcidos que habita no oeste de Eurasia. Est\u00e1 emparentado coa perca. Ten un aspecto intermedio entre unha perca e un lucio, con cabeza e corpo alongados, e unha aleta dorsal dobre, a primeira espi\u00f1enta, aleta caudal homocerca e a anal espi\u00f1enta.\nEn Europa existe unha segunda especie parecida (\"Sander volgensis\") que vive nos r\u00edos do sur de Rusia e na cunca do Danubio. Sosp\u00e9itase que estas d\u00faas especies poden hibridarse ocasionalmente nas \u00e1reas onde son simp\u00e1tricas, xa que producen h\u00edbridos f\u00e9rtiles en catividade, a\u00ednda que non se atoparon h\u00edbridos naturais, polo que se cre que poder\u00eda haber fortes mecanismos de illamento reprodutivo no apareamento e copulaci\u00f3n (illamento precig\u00f3tico) que dificultasen a hibridaci\u00f3n. Moi parecido a el \u00e9 o peixe norteamericano do mesmo x\u00e9nero \"Sander vitreus\".\nA lucioperca \u00e9 unha especie popular entre os pescadores en moitas partes de Europa. A mi\u00fado c\u00f3mese e \u00e9 moi aprezado, ata o punto que nalgunhas partes de Europa central e oriental \u00e9 considerado un dos peixes gastronomicamente m\u00e1is valiosos. \u00c9 aprezado pola s\u00faa carne tenra, firme e clara, as s\u00faas poucas espi\u00f1as e delicado sabor. Nalgunhas rexi\u00f3ns a solta de cr\u00edas de lucioperca est\u00e1 restrinxida, xa que as poboaci\u00f3ns naturais abondan para prover suficientemente a pesca deportiva e comercial, o que evita que se disparen as poboaci\u00f3ns deste gran depredador que ter\u00eda efectos adversos sobre outros peixes.\nPode chegar aos 20\u00a0kg de peso, a\u00ednda que as capturas normais son considerablemente menores. Chega a ter unha lonxitude de 40\u201380\u00a0cm cunha lonxitude m\u00e1xima de 120\u00a0cm. A lucioperca pode prosperar en augas con pouca visibilidade (a diferenza do lucio, que predomina en augas claras). A lucioperca necesita unha gran cantidade de ox\u00edxeno.\nFoi introducida nalgunhas partes de Europa onde non era ind\u00edxena, como na Pen\u00ednsula Ib\u00e9rica ou no Reino Unido, onde estableceu poboaci\u00f3ns florecentes e se considera unha especie nociva. Debido ao seu potencial colonizador e a que constit\u00fae unha ameaza grave para as especies aut\u00f3ctonas, os h\u00e1bitats ou os ecosistemas, esta especie foi catalogada no Cat\u00e1logo Espa\u00f1ol de Especies Ex\u00f3ticas Invasoras, aprobado polo Real Decreto 1628/2011, do 14 de novembro de 2011, polo que est\u00e1 prohibida en Espa\u00f1a a s\u00faa introduci\u00f3n no medio natural, a posesi\u00f3n, o transporte, o tr\u00e1fico e o comercio."}
{"id": "308094", "revid": "23204", "url": "https://gl.wikipedia.org/wiki?curid=308094", "title": "Sander lucioperca", "text": ""}
{"id": "308095", "revid": "89787", "url": "https://gl.wikipedia.org/wiki?curid=308095", "title": "Enrique Mac\u00edas Alonso", "text": "Enrique Xerardo Mac\u00edas Alonso, comunmente citado como Enrique X. Mac\u00edas ou m\u00e1is simplemente como Enrique Mac\u00edas, nado en Vigo o 18 de maio de 1958 e finado na mesma cidade o 4 de novembro de 1995, foi un compositor galego.\nTraxectoria.\nMac\u00edas naceu na r\u00faa Taboada Leal, no seo dunha familia de sete irm\u00e1ns. A parte paterna \u00e9 orixinaria da provincia de Ourense, mais o seu pai nacera en Vigo. A s\u00faa nai naceu na Arxentina, filla de emigrantes. Cursou estudos no colexio dos Maristas e no Instituto Santa Irene. Non cursou estudos superiores. Militou nas xuventudes do Partido Comunista de Galicia.\nNos anos setenta entrou en contacto coas Xuventudes Musicais de Vigo, co seu director, Manuel \u00c1lvarez, e con Rogelio Groba Groba. Nesa mesma d\u00e9cada entrou en contacto con Juli\u00e1n Hern\u00e1ndez, con Rudesindo Soutelo e co colectivo musical Letrinae Musica.\nIntrovertido e de formaci\u00f3n autodidacta, mais con asistencia aos principais cursos de m\u00fasica contempor\u00e1nea europeos, como os de Darmstadt, compuxo as s\u00faas primeiras obras a comezo da d\u00e9cada dos anos setenta, para piano e percusi\u00f3ns, sendo \"Poema de r\u00e9quiem\" (1979), con texto de Celso Emilio Ferreiro, unha das s\u00faas primeiras pezas.\nAs s\u00faas obras foron gravadas para Radio Galega, Radio Nacional de Espa\u00f1a e radios de Finlandia, Pa\u00edses Baixos, Francia e B\u00e9lxica e estreadas en encontros e festivais nacionais e internacionais de m\u00fasica contempor\u00e1nea e noutros dedicados \u00e1 composici\u00f3n experimental.\nSuicidouse con 37 anos de idade.\nObra.\nA s\u00faa meticulosidade e nivel de exixencia levouno a destru\u00edr as composici\u00f3ns feitas antes de 1980, por\u00e9n, e a pesar do seu prematuro pasamento, deixou un dilatado legado.\nReco\u00f1ecementos.\nLeva o nome de Enrique X. Mac\u00edas unha r\u00faa peonil de Vigo, perpendicular \u00e1 Avenida da Hispanidade, inaugurada sendo alcalde Carlos Pr\u00edncipe."}
{"id": "308096", "revid": "23204", "url": "https://gl.wikipedia.org/wiki?curid=308096", "title": "Perca fluviatilis", "text": ""}
{"id": "308097", "revid": "17467", "url": "https://gl.wikipedia.org/wiki?curid=308097", "title": "Enrique X. Mac\u00edas Alonso", "text": ""}
{"id": "308101", "revid": "25871", "url": "https://gl.wikipedia.org/wiki?curid=308101", "title": "Acridina", "text": "A acridina \u00e9 un composto org\u00e1nico heteroc\u00edclico nitroxenado coa f\u00f3rmula C13H9N. As acridinas son derivados substitu\u00eddos deste anel parental. \u00c9 unha mol\u00e9cula plana estruturalmente relacionada co antraceno na que en vez dun dos grupos CH centrais hai un nitr\u00f3xeno. Igual que as mol\u00e9culas relacionadas piridina e quinolina, a acridina \u00e9 lixeiramente b\u00e1sica. \u00c9 un s\u00f3lido case incoloro. Actualmente case non hai aplicaci\u00f3ns comerciais das acridinas, pero noutras \u00e9pocas o uso de tinturas de acridina era moi com\u00fan. Cristaliza formando cristais aciculares.\nIllamento e s\u00edntese.\nCarl Gr\u00e4be e Heinrich Caro foron os primeiros que illaron a acridina, en 1870, a partir do alcatr\u00e1n de hulla. A acridina \u00e9 separada do alcatr\u00e1n de hulla extra\u00e9ndoa con \u00e1cido sulf\u00farico dilu\u00eddo. A adici\u00f3n de dicromato de potasio a esta soluci\u00f3n precipita bicromato de acridina. O bicromato \u00e9 descomposto usando amon\u00edaco.\nA acridina e os seus derivados poden prepararse por procesos sint\u00e9ticos. Na s\u00edntese de acridina de Bernthsen, a difenilamina condensa con \u00e1cidos carbox\u00edlicos en presenza de cloruro de cinc. Cando o \u00e1cido carbox\u00edlico \u00e9 o \u00e1cido f\u00f3rmico, a reacci\u00f3n rende a acridina parental. Cos \u00e1cidos carbox\u00edlicos m\u00e1is grandes, x\u00e9ranse os derivados substitu\u00eddos no \u00e1tomo de carbono meso.\nOutros m\u00e9todos m\u00e1is antigos de s\u00edntese org\u00e1nica de acridinas incl\u00faen os seguintes: condensaci\u00f3n de difenilamina con cloroformo en presenza de cloruro de aluminio, facer pasar vapores de ortoaminodifenilmetano sobre litarxirio (un mineral de \u00f3xido de chumbo) quentado, quentar salicilaldehido con anilina e cloruro de cinc ou destilar acridona (cun grupo carbonilo na posici\u00f3n 9) sobre po de cinc. Outro m\u00e9todo cl\u00e1sico para a s\u00edntese de acridonas \u00e9 a reacci\u00f3n de Lehmstedt-Tanasescu.\nReacci\u00f3ns.\nA acridina realiza as reacci\u00f3ns que se esperan dun N-heterociclo insaturado. Sofren unha N-alquilaci\u00f3n con ioduros de alquilo para formar ioduros de alquil acridinio, os cales son rapidamente transformados por acci\u00f3n de ferricianuro pot\u00e1sico alcalino en \"N\"-alquil acridonas.\nBasicidade.\nA acridina e os seus hom\u00f3logos son debilmente b\u00e1sicos. A acridina \u00e9 unha fotobase que ten un pKa no estado fundamental de 5,1, que \u00e9 similar ao da piridina, e te\u00f1en un pKa no estado excitado de 10,6. Tam\u00e9n comparte propiedades coa quinolina.\nReduci\u00f3n e oxidaci\u00f3n.\nAs acridinas poden ser reducidas a 9,10-dihidroacridinas, \u00e1s veces chamadas leuco-acridinas. A reacci\u00f3n con cianuro pot\u00e1sico d\u00e1 o derivado 9-ciano-9,10-dehidro. Na oxidaci\u00f3n con permanganato pot\u00e1sico, rende \u00e1cido acrid\u00ednico (C9H5N(CO2H)2) tam\u00e9n co\u00f1ecido como quinolina-1,2-\u00e1cido dicarbox\u00edlico. A acridina \u00e9 facilmente oxidada polo \u00e1cido peroximonosulf\u00farico ao amino\u00f3xido de acridina. A posici\u00f3n do carbono 9 da acridina \u00e9 activada por reacci\u00f3ns de adici\u00f3n.\nAplicaci\u00f3ns.\nVarios colorantes e f\u00e1rmacos te\u00f1en o esqueleto da acridina. Moitas acridinas, como a proflavina, tam\u00e9n ta\u00f1en propiedades antis\u00e9pticas. A acridina e os derivados relacionados (como a amsacrina) \u00fanense ao ADN e ARN debido \u00e1s s\u00faas capacidades de intercalaci\u00f3n. O laranxa de acridina (3,6-dimetilaminoacridina) \u00e9 un colorante metacrom\u00e1tico selectivo para \u00e1cidos nucleicos \u00fatil para a determinaci\u00f3n do ciclo celular.\nColorantes.\nEn \u00e9pocas pasadas os colorantes de acridina eran comercialmente significativos, mais agora o seu uso \u00e9 raro porque non destinguen. Os colorantes de acridina prep\u00e1ranse por condensaci\u00f3n de derivados 1,3-diaminobenceno. \u00c9 ilustrativa a reacci\u00f3n do 2,4-diaminotolueno con acetaldehido:\nA 9-fenilacridina \u00e9 a base parental da crisanilina ou a 3,6-diamino-9-fenilacridina, que \u00e9 o constitu\u00ednte fundamental da tintura de fosfina (que non se debe confundir co gas fosfina), un sub-produto na manufactura da rosanilina. A crisanilina forma sales de cor vermella, que tinguen a seda e a la de amarelo; e as soluci\u00f3ns destes sales caracter\u00edzanse pola s\u00faa fluorescencia verde-amarelada. A crisanilina foi sintetizada por O. Fischer e G. Koerner ao condensar orto-nitrobenzaldehido con anilina, o orto-nitro-para-diamino-trifenilmetano resultante \u00e9 reducido ao correspondente composto ortoamino, que en condici\u00f3ns de oxidaci\u00f3n rende crisanilina. A benzoflavina, un is\u00f3mero da crisanilina, \u00e9 tam\u00e9n unha tintura e foi preparada por K. Oehler a partir de meta-fenilenodiamina e benzaldehido. Estas substancias condensan para formar tetra-aminotrifenilmetano, o cal, ao quentalo con \u00e1cidos, perde amon\u00edaco e rende 3,6-diamino-9,10-dihidrofenilacridina, a partir da cal se obt\u00e9n a benzoflavina por oxidaci\u00f3n. \u00c9 un po amarelo, soluble en auga quente.\nSeguridade.\nA acridina \u00e9 un irritante da pel. O seu LD50 (rata, oral) \u00e9 2000\u00a0mg/kg e 500\u00a0mg/kg (rato, oral).\nOutros derivados.\nA acridarsina deriva formalmente da acridina substitu\u00edndo o \u00e1tomo de nitr\u00f3xeno por un de ars\u00e9nico, e a acridofosfina substitu\u00edndoo por f\u00f3sforo."}
{"id": "308102", "revid": "17467", "url": "https://gl.wikipedia.org/wiki?curid=308102", "title": "Enrique X. Mac\u00edas", "text": ""}
{"id": "308103", "revid": "17467", "url": "https://gl.wikipedia.org/wiki?curid=308103", "title": "Enrique Mac\u00edas", "text": ""}
{"id": "308131", "revid": "56817", "url": "https://gl.wikipedia.org/wiki?curid=308131", "title": "Wandsworth", "text": "Wandsworth \u00e9 un distrito (\"borough\") do suroeste do Gran Londres dentro do Londres Interior. Formouse en 1965 pola fusi\u00f3n dos distritos metropolitanos de Battersea e de Wandsworth, ag\u00e1s as zonas de Clapham e a maior parte de Streatham que pasaron ao distrito de Lambeth."}
{"id": "308135", "revid": "98629", "url": "https://gl.wikipedia.org/wiki?curid=308135", "title": "Clarence Brown", "text": "Clarence Leon Brown, nado en Clinton (Massachusetts) o 10 de maio de 1890 e finado en Santa Monica (California) o 17 de agosto de 1987 foi un director de cinema estadounidense.\nTraxectoria.\nFillo dun fabricante de algod\u00f3n, mudouse ao Sur cando cumpriu once anos, asistindo ao instituto e \u00e1 universidade de Knoxville, onde conseguiu dous graos en enxe\u00f1er\u00eda. Traballou na industria automobil\u00edstica, mais abandonouna en 1913 cando comezou a ter interese no cinema. Foi contratado polo Peerless Studio en Fort Lee, New Jersey e converteuse en axudante do director franc\u00e9s Maurice Tourneur.\nTras participar na primeira guerra mundial codirixiu con Tourneur \"The Great Redeemer\" (1920). Ese mesmo ano dirixiu unha gran parte de \"The Last of the Mohicans\" tras ferirse Tourneur nunha ca\u00edda. En 1924 cambiouse \u00e1 Universal e despois \u00e1 Metro-Goldwyn-Mayer, onde foi reco\u00f1ecido polos seus traballos con actrices coma Joan Crawford, \u00e1 que dirixiu seis veces, e Greta Garbo, coa que rodou sete filmes.\nFoi candidato ao Oscar ao mellor director en cinco ocasi\u00f3ns, sen ga\u00f1alo nunca."}
{"id": "308136", "revid": "98629", "url": "https://gl.wikipedia.org/wiki?curid=308136", "title": "Henry King", "text": "Henry King, nado en Christiansburg (Virxinia) o 24 de xaneiro de 1886 e finado en Toluca Lake (California) o 29 de xu\u00f1o de 1982 foi un director de cinema estadounidense.\nTraxectoria.\nAntes de entrar no mundo do cinema, King traballou como actor teatral. En 1912 comezou a aparecer en pequenos papeis cinematogr\u00e1ficos. Debutou coma director en 1915, convert\u00e9ndose nun director de grande \u00e9xito nas d\u00e9cadas de 1920 e 1930.\nDurante a segunda guerra mundial foi comandante da patrulla costeira de Brownsville, Texas. Chegou a ser o piloto privado m\u00e1is vello dos Estados Unidos, obtendo a s\u00faa licenza en 1918.\nKing foi un dos fundadores da Academia das Artes e das Ciencias Cinematogr\u00e1ficas e dirixiu m\u00e1is dun cento de filmes durante a s\u00faa carreira."}
{"id": "308137", "revid": "98629", "url": "https://gl.wikipedia.org/wiki?curid=308137", "title": "Ettore Scola", "text": "Ettore Scola, nado en Trevico (Italia) o 10 de maio de 1931 e finado en Roma o 20 de xaneiro de 2016, foi un director e guionista italiano.\nTraxectoria.\nScola entrou na industria cinematogr\u00e1fica como guionista en 1953 e debutou como director en 1964, con \"Se permettete parliamo di donne\". O seu primeiro \u00e9xito internacional chegou dez anos despois con \"C'eravamo tanto amati\", que retrata a vida e a pol\u00edtica italiana despois da segunda guerra mundial.\nScola dirixiu case corenta filmes en corenta anos. \"Passione d'amore\", baseado nunha novela do s\u00e9culo XIX, foi adaptado como musical por Stephen Sondheim e James Lapine."}
{"id": "308138", "revid": "98629", "url": "https://gl.wikipedia.org/wiki?curid=308138", "title": "William Cameron Menzies", "text": "William Cameron Menzies, nado en New Haven (Connecticut) o 29 de xullo de 1896 e finado nos \u00c1nxeles (California) o 5 de marzo de 1957 foi un director de produci\u00f3n e director art\u00edstico estadounidense que tam\u00e9n traballou como director, produtor e guionista.\nTraxectoria.\nMenzies naceu en Connecticut, fillo dos emigrantes escoceses Charles A. e Helen. Estudou nas universidades de Yale e Edimburgo e tras servir no ex\u00e9rcito estadounidense na primeira guerra mundial asistiu \u00e1 Art Students League of New York.\nMenzies uniuse \u00e1 Famous Players-Lasky, que logo evolucionou na Paramount Pictures, traballando en efectos especiais e dese\u00f1o. En 1929, co produtor Joseph M. Schenck creou unha serie de curtametraxes sonoras, inclu\u00edndo unha versi\u00f3n de dez minutos de \"The Sorcerer's Apprentice\", de Paul Lukas. O seu traballo en \"The Adventures of Tom Sawyer\" (1938) levou o produtor David O. Selznick a contratalo para \"Foise co vento\" (1939). Menzies foi o director da secuencia do incendio de Atlanta e remontou a secuencia on\u00edrica de Salvador Dal\u00ed no filme \"Spellbound\" (1945), de Alfred Hitchcock.\nAdemais do seu traballo como director art\u00edstico, dirixiu filmes dram\u00e1ticos e fant\u00e1sticos, entre eles \"Things to Come\", baseado na obra de H.G. Wells, e \"Invaders from Mars\".\nMenzies finou de cancro pouco despois de rematar o seu traballo como produtor asociado de \"A volta ao mundo en oitenta d\u00edas\" (1956)."}
{"id": "308139", "revid": "137748", "url": "https://gl.wikipedia.org/wiki?curid=308139", "title": "Jos\u00e9 Guerra Campos", "text": "Jos\u00e9 Guerra Campos, nado en Seares de Abaixo (Ames) o 13 de setembro de 1920 e finado en Sentmenat (provincia de Barcelona) o 15 de xullo de 1997 foi un eclesi\u00e1stico cat\u00f3lico latino galego, bispo de Cuenca entre 1973 e 1996.\nTraxectoria.\nEstudou Teolox\u00eda na Pontificia Universidade Gregoriana, e posteriormente doutorouse pola Universidade Pontificia de Salamanca. O 15 de outubro de 1944 foi ordenado sacerdote, e posteriormente, entre 1945 e 1965 foi profesor do seminario arquidiocesano compostel\u00e1n e nas facultades de Medicina e Farmacia da USC. Entre 1962 e 1963 foi consultor no Concilio Vaticano Segundo.\nO 15 de xu\u00f1o de 1964 foi nomeado bispo auxiliar de Madrid e bispo titular de \"Mutia\". Recibiu a consagraci\u00f3n episcopal de mans do arcebispo metropolitano de Santiago de Compostela Fernando Quiroga Palacios, e tivo como co-consagradores principais ao bispo de Madrid Casimiro Morcillo e ao bispo auxiliar de Santiago Miguel N\u00f3voa Fuente.\nO 13 de abril de 1973 foi nomeado bispo de Cuenca. Retirouse o 16 de xu\u00f1o de 1996, e finou ao ano seguinte, o 15 de xullo de 1997, en Senmenat, na residencia da Sociedade Misioneira de Cristo Rei."}
{"id": "308141", "revid": "98629", "url": "https://gl.wikipedia.org/wiki?curid=308141", "title": "PCR en tempo real", "text": "A reacci\u00f3n en cadea da polimerase en tempo real (ou PCR en tempo real, do ingl\u00e9s \"real-time PCR\"), tam\u00e9n chamada PCR cuantitativa (en ingl\u00e9s, \"quantitative PCR\"; qPCR ou Q-PCR) ou PCR en tempo real cuantitativa \u00e9 unha variante da reacci\u00f3n en cadea da polimerase (PCR) utilizada para amplificar e simultaneamente cuantificar de forma absoluta o produto da amplificaci\u00f3n de \u00e1cidos desoxirribonucleicos (ADN). Nela empr\u00e9gase basicamente o mesmo procedemento que na PCR convencional (de punto final), un molde de ADN, polo menos un par de cebadores espec\u00edficos, dNTPs, un tamp\u00f3n qu\u00edmico de reacci\u00f3n adecuado, e un encima ADN polimerase termoestable; a dita mestura adici\u00f3nase unha substancia marcada cun fluor\u00f3foro que, nun termociclador que conte\u00f1a sensores para medir a fluorescencia producida tras excitar o fluor\u00f3foro \u00e1 lonxitude de onda axeitada, permita medir a taxa de xeraci\u00f3n dun ou m\u00e1is produtos espec\u00edficos. Dita medici\u00f3n, real\u00edzase logo de cada ciclo de amplificaci\u00f3n e esa \u00e9 a raz\u00f3n de que se chame PCR en tempo real (\u00e9 dicir, PCR inmediata, simult\u00e1nea).\nA PCR cuantitativa xunto aos chips de ADN son modernas metodolox\u00edas para o estudo da expresi\u00f3n x\u00e9nica, a\u00ednda que outros m\u00e9todos tradicionais como o northern blot, que non te\u00f1en tanta precisi\u00f3n, tam\u00e9n se utilizan moito. A variabilidade que se introduce na cuantificaci\u00f3n usando este tipo de PCR, e que sempre sup\u00f3n un erro na estimaci\u00f3n, deriva da integridade do ADN, eficiencia encim\u00e1tica e outros moitos factores, polo que se desenvolveron numerosos sistemas de estandarizaci\u00f3n. Hainos para cuantificar de forma absoluta a expresi\u00f3n x\u00e9nica, pero, de forma m\u00e1is com\u00fan, ori\u00e9ntanse \u00e1 cuantificaci\u00f3n relativa do xene de estudo respecto doutro, denominado \u00abnormalizador\u00bb, que se selecciona debido \u00e1 s\u00faa expresi\u00f3n case constante; estes genes adoitan denominarse, en ingl\u00e9s, \"house-keeping genes\" (~xenes de mantemento) debido a que adoitan estar implicados en funci\u00f3ns b\u00e1sicas para a supervivencia celular, e xeralmente te\u00f1en unha expresi\u00f3n constitutiva (continua). Desta maneira, efectuando en cada experimento a medici\u00f3n dos xenes de interese e divid\u00edndoos pola expresi\u00f3n do xene normalizador seleccionado \u00e9 posible comparar os xene de interese a\u00ednda sen co\u00f1ecer en termos absolutos o seu nivel de expresi\u00f3n. Os xenes normalizadores m\u00e1is empregados son aqueles que codifican as seguintes prote\u00ednas: tubulina, gliceraldehido-3-fosfato deshidroxenase, albumina, ciclofilina, e tam\u00e9n os dos ARNs ribos\u00f3micos etc.\nTerminolox\u00eda e siglas.\nEn moitos casos o molde que se emprega para a PCR cuantitativa non \u00e9 desde o principio ADN, sen\u00f3n que pode ser ADN complementario (ADNc) monocatenario, obtido por retrotranscrici\u00f3n a partir dun \u00e1cido ribonucleico (ARN); neste caso, a t\u00e9cnica \u00e9 unha \"PCR cuantitativa (en tempo real) tras reversotranscriptase\" (ou RT-Q-PCR ou RT-qPCR ou qRT-PCR). Nesta t\u00e9cnica comb\u00ednase a qPCR coa RT-PCR. Debe evitarse a confusi\u00f3n coa t\u00e9cnica denominada \"PCR tras reversotranscriptase\" (\"RT-PCR\", do ingl\u00e9s r\"everse\" t\"ranscriptase\" PCR), na cal existe un paso de retrotranscrici\u00f3n de ARN a ADN pero que non cuantifica o produto en tempo real (a non ser que se combine coa qPCR como se indicou).\nAs directrices MIQE propo\u00f1en que a abreviatura qPCR se use para a PCR en tempo real cuantitativa e que RT-qPCR se use para a t\u00e9cnica combinada de PCR en tempo real e PCR tras reversotranscriptase . A\u00ednda que o acr\u00f3nimo \"RT-PCR\" normalmente significa s\u00f3 PCR tras reversotranscriptase pero non PCR en tempo real, o feito \u00e9 que non todos os autores se adhiren a esta convenci\u00f3n (e moitas veces aparece usada RT-PCR como PCR en tempo real), polo que o risco de confusi\u00f3n coas siglas \u00e9 evidente, e hai que atender sempre ao contexto en que se usan.\nFundamento.\nA PCR cuantitativa real\u00edzase nun termociclador con capacidade de facer incidir sobre cada mostra un feixe de luz dunha lonxitude de onda determinada e de detectar a fluorescencia emitida polo fluorocromo excitado. Este termociclador \u00e9 un aparato con capacidade para quentar e arrefriar rapidamente as mostras, de modo que se aproveiten as cualidades fisicoqu\u00edmicas dos \u00e1cidos nucleicos e as encim\u00e1ticas da ADN polimerase.\nO proceso da PCR xeralmente consiste nunha serie de cambios de temperatura que se repiten de 25 a 40 veces, chamados ciclos, onde cada un pos\u00fae un m\u00ednimo de tres etapas: a primeira, realizada a unha temperatura de arredor dos 95\u00a0\u00b0C, permite a separaci\u00f3n dos \u00e1cidos nucleicos bicatenarios en febras separadas; o segundo, a unha temperatura duns 50-60\u00a0\u00b0C, permite o ali\u00f1amento (\"annealing\") dos cebadores ao ADN molde (hibridaci\u00f3n cebador-ADN molde); o terceiro, a 68-72\u00a0\u00b0C, facilita a polimerizaci\u00f3n por parte da ADN polimerase. Debido ao pequeno tama\u00f1o dos fragmentos amplificados usualmente neste tipo de PCR pode omitirse o \u00faltimo paso, porque o encima pode amplificar durante a rampla (na gr\u00e1fica) entre a temperatura de ali\u00f1amento e a de desnaturalizaci\u00f3n. Ademais, alg\u00fans termocicladores engaden a cada ciclo uns segundos m\u00e1is a outra temperatura, por exemplo a 80\u00a0\u00b0C, a fin de reducir o \"ru\u00eddo\" pola presenza de d\u00edmeros de cebadores cando se utiliza un colorante inespec\u00edfico. As temperaturas usadas e o tempo aplicado en cada ciclo dependen de gran variedade de par\u00e1metros, como: o encima usado para a s\u00edntese de ADN, a concentraci\u00f3n de i\u00f3ns divalentes e desoxirribonucle\u00f3tidos (dNTPs) na reacci\u00f3n e a temperatura de uni\u00f3n dos cebadores.\nClasificaci\u00f3n.\nPodemos clasificar as t\u00e9cnicas de PCR cuantitativa segundo o emprego de fluorocromos non espec\u00edficos ou ben de sondas moleculares dependentes da secuencia.\nAn\u00e1lise de temperatura de fusi\u00f3n.\nA Q-PCR permite, empregando un fluorocromo que se une inespecificamente \u00e1 dobre h\u00e9lice do ADN, xeralmente \"SYBR Green\", identificar fragmentos amplificados de DNA concretos a partir da temperatura de fusi\u00f3n (tam\u00e9n denominada valor \"Tm\", do ingl\u00e9s m\"elting\" t\"emperature\"), que \u00e9 espec\u00edfica para o fragmento amplificado que se est\u00e1 a buscar; e cuxos resultados se obte\u00f1en a partir da observaci\u00f3n da curva de disociaci\u00f3n das mostras de ADN analizadas.\nIsto permite, a diferenza da PCR convencional, prescindir do emprego posterior de t\u00e9cnicas de electroforese para a visualizaci\u00f3n dos resultados de todas as mostras. Porque, malia que a PCR cuantitativa \u00e9 unha t\u00e9cnica cin\u00e9tica, adoita ser avaliada a punto final. As\u00ed, con esta t\u00e9cnica poden obterse resultados m\u00e1is r\u00e1pidos, e cun menor gasto de reactivos ao aforrar os que se ter\u00edan empregado na electroforese; se, segundo o criterio do investigador, posteriormente \u00e9 necesario \"correr\" en xeles s\u00f3 aquelas mostras cuxos resultados previos na PCR en tempo real se poden considerar dubidosos ou para ratificar resultados en mostras positivas.\nCuantificaci\u00f3n da expresi\u00f3n x\u00e9nica.\nA cuantificaci\u00f3n pode realizarse en termos absolutos ou relativos. No primeiro caso, a estratexia \u00e9 relacionar o sinal de amplificaci\u00f3n obtido co contido en ADN empregando unha curva de calibrado; para este enfoque \u00e9 vital que a PCR da mostra e dos elementos da recta de calibrado pos\u00faan unha mesma eficiencia de amplificaci\u00f3n. No segundo caso, expr\u00e9sase o cambio nos niveis de expresi\u00f3n do ARN mensaxeiro (ARNm) interpretado en forma de ADN complementario (ADNc), xerado por retrotranscrici\u00f3n a partir do ARNm; esta cuantificaci\u00f3n relativa \u00e9 m\u00e1is doada de realizar, xa que non require curva de calibrado, e consiste na comparaci\u00f3n entre o nivel de expresi\u00f3n do xene a estudar e a dun xene control (tam\u00e9n chamado de referencia, interno ou normalizador ou, en ingl\u00e9s, \"housekeeping gene\" ou xene de mantemento).\nPor tanto, na cuantificaci\u00f3n relativa \u00e9 irrelevante en que unidades se expresa, e os seus resultados son comparables entre m\u00faltiples experimentos de RT-Q-PCR. De feito, o prop\u00f3sito de empregar un ou m\u00e1is xenes de normalizaci\u00f3n \u00e9 corrixir a variaci\u00f3n non espec\u00edfica, como as diferenzas na cantidade e calidade do ARN utilizado, que poden afectar \u00e1s eficiencias de retrotranscrici\u00f3n e de PCR. Con todo, o aspecto fundamental \u00e9 que a estabilidade do xene de referencia sexa unha realidade.\nA selecci\u00f3n dos xenes internos realizouse clasicamente en biolox\u00eda molecular analizando a estabilidade da expresi\u00f3n en estudos cualitativos ou de baixa sensibilidade, como o exame visual de xeles de ARN, densitometr\u00eda de northern blots ou PCR semicuantitativa (PCR mimic). En plena era da xen\u00f3mica, \u00e9 posible realizar unha aproximaci\u00f3n r\u00e1pida a grande escala empregando chips de ADN para moitos organismos. Por\u00e9n, describiuse que a maior\u00eda dos xenes usados como normalizadores na cuantificaci\u00f3n da expresi\u00f3n de ARN mensaxeiro var\u00edan segundo as condici\u00f3ns experimentais. Por todo isto, c\u00f3mpre realizar un estudo metodol\u00f3xico previo sobre cal empregar coa finalidade de seleccionar, con axuda de ferramentas estat\u00edsticas, os m\u00e1is axeitados.\nDesenvolv\u00e9ronse varios algoritmos estat\u00edsticos que detectan que xene ou xenes son os m\u00e1is apropiados para a normalizaci\u00f3n dun conxunto de tecidos nunhas condici\u00f3ns dadas: alg\u00fans, como geNORM ou BestKeeper, act\u00faan sobre unha matriz de expresi\u00f3n de xenes de referencia para diversos tecidos, realizando comparaci\u00f3ns por pares e medias xeom\u00e9tricas.\nModelizaci\u00f3n.\nA diferenza da PCR de punto final (ou PCR convencional), a PCR en tempo real permite cuantificar o nivel de produto obtido en calquera momento da amplificaci\u00f3n mediante o sinal de fluorescencia (en realidade, mediante o seu nivel sobre un limiar). Os valores de fluorescencia, expresados como logaritmos para estudar doadamente a fase exponencial de amplificaci\u00f3n, que aparece como unha li\u00f1a recta ao representar graficamente o logaritmo da fluorescencia fronte ao n\u00famero de ciclos; este segmento, denominado segmento cuantificable, permite valorar a cantidade de ADN inicial.\nGr\u00e1fica da esquerda (A).\nAs cin\u00e9ticas de tres PCR de tres mostras distintas (K, L e M) de concentraci\u00f3ns de ADN inicial decrecentes (concretamente, red\u00facense \u00e1 d\u00e9cima parte cada vez) repres\u00e9ntanse nun gr\u00e1fico do logaritmo da fluorescencia (en ordenadas) fronte ao ciclo de PCR (en abscisas). Non se representan as fases previas \u00e1 exponencial.\nRectas de calibrado.\nComo se indicou no apartado de cuantificaci\u00f3n, empregar o CT, como valor matem\u00e1tico, permite obter resultados fiables, mais este feito pode non ser explotado directamente. A fin de co\u00f1ecer a cantidade de ADN inicial, \u00e9 preciso realizar novas transformaciones matem\u00e1ticas que requiren co\u00f1ecer a eficiencia de PCR, que adoita determinarse grazas a unha recta de calibrado.\nAs novas mostras F, G, H, I, J, K, L, M e N, de concentraci\u00f3n de ADN inicial decrecente (unha orde de magnitude cada vez) amplif\u00edcanse mediante PCR nun mesmo experimento. Cada cin\u00e9tica permite determinar un CT para cada un (\u00e9 dicir, un n\u00famero en referencia a un ciclo en concreto). Repres\u00e9ntanse as concentraci\u00f3ns de ADN como n\u00famero de mol\u00e9culas por tubo (neste caso, F pos\u00fae 70 mill\u00f3ns e N, 0,7).\nOs rendementos representados corresponden a \u00abn\u00bb reacci\u00f3ns, cuxa fiabilidade se debe \u00e1 existencia de r\u00e9plicas independentes na reacci\u00f3n, persoal e reactivos. A fluorescencia m\u00f3strase en unidades arbitrarias e o ru\u00eddo de fondo foi limpado. Hai que salientar que a mostra Nn non se amplificou en absoluto.\nOs valores CT medios en funci\u00f3n da cantidade de ADN inicial de todas as r\u00e9plicas poden representarse nun gr\u00e1fico semilogar\u00edtmico. Deste xeito, a recta de calibrado para estes valores medios pode definirse grazas a unha regresi\u00f3n linear cun determinado coeficiente de correlaci\u00f3n (r2) que, para ser considerado de calidade, debe ter un valor de 0,9999. Por\u00e9n, han de representarse os erros, xeralmente definidos segundo o rango de valores obtidos para un punto.\nCon estes datos, \u00e9 posible estudar:\nA recta de calibrado permite unha cuantificaci\u00f3n para un protocolo experimental dado pero hai que ter en conta que existen multitude de fontes de erro potenciais, como diferenzas de composici\u00f3n qu\u00edmica do tamp\u00f3n de reacci\u00f3n, das mostras (presenza de prote\u00ednas, ARN etc) e mesmo do dilu\u00ednte (xeralmente auga).\nEnfoques.\nComo se indicou anteriormente, \u00e9 posible cuantificar a expresi\u00f3n x\u00e9nica tanto en termos absolutos coma en relativos (\u00e9 dicir, por comparaci\u00f3n coa expresi\u00f3n doutro xene). No segundo caso, \u00e9 de vital importancia seleccionar como xene est\u00e1ndar un cuxa expresi\u00f3n realmente non var\u00ede cando se somete ao individuo ao tratamento experimental cuxo efecto na transcrici\u00f3n se desexa estudar (por exemplo, un estr\u00e9s ambiental, bi\u00f3tico ou tipo de tecido).\nBas\u00e9ase nas caracter\u00edsticas da fase exponencial da curva sigmoide de emisi\u00f3n de fluorescencia. Responde \u00e1 ecuaci\u00f3n:\nformula_2\nEnt\u00f3n, no ciclo no que se supera o nivel limiar (\u00e9 dicir, o CT), dise que:\nformula_3 (1)\nEstablece unha relaci\u00f3n R entre a cantidade de ADN inicial dunha mostra respecto da dunha testemu\u00f1a, que se asume se expresa de forma invariable e independente do tratamento. Na s\u00faa detecci\u00f3n temos que:\nformula_4\nformula_5\nformula_6 o: formula_7\nDesde 2002 existe unha tendencia a empregar varios xenes normalizadores para realizar unha cuantificaci\u00f3n relativa fiable; deste modo, x\u00e9ranse factores de normalizaci\u00f3n que ponderan dalg\u00fan modo o impacto de cada xene interno; unha aproximaci\u00f3n com\u00fan bas\u00e9ase no emprego de medias xeom\u00e9tricas destes xenes normalizadores.\nSelecci\u00f3n de xenes de normalizaci\u00f3n.\nA an\u00e1lise estat\u00edstica que permite a detecci\u00f3n dos xenes expresados de forma m\u00e1is estable na serie de tecidos estudada \u00e9 crucial, porque del depende a elecci\u00f3n dos xenes que se usar\u00e1n como control interno durante os ensaios de cuantificaci\u00f3n relativa. Co fin de avaliar esta estabilidade, nalg\u00fans casos comp\u00e1ranse os seus valores CT; noutros, as s\u00faas cantidades relativas utilizando a mostra cuxo CT \u00e9 menor como elemento normalizador.\nComo primeira aproximaci\u00f3n o algoritmo geNorm permite o c\u00e1lculo dun valor de estabilidade \"M\" inversamente proporcional \u00e1 estabilidade do xene en cuesti\u00f3n, e dunha serie de valores \"PV\" que definen o n\u00famero m\u00ednimo de xenes adecuado para efectuar unha normalizaci\u00f3n fiable. O c\u00f3mputo do valor M bas\u00e9ase en definir a variaci\u00f3n media, calculada comparando pares dous a dous, dun xene fronte a todos os demais xenes presentes no estudo. O algoritmo real\u00edzase en varios pasos, xa que en cada rolda de comparaci\u00f3ns se suprime o xene que obtivo un peor valor; deste modo, pode adxudicarse un valor M a cada xene ag\u00e1s para os m\u00e1is estables, que comparten o mesmo. En canto aos valores PV, o seu c\u00f3mputo bas\u00e9ase no dese\u00f1o dun factor de normalizaci\u00f3n \u00f3ptimo; ao principio, este real\u00edzase cos dous xenes m\u00e1is estables pero, secuencialmente, v\u00e1nselle engadindo outros ata que dita adici\u00f3n non mellora significativamente a precisi\u00f3n daquel. As\u00ed, def\u00ednese un valor PV para as comparaci\u00f3ns entre Vn/n+1, estimado como a desviaci\u00f3n est\u00e1ndar dos \"ratios\" transformados logaritmicamente de formula_8.\nOutro algoritmo, denominado NormFinder, aproveita os valores CT para axustar un modelo matem\u00e1tico da expresi\u00f3n x\u00e9nica que pode avaliar as variaci\u00f3ns presentes dentro e entre os grupos (tipo de \u00f3rganos, tratamentos qu\u00edmicos...) definidos polo investigador. Deste modo, os xenes cunha variaci\u00f3n inter e intragrupo m\u00ednima son os considerados m\u00e1is estables, e pos\u00faen un valor de estabilidade \"S\" m\u00ednimo.\nTam\u00e9n \u00e9 posible avaliar non xa a estabilidade mediante comparaci\u00f3ns dous a dous, sen\u00f3n analizar o coeficiente de variaci\u00f3n dos niveis de expresi\u00f3n relativos normalizados. Esta aproximaci\u00f3n, propia de qBase ou qBasePlus, require da transformaci\u00f3n dos valores CT iniciais en cantidades relativas tendo en conta os valores de eficiencia da PCR e usando como calibrador o xene con menor CT; tras isto, calc\u00falase un factor de normalizaci\u00f3n para cada mostra empregando a media xeom\u00e9trica dos valores relativos estimados para todos os xenes candidatos.\nControis.\nD\u00e9bense realizar varios tipos de controis:\nEmprego de sondas espec\u00edficas.\nA PCR en tempo real pode realizarse marcando de maneira fluorescente oligonucle\u00f3tidos que detectan especificamente a aparici\u00f3n do produto desexado. O fundamento desta t\u00e9cnica bas\u00e9ase no uso do FRET ou transferencia de enerx\u00eda de resonancia de F\u00f6rster, que \u00e9 un mecanismo de transferencia de enerx\u00eda entre crom\u00f3foros. O FRET fundam\u00e9ntase en que a excitaci\u00f3n dun crom\u00f3foro pode transferirse a outro pr\u00f3ximo, xeralmente cando ambos os dous se sit\u00faan na mesma mol\u00e9cula, mediante un mecanismo acoplador dipolo-dipolo. No caso de que os crom\u00f3foros sexan fluorescentes (isto \u00e9, fluorocromos), o mecanismo subxacente contin\u00faa sendo o mesmo: a enerx\u00eda transf\u00edrese, o que desemboca na aparici\u00f3n de fluorescencia (hai que salientar que non \u00e9 a fluorescencia a transferida) As sondas empregadas en PCR en tempo real existentes son:\nAplicaci\u00f3ns tecnol\u00f3xicas.\nA\u00ednda que o uso m\u00e1is amplamente difundido da Q-PCR consiste na avaliaci\u00f3n da expresi\u00f3n x\u00e9nica de xenes concretos de forma relativa (empregando ARNm da mostra e retrotranscrib\u00edndoo a ADNc, que \u00e9 medido mediante a t\u00e9cnica), desenvolv\u00e9ronse outras aplicaci\u00f3ns f\u00f3ra do \u00e1mbito puramente acad\u00e9mico. As aplicaci\u00f3ns de impacto na industria incl\u00faen a cuantificaci\u00f3n de carga microbiana en alimentos ou en material vexetal, a detecci\u00f3n de OMX (organismos modificados xeneticamente) e a cuantificaci\u00f3n e xenotipificaci\u00f3n de pat\u00f3xenos virais en humanos.\nDiagn\u00f3sticos.\nA PCR cuantitativa diagn\u00f3stica apl\u00edcase para detectar rapidamente \u00e1cidos nucleicos que serven para diagnosticar doenzas infecciosas, cancros e anormalidades xen\u00e9ticas. A introduci\u00f3n de ensaios de PCR cuantitativa nos laboratorios de microbiolox\u00eda cl\u00ednica supuxo unha mellora na diagnose das doenzas infecciosas, e util\u00edzase como ferramenta para detectar novas doenzas emerxentes, como novas cepas de virus da gripe.\nUsos microbiol\u00f3xicos.\nA PCR cuantitativa util\u00edzana tam\u00e9n os microbi\u00f3logos que traballan no campo da seguridade alimentaria, deterioraci\u00f3n dos alimentos e fermentaci\u00f3n e para avaliar o risco microbiano na calidade da auga (para beber ou uso recreativo) e na protecci\u00f3n da sa\u00fade p\u00fablica.\nO ensaio antibacteriano de reconto de colonias virtual utiliza unha t\u00e9cnica de cuantificaci\u00f3n de datos chamada Cin\u00e9tica de crecemento cuantitativa (QGK, ou \"Quantitative Growth Kinetics\") que \u00e9 matematicamente id\u00e9ntica \u00e1 Q-PCR, excepto que que son as c\u00e9lulas bacterianas, en vez das copias de produtos de PCR, as que se incrementan exponencialmente. O equivalente na QGK do ciclo limiar denom\u00ednase \"tempo limiar\".\nUsos en investigaci\u00f3n.\nNas instalaci\u00f3ns para investigaci\u00f3n, a PCR cuantitativa \u00fasase principalmente para facer medici\u00f3ns cuantitativas da transcrici\u00f3n xen\u00e9tica. A tecnolox\u00eda pode utilizarse para determinar como a expresi\u00f3n xen\u00e9tica dun xene particular cambia co tempo, como ocorre na resposta dos cultivos celulares e tecidos \u00e1 administraci\u00f3n dun f\u00e1rmaco, na progresi\u00f3n da diferenciaci\u00f3n celular, ou na resposta a cambios nas condici\u00f3ns ambientais.\nTam\u00e9n se utiliza para a determinaci\u00f3n da cigosidade dos animais transx\u00e9nicos usados en investigaci\u00f3n.\nDetecci\u00f3n de fitopat\u00f3xenos.\nA produci\u00f3n de prop\u00e1gulos vexetais ou pl\u00e1ntulas libres de pat\u00f3xenos \u00e9 unha constante na industria agron\u00f3mica por cuesti\u00f3ns econ\u00f3micas e de sanidade. No caso de \"Phytophthora ramorum\", un fungo que causa a morte s\u00fabita en carballos e outras especies, desenvolv\u00e9ronse sistemas baseados en sondas Taqman que poden detectar unha cantidade de 10 a 100 fg de ADN mesturados no ADN da planta hospedadora. A discriminaci\u00f3n entre o ADN do pat\u00f3xeno e o da planta faise amplificando secuencias ITS, que son uns espazadores situados na zona codificante dos xenes de ARN ribos\u00f3mico, que son caracter\u00edsticos para cada taxon. Existen variantes con sondas scorpion, molecular beacon e LAMP para o mesmo pat\u00f3xeno que, ademais, poden aplicarse no campo.\nDetecci\u00f3n de OMX.\nA Q-PCR (precedida de retrotranscrici\u00f3n) empr\u00e9gase na detecci\u00f3n de OMXs debido \u00e1 alta sensibilidade e rango din\u00e1mico de detecci\u00f3n de ADN; as s\u00faas alternativas, como son a an\u00e1lise do ADN ou das prote\u00ednas adoitan posu\u00edr menos sensibilidade. Para iso empr\u00e9ganse cebadores espec\u00edficos que amplifiquen non xa o propio transxene, sen\u00f3n o seu promotor, terminador e mesmo as s\u00faas secuencias intermedias, empregadas durante o proceso de enxe\u00f1ar\u00eda do vector. Ademais, como o proceso de creaci\u00f3n dunha planta transx\u00e9nica adoita levar \u00e1 inserci\u00f3n de m\u00e1is dunha copia do transxene, c\u00f3mpre avaliar a s\u00faa cantidade; para iso, efect\u00faasse unha cuantificaci\u00f3n relativa utilizando como xene control un xene, propio da especie tratada, que se encontre en copia \u00fanica.\nCuantificaci\u00f3n e xenotipificaci\u00f3n en cl\u00ednica.\nAs viroses en humanos poden deberse a infecci\u00f3ns por parte de pat\u00f3xenos concretos ou a coinfecci\u00f3ns, e este feito non s\u00f3 pode dificultar o diagn\u00f3stico mediante as t\u00e9cnicas cl\u00e1sicas, sen\u00f3n que pode causar un distinto progn\u00f3stico e a necesidade de usar unha determinada quimioterapia. O uso da Q-PCR posibilita tanto a cuantificaci\u00f3n coma a xenotipificaci\u00f3n (ou xenotipado, \u00e9 dicir, a caracterizaci\u00f3n da cepa, que se fai mediante curvas de fusi\u00f3n) de virus como o HBV (virus da hepatite B). O grao de infecci\u00f3n, cuantificado como as copias de xenoma viral por unidade de tecido do paciente, \u00e9 relevante en moitos casos; por exemplo, a probabilidade de que o virus do herpes simple de tipo 1 se reactive est\u00e1 relacionada co n\u00famero de neuronas infectadas nos ganglios. Esta cuantificaci\u00f3n real\u00edzase mediante retrotranscrici\u00f3n ou sen ela, en caso de que os virus se integren no xenoma humano nalg\u00fan momento do seu ciclo, como no caso do HPV (virus do papiloma humano), algunha de cuxas variantes est\u00e1 asociada coa aparici\u00f3n de cancro de c\u00e9rvix."}
{"id": "308142", "revid": "27155", "url": "https://gl.wikipedia.org/wiki?curid=308142", "title": "Reacci\u00f3n en cadea da polimerase en tempo real", "text": ""}
{"id": "308144", "revid": "27155", "url": "https://gl.wikipedia.org/wiki?curid=308144", "title": "PCR cuantitativa", "text": ""}
{"id": "308145", "revid": "27155", "url": "https://gl.wikipedia.org/wiki?curid=308145", "title": "Reacci\u00f3n en cadea da polimerase cuantitativa", "text": ""}
{"id": "308148", "revid": "89787", "url": "https://gl.wikipedia.org/wiki?curid=308148", "title": "Llandough", "text": "Llandough () \u00e9 unha comunidade no condado de Vale of Glamorgan en Gales de 1977 habitantes segundo o censo de 2011. Local\u00edzase ao sur de Cowbridge na marxe oeste do r\u00edo Thaw."}
{"id": "308151", "revid": "27155", "url": "https://gl.wikipedia.org/wiki?curid=308151", "title": "QPCR", "text": ""}
{"id": "308153", "revid": "27155", "url": "https://gl.wikipedia.org/wiki?curid=308153", "title": "Q-PCR", "text": ""}
{"id": "308154", "revid": "27155", "url": "https://gl.wikipedia.org/wiki?curid=308154", "title": "RT-Q-PCR", "text": ""}
{"id": "308155", "revid": "27155", "url": "https://gl.wikipedia.org/wiki?curid=308155", "title": "RT-qPCR", "text": ""}
{"id": "308159", "revid": "89787", "url": "https://gl.wikipedia.org/wiki?curid=308159", "title": "M\u00e0rius Serra", "text": "M\u00e0rius Serra Roig, nado en Barcelona o 1 de maio de 1963, \u00e9 un escritor, xornalista, tradutor, enigmista catal\u00e1n e presentador de televisi\u00f3n.\nLicenciado en filolox\u00eda inglesa pola Universidade de Barcelona, \u00e9 tam\u00e9n profesor de ingl\u00e9s. Tam\u00e9n colabora co programa da Radio Nacional de Espa\u00f1a, \"No es un d\u00eda cualquiera\", cun espazo de palabras cruzadas. Na prensa, colabora con \"Avui\" e \"La Vanguardia\"."}
{"id": "308162", "revid": "89787", "url": "https://gl.wikipedia.org/wiki?curid=308162", "title": "Pel de lobo", "text": "Pel de lobo \u00e9 unha novela de Xos\u00e9 Miranda, galardoada co Premio Merl\u00edn 2002.\nOs protagonistas son Fulxencio N\u00f3voa e o seu fillo Xos\u00e9, que van \u00e1 procura dun lobo enorme, unha besta que comeu varios nenos, na vila do Incio, e acaban por descubrir a maldici\u00f3n de d\u00faas irm\u00e1ns feitizadas polo seu pai, as que salvan, impedindo as\u00ed m\u00e1is mortes.\nTrama.\nXos\u00e9 e o seu pai son contratados para matar unha manda de lobos no Incio e en especial, a un lobo xigantesco que xa comera a varias persoas. Al\u00e1 co\u00f1eceron a Eduardo V\u00e1zquez-Queipo, o home que os mandara contratar. El ti\u00f1a d\u00faas fillas: Ana, e Aurora.\nSaen \u00e1 vila seguindo as pegadas dos lobos e ven unhas enormes, que seguen ata que se perden e non ven m\u00e1is ca pegadas humanas de p\u00e9s descalzos. Esa noite o cura da vila prom\u00e9telles que o domingo na misa pediralle \u00e1 xente que se una nunha monter\u00eda. M\u00e1is tarde Ana e o cura discuten, xa que Ana defende os lobos e culpa os homes de que lles te\u00f1an envexa porque son libres. Cando Xos\u00e9 esperta ve un gran lobo branco mir\u00e1ndoo con ollos de tristeza.\nInician a procura de novo e apar\u00e9ceselles o gran lobo, que os ataca sen eles poder defenderse, xa que as balas non o atravesaban. A noite do d\u00eda seguinte po\u00f1en un cebo na aldea e todos os homes se encontraban escondidos cando de repente aparece o lobo branco que atacou a xente e prod\u00facese un incendio.\nO d\u00eda da monter\u00eda re\u00fanense todos para intentar cazalos, pero cos ru\u00eddos dos disparos o cabalo de Xos\u00e9 comezou a correr ata que o tirou e el foi ameazado polos lobos e traizoado polo seu can, a\u00ednda que grazas a iso puido descubrir que os lobos eran Ana e Aurora, xa que anos atr\u00e1s o pai inconscientemente lles lanzara unha maldici\u00f3n, pero queimaron a pel dos lobos e as\u00ed foron liberadas.\nFinalmente, Aurora e Xos\u00e9 casan. Dise que Ana marchou a Madrid, a\u00ednda que Xos\u00e9 non o cre, xa que di que viu o lobo negro meses despois de que ela marchase.\nXos\u00e9 c\u00f3ntalles a historia aos seus netos porque afirma seguir vendo a gran besta negra.\nEstrutura.\nO personaxe principal \u00e9 Xos\u00e9, un neno de caracterizaci\u00f3n plana, 17 anos e con dotes de tirador.\nHai varios personaxes secundarios, alg\u00fan deles e o pai de Xos\u00e9, chamado Fulxencio N\u00f3voa, un importante tirador de lobos, moi solicitado. Outros personaxes importantes son as irm\u00e1s Ana e Aurora, as fillas de Eduardo V\u00e1zquez-Queipo, que finalmente resultan ser os grandes lobos asasinos. Na historia tam\u00e9n aparecen outras persoas como Rosa dos Chantos, que \u00e9 un hermafrodita que \u00e1s veces cre que \u00e9 home e outras que \u00e9 muller. Oreste \u00e9 o que os foi buscar para comentarlles o seu problema. Hai outros personaxes dos que non di nome, pero que aparecen na historia como o cura do pobo.\nO narrador da obra enc\u00f3ntrase dentro da historia, xa que \u00e9 o protagonista e fala en primeira persoa."}
{"id": "308164", "revid": "6464995", "url": "https://gl.wikipedia.org/wiki?curid=308164", "title": "John de Lancie", "text": "John Sherwood de Lancie, Jr., nado en Filadelfia (Pensilvania) o 20 de marzo de 1948, \u00e9 un actor, director, guionista, educador, c\u00f3mico e actor de voz estadounidense. \u00c9 reco\u00f1ecido polo seu papel de Q en varias series de \"Star Trek\" (1987\u2013), comezando con '. Outros papeis televisivos salientables incl\u00faen Eugene Bradford en \"Days of Our Lives\" (1982\u20131986; 1989\u20131990), Frank Simmons en \"Stargate SG-1\" (2001\u20132002) e Donald Margolis en \"Breaking Bad\" (2009\u20132010). Tam\u00e9n pon a voz de Discord en ' (2010\u2013).\nTam\u00e9n actuou en varios audiodramas baseados en historias cl\u00e1sicas de ciencia ficci\u00f3n, producidos por Alien Voices, unha empresa que fundou xunto \u00f3 actor Leonard Nimoy.\nTraxectoria.\nDe Lancie naceu co nome John Sherwood de Lancie, Jr. en Filadelfia, Pennsylvania o 20 de marzo de 1948, sendo un dos dous fillos de John Sherwood de Lancie, Sr. (1921\u20132002), \u00f3boe principal da Orquestra de Filadelfia dende 1954 a 1977, e Andrea de Lancie. Ten unha irm\u00e1 chamada Christina."}
{"id": "308165", "revid": "98629", "url": "https://gl.wikipedia.org/wiki?curid=308165", "title": "Radamisto", "text": "Radamisto (, ) (morto en 58) foi un pr\u00edncipe real da dinast\u00eda Pharnavaziana de Iberia que reinou en Armenia entre o 51 e o 53 e de novo do 54 ao 55. Considerado usurpador e tirano, unha rebeli\u00f3n apoiada polo Imperio Parto derrubouno.\nTraxectoria.\nRadamisto era o fillo m\u00e1is vello do rei Pharsman I de Iberia, mais a s\u00faa nai era unha princesa armenia da dinast\u00eda art\u00e1xida, filla de Tigranes IV e da s\u00faa dona e irm\u00e1 Erato. En Armenia gobernaba Mitr\u00edades, instalado no trono por seu irm\u00e1n, o rei de Iberia, pero as relaci\u00f3ns entre os dous irm\u00e1ns deterior\u00e1nse e no ano 51 Pharsman instalou no trono ao seu fillo, Radamisto quen coa complicidade da gornici\u00f3n romana capturou e matou a seu t\u00edo. O rei Vologases I de Partia desconforme con esas acci\u00f3ns invadiu Armenia conquistando Artaxata e proclamando a seu irm\u00e1n Tiridates I rei no ano53 mais no inverno ao se retirar os soldados partos por unha epidemia, Radamisto volveu recuperar o poder. Trata os armenios con extraordinaria severidade, castigando \u00e1s cidades que se renderan aos partos, o que ten como consecuencia unha rebeli\u00f3n e a volta de Tiridates ao poder no ano 55. Radamisto fuxiu e Tiridates fixo prisoneira \u00e1 s\u00faa muller, Zenobia, \u00e1 que tratou como unha ra\u00ed\u00f1a. Radamisto viviu os anos seguintes en Iberia ata que o seu pai ordenou asasinalo co pretexto de argallar un complot contra el."}
{"id": "308166", "revid": "89787", "url": "https://gl.wikipedia.org/wiki?curid=308166", "title": "PCR con transcriptase inversa", "text": "A reacci\u00f3n en cadea da polimerase con transcriptase inversa (ou PCR tras transcriptase inversa), abreviada como RT-PCR (do ingl\u00e9s \"reverse transcriptase PCR\") \u00e9 unha das moitas variantes da reacci\u00f3n en cadea da polimerase (PCR) na que previamente se realiza unha reversotranscrici\u00f3n. Esta t\u00e9cnica \u00fasase comunmente en biolox\u00eda molecular para detectar a expresi\u00f3n do ARN. A PCR con transcriptase inversa (RT-PCR) conf\u00fandese a mi\u00fado coa PCR en tempo real ou cuantitativa (qPCR), que \u00e1s veces tam\u00e9n se ve abreviada como RT-PCR (\"real time\"). Por\u00e9n, son t\u00e9cnicas distintas. A PCR con reversotranscriptase (RT-PCR) util\u00edzase para detectar cualitativamente a expresi\u00f3n x\u00e9nica por medio da creaci\u00f3n dun ADN complementario (ADNc) reversotranscrito a partir dun ARN, mentres que, ao contrario, a qPCR \u00fasase para medir cuantitativamente a amplificaci\u00f3n dun ADN usando sondas fluorescentes en tempo real.\nTam\u00e9n hai que distinguir entre a RT-PCR e a PCR tradicional. A\u00ednda que a PCR con transcriptase inversa (RT-PCR) e a PCR tradicional producen ambas moitas copias dun ADN particular illado por amplificaci\u00f3n, as aplicaci\u00f3ns das d\u00faas t\u00e9cnicas son moi distintas. A PCR tradicional util\u00edzase para amplificar exponencialmente secuencias de ADN dianas. A RT-PCR util\u00edzase para clonar xenes expresados por reversotranscrici\u00f3n do ARN de interese a un ADN complementario por medio do uso do encima transcriptase inversa. Seguidamente, o que se fai \u00e9 que ese ADNc sintetizado novamente \u00e9 amplificado usando a PCR tradicional.\nTam\u00e9n \u00e9 posible combinar a RT-PCR coa qPCR. Ademais do estudo cualitativo da expresi\u00f3n x\u00e9nica, tam\u00e9n se pode, facendo uso neste caso da PCR cuantitativa (qPCR), cuantificar o ARN, tanto en termos absolutos coma relativos, t\u00e9cnica que se utilizar\u00eda conxuntamente coa RT-PCR. A t\u00e9cnica combinada (RT-PCR + qPCR) denom\u00ednase \"RT-PCR cuantitativa\" ou \"RT-PCR en tempo real\"), que a mi\u00fado se abrevia como qRT-PCR, ou RT-qPCR, ou RRT-PCR. Comparado con outros m\u00e9todos de cuantificaci\u00f3n do ARN, como o northern blot, a qRT-PCR consid\u00e9rase que \u00e9 a proba cuantitativa m\u00e1is potente e sensible para a detecci\u00f3n dos niveis do ARN. Util\u00edzase frecuentemente na an\u00e1lise de expresi\u00f3n dun ou moitos xenes, e os patr\u00f3ns de expresi\u00f3n para a identificaci\u00f3n de infecci\u00f3ns e doenzas.\nPara evitar calquera tipo de confusi\u00f3n, na seguinte t\u00e1boa figuran as abreviaci\u00f3ns que se utilizar\u00e1n neste artigo de agora en adiante e a t\u00e9cnica \u00e1 que se refiren:\nHistoria.\nDesde a s\u00faa introduci\u00f3n en 1977, o northern blot utilizouse amplamente para a cuantificaci\u00f3n do ARN malia as s\u00faas limitaci\u00f3ns: (a) \u00e9 unha t\u00e9cnica lenta que necesita moito tempo, (b) require unha gran cantidade de ARN para a detecci\u00f3n, e (c) \u00e9 cuantitativamente inexacta cando o cantido de ARN \u00e9 pouco abundante. Por\u00e9n, o descubrimento da transcriptase inversa durante o estudo da replicaci\u00f3n do material xen\u00e9tico de certos virus levou ao desenvolvemento da RT-PCR, que desde ent\u00f3n desprazou \u00e1 northern blot como m\u00e9todo de elecci\u00f3n para a detecci\u00f3n e cuantificaci\u00f3n de ARN.\nA RT-PCR creceu en importancia ata converterse na tecnolox\u00eda est\u00e1ndar para a detecci\u00f3n ou comparaci\u00f3n de niveis de ARN por varias raz\u00f3ns: (a) non require un procesamento post-PCR, (b) pode medirse un amplo rango en canto \u00e1 abundancia de ARN (&gt;107 veces m\u00e1is), e (c) proporciona datos cuantitativos e cualitativos. Debido \u00e1 s\u00faa simplicidade, especificidade e sensibilidade, a RT-PCR util\u00edzase en moi variadas aplicaci\u00f3ns desde experimentos tan simples como a cuantificaci\u00f3n de c\u00e9lulas de l\u00e9vedos no vi\u00f1o a usos m\u00e1is complexos como ferramenta de diagn\u00f3stico para detectar axentes infecciosos como o virus da gripe aviaria.\nPrincipios.\nNa RT-PCR, o molde de ARN \u00e9 convertido primeiro en ADN complementario (ADNc) usando unha transcriptase inversa. O ADNc util\u00edzase despois como molde para a amplificaci\u00f3n exponencial usando PCR. A RT-PCR \u00e9 actualmente o m\u00e9todo m\u00e1is sensible para a detecci\u00f3n de ARN de que se disp\u00f3n. O uso da RT-PCR para a detecci\u00f3n de transcritos de ARN revolucionou o estudo da expresi\u00f3n x\u00e9nica nos seguintes importantes modos:\nRT-PCR dun paso fronte a RT-PCR de dous pasos.\nA cuantificaci\u00f3n do ARNm usando a RT-PCR pode conseguirse cunha reacci\u00f3n dun paso (ou etapa) ou de dous pasos. A diferenza entre estes dous enfoques est\u00e1 no n\u00famero de tubos utilizados cando se realiza o procedemento. No enfoque dun paso, toda a reacci\u00f3n desde a s\u00edntese do ADNc \u00e1 amplificaci\u00f3n do PCR ocorre nun s\u00f3 tubo. Por outra parte, a reacci\u00f3n en dous pasos require que a reacci\u00f3n da transcriptase inversa e a amplificaci\u00f3n da PCR se realicen en tubos separados. O enfoque nun paso p\u00e9nsase que minimiza a variaci\u00f3n experimental ao conter todas as reacci\u00f3ns encim\u00e1ticas nun s\u00f3 ambiente. Por\u00e9n, neste m\u00e9todo dun paso os moldes de ARN iniciais son propensos \u00e1 degradaci\u00f3n, e o uso desta modalidade non se recomenda cando c\u00f3mpre facer ensaios repetidos a partir da mesma mostra. Adicionalmente, o enfoque nun paso \u00e9 menos exacto en comparaci\u00f3n co m\u00e9todo en dous pasos. Tam\u00e9n \u00e9 o m\u00e9todo preferido de an\u00e1lise cando se usan tinguiduras que se unen ao ADN como o SYBR Green (verde SYBR), xa que pode conseguirse a eliminaci\u00f3n de d\u00edmeros de cebadores por medio dun simple cambio na temperatura de fusi\u00f3n. A desvantaxe da metodolox\u00eda en dous pasos \u00e9 a s\u00faa susceptibilidade \u00e1 contaminaci\u00f3n debido a un manexo das mostras m\u00e1is frecuente.\nRT-PCR de punto final fronte a RT-PCR en tempo real.\nA cuantificaci\u00f3n dos produtos de RT-PCR pode dividirse \"grosso modo\" en d\u00faas categor\u00edas: de punto final e en tempo real. O uso da RT-PCR de punto final \u00e9 preferible para medir os cambios na expresi\u00f3n x\u00e9nica nun pequeno n\u00famero de mostras, pero a RT-PCR en tempo real converteuse no m\u00e9todo est\u00e1ndar para validar os resultados obtidos en an\u00e1lises de matrices (\"arrays\") ou os cambios na expresi\u00f3n x\u00e9nica a escala global.\nRT-PCR de punto final.\nO m\u00e9todo de medida con RT-PCR de punto final require a detecci\u00f3n dos niveis de expresi\u00f3n x\u00e9nica usando tinguiduras fluorescentes como o bromuro de etidio, a etiquetaxe con P32 de produtos de PCR, ou a contaxe de escintileos. A RT-PCR de punto final real\u00edzase comunmente usando tres posibles m\u00e9todos: relativo, competitivo e comparativo.\n RT-PCR relativa: A cuantificaci\u00f3n relativa de RT-PCR implica a coamplificaci\u00f3n dun control interno simultaneamente co xene de interese. O control interno util\u00edzase para normalizar as mostras. Unha vez normalizadas, pode facerse unha comparaci\u00f3n directa das abundancias de transcritos relativas en m\u00faltiples mostras de ARNm. Debe terse a precauci\u00f3n de elixir un control interno que non se vexa afectado polo tratamento experimental. O nivel de expresi\u00f3n deber\u00eda ser constante en todas as mostras e co ARNm de interese para que os resultados sexan precisos e significativos. Como a cuantificaci\u00f3n dos resultados se analiza comparando o rango lineal da diana e a amplificaci\u00f3n control, \u00e9 crucial ter en conta a concentraci\u00f3n das mo\u00e9culas diana iniciais e a s\u00faa taxa de amplificaci\u00f3n antes de empezar a an\u00e1lise. Os resultados da an\u00e1lise expr\u00e9sanse como as taxas de sinal do xene con respecto ao sinal control, e os valores poden usarse despois para a comparaci\u00f3n entre as mostras na estimaci\u00f3n da expresi\u00f3n do ARN diana relativa.\n RT-PCR competitiva: A t\u00e9cnica da RT-PCR competitiva \u00fasase para a cuantificaci\u00f3n absoluta. Sup\u00f3n usar un ARN \u201ccompetitor\u201d sint\u00e9tico que pode distinguirse do ARN diana por unha pequena diferenza de tama\u00f1o ou secuencia. \u00c9 importante no dese\u00f1o do ARN sint\u00e9tico que sexa id\u00e9ntico en secuencia pero lixeiramente m\u00e1is curto que o ARN diana para que os resultados sexan exactos. Unha vez dese\u00f1ado e sintetizado, eng\u00e1dese unha cantidade co\u00f1ecida do ARN competidor \u00e1s mostras experimentais e \u00e9 coamplificado coa diana usando RT-PCR. Despois, faise unha curva de concentraci\u00f3n do ARN competidor e util\u00edzase para comparar os sinais de RT-PCR producidos a partir dos transcritos end\u00f3xenos para determinar a cantidade de diana presente na mostra.\n RT-PCR comparativa: A RT-PCR comparativa \u00e9 similar \u00e1 RT-PCR competitiva en que o ARN diana compite polos reactivos de amplificaci\u00f3n nunha soa reacci\u00f3n cun est\u00e1ndar interno de secuencia non relacionada. Unha vez que a reacci\u00f3n \u00e9 completa, os resultados comp\u00e1ranse cunha curva est\u00e1ndar externa para determinar a concentraci\u00f3n de ARN diana. En comparaci\u00f3n aos m\u00e9todos de cuantificaci\u00f3n competitivo e relativo, a RT-PCR comparativa consid\u00e9rase que \u00e9 o m\u00e9todo m\u00e1is conveniente, xa que non se necesita que o investigador realice un experimento piloto; na RT-PCR relativa, o rango de amplificaci\u00f3n exponencial do ARNm debe ser predeterminado e na RT-PCR competitiva, debe sintetizarse un ARN competidor sint\u00e9tico.\nRT-PCR en tempo real.\nA aparici\u00f3n de novas t\u00e9cnicas de etiquetaxe fluorescente do ADN nos \u00faltimos anos permitiu a an\u00e1lise e detecci\u00f3n de produtos de PCR en tempo real e en consecuencia levou a unha ampla adopci\u00f3n da RT-PCR en tempo real para a an\u00e1lise da expresi\u00f3n x\u00e9nica. Agora a RT-PCR en tempo real non s\u00f3 \u00e9 o m\u00e9todo de elecci\u00f3n para a cuantificaci\u00f3n da expresi\u00f3n x\u00e9nica, sen\u00f3n que tam\u00e9n \u00e9 o m\u00e9todo preferido para obter resultados das an\u00e1lises de matrices (\"array\") e expresi\u00f3ns x\u00e9nicas a escala global. Actualmente, disponse de catro sondas fluorescentes de ADN distintas para a detecci\u00f3n por RT-PCR en tempo real de produtos de PCR, que son: SYBR Green, TaqMan, Molecular Beacons, e Scorpions. Todas estas sondas permiten a detecci\u00f3n de produtos de PCR xerando un sinal fluorescente. A\u00ednda que a tinguidura SYBR Green emite o seu sinal fluorescente simplemente ao unirse ao ADN bicatenario en soluci\u00f3n, a xeraci\u00f3n de fluorescencia das sondas TaqMan, Molecular Beacons e Scorpions dependen do acoplamento por transferencia de enerx\u00eda de resonancia de F\u00f6rster (FRET) da mol\u00e9cula da tinguidura e un residuo amortecedor da fluorescencia (\"quencher\") nos substratos oligonucleot\u00eddicos.\n SYBR Green: Cando se une o SYBR Green aos ADNs bicatenarios produtos de PCR, emite luz cando \u00e9 excitado. A intensidade da fluorescencia increm\u00e9ntase a medida que se acumulan os produtos de PCR. Esta t\u00e9cnica \u00e9 f\u00e1cil de usar xa que non \u00e9 necesario dese\u00f1ar sondas dada a falta de especificidade da s\u00faa uni\u00f3n. Por\u00e9n, como a tinguidura non discrimina entre o ADN bicatenario correspondente aos produtos de PCR e aquel outro que corresponde aos d\u00edmeros de cebadores, pres\u00e9ntase o problema frecuente de que se produce unha sobreestimaci\u00f3n da concentraci\u00f3n da diana. Cando \u00e9 absolutamente necesario facer unha cuantificaci\u00f3n con precisi\u00f3n, deben realizarse m\u00e1is ensaios para a validaci\u00f3n dos resultados. Con todo, entre os m\u00e9todos de detecci\u00f3n de produtos de RT-PCR en tempo real, o SYBR Green \u00e9 o m\u00e1is econ\u00f3mico e doado de usar.\n Sondas TaqMan: As sondas TaqMan son oligonucle\u00f3tidos que te\u00f1en unha sonda de fluorescencia unida no seu extremo 5' e un amortecedor da fluorescencia (\"quencher\") no 3'. Durante a amplificaci\u00f3n da PCR, estas sondas hibr\u00eddanse \u00e1s secuencias diana localizadas no amplic\u00f3n, e a medida que a polimerase replica o molde coa TaqMan unida, tam\u00e9n clivan a sonda fluorescente debido \u00e1 actividade de polimerase 5'- nuclease. Como a estreita proximidade entre a mol\u00e9cula \"quencher\" e a sonda fluorescente impide normalmente que se detecte a fluorescencia por medio de FRET, os resultados de desacoplamento te\u00f1en como resultado un incremento da intensidade da fluorescencia proporcional ao n\u00famero de ciclos de clivaxe de sondas. A\u00ednda que as sondas TaqMan ben dese\u00f1adas producen resultados de RT-PCR en tempo real exactos, sintetizalas \u00e9 caro e require moito tempo cando hai que facer sondas separadas para cada diana de ARNm analizada.\nSondas Molecular Beacon: As sondas Molecular Beacon son similares \u00e1s TaqMan, e tam\u00e9n se usa con elas a detecci\u00f3n FRET con sondas fluorescentes unidas ao extremo 5' e un \"quencher\" unido ao extremo 3' dun substrato oligonuceot\u00eddico. Por\u00e9n, mentres que as sondas TaqMan fluorescentes se clivan durante a amplificaci\u00f3n, as sondas Molecular Beacon permanecen intactas e poden volver a unirse a unha nova diana durante cada ciclo de reacci\u00f3n. Cando est\u00e1n libres en disoluci\u00f3n, a estreita proximidade da sonda fluorescente e da mol\u00e9cula do \"quencher\" impide a fluorescencia por medio de FRET. Por\u00e9n, cando as sondas Molecular Beacon se hibridan coa diana, a tinguidura fluorescente e o \"quencher\" est\u00e1n separados orixinando unha emisi\u00f3n de luz despois da excitaci\u00f3n. Como ocorre coas sondas TaqMan, as Molecular Beacons son caras de sintetizar e c\u00f3mpren sondas separadas para cada ARN diana.\n Sondas Scorpion: As sondas Scorpion, igual que as Molecular Beacon, non son activas fluorescentemente nun estado non hibridado, de novo debido a que a sonda fluorescente do extremo 5' \u00e9 amortecida (\"quenched\") polo residuo do extremo 3' do oligonucle\u00f3tido. Por\u00e9n, nas sondas Scorpions o extremo 5' tam\u00e9n cont\u00e9n unha secuencia que \u00e9 complementaria do produto de extensi\u00f3n do cebador no extremo 5'. Cando a extensi\u00f3n Scorpion se une ao seu complemento no amplic\u00f3n, abre a estrutura Scorpion, impide o FRET, e permite medir o sinal fluorescente.\n Sondas m\u00faltiplex: As sondas TaqMan, Molecular Beacons e Scorpions permiten que se fagan medidas simult\u00e1neas de produtos de PCR nun s\u00f3 tubo. Isto \u00e9 posible porque cada unha das distintas tinguiduras fluorescentes pode ser asociada cun espectro de emisi\u00f3n espec\u00edfico. O uso de sondas m\u00faltiplex non s\u00f3 aforra tempo e esforzos sen comprometer a utilidade das probas, sen\u00f3n que a s\u00faa aplicaci\u00f3n en moitos campos de investigaci\u00f3n como a an\u00e1lise de deleci\u00f3ns de xenes, an\u00e1lises de mutaci\u00f3ns e polimorfismo, an\u00e1lise cuantitativa, e detecci\u00f3n de ARN, fan que sexa unha valiosa t\u00e9cnica nos laboratorios de moitas disciplinas cient\u00edficas.\nEmpr\u00e9ganse xeralmente d\u00faas estratexias para cuantificar os resultados obtidos coa RT-PCR en tempo real; o m\u00e9todo da curva est\u00e1ndar e o m\u00e9todo do limiar comparativo.\nAplicaci\u00f3ns.\nA amplificaci\u00f3n exponencial por medio de PCR con transcriptase inversa \u00e9 unha t\u00e9cnica moi sensible coa cal poden detectarse un n\u00famero moi baixo de copias de mol\u00e9culas de ARN. A RT-PCR \u00fasase moito na diagnose de doenzas xen\u00e9ticas e, semicuantitativamente, na determinaci\u00f3n da abundancia de mol\u00e9culas de ARN diferentes espec\u00edficas contidas nunha c\u00e9lula ou tecido como medida da expresi\u00f3n x\u00e9nica.\nM\u00e9todos de investigaci\u00f3n.\nA RT-PCR util\u00edzase comunmente en m\u00e9todos de investigaci\u00f3n para medir a expresi\u00f3n x\u00e9nica. Por exemplo, Lin et al. usaron qRT-PCR para medir a expresi\u00f3n dos xenes Gal en c\u00e9lulas de l\u00e9vedos. Primeiro, Lin et al. produciron por enxe\u00f1ar\u00eda unha mutaci\u00f3n dunha prote\u00edna sospeitosa de participar na regulaci\u00f3n dos xenes Gal. Hipotetizouse que esta mutaci\u00f3n imped\u00eda selectivamente a expresi\u00f3n de Gal. Para confirmar isto, os niveis de expresi\u00f3n x\u00e9nica das c\u00e9lulas de l\u00e9vedos que conte\u00f1en esta mutaci\u00f3n foron analizados usando qRT-PCR. Os investigadores puideron determinar selectivamente que a mutaci\u00f3n desta prote\u00edna reguladora reduc\u00eda a expresi\u00f3n de Gal. As an\u00e1lises de northern blot util\u00edzanse para estudar m\u00e1is a fondo a expresi\u00f3n x\u00e9nica do ARN.\nInserci\u00f3n x\u00e9nica.\nA RT-PCR pode tam\u00e9n ser moi \u00fatil na inserci\u00f3n de xenes eucariotas en organismos procariotas. Como a maior\u00eda dos xenes eucariotas conte\u00f1en intr\u00f3ns, que est\u00e1n presentes no xenoma pero non no ARNm maduro, o ADNc que se xera coa reacci\u00f3n da RT-PCR \u00e9 a secuencia de ADN exacta (se non temos en conta a natureza tendente ao erro das transcriptases inversas) que ser\u00eda traducida directamente a prote\u00ednas despois da transcrici\u00f3n. Cando estes xenes se expresan en c\u00e9lulas procariotas co fin de producir ou purificar prote\u00ednas, o ARN producido directamente da transcrici\u00f3n non necesita sufrir splicing xa que o transcrito cont\u00e9n s\u00f3 ex\u00f3ns. (Os procariotas, como \"E. coli\", carecen do mecanismo de splicing eucari\u00f3tico).\nA RT-PCR \u00fasase frecuentemente para estudar os xenomas de virus, cuxos xenomas est\u00e1n compostos de ARN, como o influenzavirus A e retrovirus como o VIH.\nDiagn\u00f3stico de doenzas xen\u00e9ticas.\nA RT-PCR pode usarse para diagnosticar doenzas xen\u00e9ticas como a s\u00edndrome de Lesch\u2013Nyhan. Esta doenza xen\u00e9tica \u00e9 causada por un mal funcionamento do xene \"HPRT1\", que clinicamente orixina c\u00e1lculos urinarios de \u00e1cido \u00farico e s\u00edntomas similares \u00e1 gota. Se se analizan os niveis de expresi\u00f3n de ARNm de HPRT1 dunha nai pre\u00f1ada e o feto pode descubrirse se a nai \u00e9 portadora e se o feto ten probabilidades de desenvolver a s\u00edndrome de Lesch\u2013Nyhan.\nTam\u00e9n pode usarse como unha proba para a gripe aviaria H7N9.\nDetecci\u00f3n do cancro.\nOs cient\u00edficos est\u00e1n a traballar en d\u00faas v\u00edas para usar a RT-PCR na detecci\u00f3n do cancro para axudar a mellorar a prognose, e monitorizar a resposta \u00e1 terapia. As c\u00e9lulas tumorais circulantes producen transcritos de ARNm exclusivos dependendo do tipo de cancro. A meta procurada \u00e9 determinar que transcritos de ARNm serven como mellores biomarcadores para un tipo de c\u00e9lula de cancro particular e despois analizar os seus niveis de expresi\u00f3n con RT-PCR.\nInconvenientes.\nMalia as s\u00faas grandes vantaxes, a RT-PCR ten tam\u00e9n inconvenientes. O crecemento exponencial do ADN complementario reversotranscrito durante os m\u00faltiples ciclos de PCR produce unha cuantificaci\u00f3n de punto final inexacta debido \u00e1 dificultade de manter a lineariedade. Para proporcionar unha axeitada detecci\u00f3n e cuantificaci\u00f3n do contido de ARN nunha mostra, desenvolveuse a qRT-PCR usando modificaci\u00f3ns baseadas en fluorescencia para monitorizar os produtos de amplificaci\u00f3n durante cada ciclo de PCR. A extrema sensibilidade da t\u00e9cnica pode ser unha espada de dobre gume, xa que mesmo a m\u00e1is lixeira contaminaci\u00f3n do ADN pode levar a resultados non desexados. Un m\u00e9todo simple para a eliminaci\u00f3n de resultados de falsos positivos \u00e9 inclu\u00edr \u00e1ncoras, ou \"tags\", na rexi\u00f3n 5' dun cebador espec\u00edfico dun xene. Ademais, os estudos de planeamento e cuantificaci\u00f3n poden ser un reto t\u00e9cnico debido \u00e1 existencia de numerosas fontes de variaci\u00f3n como a concentraci\u00f3n de moldes e a eficiencia de amplificaci\u00f3n.\nProtocolo.\nA RT-PCR pode realizarse polo protocolo da RT-PCR nun paso ou polo da RT-PCR en dous pasos.\nRT-PCR nun paso.\nA RT-PCR nun paso toma dianas de ARNm (de ata 6 kb) e som\u00e9teas a unha transcrici\u00f3n inversa e despois a amplificaci\u00f3n por PCR nun s\u00f3 tubo de ensaio. \u00dasase s\u00f3 ARN intacto de alta calidade para obter os mellores resultados. Hai que asegurarse de usar un cebador espec\u00edfico de secuencia.\nRT-PCR en dous pasos.\nA RT-PCR en dous pasos, como indica o seu nome, real\u00edzase en d\u00faas etapas. Primeiro a transcrici\u00f3n inversa e despois a PCR. Este m\u00e9todo \u00e9 m\u00e1is sensible que o m\u00e9todo nun paso. Os \"kits\" son tam\u00e9n \u00fatiles para a RT-PCR en dous pasos. Igual que no m\u00e9todo nun paso, usan s\u00f3 ARN de alta calidade intacto para obter os mellores resultados. Os cebadores para o m\u00e9todo en dous pasos non te\u00f1en que ser espec\u00edficos de secuencia.\nDirectrices para a publicaci\u00f3n.\nOs ensaios de RT-PCR cuantitativa consid\u00e9ranse hoxe o procedemento est\u00e1ndar para medir o n\u00famero de copias de dianas de ADNc espec\u00edficas nunha mostra, pero, a pesar diso, est\u00e1n moi pouco estandarizados. Como resultado, a\u00ednda que hai moitos artigos nas publicaci\u00f3ns nos que se indica que se utilizou esta t\u00e9cnica, moitos deles proporcionan detalles experimentais e usan an\u00e1lises de datos inadecuados para tirar conclusi\u00f3ns inapropiadas. Debido \u00e1 variabilidade inherente na calidade de calquera dato de PCR cuantitativa, os revisores dos artigos non s\u00f3 te\u00f1en dificultades para avalialos, sen\u00f3n que \u00e1s veces alg\u00fans estudos son case imposibles de replicar. Reco\u00f1ecendo que existe unha necesidade de estandarizaci\u00f3n dos informes sobre as condici\u00f3ns experimentais, un consorcio internacional de cient\u00edficos acad\u00e9micos publicou as directrices do chamado \"Minimum Information for Publication of Quantitative Real-Time PCR Experiments\" (MIQE). As directrices MIQE describen a informaci\u00f3n m\u00ednima necesaria para avaliar os experimentos de [[PCR cuantitativa]] que se deber\u00edan requirir para a s\u00faa publicaci\u00f3n para as\u00ed favorecer unha mellor pr\u00e1ctica expermental e asegurar a relevancia, exactitude, interpretaci\u00f3n correcta, e repetibilidade dos experimentos con datos de PCR cuantitativa.\nAdemais destas directrices \u00e1 hora de informar dos experimentos, o MIQE fai fincap\u00e9 na necesidade de estandarizar a nomenclatura asociada coa PCR cuantitativa para evitar confusi\u00f3n; por exemplo, a abreviatura qPCR deber\u00eda usarse para a [[PCR en tempo real cuantitativa]], mentres que RT-qPCR deber\u00eda utilizarse para a t\u00e9cnica combinada de reverso transcrici\u00f3n-qPCR, e os xenes utilizados para a normalizaci\u00f3n deber\u00edan denominarse xenes de referencia en lugar de xenes de mantemento (\"housekeeping\"). Tam\u00e9n prop\u00f3n que os termos derivados de nomes comerciais como sondas TaqMan\u00ae non deber\u00edan utilizarse e no seu lugar deber\u00eda falarse de sondas de hidr\u00f3lise. Adicionalmente, proponse que se use a denominaci\u00f3n ciclo de cuantificaci\u00f3n (Cq) para describir o ciclo de PCR usado para a cuantificaci\u00f3n en troques dos termos ciclo limiar (Ct, \"threshold cycle\"), punto de cruzamento (Cp, \"crossing point\"), e punto de arranque (TOP, \"takeoff point\"), que son tres termos utilizados para referirse ao mesmo valor acu\u00f1ados por diferentes fabricantes de instrumentos para PCR en tempo real.\nAs directrices constan dos seguintes elementos: 1) dese\u00f1o experimental, 2) mostra, 3) extracci\u00f3n do \u00e1cido nucleico, 4) transcrici\u00f3n inversa, 5) informaci\u00f3n sobre a diana da qPCR, 6) oligonucle\u00f3tidos, 7) protocolo, 8) validaci\u00f3n, e 9) an\u00e1lise de datos. Diversos asuntos dentro de cada elemento foron etiquetados coas letras E (esencial) ou D (desexable). Os que se etiquetan con E consid\u00e9ranse fundamentais e indispensables, mentres que os que se etiquetan con D consid\u00e9ranse perif\u00e9ricos a\u00ednda que importantes para unha mellor pr\u00e1ctica.\nV\u00e9xase tam\u00e9n.\nLigaz\u00f3ns externas.\n[[Categor\u00eda:T\u00e9cnicas de biolox\u00eda molecular]]"}
{"id": "308177", "revid": "25871", "url": "https://gl.wikipedia.org/wiki?curid=308177", "title": "Alfred Newman", "text": "Alfred Newman, nado en New Haven (Connecticut) o 17 de marzo de 1901 e finado en Hollywood o 17 de febreiro de 1970 foi un compositor e director de m\u00fasica cinematogr\u00e1fica estadounidense.\nTraxectoria.\nNewman naceu en New Haven, sendo o maior de dez irm\u00e1ns. Prodixio musical, comezou a estudar piano con cinco anos con Sigismund Stojowski, e cami\u00f1aba dez millas cada d\u00eda para practicar no piano dun veci\u00f1o. Puido axudar \u00e1 s\u00faa pobre familia co di\u00f1eiro que ga\u00f1aba por tocar en teatros e restaurantes. Traballou en vodev\u00eds e estudou composici\u00f3n e aos vinte anos estaba en Broadway, compo\u00f1endo e dirixindo musicais George Gershwin, Richard Rodgers e Jerome Kern. En 1930 acompa\u00f1ou a Irving Berlin a Hollywood, onde recibiu clases privadas de Arnold Schoenberg.\nTras traballar con Berlin no filme \"Reaching for the Moon\", atopou traballo con Samuel Goldwyn e United Artists, escribindo a s\u00faa primeira banda sonora completa, \"Street Scene\". En 1940 comezou unha carreira de vinte anos como director musical da 20th Century-Fox, para a que compuxo a fanfarra que acompa\u00f1a o logotipo. \nNewman estivo en activo ata a fin da s\u00faa vida, compo\u00f1endo a s\u00faa \u00faltima banda sonora, \"Airport\" (1970) pouco antes da s\u00faa morte, producida por un enfisema.\nFilmograf\u00eda.\nEntre 1930 e 1970 Newman escribiu a m\u00fasica de m\u00e1is de 200 filmes. Newman ga\u00f1ou nove premios Oscar, terceiro tras Walt Disney e Cedric Gibbons. Foi o compositor con m\u00e1is candidaturas aos premios (corenta e cinco) ata que John Williams o igualou en 2006 e o superou en 2012. Foi candidato ao Oscar polo menos unha vez cada ano entre 1938 e 1957.\nAlg\u00fans das s\u00faas obras principais son:\nFamilia Newman.\nNewman foi o cabeza de familia dunha longa saga de compositores cinematogr\u00e1ficos, entre os que destacan os seus irm\u00e1ns Lionel e Emil; os seus fillos David, Thomas e Maria; o seu sobri\u00f1o Randy e os seus sobri\u00f1os Joey Newman e Jaclyn Newman Dorn."}
{"id": "308179", "revid": "56817", "url": "https://gl.wikipedia.org/wiki?curid=308179", "title": "La Propaganda Industrial", "text": "La Propaganda Industrial foi un peri\u00f3dico publicado en Santiago de Compostela entre 1895 e 1896.\nHistoria e caracter\u00edsticas.\nSubtitulado \"Peri\u00f3dico anunciador para el comercio y la industria\", apareceu o 30 de decembro de 1895. Promovido por Manuel Bibiano Fern\u00e1ndez. Imprim\u00edase nos obradoiros de \"Gaceta de Galicia\". Cesou a s\u00faa publicaci\u00f3n en xu\u00f1o de 1896."}
{"id": "308180", "revid": "89787", "url": "https://gl.wikipedia.org/wiki?curid=308180", "title": "Estrelitzi\u00e1ceas", "text": " \nA das estrelitzi\u00e1ceas (\"Strelitziaceae\") \u00e9 unha familia de plantas herb\u00e1ceas, rizomatosas da orde das zinxiberales, propias das rexi\u00f3ns tropicais e suutropicais de Suram\u00e9rica, \u00c1frica mridional e Madagascar.\nA familia comprende tres x\u00e9neros.\nDescrici\u00f3n.\nSon plantas herb\u00e1ceas perennes, a\u00ednda que algunhas especies poden desenvolver pseudocaules debido a va\u00ed\u00f1as foliares endurecidas (como \"Ravenala madagascarensis\") co que o h\u00e1bito ser\u00eda dunha \u00e1rbore.\nOs caules subterr\u00e1neos son rizomatosos (ramificados dicotomicamente polo menos alg\u00fans), os caules a\u00e9reos son decumbentes e herb\u00e1ceos ou arborescentes e con textura de le\u00f1osa.\nA ra\u00edz primaria est\u00e1 ben desenvolvida. As ra\u00edces presentan vasos amplos distribu\u00eddos todo ao longo do corte transversal e agrupaci\u00f3ns de floema na medula. Pos\u00faen estomas polic\u00edticos.\nAs follas son d\u00edsticas, envai\u00f1adoras, pecioladas, simples, con venaci\u00f3n penniparalela (veas fusionadas na marxe). O pec\u00edolo pos\u00fae moitos arcos ou canais de aire.\nA inflorescencia pode ser terminal ou axilar, un tirso con dunha a moitas cimas monoc\u00e1sicas, cada unha cunha br\u00e1ctea grande e espat\u00e1cea. Poden presentar unha grande inflorescencia (como \"Phenakospermum guianense\") ou varias laterais e con frecuencia longamente pedunculadas.\nAs flores son hermafroditas, zigomorfas, ep\u00edxinas, con br\u00e1cteas.\nO perianto ten 3+3 t\u00e9palos, os 3 externos libres, os 3 internos soldados, os internos desiguais (o interno medio m\u00e1is pequeno que os laterais), \u00e1s veces t\u00e9palos internos conniventes.\nO androceo est\u00e1 formado por 5 estames (ou 6 en \"Ravenala\"). As anteras son basifixas, de dehiscencia lonxitudinal, e con d\u00faas tecas.\nO xineceo consta de 3 carpelos soldados, e ovario \u00ednfero; o carpelo medio \u00e9 anterior, trilocular, con numerosos primordios seminais por carpelo. o estilo \u00e9 filiforme, a placentaci\u00f3n \u00e9 axilar, os \u00f3vulos son an\u00e1tropos, bit\u00e9gmicos.\nHai nectarios nos septos dos ovarios.\nO froito \u00e9 unha c\u00e1psula loculicida. As sementes te\u00f1en arilo, endosperma rico en amid\u00f3n e perisperma con menos amid\u00f3n.\nPresentan fenilfenalenonas c corpos de SiO2 m\u00e1is ou menos esf\u00e9ricos.\nTaxonom\u00eda.\nA familia foi reco\u00f1ecida polo APG II en 2003, e confirmada no APG III en 2009. O \"Linear APG III\", nese mesmo ano, asignoulle o n\u00famero de familia 82.\nA familia conta con 3 x\u00e9neros \"sensu\" Royal Botanic Gardens, Kew, coas especies que se relacionan a continuaci\u00f3n:\nFamilia \"Strelitziaceae\"\nEcolox\u00eda.\nEnc\u00f3ntranse en rexi\u00f3ns tropicais de Suram\u00e9rica, sur de \u00c1frica e Madagascar.\nAs flores son polinizadas por insectos, aves (\"Strelitzia\") ou l\u00e9mures (\"Ravenala\").\nEvoluci\u00f3n.\nO grupo troncal \"Strelitziaceae\" data de hai uns 78 mill\u00f3ns de anos. A diverxencia dentro do grupo corona data de hai uns 59 mill\u00f3ns de asos (Janssen &amp; Bremer 2004).\nEstudouse moito a polinizaci\u00f3n dentro do grupo, pero a\u00ednda as\u00ed non est\u00e1 claro cal ser\u00eda a condici\u00f3n plesiom\u00f3rfica (ver, por exemplo, Kress \"et al.\" 1994).\nImportancia econ\u00f3mica.\nAlgunhas especies te\u00f1en cultivares utilizados como plantas ornamentais, por exemplo a ave do para\u00edso (\"Strelitzia reginae\") e a \u00e1rbore ave do para\u00edso (\"Strelitzia nicolai\")."}
{"id": "308181", "revid": "22795", "url": "https://gl.wikipedia.org/wiki?curid=308181", "title": "Strelitziaceae", "text": ""}
{"id": "308182", "revid": "27155", "url": "https://gl.wikipedia.org/wiki?curid=308182", "title": "RT-PCR", "text": ""}
{"id": "308183", "revid": "27155", "url": "https://gl.wikipedia.org/wiki?curid=308183", "title": "Reacci\u00f3n en cadea da polimerase con transcritase inversa", "text": ""}
{"id": "308184", "revid": "27155", "url": "https://gl.wikipedia.org/wiki?curid=308184", "title": "PCR tras reversotranscritase", "text": ""}
{"id": "308189", "revid": "23204", "url": "https://gl.wikipedia.org/wiki?curid=308189", "title": "La Regi\u00f3n (A Habana)", "text": "La Regi\u00f3n foi un peri\u00f3dico editado na Habana en 1895.\nHistoria e caracter\u00edsticas.\nSubtitulado \"Semanario de Literatura e intereses regionales Gallegos\", apareceu en 1895. Estaba dirixido por Eduardo N\u00fa\u00f1ez Sarmiento."}
{"id": "308190", "revid": "89787", "url": "https://gl.wikipedia.org/wiki?curid=308190", "title": "Ave do para\u00edso (planta)", "text": "A ave do para\u00edso, \"Strelitzia reginae\" Banks, \u00e9 unha especie de planta anxiosperma (monocotiled\u00f3nea) da clase das lili\u00f3psidas, subclase das zinxib\u00e9ridas, orde das zinxiberales e familia das estrelitzi\u00e1ceas.\n\u00c9 unha planta herb\u00e1cea, rizomatosa, orixinaria de Sur\u00e1frica e amplamente cultivada en xard\u00edns en rexi\u00f3ns tropicais e subtropicais pola beleza das s\u00faas flores.\nTaxonom\u00eda.\nDescrici\u00f3n.\nA especie foi descrita en 1789 polo naturalista, bot\u00e1nico e mecenas das ciencias naturais ingl\u00e9s Sir Joseph Banks, que reclasificou a \"Heliconia bihai\" J. S. Mill.\nPor\u00e9n, no ITIS adxud\u00edcanlle a autor\u00eda ao tam\u00e9n bot\u00e1nico ingl\u00e9s William Townsend Aiton.\nEtimolox\u00eda.\nO ep\u00edteto espec\u00edfico cient\u00edfico desta planta, \"reginae\" (en lat\u00edn = \"da ra\u00ed\u00f1a\"), est\u00e1 dedicado \u00e1 princesa alem\u00e1 Carlota de Mecklemburgo-Strelitz, ra\u00ed\u00f1a consorte de Inglaterra polo seu casamento co rei Xurxo III do Reino Unido, falecida en 1818 e que era moi afeccionada \u00e1 bot\u00e1nica.\nSin\u00f3nimos.\nOs principais sin\u00f3nimos desta especie (hai at\u00e9 25) son: \nCaracter\u00edsticas.\nDimensi\u00f3ns.\nPlanta herb\u00e1cea, de porte arbustivo cunha altura media de 1,5 m e un di\u00e1metro de 1,8 m. \nFollas.\nAs follas, con longos pec\u00edolos, son alternas, pinnatinervadas e d\u00edsticas. \nFlores.\nAs flores son hermafroditas, asim\u00e9tricas, polinizadas por aves, e pres\u00e9ntanse reunidas en grupos cinciniformes protexidos primariamente por grandes br\u00e1cteas, varias delas laterais e con frecuencia longamente pedunculadas. O perigonio est\u00e1 formado por 6 t\u00e9palos distribu\u00eddos en dous grupos, os tres externos iguais e libres, os tres internos desiguais e xeralmente soldados, un de maiores dimensi\u00f3ns e pregado en forma de frecha rodeando a estilo. O xineceo presenta 3 carpelos soldados, o ovario \u00e9 \u00ednfero, trilocular, con numerosos primordios seminais. \nFroito.\nO froito \u00e9 unha c\u00e1psula valvicida que se abre por 3 valvas.\nCultivo.\nNecesita luz intensa tres ou catro horas diarias de luz solar directa e non florece con luz inadecuada. Durante o per\u00edodo de crecemento activo, pode cultivarse en condici\u00f3ns normais. Necesita de regos moderados e humidade normal. Entre marzo e outubro require grandes cantidades de auga. As aves do para\u00edso son moi sensibles ao ataque das cochinillas."}
{"id": "308191", "revid": "22795", "url": "https://gl.wikipedia.org/wiki?curid=308191", "title": "Strelitzia reginae", "text": ""}
{"id": "308195", "revid": "6435219", "url": "https://gl.wikipedia.org/wiki?curid=308195", "title": "Lagharteiras", "text": "Lagharteiras \u00e9 un grupo de pandeireteiras galegas con orixe na parroquia de Tameiga, Mos.\nTraxectoria.\nCreado no ano 2007, o principal obxectivo do grupo \u00e9 o de compilar, conservar e divulgar as m\u00fasicas, cantos, instrumentos e vestiario tradicional galego.\nNo ano 2010, constitu\u00eduse como Asociaci\u00f3n Cultural Folcl\u00f3rica \u201cAs Lagharteiras\u201d, radicada no concello de Mos. Destacan as s\u00faas actuaci\u00f3ns por toda a xeograf\u00eda galega, pero tam\u00e9n f\u00f3ra dela, como no Bierzo, Oviedo ou \u00c1vila.\nO 1 de xaneiro de 2015 editaron \"Lagharteiras\", que \u00e9 o seu primeiro \u00e1lbum musical e foi gravado entre xullo e decembro de 2013.\nTam\u00e9n participaron no himno do centenario do Real Club Celta de Vigo, \"Oliveira dos cen anos\" composto por C. Tangana.\nGalard\u00f3ns.\nActualmente son arredor dunha vintena os premios que avalan tanto a s\u00faa traxectoria no mundo da m\u00fasica tradicional como o seu labor de recolleita e conservaci\u00f3n do patrimonio musical galego, destacando:"}
{"id": "308199", "revid": "89787", "url": "https://gl.wikipedia.org/wiki?curid=308199", "title": "Bromuro de etidio", "text": "O bromuro de etidio \u00e9 un composto que funciona como axente intercalante usado comunmente como marcaxe fluorescente para \u00e1cidos nucleicos en laboratrorios de biolox\u00eda molecular en t\u00e9cnicas como a electroforese en xel de agarosa. Abr\u00e9viase xeralmente como \"EtBr\", que \u00e9 tam\u00e9n a abreviatura do bromoetano. Cando se exp\u00f3n \u00e1 luz ultravioleta, emite fluorescencia de cor laranxa, que se intensifica case 20 veces unha vez que se une ao ADN. Leva sendo utilizado en veterinaria desde a d\u00e9cada de 1950 co nome de Homidium para tratar a tripanosom\u00edase no gando vac\u00fan, unha doenza causada polos protozoos tripanosomas. A alta incidencia de resistencia a antibi\u00f3ticos deste parasito fai que estes non sexan \u00fatiles en certas \u00e1reas, onde se utiliza no seu lugar o composto relacionado cloruro de isometamidio. O bromuro de etidio pode ser un mut\u00e1xeno, un carcin\u00f3xeno, ou un terat\u00f3xeno, a\u00ednda que isto depende do organismo exposto e das circunstancias da exposici\u00f3n.\nEstrutura, qu\u00edmica e fluorescencia.\nComo a maior\u00eda dos compostos fluorescentes, o bromuro de etidio \u00e9 arom\u00e1tico. O seu residuo heteroc\u00edclico central denom\u00ednase fenantridina, que \u00e9 is\u00f3mero da tinguidura fluorescente acridina. A absorci\u00f3n m\u00e1xima do bromuro de etidio en soluci\u00f3n acuosa \u00e9 de 210\u00a0nm e 285\u00a0nm, que corresponde \u00e1 luz ultravioleta. Como resultado desta excitaci\u00f3n, o bromuro de etidio emite luz laranxa con lonxitude de onda de 605\u00a0nm.\nA raz\u00f3n da intensa fluorescencia que presenta o bromuro de etidio despois de unirse ao ADN non se debe probablemente \u00e1 estabilizaci\u00f3n r\u00edxida do residuo fenilo, porque se comprobou que o anel fenilo se proxecta f\u00f3ra das bases intercaladas. De feito, o grupo fenilo est\u00e1 case perpendicular ao plano do sistema do anel, xa que rota sobre o seu enlace para encontrar unha posici\u00f3n na que afecta minimamente ao sistema do anel. Crese m\u00e1is ben que se debe ao ambiente hidrof\u00f3bico que hai entre os pares de bases. Ao moverse neste ambiente hidrof\u00f3bico e afastado do solvente, o cati\u00f3n etidio \u00e9 forzado a repeler calquera mol\u00e9cula de auga que estivese asociada con el. Como a auga \u00e9 un amortecedor da fluorescencia moi eficiente, a retirada destas mol\u00e9culas de auga perm\u00edtelle ao etidio emitir fluorescencia.\nAplicaci\u00f3ns.\nO bromuro de etidio \u00e9 utilizado comunmente para detectar \u00e1cidos nucleicos nos laboratorios de biolox\u00eda molecular. No caso do ADN este \u00e9 xeralmente bicatenario procedente de PCRs, fragmentos de restrici\u00f3n etc. O ARN monocatenario pode detectarse tam\u00e9n, xa que xeralmente se reprega sobre si mesmo e as\u00ed proporciona apareamentos de bases locais para que se intercale a tinguidura. A detecci\u00f3n real\u00edzase normalmente iluminando con luz ultravioleta o xel de agarosa electrofor\u00e9tico que cont\u00e9n os \u00e1cidos nucleicos. Como a luz ultravioleta \u00e9 dani\u00f1a para a vista e a pel, os xeles marcados con bromuro de etidio adoitan observarse indirectamente usando unha c\u00e1mara pechada na que se toman imaxes fotogr\u00e1ficas da fluorescencia. Cando \u00e9 necesaria a visi\u00f3n directa, deben protexerse adecuadamente os ollos e a pel. No laboratorio as propiedades intercalantes foron desde hai tempo utilizadas para minimizar a condensaci\u00f3n cromos\u00f3mica cando se exp\u00f3n un cultivo a axentes que dete\u00f1en a mitose durante a s\u00faa extracci\u00f3n. As preparaci\u00f3ns microsc\u00f3picas resultantes permiten un alto grao de resoluci\u00f3n, polo que hai maior confianza para determinar a integridade estrutural na an\u00e1lise microsc\u00f3pica.\nO bromuro de etidio foi tam\u00e9n usado amplamente para reducir o n\u00famero de copias do ADN mitocondrial en c\u00e9lulas en proliferaci\u00f3n. Os efectos do bromuro de etidio no ADN mitocondrial util\u00edzanse en veterinaria para tratar a tripanosom\u00edase en vac\u00fans, xa que se une \u00e1s mol\u00e9culas de ADN cinetopl\u00e1stico do protozoo tripanosoma causante da doenza, e cambia a s\u00faa conformaci\u00f3n \u00e1 forma ADN Z. Esta forma inhibe a replicaci\u00f3n do ADN cinetopl\u00e1stico, o que \u00e9 letal para o tripanosoma.\nAlternativas.\nHai alternativas ao uso do bromuro de etidio, que son pretendidamente menos perigosas e te\u00f1en un mellor funcionamento. Por exemplo, alg\u00fans investigadores usan varias tinguiduras ou marcaxes baseadas no SYBR e hai outras tinguiduras de uso emerxente como a \"Novel Juice\". As tinguiduras SYBR son menos mutax\u00e9nicas que o bromuro de etidio na proba de Ames con extracto de f\u00edgado. Con todo, atopouse que o Verde SYBR I (\"SYBR Green I\") era, en realidade, m\u00e1is mutax\u00e9nico que o bromuro de etidio para as c\u00e9lulas bacterianas expostas \u00e1 luz UV (que se usa para visualizar ambas as tinguiduras). Este pode ser o caso tam\u00e9n doutras tinguiduras supostamente \"m\u00e1is seguras\", pero a\u00ednda que os detalles de mutaxenicidade e toxicidade est\u00e1n dispo\u00f1ibles non foron publicados en revistas cient\u00edficas revisadas por pares. A MSDS para o \"SYBR Safe\" informa dun LD50 para ratos de &gt;5\u00a0g/kg, o cal \u00e9 maior que o do bromuro de etidio (1,5g/kg), pero en ambos os casos son varias ordes de magnitude maiores que as concentraci\u00f3ns usadas en biolox\u00eda molecular. Ademais, moitas tinguiduras alternativas est\u00e1n en suspensi\u00f3n en DMSO, que ten implicaci\u00f3ns para a sa\u00fade de seu, inclu\u00edndo un incremento da absorci\u00f3n na pel de compostos org\u00e1nicos. Malia as vantaxes de funcionamento de usar tinguiduras SYBR en troques de bromuro de etidio para prop\u00f3sitos de tinguidura, moitos investigadores seguen preferindo este \u00faltimo porque \u00e9 considerablemente m\u00e1is barato.\nRiscos para a sa\u00fade.\nO bromuro de etidio crese que act\u00faa como un mut\u00e1xeno porque se intercala na dobre h\u00e9lice do ADN (\u00e9 dicir, ins\u00edrese entre as d\u00faas febras), deformando o ADN. Isto poder\u00eda afectar aos procesos biol\u00f3xicos do ADN, como a replicaci\u00f3n e a transcrici\u00f3n. Atopouse que o bromuro de etidio \u00e9 mutax\u00e9nico para as bacterias na proba de Ames, pero s\u00f3 despois dun tratamento con homoxenado de f\u00edgado, que simula a degradaci\u00f3n metab\u00f3lica da mol\u00e9cula que est\u00e1 sendo probada. A non detecci\u00f3n de mutaxenicidade en ausencia de homoxenado de f\u00edgado indica que o bromuro de etidio non \u00e9 directamente mutax\u00e9nico, sen\u00f3n que o son os seus metabolitos. A identidade destes metabolitos mutax\u00e9nicos desco\u00f1\u00e9cese. En USA o Programa Nacional Mutax\u00e9nico considerouno como non mutax\u00e9nico para as ratas e ratos. Estas conclusi\u00f3ns ap\u00f3ianse nun estudo de carcinoxenidade subcr\u00f3nica en ratos, onde non se detectaron efectos mutax\u00e9nicos. O uso de bromuro de etidio (marca \"Homidium\") en animais para tratar a infecci\u00f3n por tripanosomas suxire que a toxicidade e mutaxenicidade non son altas. Realiz\u00e1ronse estudos en animais para avaliar o bromuro de etidio como potencial axente antitumorox\u00e9nico quimioter\u00e1pico. O seu uso quimioterap\u00e9utico d\u00e9bese \u00e1 s\u00faa toxicidade para as mitocondrias. Un estudo m\u00e1is recente indica que act\u00faa como un veleno para a topoisomerase I, igual que varios f\u00e1rmacos anticancer\u00edxenos en humanos. Os estudos antes mencionados non apoian a idea que xeralmente se ten de que o bromuro de etidio \u00e9 un potente mut\u00e1xeno para os humanos, pero indican que pode ser t\u00f3xico en altas concentraci\u00f3ns.\nA maior parte dos usos do bromuro de etidio no laboratorio (0,25\u20131 microgramo/mL) est\u00e1n por debaixo dos niveis necesarios para a toxicidade, e son 3 ordes de magnitude m\u00e1is baixos que as doses terap\u00e9uticas usadas no gando. O nivel \u00e9 alto dabondo para que a exposici\u00f3n poida interferir coa replicaci\u00f3n do ADN mitocondrial nalgunhas li\u00f1as celulares humanas, a\u00ednda que as implicaci\u00f3ns disto non est\u00e1n claras. C\u00f3mpre facer ensaios en humanos e estudos m\u00e1is amplos en animais mam\u00edferos para chegar a comprender o risco potencial que sup\u00f3n o bromuro de etidio para os que traballan nos laboratorios.\nO bromuro de etidio pode engadirse ao medio YPD e usarse como un inhibidor do crecemento celular.\nUtilizaci\u00f3n e eliminaci\u00f3n.\nO bromuro de etidio non est\u00e1 considerado nas regulaci\u00f3ns como un residuo perigoso a baixas concentraci\u00f3ns, pero \u00e9 tratado como residuo perigoso por moitas organizaci\u00f3ns. Os materiais con estes residuos deben ser manipulados de acordo coa folla de datos de seguridade deste material (MSDS).\nA eliminaci\u00f3n no laboratorio de bromuro de etidio \u00e9 obxecto de controversia. O bromuro de etidio pode ser degradado quimicamente, ou recollido ou incinerado. \u00c9 com\u00fan que os residuos de bromuro de etidio que est\u00e1n por debaixo dunha concentraci\u00f3n esixida se eliminen como outro lixo normal (por exemplo, vert\u00e9ndoos por un desaugadoiro). Unha pr\u00e1ctica com\u00fan \u00e9 tratar o bromuro de etidio con hipoclorito de sodio (lixivia) antes da s\u00faa eliminaci\u00f3n. Segundo Lunn e Sansone, a degradaci\u00f3n qu\u00edmica usando lixivia rende compostos que son mutax\u00e9nicos na proba de Ames. Faltan datos sobre os efectos mutax\u00e9nicos dos produtos de degradaci\u00f3n. Lunn e Sansone describen m\u00e9todos m\u00e1is efectivos para a s\u00faa degradaci\u00f3n. Non obstante, recom\u00e9ndase a eliminaci\u00f3n do bromuro de etidio de soluci\u00f3ns con resinas de intercambio i\u00f3nico de amberlita ou carb\u00f3n vexetal activado. Para este uso disponse de varios produtos comerciais."}
{"id": "308200", "revid": "27155", "url": "https://gl.wikipedia.org/wiki?curid=308200", "title": "Homidio", "text": ""}
{"id": "308201", "revid": "98629", "url": "https://gl.wikipedia.org/wiki?curid=308201", "title": "Strelitzia", "text": "Strelitzia \u00e9 un x\u00e9nero de plantas faner\u00f3gamas monocotiled\u00f3neas (magnoli\u00f3psidas), o tipo da familia das estrelitzi\u00e1ceas, propias de Sur\u00e1frica.\nCaracter\u00edsticas.\nAs \"Strelitzia\" son plantas herb\u00e1ceas perennes, de porte caracter\u00edstico arbustivo, con grandes follas cori\u00e1ceas e carnosas.\nO x\u00e9nero cont\u00e9n s\u00f3 especies surafricanas, pero \"Strelitzia reginae\" e \"Strelitzia nicolai\" cult\u00edvanse frecuentemente en xard\u00edns tropicais de todo o mundo como plantas ornamentais, e son co\u00f1ecidas como \"aves do para\u00edso\", debido \u00e1 forma da flor, que recorda a cabeza destas aves.\nTaxonom\u00eda.\nDescrici\u00f3n.\nO x\u00e9n ero foi descrito en 1789 polo bot\u00e1nico escoc\u00e9s William Aiton.\nEtimolox\u00eda.\nCo nome do x\u00e9nero Aiton, que foi designado en 1759 director do novo Real Xard\u00edn Bot\u00e1nico de Kew (Londres), onde permaneceu at\u00e9 a s\u00faa morte en 1793, honrou a memoria da ra\u00ed\u00f1a Carlota de Inglaterra, esposa do rei Xurxo III do Reino Unido, princesa alem\u00e1 filla de Carlos II, gran duque de Mecklenburg-Strelitz, que era moi afeccionada \u00e1 bot\u00e1nica, e foi unha das colaboradoras dese Real Xard\u00f3n Bot\u00e1nico.\nEspecies.\nSegundo o Sistema Integrado de Informaci\u00f3n Taxon\u00f3mica (ITIS), o x\u00e9nero s\u00f3 incl\u00fae d\u00faas especies:\nPor\u00e9n, o \"Kew Garden World Checklist\" (20 de marzo de 2012),reco\u00f1ece as cinco especies seguintes, que recolle tam\u00e9n a Encyclopedia of Life: "}
{"id": "308203", "revid": "56817", "url": "https://gl.wikipedia.org/wiki?curid=308203", "title": "Lagharteiras (\u00e1lbum)", "text": "Lagharteiras \u00e9 o primeiro \u00e1lbum de estudio do grupo de m\u00fasica tradicional galega Lagharteiras. Foi gravado entre os meses de xaneiro e decembro do ano 2013 e publicado o 1 de xaneiro de 2015. A s\u00faa presentaci\u00f3n oficial foi o 1 de febreiro de 2015 na parroquia mosense de Torroso. Componse dunha escolma de cantos, regueifas, xotas, mui\u00f1eiras e mazurcas con diversos toques de pandeireta recollidos da tradicional oral galega."}
{"id": "308207", "revid": "89787", "url": "https://gl.wikipedia.org/wiki?curid=308207", "title": "Llu\u00eds-Anton Baulenas", "text": "Llu\u00eds-Anton Baulenas i Set\u00f3, nado en Barcelona o 21 de setembro de 1958, \u00e9 un escritor e tradutor catal\u00e1n. Ga\u00f1ou os m\u00e1is importantes premios da literatura catal\u00e1 e as s\u00faas obras foron traducidas a varios idiomas.\nTraxectoria.\nAntes de comezar como escritor, traballou como profesor en institutos de ensino secundario. Os seus inicios at\u00f3panse no teatro, x\u00e9nero no que fixo de actor, director e autor. Con todo, o reco\u00f1ecemento p\u00fablico veulle principalmente do seu traballo como novelista. Como tradutor ao catal\u00e1n, destacan as s\u00faas adaptaci\u00f3ns de textos literarios de autores como Marguerite Yourcenar, William Gibson, Eugene O'Neill, Jean Cocteau, Albert Camus e Boris Vian."}
{"id": "308208", "revid": "27155", "url": "https://gl.wikipedia.org/wiki?curid=308208", "title": "Proba de Ames", "text": ""}
{"id": "308214", "revid": "27155", "url": "https://gl.wikipedia.org/wiki?curid=308214", "title": "Homidium", "text": ""}
{"id": "308216", "revid": "98629", "url": "https://gl.wikipedia.org/wiki?curid=308216", "title": "Gran Premio de Bahrain de 2015", "text": "O Gran Premio de Bahrain de 2015 (oficialmente co\u00f1ecido como o Gulf Air Gran Premio de F\u00f3rmula 1 de Bahrain de 2015) \u00e9 unha carreira de F\u00f3rmula Un que se celebrou o 19 de abril de 2015 no Circu\u00edto Internacional de Bahrain de Bahrain.\nResumo.\nAntecedentes.\nHoubo tensi\u00f3ns no equipo Mercedes antes do Gran Premio. Logo do Gran Premio da China a semana anterior, Nico Rosberg acusara ao seu compa\u00f1eiro de equipo Lewis Hamilton de apoiar de forma deliberada o ataque de Ferraris durante a carreira, dicindo que comprometera a s\u00faa carreira. Hamilton \u00e1 s\u00faa vez afirmou que Rosberg nunca estaba o suficientemente preto para atacalo, unha afirmaci\u00f3n de que Rosberg rexeitou, dicindo que \"intentou atacar\". O equipo reaccionou emitindo unha advertencia aos seus pilotos, que comezar\u00edan \"administrar\" m\u00e1is as carreiras si non eran capaces de competir pensando no mellor para o equipo. Logo das observaci\u00f3ns formuladas por Hamilton dicindo que as s\u00faas negociaci\u00f3ns de extensi\u00f3n de contrato \u00edan lentas, xurdiron rumores de que Hamilton pedira unha clara condici\u00f3n de n\u00famero un no equipo, unha afirmaci\u00f3n negada polo piloto e o equipo.\nPneum\u00e1ticos.\nDo mesmo xeito que en , Pirelli anunciou que fornecer\u00edan aos equipos co pneum\u00e1tico de composto medio, bandas brancas, como a selecci\u00f3n \"prime\" e o composto brando, bandas amarelas, como a selecci\u00f3n \"option\" para a carreira.\nCualificaci\u00f3n.\nO McLaren de Jenson Button rompeuse antes de que puidese facer un tempo de volta. Roberto Merhi e Will Stevens cualificaron o seu Manor na posici\u00f3n 19\u00aa e 18\u00aa. O Red Bull de Daniil Kvyat non logrou pasar da Q1 cualificando 17\u00ba. Pastor Maldonado estivo a piques de entrar na Q2 cun tempo m\u00e1is r\u00e1pido pero cualificou 16\u00ba. Max Verstappen clasificouse en 15\u00aa posici\u00f3n. Fernando Alonso logrou alcanzar o posto 14 no seu McLaren. Os Sauber de Felipe Nasr e Marcus Ericsson rexistrou as posici\u00f3ns 13\u00ba e 12\u00ba respectivamente. Sergio P\u00e9rez foi o 11\u00ba cualificado con Force India. Na parte final da cualificaci\u00f3n Lewis Hamilton venceu a Sebastian Vettel por 0\u00b44 segundos na \u00faltima volta da sesi\u00f3n. Vettel meteuse entre os Mercedes, con Nico Rosberg logrando o terceiro lugar. Kimi R\u00e4ikk\u00f6nen puxo o outro Ferrari no cuarto lugar. Valtteri Bottas e Felipe Massa cualificaron os seus Williams no quinto e sexto, mentres que Daniel Ricciardo logrou a s\u00e9tima posici\u00f3n para Red Bull. Nico H\u00fclkenberg logrou o oitavo lugar co seu Force India. Carlos Sainz clasificouse no noveno para Toro Rosso e Romain Grosjean co Lotus completaron os dez primeiros.\nPost cualificaci\u00f3n.\nJenson Button deb\u00eda esperar a que os comisarios lle permitiran participar na carreira, porque non fixo un tempo de volta na primeira parte da cualificaci\u00f3n. D\u00e9ronlle o permiso para iniciar a carreira en base dos seus tempos de pr\u00e1ctica satisfactorios.\nCarreira.\nAntes do comezo, McLaren confirmou que non foran capaces de lograr que o coche de Jenson Button chegara a grella, xa que os datos indicaban que continuaban os seus problemas el\u00e9ctricos. O Williams de Felipe Massa non arrincou no inicio da volta de formaci\u00f3n, polo que o brasileiro tivo que empezar desde o pit lane. As luces de inicio acend\u00e9ronse logo dun longo atraso, debido a que Pastor Maldonado estar mal colocado na grella de sa\u00edda.\nCunha correcta sa\u00edda, Lewis Hamilton foi capaz de manter a s\u00faa vantaxe, mentres que o seu compa\u00f1eiro de equipo Nico Rosberg tratou de atacar a Sebastian Vettel en segundo lugar. Isto deu a oportunidade para que o segundo Ferrari de Kimi R\u00e4ikk\u00f6nen adiantase polo exterior \u00f3 Mercedes e po\u00f1erse terceiro. Hamilton tratou de abrir unha brecha co fin de cubrir a s\u00faa posici\u00f3n, por si os Ferraris intentaban unha estratexia de entrar cedo nos boxes co fin de utilizar pneum\u00e1ticos m\u00e1is frescos de po\u00f1erse diante sen necesidade de adiantamentos polo bo cami\u00f1o. Mentres tanto, Rosberg logrou de novo terceiro posto a R\u00e4ikk\u00f6nen na cuarta volta antes de facer o mesmo con Vettel no final da novena volta.\nAs paradas en boxes comezaron na volta once, Massa, H\u00fclkenberg e Nasr foron os primeiros en entrar con pneum\u00e1ticos novos. Hamilton lograra ampliar a s\u00faa vantaxe sobre Vettel a case 8 segundos cando o alem\u00e1n foi o primeiro dos pilotos de cabeza en entrar en boxes na volta 14. A estratexia funcionou, Rosberg entrou en boxes detr\u00e1s do Ferrari unha volta m\u00e1is tarde. Hamilton cambiou pneum\u00e1ticos outra volta m\u00e1is tarde, sa\u00edndo por diante da loita de Rosberg e Vettel, co piloto de Mercedes logrando a segunda posici\u00f3n cun movemento do DRS no interior da curva un. Agora estaba preto detr\u00e1s do seu compa\u00f1eiro Hamilton, pero ao final non puido atacarlle polo liderado. Raikkonen foi o \u00faltimo dos catro primeiros na volta 18 cunha estratexia diferente, xa que utilizaba os pneum\u00e1ticos m\u00e1is duros, mentres que os Mercedes e Vettel estaban correndo a s\u00faa quenda intermedia co composto de pneum\u00e1ticos m\u00e1is brandos. Ata cos pneum\u00e1ticos m\u00e1is duros, foi capaz de acercarse aos tres primeiros. O piloto de Sauber Marcus Ericsson corr\u00eda oitavo cando entrou en boxes. Pero, perdeu ao redor de 30 segundos logo dun problema cunha das rodas, e caeu ao 17\u00ba. \nFelipe Massa intentou recuperar posici\u00f3ns logo do seu inicio desde opit lane, pero foi capturado nas batallas intermedias. Foise a boxes simultaneamente con Felipe Nasr diante e Pastor Maldonado detr\u00e1s del. Unha r\u00e1pida parada do equipo Lotus significou que o venezolano foi capaz de sa\u00edr adiante e ga\u00f1ar d\u00faas posici\u00f3ns. Carlos Sainz Jr. retirouse da carreira logo de sa\u00edr do pit lane na volta 30, con problemas coa s\u00faa roda dianteira esquerda. O seu compa\u00f1eiro en Toro Rosso Max Verstappen abandonou na volta 34 debido a un fallo el\u00e9ctrico.\nNa volta 34, tanto Hamilton como Vettel fixeron a s\u00faa segunda e \u00faltima parada planificada, ambos montaron un xogo de pneum\u00e1ticos medio. A estratexia funcionoulle a Ferrari, Rosberg sa\u00edu detr\u00e1s de Vettel unha volta m\u00e1is tarde. Pero, Vettel sa\u00eduse na sa\u00edda da \u00faltima curva na volta 36, deixando pasar a Rosberg e danando o seu aler\u00f3n dianteiro, o que significou que tivo que entrar en boxes para unha parada non programada na seguinte volta, deix\u00e1ndoo en quinta posici\u00f3n. O seu compa\u00f1eiro de equipo Raikkonen entrou en boxes por segunda vez na volta 40, montando os pneum\u00e1ticos m\u00e1is brandos e m\u00e1is r\u00e1pidos, tratando de atrapar aos dous Mercedes cara ao final da carreira. a catorce voltas do final, o finland\u00e9s estaba a quince segundos do segundo clasificado, Rosberg, pero acortabaa m\u00e1is dun segundo por volta. Cos Mercedes diante avanzaba a trav\u00e9s dos dobrados, R\u00e4ikk\u00f6nen foi capaz de reducir a brecha a\u00ednda m\u00e1is r\u00e1pido, alcanzando a Rosberg a tres voltas do final. O alem\u00e1n, que sufriu sobrequecemento dos freos durante todo o curso da carreira, quedou sen freos ao final da volta 56, o que permitiu a R\u00e4ikk\u00f6nen tomar o segundo posto. O outro Mercedes de Hamilton tivo problemas cos freos cara ao final, pero foi capaz de controlar a diferenza co Ferrari e lograr a s\u00faa terceira vitoria da tempada.\nO catro veces campi\u00f3n do mundo Vettel foi incapaz de superar ao William de Valtteri Bottas para ser cuarto. O outro Williams de Felipe Massa aplicara unha boa estratexia na primeira parte da carreira para recuperarse da s\u00faa sa\u00edda desde o pit lane \u00e1 oitava posici\u00f3n, pero cando os seus pneum\u00e1ticos comezaron a degradarse foi adiantado por Sergio P\u00e9rez e Daniil Kvyat e terminou d\u00e9cimo, logrando un punto. A carreira terminou espectacularmente cando o Red Bull de Daniel Ricciardo sufriu unha explosi\u00f3n no motor na recta final, logrando pasar co seu coche a li\u00f1a de meta."}
{"id": "308218", "revid": "83328", "url": "https://gl.wikipedia.org/wiki?curid=308218", "title": "13\u00aa edici\u00f3n dos Premios Mestre Mateo", "text": "A 13\u00aa edici\u00f3n dos Premios Mestre Mateo galardoou as produci\u00f3ns audiovisuais de Galicia de 2014 e celebrouse o 11 de abril de 2015. Durante a cerimonia, a Academia Galega do Audiovisual presentou os Premios Mestre Mateo en 25 categor\u00edas. A cerimonia celebrouse no PALEXCO de A Coru\u00f1a.\nA longametraxe \"Os fen\u00f3menos\", dirixida por Alfonso Zarauza, f\u00edxose cos galard\u00f3ns m\u00e1is importantes, entre eles o de mellor filme, mellor director e mellor gui\u00f3n, as\u00ed como o de mellor actriz secundaria para Ledicia Sola. Por outra banda, \"A esmorga\", que era candidato a 16 premios, conseguiu seis premios, entre eles a maior parte das categor\u00edas t\u00e9cnicas: direcci\u00f3n de arte, direcci\u00f3n de fotograf\u00eda, m\u00fasica orixinal, dese\u00f1o de vestiario, maquillaxe e peiteado. Ademais, levou o premio \u00f3 mellor actor para Antonio Dur\u00e1n \"Morris\", que tam\u00e9n ga\u00f1ou o de mellor actor secundario, polo seu papel na miniserie \"C\u00f3dice\". \"Schimbare\", conseguiu os galard\u00f3ns de mellor direcci\u00f3n de produci\u00f3n e mellor son. Mabel Rivera f\u00edxose co premio \u00e1 mellor actriz protagonista por \"Pazo de Familia\". O galard\u00f3n \u00e1 mellor serie de televisi\u00f3n foi para \"Serramoura\", sendo o \u00fanico premio que conseguir entre as nove candidaturas \u00e1s que optaba.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "308222", "revid": "5863", "url": "https://gl.wikipedia.org/wiki?curid=308222", "title": "RTP Azores", "text": ""}
{"id": "308224", "revid": "89787", "url": "https://gl.wikipedia.org/wiki?curid=308224", "title": "Khelrtva", "text": "Khelrtva () \u00e9 un monograma, cu\u00f1o ou sinatura caligr\u00e1fica dos monarcas, patriarcas e pr\u00edncipes xeorxianos. A palabra \"khelrtva\" significa literalmente \"decorar, adornar ou embelecer coa man\" en xeorxiano, \"kheli\" \u00e9 man e \"rtva\" adornar ou decorar.\nAs sinaturas khelrtva escrib\u00edanse nun dos tres alfabetos xeorxianos, pero sobre todo en \"Nusxuri\" e \"Mxedruli\", non obstante os monogramas, especialmente os reais escrib\u00edanse en \"Asomtavruli\", e cada monarca xeorxiano ti\u00f1a o seu propio khelrtva."}
{"id": "308227", "revid": "55340", "url": "https://gl.wikipedia.org/wiki?curid=308227", "title": "Provincia de Lipetsk", "text": ""}
{"id": "308235", "revid": "19415", "url": "https://gl.wikipedia.org/wiki?curid=308235", "title": "Sir Edward Elgar", "text": ""}
{"id": "308236", "revid": "19415", "url": "https://gl.wikipedia.org/wiki?curid=308236", "title": "Sir Edward William Elgar", "text": ""}
{"id": "308237", "revid": "19415", "url": "https://gl.wikipedia.org/wiki?curid=308237", "title": "Edward William Elgar", "text": ""}
{"id": "308239", "revid": "48827", "url": "https://gl.wikipedia.org/wiki?curid=308239", "title": "Asomtavruli", "text": ""}
{"id": "308240", "revid": "48827", "url": "https://gl.wikipedia.org/wiki?curid=308240", "title": "Nusxuri", "text": ""}
{"id": "308241", "revid": "48827", "url": "https://gl.wikipedia.org/wiki?curid=308241", "title": "Mxedruli", "text": ""}
{"id": "308243", "revid": "89787", "url": "https://gl.wikipedia.org/wiki?curid=308243", "title": "\u00d3blast de Sakhalin", "text": "O \u00f3blast de Sakhalin \u00e9 unha subdivisi\u00f3n rexional de Rusia que abrangue a illa de Sakhalin e as illas Kuriles. O \u00f3blast ten unha superficie de 87 100\u00a0km2, o seu centro centro administrativo e principal cidade \u00e9 Yuzhno-Sakhalinsk e a poboaci\u00f3n \u00e9 de 497 973 habitantes. segundo o censo de 2010. Constit\u00fae a \u00fanica rexi\u00f3n administrativa insular rusa, e o sur de Sakhalin e as Kuriles do Sur foron posesi\u00f3n xaponesa. A maior parte da poboaci\u00f3n \u00e9 de orixe rusa e tam\u00e9n \u00e9 importante a presenza de xente orixinaria doutros pobos antiga Uni\u00f3n Sovi\u00e9tica mais hai tam\u00e9n m\u00e1is dun 5% de orixe coreana, os pobos orixinarios da rexi\u00f3n son os nivkhs e ainus."}
{"id": "308244", "revid": "55340", "url": "https://gl.wikipedia.org/wiki?curid=308244", "title": "\u00d6blast de Sakhalin", "text": ""}
{"id": "308248", "revid": "624", "url": "https://gl.wikipedia.org/wiki?curid=308248", "title": "Kuji de C\u00f3lquida", "text": "Kuji () (325 a.C. - 280 a.C.) foi rei e eristavi de C\u00f3lquida. Durante o seu reinado erixiuse o castelo de Nokalakevi.\nTraxectoria.\nKuji axudou a Pharnavaz I de Iberia contra Azo e tras a deposici\u00f3n e morte de Azo deulle o trono de C\u00f3lquida, casando coa irm\u00e1 de Pharnavaz."}
{"id": "308251", "revid": "22570", "url": "https://gl.wikipedia.org/wiki?curid=308251", "title": "Jarrow", "text": "Jarrow \u00e9 unha vila no nord\u00e9s de Inglaterra, nas marxes do r\u00edo Tyne, cunha poboaci\u00f3n de 27 526. Historicamente parte do condado de Durham, en 1974 entrou a formar parte do condado metropolitano de Tyne and Wear.\nHistoria.\nNo s\u00e9culo V os anglos reocuparon un antigo forte romano anglos. No s\u00e9culo VIII, o mosteiro de San Paulo en Jarrow foi o fogar de Beda, considerado o m\u00e1is grande dos escolares anglo-sax\u00f3ns e pai da historia inglesa. Henrique VIII disolveu o mosteiro, e Jarrow permaneceu como unha pequena localidade ata a introduci\u00f3n da industria pesada relacionada coa miner\u00eda e a construci\u00f3n naval, no s\u00e9culo XIX, e permaneceu como un importante centro industrial ata 1935 cando pechou o estaleiro."}
{"id": "308254", "revid": "67049", "url": "https://gl.wikipedia.org/wiki?curid=308254", "title": "Sat\u00e9lite (hom\u00f3nimos)", "text": "Sat\u00e9lite pode referirse a:\nOutros.\nPor analox\u00eda \u00fasase como adectivo para indicar dependencia doutra entidade:\nMedios de comunicaci\u00f3n v\u00eda sat\u00e9lite:"}
{"id": "308256", "revid": "98629", "url": "https://gl.wikipedia.org/wiki?curid=308256", "title": "Robert Fisk", "text": "Robert Fisk, nado en Maidstone o 12 de xullo de 1946 e finado en Dubl\u00edn o 30 de outubro de 2020, foi un escritor e xornalista ingl\u00e9s-irland\u00e9s.\nTraxectoria.\nFillo dun antigo soldado brit\u00e1nico na primeira guerra mundial, Robert Fisk estudou en Inglaterra e Irlanda, comezando a traballar como correspondente de prensa en Irlanda, cubrindo o conflito do \u00dalster, e mais en Portugal. Desde 1976 \u00e9 correspondente en Oriente Medio, primeiro para \"The Times\" e despois para \"The Independent\", recibindo m\u00e1is premios que calquera outro correspondente brit\u00e1nico no estranxeiro e logrou o premio ao mellor xornalista internacional sete veces e o premio de Amnesty International en 2000 polas s\u00faas reportaxes en Serbia durante os bombardeos da OTAN. Publicou varios libros e cubriu a Guerra Civil do L\u00edbano (iniciada en 1975), a invasi\u00f3n sovi\u00e9tica de Afganist\u00e1n (1979), a Guerra Irak-Ir\u00e1n (1980-1988), a invasi\u00f3n israel\u00ed do L\u00edbano (1982), a Guerra Civil Alxerina e a guerra dos Balc\u00e1ns, tam\u00e9n o conflito palestino-israel\u00ed, a Primeira Guerra do Golfo P\u00e9rsico (1990-1991) e a Segunda Guerra do Golfo P\u00e9rsico (2003). Falante de \u00e1rabe, foi un dos poucos xornalistas occidentais en entrevistar a Osama bin Laden, o que fixo en tres ocasi\u00f3ns entre 1993 e 1997."}
{"id": "308257", "revid": "85894", "url": "https://gl.wikipedia.org/wiki?curid=308257", "title": "Fernando Ramos Fern\u00e1ndez", "text": "Luis Fernando Ramos Fern\u00e1ndez, nado o 6 de maio de 1948 en Lugo, \u00e9 un xornalista e profesor galego.\nTraxectoria.\nEstudou xornalismo na Universidade Complutense de Madrid. Traballou en Radio Popular de Ourense (1968-1972), La Voz de Galicia (1969-1972), na COPE en Vigo (1972- 1976), \"El Ideal Gallego\" (1973-1977), \"Faro de Vigo\" (1976-1981), \"La Voz de Galicia\" (1981-1989), \"Diario 16 de Galicia\" (1989-1990) e \"El Correo Gallego\" (1991-1997) entre outros medios. Estudou dereito na UNED e tras doutorarse en dereito constitucional comezou a dar clases de comunicaci\u00f3n radiof\u00f3nica, dereito da informaci\u00f3n e a publicidade e protocolo comunicativo na Universidade de Vigo. Foi presidente da Asociaci\u00f3n da Prensa de Vigo"}
{"id": "308258", "revid": "25871", "url": "https://gl.wikipedia.org/wiki?curid=308258", "title": "Strelitzia nicolai", "text": "Strelitzia nicolai \u00e9 unha especie das anxiospermas da orde das zinxiberales e familia das estrelitzi\u00e1ceas.\nTr\u00e1tase dunha planta herb\u00e1cea, pero de porte arb\u00f3reo, con aparencia de palmeira, orixinaria de Sur\u00e1frica e amplamente culivada en parques e xard\u00edns en rexi\u00f3ns tropicais e subtropicais pola s\u00faa beleza.\nDescrici\u00f3n.\n\u00c9 unha planta semllante \u00e1 plataneira (do x\u00e9nero \"Musa\") pero m\u00e1is alta, xa que pode atinxir os 6 m de altura, e coa peculiaridad de que as s\u00faas follas s\u00f3 abren en d\u00faas direcci\u00f3ns.&lt;br&gt;As follas son moi longas, de at\u00e9 1,8 m, e de cor verde, algo agrisada cando son vellas, e xorden no extremo superior do caule, dispostas como un abano.&lt;br&gt;A inflorescencia est\u00e1 protexida por unha br\u00e1ctea de cor azul escura. A flor \u00e9 m\u00e1is grande que a de \"Strelitzia reginae]]\" (a famosa ave do para\u00edso), pois pode chegar at\u00e9 os 18\u00a0cm de longo, e est\u00e1 situada xusto por riba do punto onde emerxe o abano de follas do caule. Os s\u00e9palos son brancos e presentan unha \"lingua\" de cor azul purp\u00farea.&lt;br&gt;As sementes son c\u00e1psulas triangulares.\n\"Strelitzia nicolai\" \u00e9 unha das poucas plantas onde se demostrou a presenza do pigmento bilirrubina, que fundamentalmente se encontra nos animais.\nEsta planta adoita empregarse como ornamental en parques e xardins, e na decoraci\u00f3n de espazos p\u00fablicos, como centros comerciais, aeroportos etc.\nTaxonom\u00eda.\n\"Strelitzia nicolai\" foi descrita o ano 1858 polo xardineiro e bot\u00e1nico alem\u00e1n Eduard August von Regel e o seu compatriota, agr\u00f3nomo e bot\u00e1nico Friedrich August K\u00f6rnicke, que publicaron a s\u00faa descrici\u00f3n na revista \"Gartenflora\" 7: 265, pl. 235.\nO ep\u00edteto espec\u00edfico nicolai (\"de Nicolao\") est\u00e1 dedicado na honra do tsar Nicolao I de Rusia, a proposta de von Reguel que, despois de acabar os seus estudos en Alema\u00f1a, serviu como director do \"Xard\u00edn Bot\u00e1nico Imperial Ruso\" de San Petersburgo, cidade na que morou at\u00e9 a s\u00faa morte, en 1892.\nDistribuci\u00f3n.\n\"Strelitzia nicolai\" \u00e9 unha das tres especies do x\u00e9nero \"Strelitzia\" con aspecto de \u00e1rbore (as outras d\u00faas son \"S. caudata\" e \"S. alba\"). A \u00e1rea de dispersi\u00f3n natural de \"S. nicolai\" est\u00e1 restrinxida ao bosque temperado perennifolio e aos de matogueiras da costa do leste de \u00c1frica meridional, desde o r\u00edo Great Fish, polo norte, at\u00e9 o porto de Richards Bay.\nTam\u00e9n se considera nativo de Mozambique, Botsuana e Zimbabue e, segundo parece, est\u00e1 naturalizado en M\u00e9xico oriental (no estado de Veracruz).\nV\u00e9xase tam\u00e9n.\n "}
{"id": "308260", "revid": "98629", "url": "https://gl.wikipedia.org/wiki?curid=308260", "title": "Fronte Oriental (segunda guerra mundial)", "text": "A Fronte Oriental da segunda guerra mundial foi o teatro de operaci\u00f3ns do conflito entre as Potencias do Eixe e os estados aliados dende o 22 de xu\u00f1o de 1941 at\u00e9 o 9 de maio de 1945. Tam\u00e9n se co\u00f1eceu como a Gran Guerra Patri\u00f3tica (en ruso \u0412\u0435\u043b\u0438\u043a\u0430\u044f \u041e\u0442\u0435\u0447\u0435\u0441\u0442\u0432\u0435\u043d\u043d\u0430\u044f \u0412\u043e\u0439\u043d\u0430, \"Vel\u00edkaya Ot\u00e9chestvennaya Voyn\u00e1\") na antiga Uni\u00f3n Sovi\u00e9tica e na Rusia moderna, mentres que en Alema\u00f1a chamouse Fronte Oriental (en alem\u00e1n \"die Ostfront\"), a Campa\u00f1a Oriental (\"der Ostfeldzug\") ou a Campa\u00f1a rusa (\"der Ru\u00dflandfeldzug\").\nAs batallas na Fronte Oriental constitu\u00edronse como as maiores confrontaci\u00f3ns militares da historia. Caracteriz\u00e1ronse por unha ferocidade e destruci\u00f3n sen precedentes, deportaci\u00f3ns masivas e unha inmensa perda de vidas debido aos combates, a fame, a exposici\u00f3n, as enfermidades e os masacres. A Fronte Oriental foi central no Holocausto, xa que acolleu a maior\u00eda dos campos de exterminio, as Marchas da morte, os guetos e os pogroms durante a Guerra. Da estimaci\u00f3n de 70 mill\u00f3ns de mortes que se atrib\u00faen \u00e1 segunda guerra mundial, arredor duns 30 mill\u00f3ns aconteceron na Fronte Oriental.\nA Fronte Oriental foi decisiva na determinaci\u00f3n do resultado da segunda guerra mundial, sendo a raz\u00f3n principal da derrota do Terceiro Reich, que comportou a partici\u00f3n de Alema\u00f1a durante case medio s\u00e9culo e o alzamento da Uni\u00f3n Sovi\u00e9tica como superpotencia militar e industrial. As d\u00faas principais forzas belixerantes foron a Alema\u00f1a nazi e a Uni\u00f3n Sovi\u00e9tica, xunto cos seus respectivo aliados.\nAntecedentes.\nAlema\u00f1a e a Uni\u00f3n Sovi\u00e9tica v\u00edanse como os dous grandes prexudicados da primeira guerra mundial. Os sovi\u00e9ticos perderan un territorio considerable na Europa oriental como resultado do tratado de Brest-Litovsk (marzo de 1918) ao cederen os bolxeviques o control, por mor das demandas alem\u00e1s, sobre Polania, Lituania, Estonia, Letonia, Finlandia, e outras zonas \u00e1s potencias centrais. Logo, ao se render Alema\u00f1a aos aliados en novembro de 1918, eses territorios lograron a independencia baixo os termos da conferencia de paz de Par\u00eds de 1919, cando a Rusia Sovi\u00e9tica estaba no medio dunha guerra civil e os non reco\u00f1ec\u00edan o goberno sovi\u00e9tico e, xa que logo, non houbo representaci\u00f3n sovi\u00e9tica.\nAdolf Hitler declarara a s\u00faa intenci\u00f3n de invadir a Uni\u00f3n Sovi\u00e9tica o 11 de agosto de 1939 a Carl Jacob Burckhardt, comisionado da Liga das Naci\u00f3ns\nO Pacto Molotov\u2013Ribbentrop asinado en agosto de 1939 foi un acordo de non agresi\u00f3n entre Alema\u00f1a e a Uni\u00f3n Sovi\u00e9tica e conti\u00f1a un protocolo secreto para a volta de Europa Central ao \"status quo\" anterior \u00e1 Gran Guerra, dividindo Polonia, Roman\u00eda e os estados b\u00e1lticos en esferas de influencia alem\u00e1 e sovi\u00e9tica. A Fronte Oriental tam\u00e9n foi posible polo acordo xermano-sovi\u00e9tico comercial e fronteirizo de 1941 que lle deu a Alema\u00f1a os recursos precisos para lanzar as operaci\u00f3ns militares no leste de Europa."}
{"id": "308264", "revid": "5132", "url": "https://gl.wikipedia.org/wiki?curid=308264", "title": "Mundial de Baloncesto", "text": ""}
{"id": "308265", "revid": "89787", "url": "https://gl.wikipedia.org/wiki?curid=308265", "title": "Stephen Curry", "text": "Wardell Stephen \"Steph\" Curry II, nado o 14 de marzo de 1988 en Akron, Ohio, \u00e9 un xogador profesional de baloncesto estadounidense que xoga para os Golden State Warriors da National Basketball Association (NBA). Cunha altura de 1,91 m e 86 kg de peso, Curry xoga na posici\u00f3n de base. D\u00faas veces All-Star da NBA, \u00e9 fillo do tam\u00e9n ex xogador da NBA Dell Curry, m\u00e1ximo anotador da historia dos Charlotte Hornets.\nCurry xogou no baloncesto universitario para Davidson. Al\u00ed, foi d\u00faas veces nomeado Xogador do Ano da Southern Conference, estabelecendo a mellor marca de anotaci\u00f3n de todos os tempos, tanto da s\u00faa universidade como da propia Conferencia. Durante o seu ano \"sophomore\", Curry tam\u00e9n bateu o r\u00e9cord de m\u00e1is canastras de tres puntos conseguidas nunha soa tempada da historia da NCAA.\nNo Draft, foi seleccionado no posto s\u00e9timo posto da primeira rolda da edici\u00f3n de 2009 polos Golden State Warriors. Uns anos despois, durante a temporada , bateu o r\u00e9cord da NBA de canastras de triplas conseguidas nun s\u00f3 ano con 272. Durante seguinte temporada bateu novo r\u00e9cord da competici\u00f3n, esta vez xunto ao seu compa\u00f1eiro Klay Thompson, xa que consguieron entre os dous un total de 484 triplas, sendo a parella alcumada como os \"Splash Brothers\". Durante a temporada , Curry bate o seu propio r\u00e9cord de canastras de tres nun ano ao conseguir o s\u00faa tripla n\u00famero 273. Al\u00e9n diso, Curry converteuse no segundo xogador da historia da NBA cunha media superior de 23 puntos, 8 asistencias, 4 rebotes e 2 robos por patido, fito s\u00f3 logrado anteriormente por Michael Jordan. Grazas en parte a estes logros a NBA reco\u00f1eceuno esa temporada como MVP da competici\u00f3n.\nTraxectoria.\nUniversidade.\nXogou durante tres temporadas cos \"Wildcats\" do Davidson College, nas que fixo unha media de 25,3 puntos, 4,5 rebotes e 3,7 asistencias por partido. Non tardou en demostrar as s\u00faas calidades, xa que no seu segundo partido oficial, ante Michigan Wolverines conseguiu 32 puntos, 9 rebotes e 4 asitencias. Acabou a tempada liderando a Southern Conference en anotaci\u00f3n, con 21,5 puntos por partido, sendo o segundo mellor anotador novato de todo o pa\u00eds tras o xogador de Texas Kevin Durant, que acabar\u00eda sendo elixido na segunda posici\u00f3n do Draft de 2007 e MVP da NBA en 2014.\nNa s\u00faa segunda tempada volveu liderar en anotaci\u00f3n a s\u00faa conferencia, ao facer unha media de 25,9 puntos por partido, ao que engadiu 4,6 rebotes, 2,9 asistencias e 2,0 roubos de bal\u00f3n. Acabou sendo elixido no segundo quinteto do All-American, ademais de ser finalista ao John R. Wooden Award. Tam\u00e9n bateu a marca de m\u00e1is triplas anotadas por un xogador da NCAA nunha tempada, con 162. No seu \u00faltimo ano como universitario liderou a Divisi\u00f3n I da NCAA en anotaci\u00f3n, con 28,6 puntos por partido, logrando o seu tope anotador ante Oklahoma ao anotar 44 puntos. Grazas a todo iso, foi inclu\u00eddo no primeiro equipo All-American.\nProfesional.\nCurry foi elixido na s\u00e9tima posici\u00f3n do Draft da NBA de 2009 por Golden State Warriors. O 27 de febreiro de 2013 conseguiu o seu r\u00e9cord de anotaci\u00f3n nun partido e o do seu equipo, ao lograr 54 puntos e 11 triplas. Por\u00e9n, a pesar dese legro e marcando pouco m\u00e1is da metade dos puntos do seu equipo (54 de 105), o seu equipo caeu ante os New York Knicks por 105-109. Xunto ao seu compa\u00f1eiro Klay Thompson, grazas \u00e1s s\u00faas marcas de canatras de tres puntos, forman a parella dos \"Splash Brothers\". O 14 de febreiro de 2015 ga\u00f1ou o seu primeiro Concurso de Triplas durante o All-Star celebrado na Cidade de Nova York, onde conseguiu unha serie de 13 acertos consecutivos para un total de 27 puntos na final.\nR\u00e9cords.\nO 17 de abril de 2013 ante os Portland Trail Blazers bateu o r\u00e9cord da NBA de triplas durante a tempada regular, marca que posu\u00eda antigamente Ray Allen, fixando a nova marca en 272 tiros de tres durante setenta e oito partidos (tres por arriba de Allen que lograra 269 triplos na tempada 2005-2006), o que supuxo unha media de 3,48 canastras de tres por encontro. Ademais, Stephen Curry conseguiu a marca cunha porcentaxe de tiro (45,3%) mellor que a de Allen (41,2%), \u00e9 dicir, requiriu unha menor cantidade de intentos para lograr un n\u00famero maior de anotaci\u00f3ns. Durante a temporada 2014-15 volver\u00eda bater o seu propio r\u00e9cord, ao conseguir a s\u00faa tripla 273 o 9 de abril.\nEn 2014, converteuse no primeiro xogador da historia da NBA en lograr unha media de 24 puntos, 4 rebotes e 8 asistencias por partido cun acerto do 42% nos tiros de tres puntos durante toda unha tempada. Ademais, durante a temporada 2014-15, Curry converteuse no segundo xogador da historia do a NBA en facer unha media de m\u00e1is de 23 puntos, 8 asistencias, 4 rebotes e 2 roubos por partido nunha temporada, logro que so conseguira Michael Jordan anteriormente. Al\u00e9n diso, Curry converteuse no segundo xogador da historia da NBA cunhas medias de m\u00e1is de 23 puntos, 8 asistencias, 4 rebotes e 2 robos por patido, fito s\u00f3 logrado anteriormente por Michael Jordan. Grazas \u00e1 boa temporada, o 4 de abril a NBA anuncia o seu reco\u00f1ecemento como MVP da competici\u00f3n."}
{"id": "308271", "revid": "23204", "url": "https://gl.wikipedia.org/wiki?curid=308271", "title": "Zingiberales", "text": "A das Zinxiberales (Zingiberales) \u00e9 unha orde de plantas anxiospermas monocotiled\u00f3neas.\nCaracter\u00edsticas.\nSon semellantes \u00e1s bromeliales (que s\u00f3 incl\u00fae a familia das bromeli\u00e1ceas), das que se diferencian polas s\u00faas flores dorsiventrais ou asim\u00e9tricas, pola transformaci\u00f3n progresiva (retrogresi\u00f3n) dos estames en estaminodios corolinos, as\u00ed como pola presenza de endosperma e perisperma nas sementes. Tr\u00e1tase de plantas herb\u00e1ceas rizomatosas propias dos pa\u00edses intertropicais, que \u00e1s veces desenvolven falsos caules e grandes s de bordo enteiro, (como se pode ver na figura \u00e1 dereita).\nTaxonom\u00eda.\nA orde foi descrita en 1854 polo bot\u00e1nico alem\u00e1n August Heinrich Rudolf Grisebach.\nEsta orde est\u00e1 amplamente reco\u00f1ecida polos tax\u00f3nomos, polo menos durante as \u00faltimas d\u00e9cadas, e incl\u00fae moitas plantas ben co\u00f1ecidas, como o xenxibre, o cardamomo, e a c\u00farcuma, da familia das cinxiber\u00e1ceas, a ave do para\u00edso, da familia das estrelitzi\u00e1ceas, ou a bananeira, que pertence \u00e1 das mus\u00e1ceas.\nA orde est\u00e1 integrada no clado ou grupo monofil\u00e9tico das commel\u00edninas (\"Commelinanae\") clado dentro do sistema APG II de clasificaci\u00f3n de plantas con flores (anxiospermas), 2003.\nEste \u00e9 \u00fanico clado que o AGP considera dentro das monocotiled\u00f3neas; as monocotiled\u00f3neas restantes son un grupo parafil\u00e9tico. Este clado est\u00e1 integrado, ademais de pola familia das \"Dasypogonaceae\", polas ordes das \"Arecales\", \"Commelinales\", \"'Poales\" e \"Zingiberales\".\nAs especies da orde das Zingiberales, xunto coas da orde das \"Commelinales\", parece que evolucionaron hai ao redor de 80 mill\u00f3ns de anos, durante o cret\u00e1ceo.\nFamilias.\nTanto os sistemas de clasificaci\u00f3n tradicionais (como o Sistema de Cronquist) como as recentes clasificaci\u00f3ns filoxen\u00e9ticas, como a APG II, reco\u00f1ecen dentro da orde das \"Zingiberales\" as seguintes oito familias:"}
{"id": "308272", "revid": "22795", "url": "https://gl.wikipedia.org/wiki?curid=308272", "title": "Zinxiberales", "text": ""}
{"id": "308275", "revid": "1131", "url": "https://gl.wikipedia.org/wiki?curid=308275", "title": "Los Angeles Memorial Coliseum", "text": "O Los Angeles Memorial Coliseum \u00e9 un estadio deportivo situado na veci\u00f1anza de Exposition Park da cidade dos \u00c1nxeles (California). O recinto serve como estadio local do equipo de f\u00fatbol americano da Universidade de Southern California (USC), os Trojans, e temporalmente dos Los Angeles Rams da National Football League (NFL). O estadio xa fora sede dos Rams entre 1946 e 1979, antes da marcha do equipo a Anaheim. O recinto conta capacidade para 93.607 espectadores, fac\u00e9ndoo o estadio que pode albergar un maior n\u00famero de espectadores da Pac-12 Conference da NCAA.\nHistoria.\nO Memorial Coliseum, comezado a constru\u00edr o 21 de decembro de 1921 e inaugurado o 1 de maio de 1923, foi o primeiro estadio en albergar d\u00faas edici\u00f3ns dos Xogos Ol\u00edmpicos, os de 1932 e 1984 celebrados nos \u00c1nxeles, acollendo as cerimonias de apertura e clausura e as probas de atletismo. Ademais, \u00e9 candidato a albergar os xogos de 2024. Tam\u00e9n foi o escenario de d\u00faas Super Bowls, a primeira da historia en 1967, ga\u00f1ada polos Green Bay Packers aos Kansas City Chiefs (35\u221210), e a s\u00e9tima en 1973, onde ga\u00f1aron os Miami Dolphins aos Washington Redskins (14\u22127).\nO Coliseum tam\u00e9n foi o fogar de varios equipos profesionais de f\u00fatbol americano e b\u00e9isbol: Os Dodgers entre 1958 e 1961 (campi\u00f3ns da MLB en 1959), os Rams entre 1946 e 1979 e a partir de 2016 (campi\u00f3ns da NFL en 1951), os Chargers en 1960, e os Raiders entre 1982 e 1994 (campi\u00f3ns da NFL en 1984). En 2016 os Rams volver\u00e1n a xogar no Coliseum mentr\u00e9s se constr\u00fae o novo estadio da franqu\u00eda. Dende 1923 at\u00e9 a actualidade no estadio xoga os seus encontros como local o equipo de f\u00fatbol americano da Universidade do Sur de California, o USC Trojans, once veces campi\u00f3n nacional da NCAA. Entre 1933 e 1981 tam\u00e9n foi o fogar do m\u00e1ximo rival do USC Trojans, o UCLA Bruins, que dende 1982 xoga no Rose Bowl de Pasadena."}
{"id": "308276", "revid": "22795", "url": "https://gl.wikipedia.org/wiki?curid=308276", "title": "Lili\u00f3psidas", "text": ""}
{"id": "308277", "revid": "25871", "url": "https://gl.wikipedia.org/wiki?curid=308277", "title": "Zingiberidae", "text": "A das Zinxib\u00e9ridas (Zingiberidae), na clasificaci\u00f3n cl\u00e1sica de Cronquist (1981), \u00e9 unha subclase de plantas anxiospermas da clase das monocotiled\u00f3neas ou lili\u00f3psidas, que incl\u00fae d\u00faas ordes con 9 familias, e un total dunhas 4.000 especies.\nCaracter\u00edsticas.\nSon plantas herb\u00e1ceas, habitualmente terrestres ou ep\u00edfitas, e excepcionalmente arb\u00f3reas.\nPresentan follas alternas, ocasionalmente todas basais. As s\u00fass flores forman inflorescencias con br\u00e1cteas vivamente coloreadas. O perianto presenta tres s\u00e9palos \u2014libres ou connados\u2014 sempre diferentes aos p\u00e9talos; estes adoitan seren tam\u00e9n tres, e poden aparecer libres ou soldados.\nO androceo presenta 6 estames en dous ciclos de tres; nalg\u00fan caso s\u00f3 un deles \u00e9 funcional, mentres que o resto forma estaminodios. O xineceo, \u00e1 s\u00faa vez, presenta 3 carpelos soldados, e un ovario xeralmente \u00ednfero e trilocular, a\u00ednda que ocasionalmente pode ser unilocular.\nO froito \u00e9 polo com\u00fan capsular ou baciforme, rara vez esquizocarpo ou froito m\u00faltiplo. As sementes nos froitos capsulares son a mi\u00fado ariladas, aladas o plumosas.\nTodas as especies son hermafroditas, a\u00ednda que algunhas resultan unisexuais funcionalmente.\nNota taxon\u00f3mica.\nNas clasificaci\u00f3ns filoxen\u00e9ticas APG II (2003) e APG III (2009) a subclase das zinxib\u00e9ridas non se admite. A orde das \"Bromeliales\" est\u00e1 inclu\u00edda na das \"Poales\", mentres que a das \"Zingiberales\" foma parte do novo clado das commel\u00edninas (\"Commelinanae\")."}
{"id": "308278", "revid": "22795", "url": "https://gl.wikipedia.org/wiki?curid=308278", "title": "Zinxib\u00e9ridas", "text": ""}
{"id": "308290", "revid": "27155", "url": "https://gl.wikipedia.org/wiki?curid=308290", "title": "Lota lota", "text": "A lota (\"Lota lota\") \u00e9 un peixe de auga doce da familia dos l\u00f3tidos. \u00c9 a \u00fanica especie no seu x\u00e9nero."}
{"id": "308292", "revid": "25871", "url": "https://gl.wikipedia.org/wiki?curid=308292", "title": "Mar\u00eda Lu\u00edsa Gabriela de Savoia", "text": ""}
{"id": "308293", "revid": "1131", "url": "https://gl.wikipedia.org/wiki?curid=308293", "title": "Escola Dram\u00e1tica Galega (1978)", "text": "A Escola Dram\u00e1tica Galega foi unha instituci\u00f3n literaria que existiu entre 1978 e 1994.\nHistoria.\nNa \u00e9poca da Escola Dram\u00e1tica Galega predominaba o teatro independente, un movemento dram\u00e1tico que abrangue as diferentes agrupaci\u00f3n teatrais do Estado que naceran a finais dos sesenta e comezos dos setenta, e cuxo traballo se caracterizou \u2013al\u00e9n da oposici\u00f3n \u00e1 ditadura- por unha concepci\u00f3n cooperativista e a procura do p\u00fablico non burgu\u00e9s. Galiza entra en contacto con este teatro independente a trav\u00e9s do Teatro Circo, quen participa en certames como \u00fanico representante galego. Un dos primeiros obxectivos era configurar a identidade galega, as\u00ed como a difusi\u00f3n da reivindicaci\u00f3n ling\u00fc\u00edstica. \u00c9 este Teatro Circo o que no ano 1976 comeza a sufrir uns cambios que acabar\u00e1n por conclu\u00edr na Escola Dram\u00e1tica Galega, de xeito que esta instituci\u00f3n se considera unha continuaci\u00f3n do primeiro e non unha identidade distinta.\nActividade.\nA instituci\u00f3n ti\u00f1a a s\u00faa sede na Coru\u00f1a, nun baixo que adquiriron ao mesmo tempo que se tramitaba o cambio de nomenclatura no ano 1978. Esta concreci\u00f3n f\u00edsica da EDG far\u00eda moito m\u00e1is notoria a s\u00faa presenza. O colectivo comezou a s\u00faa actividade dunha maneira fren\u00e9tica realizando un dos seus grandes proxectos: a publicaci\u00f3n dos \"Cadernos da Escola Dram\u00e1tica Galega\" (1978), coa idea de escoller as pezas teatrais m\u00e1is significativas da literatura galega universal. Foi dirixida e coordinada por Francisco Pillado Maior e Manuel Lourenzo. Ademais, no seu primeiro ano lev\u00e1ronse a cabo distintas tarefas nos distintos departamentos; por exemplo no de did\u00e1cticas organiz\u00e1ronse cursos infant\u00eds de expresi\u00f3n e de preparaci\u00f3n de actores, no de dram\u00e1ticas elabor\u00e1ronse varios espect\u00e1culos e no departamento de estudos pux\u00e9ronse en marcha seminarios, presentaci\u00f3ns de libros etc.\nFinalmente, unha coproduci\u00f3n de tres obras -Electra, H\u00e9cuba e Helena-, as cales foron divididas entre dous directores, provocou a disoluci\u00f3n da organizaci\u00f3n debido a que s\u00f3 unha delas recibiu financiamento e, en consecuencia, o resto dos participantes se sentiron exclu\u00eddos. Este feito tivo un impacto tan negativo nas diferentes partes que non se pensou nunha pos\u00edbel reconciliaci\u00f3n dos socios cooperativos, apuntando \u00e1 disoluci\u00f3n da instituci\u00f3n como a mellor opci\u00f3n."}
{"id": "308295", "revid": "23204", "url": "https://gl.wikipedia.org/wiki?curid=308295", "title": "Mar\u00eda Lu\u00edsa de Savoia", "text": "Mar\u00eda Lu\u00edsa de Savoia, nada como Mar\u00eda Lu\u00edsa Gabriela de Savoia o 13 de setembro de 1688 en Tur\u00edn e finada o 14 de febreiro de 1714 en Madrid, foi a primeira esposa de Filipe V de Espa\u00f1a e como tal, ra\u00ed\u00f1a consorte de Espa\u00f1a, D\u00faas Sicilias, Sarde\u00f1a, duquesa consorte de Mil\u00e1n e soberana consorte dos Pa\u00edses Baixos entre 1701 e 1714. En ocasi\u00f3ns tam\u00e9n foi ra\u00ed\u00f1a rexente e tivo moita influencia sobre o seu marido."}
{"id": "308304", "revid": "98629", "url": "https://gl.wikipedia.org/wiki?curid=308304", "title": "Transatl\u00e1ntico", "text": "Un transatl\u00e1ntico \u00e9 un barco de gran tonelaxe, especialmente de pasaxeiros, que fai longas viaxes a trav\u00e9s do Atl\u00e1ntico ou de calquera outro oc\u00e9ano. Os primeiros verdadeiros transatl\u00e1nticos eran propulsados por motores de vapor e co\u00f1ec\u00edanse co nome de \u00abvapores\u00bb.\nO termo, en sentido amplo, contraponse ao de barcos de cabotaxe; \u00e9 dicir, os transatl\u00e1nticos son cruceiros maiores que poden navegar varios d\u00edas ou semanas sen albiscar a beiramar, capaces de atravesar por costume mares e oc\u00e9anos, con envergaduras descomunais e de semellantes capacidades para tripulantes. Os seus usos xerais son para lecer e grandes transportes de obxectos materiais e persoas (pasaxeiros).\nDurante os anos 1960, trala chegada dos primeiros grandes avi\u00f3ns de li\u00f1a a reacci\u00f3n, como o Boeing 707, populariz\u00e1ronse e estend\u00e9ronse as li\u00f1as a\u00e9reas, co que a sorte das grandes compa\u00f1\u00edas de navegaci\u00f3n transatl\u00e1ntica sufriu un duro golpe. Moitas arruin\u00e1ronse e grandes e luxosos buques foron dedicados \u00f3 servizo de transbordador ou acabaron sendo desmontados antes de tempo.\nHoxe en d\u00eda, a maior\u00eda dos buques de tipo transatl\u00e1ntico util\u00edzanse para facer cruceiros tur\u00edsticos, mais tam\u00e9n te\u00f1en outros usos como o transporte de materiais ou comida.\nOs transatl\u00e1nticos e Galicia.\nOs portos da Coru\u00f1a e especialmente Vigo tiveron vital importancia dende mediados do s\u00e9culo XIX e durante o s\u00e9culo XX coma punto de partida dos transatl\u00e1nticos para a emigraci\u00f3n galega e doutras partes de Europa \u00e1s Am\u00e9ricas. \nO liderado de Vigo coma principal porto de Espa\u00f1a contribu\u00edu en gran medida ao desenvolvemento econ\u00f3mico e social da cidade, que experimentou un crecemento asombroso durante os \u00faltimos dous s\u00e9culos. Vigo medrou social e mercantilmente grazas aos seus peiraos, por onde arribaban os xefes de estado, personalidades coma Jules Verne, Guglielmo Marconi, Pau Casals, Am\u00e1lia Rodrigues, Le\u00f3nidas Trujillo, Afonso XIII, ou Guillerme II de Alema\u00f1a, e embarcaban con rumbo \u00e1s Am\u00e9ricas milleiros de galegos na procura dunha mellor vida, ademais da importancia do porto coma estaleiro, porto pesqueiro, conserveiro e de salga. \nBuques de emigraci\u00f3n.\nA emigraci\u00f3n transatl\u00e1ntica galega comeza tarde, en 1854 tendo coma destino principal a illa de Cuba. \u00c1s armadoras galegas un\u00edronselle compa\u00f1\u00edas internacionais coma Lloyd Norte Alem\u00e1n, a Hamburg-Amerika Linie, a Compagnie General Trasatlantique, a Pacific Steam Company, a Chargeurs Reunis, a Booth Steam Ship Company etc. S\u00f3 en 1913 emigraron 41.835 galegos ou en 1929 27.287 persoas. A miseria que xeran as guerras civil e mundial (a partir de 1945) fan que volvan atracar en Vigo centos de transatl\u00e1nticos (entre 1946 e 1955 201.706 persoas sa\u00edron do porto de Vigo, e m\u00e1is de 100.000 entre 1956 e 1960.\nOs buques de maior presenza foron os alem\u00e1ns clase \"Monte\", Monte Pascoal, Monte Oliva, Monte Cervantes e Monte Sarmiento, flanqueados por outros transatl\u00e1nticos da mesma bandeira coma os Cap Arcona, Cap Polonio, Antonio Delfino, Bl\u00fccher, General Belgrano, Sierra Morena e Hammonia, afundido ao SO das Illas C\u00edes en 1923 logo de bater cunha mina \u00e1 deriva, finando 90 persoas. De bandeira francesa apareceron o Massilia, Lutetia, Cuba, De Grasse e Gallia. De bandeira holandesa: Gelria, Tubantia, Hollandia, Vauban e Spaarndam, e brit\u00e1nica: Darro, Desna, Deseado, Andes, Arlanza, Aragon, Alcantara, Asturias, Highland Chieftain, Highland Princess, Highland Monarch ou Reina del Pac\u00edfico; entre os espa\u00f1ois: Alfonso XIII, Crist\u00f3bal Col\u00f3n, Magallanes, Marqu\u00e9s de Comillas, Monte Albertia, Monte Ambot etc. Despois da Guerra Civil os portugueses Serpa Pinto, Veracruz e Santa Mar\u00eda, e os italianos Caribia, Irpinia, Aurelia, Anna C, Andrea C e Enrico C; os franceses Louis Lumi\u00e9re, Pasteur, Colombie, Flandre e Antilles, os espa\u00f1ois Monte Ulia, Monte Umbe, Monte Moncayo, Cabo San Roque e Cabo San Vicente, da Compa\u00f1\u00eda Ybarra, e as unidades da Compa\u00f1\u00eda Trasatl\u00e1ntica Guadalupe, Covadonga, Montserrat eBego\u00f1a; e os arxentinos C\u00f3rdoba, Tucuman, Corrientes, Juan de Garay, Salta, Alberto Dodero, Tucuman, Entre R\u00edos, Yapey\u00fa, Rio Tunuy\u00e1n e Libertad.\nBuques de cruceiro.\nAdemais dos buques de emigraci\u00f3n, a\u00ednda que moito menos numerosos foron os buques de cruceiro tur\u00edsticos, hoxe con moita forza no porto da Coru\u00f1a e especialmente en Vigo. O seu n\u00famero foi aumentando coa entrada dende finais dos anos 60 do s\u00e9culo XX at\u00e9 hoxe en d\u00eda. As visitas m\u00e1is com\u00fans dende os anos 20 foron transatl\u00e1nticos ingleses para transportar viaxeiros cara zonas de climas tropicais, coma o Ranchi que arribou a Vigo en 1928 na s\u00faa ruta cara Londres con 400 turistas que visitaron en coche Santiago de Compostela, Baiona, A Guarda e Tui; ou en 1929 o Viceroy of India, en viaxe de Southampton a Barcelona con outros 566 cruceiristas, compa\u00f1\u00eda naval que segue a traballar co Porto de Vigo cos seus buques Oriana, Aurora, Arcadia, Azura, Artemis, Oceana e Ventura. Nos anos 30 foron sonados os barcos alem\u00e1s coma General von Steuben, Milwaukee ou St. Louis; ou os transatl\u00e1nticos brit\u00e1nicos, Melita, Oxford e Ormonde. Nos anos cincuenta, despois da porsguerra que freara estas rutas, chegou o brit\u00e1nico Orcades, Iberia e Southern Cross, o holand\u00e9s Maasdam, o estadounidense Nova York, o grego Olympia e o liberiano Victoria. Tam\u00e9n os recombertidos Antilles e Colombie, o ingl\u00e9s Andes ou o espa\u00f1ol Cabo de Hornos. A mediados dos anos sesenta o porto de Vigo comeza a recibir moitos m\u00e1is cruceiros coma os franceses Louis Lumi\u00e8re, General Manguin e Antilles, o italiano Eugenio C, do arxentino Alberto Dodero, ou os brit\u00e1nicos Duke of Lancaster, Chusan, Arcadia ou Carinthia; os buques de estudo ingleses Devonia, Dunera, Nevasa e Uganda, ou o m\u00edtico Canberra, que entre 1970 e 1997 contabilizou 150 escalas en Vigo, cun total de m\u00e1is de 250.000 cruceiristas.\nHoxe en d\u00eda o tr\u00e1fico contin\u00faa en ascenso.\nO peirao de transatl\u00e1nticos ten unha lonxitude de 702m (552m de peirao m\u00e1is a prolongaci\u00f3n de 150m) que permiten o atraque simult\u00e1neo de dous cruceiros con esloras de m\u00e1is de 300m; \u00e9 dicir, de dous cruceiros coas maiores dimensi\u00f3ns. \u00c9 un dos mellores portos naturais, cun calado de 12m."}
{"id": "308341", "revid": "109216", "url": "https://gl.wikipedia.org/wiki?curid=308341", "title": "Ibis ermit\u00e1n", "text": "O Ibis ermit\u00e1n ou Ibis pelado (\"Geronticus eremita\") \u00e9 unha ave do x\u00e9nero \"Geronticus\" .\nCaracter\u00edsticas.\nA lonxitude dun exemplar adulto oscila entre os 70 e 80 cent\u00edmetros, cunha envergadura que vai dos 120 \u00f3s 135 cent\u00edmetros. Cr\u00eda colonialmente en zonas semides\u00e9rticas, no que abunden as zonas rochosas e habitualmente con alg\u00fan curso de auga. O ni\u00f1o sit\u00faase en ocos ou covas nalg\u00fan acantilado ou sistema rochoso de dif\u00edcil acceso. Alim\u00e9ntase de insectos e pequenos vertebrados.\nDistribuci\u00f3n.\nTr\u00e1tase dunha das aves m\u00e1is escasas do planeta. Antigamente trat\u00e1base dunha ave estendida por todo o mar Mediterr\u00e1neo. Era moi co\u00f1ecida no antigo Exipto, onde ti\u00f1a un importante valor simb\u00f3lico. E tense atopado restos desta en varios xacementos paleontol\u00f3xicos no leste da pen\u00ednsula ib\u00e9rica. A s\u00faa \u00e1rea de distribuci\u00f3n chegou ata os Alpes, de onde desapareceu no s\u00e9culo XVIII. Debido a caza e presi\u00f3n humana sobre o seu territorio, a s\u00faa poboaci\u00f3n foi minguando ata ser engadida na Lista Vermella da UICN coma \"en perigo cr\u00edtico\". Actualmente s\u00f3 existen colonias completamente salvaxes desta ave no Marrocos, no Parque Nacional de Souss-Massa e preto da localidade de Tamri. Adicionalmente existen pequenas colonias de animais reintroducidos no sueste de Turqu\u00eda (os individuos salvaxes d\u00e9ronse por extintos no 1989) e na localidade de Palmira, en Siria. Os exemplares sirios adoitan emigrar e invernar no sur de Arabia e Leste de \u00c1frica. En Espa\u00f1a, existen uns exemplares en C\u00e1diz, nacidos nun zoo e posteriormente reintroducidos no medio natural, no marco do Proxecto Eremita da \"Junta de Andaluc\u00eda\". O obxectivo deste proxecto \u00e9 formar unha colonia viable e estable desta ave."}
{"id": "308344", "revid": "26995", "url": "https://gl.wikipedia.org/wiki?curid=308344", "title": "Ibis pelado", "text": ""}
{"id": "308346", "revid": "98629", "url": "https://gl.wikipedia.org/wiki?curid=308346", "title": "Black Smoke", "text": "\"Black Smoke\" \u00e9 unha canci\u00f3n da cantante alem\u00e1 Ann Sophie. A canci\u00f3n representar\u00e1 a Alema\u00f1a no Festival de Eurovisi\u00f3n 2015. A pesar de que o ga\u00f1ador do festival para elixir a canci\u00f3n de Alema\u00f1a foi Andreas K\u00fcmmert coa canci\u00f3n \"Heart of Stone\", decidiu retirarse a el mesmo cando o declararon ga\u00f1ador e Ann Sophie converteuse na ga\u00f1adora. A canci\u00f3n est\u00e1 co-escrita pola cantante brit\u00e1nica Ella Eyre."}
{"id": "308367", "revid": "127505", "url": "https://gl.wikipedia.org/wiki?curid=308367", "title": "Grande amore (canci\u00f3n)", "text": "\"Grande Amore\" \u00e9 unha canci\u00f3n do grupo italiano Il Volo, escrita por Fancesco Boccia e Ciro Esposito. A canci\u00f3n ga\u00f1ou o Festival de Sanremo 2015 e representar\u00e1 a Italia no Festival de Eurovisi\u00f3n 2015.\nFestival de Eurovisi\u00f3n.\nO 19 de febreiro de 2015, a canle italiana RAI confirmou \"Grande Amore\" como a canci\u00f3n que cantar\u00eda Il Volo no Festival de Eurovisi\u00f3n 2015.\nXa que Italia forma parte do Big Five, Il Volo est\u00e1 diretamente na final, que ter\u00e1 lugar en Viena o d\u00eda 23 de maio de 2015."}
{"id": "308371", "revid": "98629", "url": "https://gl.wikipedia.org/wiki?curid=308371", "title": "I Am Yours (canci\u00f3n de The Makemakes)", "text": "\"I Am Yours\" \u00e9 unha canci\u00f3n da banda austr\u00edaca The Makemakes. A canci\u00f3n representar\u00e1 a Austria no Festival de Eurovisi\u00f3n 2015. Foi lanzada dixitalmente en Austria o 6 de marzo de 2015. A canci\u00f3n foi escrita por Jimmy Harry, Dominic Muhrer, Paul Estrela, Florian Meindl e Markus Christ. A canci\u00f3n conseguiu o segundo posto nas listas austr\u00edacas."}
{"id": "308374", "revid": "82922", "url": "https://gl.wikipedia.org/wiki?curid=308374", "title": "C\u00edrculo de Artes\u00e1ns", "text": "O C\u00edrculo de Artes\u00e1ns (Circo de Artes\u00e1ns) \u00e9 unha entidade coru\u00f1esa fundada por Jorge Jos\u00e9 Y\u00e1\u00f1ez o 19 de marzo de 1847 baixo o nome oficial de Reuni\u00f3n Recreativa e Instructiva de Artesanos. En moitos casos, a presidencia do C\u00edrculo de Artes\u00e1ns foi a antesala da alcald\u00eda da cidade.\nHistoria.\nO C\u00edrculo de Artes\u00e1ns creouse coa intenci\u00f3n de establecer un punto de encontro para os comerciantes do centro da cidade da Coru\u00f1a, especialmente da zona de Panadeiras. As s\u00faas actividades foron diversas e moi enriquecedoras para a cultura galega ao longo do tempo.\n1884-1912.\nAo inicio, a entidade contaba con 200 socios, mais chegaron at\u00e9 a cifra de 2000. Crearon unha secci\u00f3n de m\u00fasica e banda grazas aos socios inscritos como m\u00fasicos. En 1884 convocaron os Xogos Florais, promovidos polo presidente da entidade, Jose M\u00aa Quiroga, convertendo as\u00ed o Circo nun dos focos m\u00e1is efervescentes da cidade. Un ano despois de crearse, o 2 de setembro de 1885, levou a cabo unha homenaxe a Rosal\u00eda de Castro cunha velada no teatro Principal, presidida por Pardo Baz\u00e1n, e que contou coa presenza de Castelar, quen prologara \"Follas novas\", e de Rodr\u00edguez Carracido.\nA sede trasladouse varias veces; no ano 1888 pasou dos locais en Juana de Vega ao caf\u00e9 de Jose M\u00aa Rodr\u00edguez na r\u00faa Real, onde se deron festas musicais; en 1895\u00a0a San Andr\u00e9s, un local ocupado anteriormente pola Tertulia de Confianza, a m\u00e1is antiga das sociedades coru\u00f1esas, xa disolta naquel ano.\nEn 1901 a sociedade estreou unha nova Xunta Directiva; entre os seus membros destacou F\u00e9lix Estrada Catoyra, tesoureiro do Circo, quen tam\u00e9n foi autor dunha obra que recolle as actividades dos primeiros anos da entidade. Entre as actividades deses anos c\u00f3mpre salientar a presenza de Unamuno en 1901, aproveitando a s\u00faa estad\u00eda na Galiza como Presidente dun Congreso Pedag\u00f3xico organizado en Ourense. Ademais, en 1906 constitu\u00eduse nos locais do C\u00edrculo a Asociaci\u00f3n de Prensa da Coru\u00f1a (APC).\nBaixo a tutela de Manuel Monteagudo, levan a cabo en 1906 a promoci\u00f3n do esperanto na cidade con materiais diversos: revistas, prensa, postais... Ese mesmo ano a Secci\u00f3n Atene\u00edsta do Circo fundou a Universidade Popular, que contaba cun programa de conferencias impartidas por personaxes respectables como Casares Quiroga, o m\u00e9dico Enrique Hervada Garc\u00eda-Sampedro e un longo etc\u00e9tera. O domingo 30 de decembro inaugurouse nos seus sal\u00f3ns a Real Academia Galega. O ano seguinte tivo lugar unha homenaxe a Concepci\u00f3n Arenal.\n1913-1927.\nEn 1913 entrou a directiva encabezada por Manuel Cas\u00e1s que logrou superar a crise econ\u00f3mica que padec\u00eda a sociedade e aumentar o n\u00famero de socios, vivindo a Reuni\u00f3n un novo per\u00edodo de esplendor. Anovouse o edificio da sede da sociedade, establecendo a biblioteca no andar principal. En 1916 realizouse un festa da poes\u00eda en honra de Rosal\u00eda de Castro. Sof\u00eda Casanova recibiu o t\u00edtulo de socia de honra en 1918 e nese ano o C\u00edrculo celebra unha homenaxe a Eduardo Pondal. En 1923 entrou unha nova xunta directiva presidida por F\u00e9lix Estrada Catoira e na que figuraba Ant\u00f3n Villar Ponte como bibliotecario. Entre finais de 1926 e comezos de 1927 a entidade viviu unha importante crise por mor da invitaci\u00f3n que realizara o presidente a \u00c1ngel Herrera Oria para ditar unha conferencia defendendo a censura de prensa. Como protesta Villar Ponte e outros socios abandonaron a sociedade e o presidente tivo que renunciar. \nDitadura franquista.\nA s\u00faa biblioteca sufriu a perda de m\u00e1is mil volumes que foron incinerados pola acci\u00f3n censuradora.\nPosguerra.\nNos anos corenta comezaron a aceptar mulleres como socias, mais s\u00f3 pod\u00edan asistir aos bailes. O teatro Principal (Rosal\u00eda de Castro) funcionaba como ap\u00e9ndice do Circo e no hotel Finisterre a entidade organizaba os grandes bailes de Entroido de posguerra.\nEstrutura.\nA s\u00faa Xunta Directiva estivo formada durante moitos anos por intelectuais da burgues\u00eda liberal da cidade. Entre os seus presidentes at\u00f3panse Canuto Berea, Manuel Cas\u00e1s, F\u00e9lix Estrada Catoyra, Enrique Hervada, Jos\u00e9 Pan de Soraluce, Rafael Gonz\u00e1lez Villar ou Ram\u00f3n Fern\u00e1ndez Cid.\nActualidade.\nNo ano 2002 \u00c1urea Rey converteuse na primeira muller en presidir a sociedade.\nNa actualidade participan 153 socios e 47 familiares. Comparten espazo e actividades cun centro c\u00edvico municipal e at\u00f3panse somerxidos nunha crise.\nEn xaneiro de 2023, a Agrupaci\u00f3n Cultural Alexandre B\u00f3veda, trasladou a s\u00faa sede ao primeiro andar do edificio do circo."}
{"id": "308375", "revid": "23204", "url": "https://gl.wikipedia.org/wiki?curid=308375", "title": "The Makemakes", "text": "The Makemakes \u00e9 unha banda de Pop de Austria formada por Dominic \"Dodo\" Muhrer, Markus Christ e Florian Meindl. \u00c9 co\u00f1ecida por representar a Austria no Festival de Eurovisi\u00f3n 2015 coa canci\u00f3n \"I Am Yours\" en Viena."}
{"id": "308380", "revid": "98629", "url": "https://gl.wikipedia.org/wiki?curid=308380", "title": "U-Boot", "text": "Un U-Boot \u00e9 un submarino alem\u00e1n da primeira guerra mundial, segunda guerra mundial ou posterior. O termo deriva do sistema da Mari\u00f1a de Guerra alem\u00e1 de nomear os seus submarinos cun U- seguido dun n\u00famero, onde o U quere dicir \"Unterseeboot\" (literalmente, \"barco submarino\"), a palabra alem\u00e1 para designar un submarino. Os obxectivos principais das campa\u00f1as dos U-boot nas d\u00faas guerras mundiais eran os nav\u00edos de carga que levaban subministraci\u00f3ns e material b\u00e9lico dende os Estados Unidos e o Canad\u00e1 at\u00e9 Europa. Os submarinos do Imperio Austroh\u00fangaro da primeira guerra mundial tam\u00e9n se chamaban \"U-boot\"."}
{"id": "308381", "revid": "89787", "url": "https://gl.wikipedia.org/wiki?curid=308381", "title": "Electro Velvet", "text": "Electro Velvet \u00e9 un d\u00fao brit\u00e1nico que representar\u00e1 \u00f3 Reino Unido no Festival de Eurovisi\u00f3n 2015 coa canci\u00f3n \"Still in Love with You\". O grupo est\u00e1 formado polos vocalistas Alex Larke e Bianca Nicholas.\nCarreira.\nFestival de Eurovisi\u00f3n 2015.\nElectro Velvet foi elixida pola BBC para representar ao Reino Unido no Festival de Eurovisi\u00f3n 2015 coa canci\u00f3n \"Still in Love with You\". A canci\u00f3n foi presentada o 7 de marzo do 2015 na BBC. A canci\u00f3n recibiu unha recepci\u00f3n negativa ap\u00f3s o seu anunciamento."}
{"id": "308386", "revid": "89787", "url": "https://gl.wikipedia.org/wiki?curid=308386", "title": "Still in Love with You", "text": "\"Still in Love with You\" \u00e9 unha canci\u00f3n do d\u00fao brit\u00e1nico Electro Velvet. Esta foi escollida internamente pola BBC para representar ao Reino Unido no Festival de Eurovisi\u00f3n 2015 en Austria. A canci\u00f3n foi escrita por David Mindel e Adri\u00e1n Bax White. Est\u00e1 influenciada pola m\u00fasica swing dos anos 20.\nFestival de Eurovisi\u00f3n 2015.\nElectro Velvet e a s\u00faa canci\u00f3n, \"Still in Love with You\", foron elixidos pola BBC para representar \u00f3 Reino Unido no Festival de Eurovisi\u00f3n 2015. A participaci\u00f3n foi presentada o 7 de marzo de 2015 polo servizo da BBC, BBC Red Button."}
{"id": "308389", "revid": "89787", "url": "https://gl.wikipedia.org/wiki?curid=308389", "title": "Pep Coll", "text": "Josep Coll i Mart\u00ed , nado o 16 de outubro de 1949 en Pessonada (Provincia de Lleida), m\u00e1is co\u00f1ecido como Pep Coll \u00e9 un escritor catal\u00e1n, e as s\u00faas obras foron traducidas para o castel\u00e1n e \u00e9uscaro. El foi un profesor de literatura e lingua catal\u00e1 de ensino secundario."}
{"id": "308390", "revid": "27155", "url": "https://gl.wikipedia.org/wiki?curid=308390", "title": "Cohesina", "text": "A cohesina \u00e9 un complexo proteico que regula a separaci\u00f3n das crom\u00e1tides irm\u00e1s durante a divisi\u00f3n celular, xa sexa mitose ou meiose.\nEstrutura.\nEn todos os casos onde se illaron complexos de cohesina ata agora, identific\u00e1ronse catro subunidades centrais. A topolox\u00eda e estrutura destas subunidades foi caracterizada no l\u00e9vedo de xemaci\u00f3n (Haering et al. 2002, 2004), pero a conservaci\u00f3n de secuencia destas prote\u00ednas e as observaci\u00f3ns bioqu\u00edmicas e de microscopia electr\u00f3nica indican que os complexos de cohesina noutras especies son moi similares en estrutura, .\nA cohesina est\u00e1 constitu\u00edda por catro subunidades, Scc1, Scc3, Smc1 e Smc3. As subunidades Smc1 e Smc3 son membros da familia de prote\u00ednas de mantemento estrutural dos cromosomas ou SMC (\"Structural Maintenance of Chromosomes\"). As prote\u00ednas SMC te\u00f1en d\u00faas caracter\u00edsticas estruturais principais: un dominio de \"cabeza\" de tipo casete de uni\u00f3n ao ATP con actividade ATPase (formado pola interacci\u00f3n dos extremos N- e C-terminais) e un dominio \"bisagra\" que permite a dimerizaci\u00f3n das SMCs. Os dominios de cabeza e bisagra est\u00e1n conectados por medio de h\u00e9lices superenroladas antiparalelas longas. O d\u00edmero aparece con forma de V, conectado polas bisagras. Despois da uni\u00f3n do ATP, os dous dominios de cabeza do d\u00edmero \u00fanense entre si, formando unha estrutura en anel. A hidr\u00f3lise do ATP pode desencadear a apertura e o peche do anel.\nAs subunidades Scc1 e Scc3 \u00fanense aos dominios ATPase da Smc1 e Smc3 estabilizando a estrutura do anel. A Scc1 \u00e9 membro da familia da prote\u00edna kleisina e controla a separaci\u00f3n das crom\u00e1tides irm\u00e1s. Os extremos amino (N) e carboxi (C) terminais da Scc1 \u00fanense a Smc1 e Smc3. Unha vez que Scc1 se une \u00e1s prote\u00ednas SMC, a Scc3 pode tam\u00e9n asociarse un\u00edndose \u00e1 rexi\u00f3n C-terminal de Scc1. Cando Scc1 se une tanto a Smc1 coma a Smc3, o compleo cohesina forma unha estrutura en anel pechado. Cando se une a s\u00f3 unha das prote\u00ednas SMC, o complexo forma un anel aberto.\nPor\u00e9n, m\u00e1is recentemente, viuse que os aneis de cohesina se dimerizan, e forman dous aneis mantidos xuntos pola unidade Scc3 con forma de esposas, cunha febra do ADN en cada anel de cohesina.\nFunci\u00f3n.\nO anel de cohesina ten moitas funci\u00f3ns:\n1. Util\u00edzase para manter conectadas as crom\u00e1tides irm\u00e1s durante a metafase, asegurando que durante a mitose (e meiose II), cada crom\u00e1tide irm\u00e1 segrega a polos opostos. Sen cohesina, a c\u00e9lula ser\u00eda incapaz de controlar a segregaci\u00f3n das crom\u00e1tides irm\u00e1s xa que non haber\u00eda maneira de asegurar que as fibras do fuso unidas a cada crom\u00e1tide irm\u00e1 proceden de diferente polo.\n2. Facilita a uni\u00f3n do fuso aos cromosomas.\n3. Facilita a reparaci\u00f3n do ADN por recombinaci\u00f3n.\n4. Recentemente, descubr\u00edronse moitas funci\u00f3ns novas das cohesinas en moitos procesos celulares. A cohesina participa na regulaci\u00f3n da transcrici\u00f3n, reparaci\u00f3n de roturas de dobre febra do ADN, condensaci\u00f3n dos cromosomas, apareamento de cromosomas hom\u00f3logos durante a meiose I, mono-orientaci\u00f3n de cinetocoros irm\u00e1ns durante a meiose I, acoplamento de centr\u00f3meros non hom\u00f3logos, arquitectura e rearranxo cromos\u00f3mico, replicaci\u00f3n do ADN etc.\nDisociaci\u00f3n da cohesi\u00f3n das crom\u00e1tides irm\u00e1s.\nO complexo promotor da anafase asociado a Cdc20 (APC/C-cdc20) cliva a securina (inhibidor da anafase), que mant\u00e9n as crom\u00e1tides irm\u00e1s unidas. A clivaxe da securina na anafase rende separase (un encima protease, que estaba inhibido pola asociaci\u00f3n coa securina), que \u00e1 s\u00faa vez cliva a subunidade kleisina. Esta kleisina asociada co complexo cohesina \u00e9 unha alfa-kleisina, que une a SMC 3 e SMC 1 ente si, e esta kleisina \u00e9 distinta na mitose e meiose (Scc1 e Rec8, respectivamente), e a s\u00faa clivaxe finalmente d\u00e1 lugar \u00e1 retirada da cohesina dos cromosomas.\nA disociaci\u00f3n da cohesi\u00f3n das crom\u00e1tides irm\u00e1s define o comezo da anafase, o cal permite a distribuci\u00f3n de dous conxuntos id\u00e9nticos de cromosomas en cada polo da c\u00e9lula (na telofase). Despois, as d\u00faas c\u00e9lulas fillas sep\u00e1ranse, e comeza de novo unha nova rolda do ciclo celular en cada unha delas, no estadio G0. Cando as c\u00e9lulas est\u00e1n listas para dividirse, xa que te\u00f1en un tama\u00f1o grande dabondo ou porque reciben os impulsos adecuados, activan o mecanismo para entrar no estadio G1 do ciclo celular, e duplican a maior\u00eda dos seus org\u00e1nulos durante a fase S (de s\u00edntese do ADN), inclu\u00edndo os seus centrosomas. Por tanto, cando a divisi\u00f3n celular remata, cada c\u00e9lula filla recibe un conxunto completo de org\u00e1nulos. Ao mesmo tempo, durante a fase S todas as c\u00e9lulas deben duplicar o seu ADN de forma moi precisa, un proceso denominado replicaci\u00f3n do ADN. Unha vez que acabou a replicaci\u00f3n do ADN, nos eucariotas a mol\u00e9cula de ADN \u00e9 compactada e condensada, para formar os cromosomas mit\u00f3ticos, cada un dos cales est\u00e1 constitu\u00eddo por d\u00faas crom\u00e1tides irm\u00e1s, as cales se mante\u00f1en unidas polo establecemento dunha cohesi\u00f3n entre elas; cada crom\u00e1tide \u00e9 unha mol\u00e9cula completa de ADN, que est\u00e1 unida por medio de microt\u00fabulos a un dos centrosomas que est\u00e1n nos polos do fuso mit\u00f3tico da c\u00e9lula en divisi\u00f3n. Para evitar unha separaci\u00f3n prematura das crom\u00e1tides irm\u00e1s, a APC/C \u00e9 mantida nun estado inactivo unida a diferentes mol\u00e9culas, que son parte dun complexo mecanismo denominado punto de comprobaci\u00f3n da ensamblaxe do fuso.\nMecanismo de acci\u00f3n.\nNon est\u00e1 claro como o anel de cohesi\u00f3n une as crom\u00e1tides irm\u00e1s. Hai dous posibles escenarios:\nAs probas das que se disp\u00f3n actualmente suxiren que o segundo escenario \u00e9 o m\u00e1is probable. As prote\u00ednas que son esenciais para a cohesi\u00f3n das crom\u00e1tides irm\u00e1s, como Smc3 e Scc1, non regulan a formaci\u00f3n de enlaces covalentes entre a cohesina e o ADN, o que indica que a interacci\u00f3n co ADN non \u00e9 suficiente para a cohesi\u00f3n. Ademais, se se altera a estrutura anular de cohesina pola clivaxe de Smc3 ou Scc1 iso desencadea unha segregaci\u00f3n prematura das crom\u00e1tides irm\u00e1s in vivo. Isto indica que a estrutura anular \u00e9 importante para a funci\u00f3n das cohesinas.\nA\u00ednda que a hip\u00f3tese do anel parece ser v\u00e1lida, quedan algunhas cuesti\u00f3ns que responder sobre o n\u00famero de aneis que se requiren para manter as crom\u00e1tides irm\u00e1s unidas. Unha posibilidade \u00e9 que un anel rodee ambas as crom\u00e1tides. Outra posibilidade implica a creaci\u00f3n dun d\u00edmero no que cada anel rodea unha crom\u00e1tide irm\u00e1. Os dous aneis est\u00e1n conectados entre si pola formaci\u00f3n dunha ponte que une as d\u00faas crom\u00e1tides irm\u00e1s, polo que o conxunto ter\u00eda unha forma parecida a unhas esposas.\nO complexo de cohesi\u00f3n establ\u00e9cese durante os estadios iniciais da fase S. Os complexos as\u00f3cianse con cromosomas antes de que ocorra a replicaci\u00f3n do ADN. Unha vez que a c\u00e9lulas empezan a replicar o seu ADN, os aneis de cohesina p\u00e9chanse e unen as d\u00faas crom\u00e1tides irm\u00e1s. Os complexos de cohesina deben estar presentes durante a fase S para que te\u00f1a lugar a cohesi\u00f3n. Por\u00e9n, non est\u00e1 claro como se cargan as cohesinas nos cromosomas durante a fase G1. Propux\u00e9ronse d\u00faas hip\u00f3teses:\nLocalizaci\u00f3n dos aneis de cohesina.\nA uni\u00f3n da cohesina ao longo do ADN cromos\u00f3mico consid\u00e9rase que \u00e9 din\u00e1mica e a s\u00faa localizaci\u00f3n cambia dependendo da transcrici\u00f3n x\u00e9nica, secuencia de ADN espec\u00edfica e presenza de prote\u00ednas asociadas ao cromosoma. Hai tres posibilidades:\nEvoluci\u00f3n.\nA estrutura e funci\u00f3n das cohesinas foi conservada na evoluci\u00f3n. As prote\u00ednas SMC enc\u00f3ntranse nos procariotas e foi conservada no decurso da evoluci\u00f3n. As h\u00e9lices superenroladas da SMC1 e SMC3 est\u00e1n conservadas cunha diverxencia de amino\u00e1cidos de menos do 0,5%.\nImportancia cl\u00ednica.\nO termo \"cohesinopat\u00eda\" util\u00edzase para describir condici\u00f3ns que afectan ao complexo da cohesina.\nEntre estas condici\u00f3ns est\u00e1n:"}
{"id": "308391", "revid": "23204", "url": "https://gl.wikipedia.org/wiki?curid=308391", "title": "Guy Sebastian", "text": "Guy Theodore Sebastian, nado en Kelang (Malaisia) o 26 de outubro de 1981, tam\u00e9n co\u00f1ecido como Guy Sebastian \u00e9 un cantante malaisio-australiano de soul e pop. \u00c9 co\u00f1ecido por ga\u00f1ar a primeira tempada do \"talent-show\" Australian Idol no 2003 e representar a Australia no seu debut no Festival de Eurovisi\u00f3n 2015.\nAo longo da s\u00faa carreira m\u00fascial, Guy lanzou sete \u00e1lbums de estudio, un \u00e1lbum recompilatorio, un DVD/CD e dous EP.\nCarreira.\nFestival de Eurovisi\u00f3n 2015.\nEn 2015 foi elixido pola canle p\u00fablica australiana Special Broadcasting Service (SBS) para representar a Australia no Festival de Eurovisi\u00f3n 2015 en Viena coa canci\u00f3n \"Tonight Again\", convert\u00e9ndose no primeiro artista en competir por Australia no Festival.\nDiscograf\u00eda.\n\u00c1lbums de estudio\n\u00c1lbums recompilatorios\nDVD/CD\nEP"}
{"id": "308399", "revid": "98629", "url": "https://gl.wikipedia.org/wiki?curid=308399", "title": "Tonight Again", "text": "\"Tonight Again\" \u00e9 unha canci\u00f3n do cantante malaisio-australiano Guy Sebastian. A canci\u00f3n representar\u00e1 a Australia na s\u00faa estra no Festival de Eurovisi\u00f3n 2015. Foi estreada o 16 de marzo de 2015 e lanzada en plataformas dixitais o 7 de abril. A canci\u00f3n foi co-escrita e gravada por Guy Sebastian especificamente para o certame en tan s\u00f3 unha semana."}
{"id": "308403", "revid": "98629", "url": "https://gl.wikipedia.org/wiki?curid=308403", "title": "Time to Shine", "text": "\"Time to Shine\" \u00e9 unha canci\u00f3n da cantante mauriciana-su\u00edza M\u00e9lanie Ren\u00e9. A canci\u00f3n representar\u00e1 a Su\u00edza no Festival de Eurovisi\u00f3n 2015 en Viena, Austria."}
{"id": "308406", "revid": "56817", "url": "https://gl.wikipedia.org/wiki?curid=308406", "title": "Dominio de cohesina", "text": "En biolox\u00eda molecular, o dominio de cohesina \u00e9 un dominio proteico. Interacciona cun domino complementario denominado dominio dockerina. A interacci\u00f3n cohesina-dockerina \u00e9 a interacci\u00f3n fundamental necesaria para a formaci\u00f3n do complexo no celulosoma de certas bacterias (o celulosoma \u00e9 un complexo multiencim\u00e1tico extracelular unido \u00e1 parede bacteriana que degrada celulosa).\nO compo\u00f1ente scaffoldina da bacteria celulol\u00edtica \"Clostridium thermocellum\" \u00e9 unha prote\u00edna non hidrol\u00edtica que organiza os encimas hidrol\u00edticos nun gran complexo, chamado celulosoma. A scaffoldina comprende unha serie de dominios funcionais, entre os cales est\u00e1 un \u00fanico dominio de uni\u00f3n \u00e1 celulosa e nove dominios de cohesina, que son responsables de integrar as subunidades encim\u00e1ticas individuais no complexo."}
{"id": "308407", "revid": "15490", "url": "https://gl.wikipedia.org/wiki?curid=308407", "title": "Colectivo Al\u00e9n", "text": "O Colectivo Al\u00e9n foi un dos grupos po\u00e9ticos da literatura galega que naceu a finais da d\u00e9cada de 1970 co prop\u00f3sito de renovar a poes\u00eda galega, xunto a outros como Cravo Fondo ou Rompente. Os seus membros eran Miguel Anxo Mato Fondo, Xos\u00e9 Ram\u00f3n Pena e Francisco Salinas Portugal, todos eles escritores coa s\u00faa propia produci\u00f3n independente mais unidos como conxunto na s\u00faa obra colectiva, \"Al\u00e9n\". Os tres eran estudantes da Universidade de Santiago de Compostela que contaron co apoio do seu profesor Ricardo Carvalho Calero, autor do limiar do libro \"Al\u00e9n\" que d\u00e1 nome ao grupo. O poemario foi publicado por Follas Novas na s\u00faa colecci\u00f3n Lumeiro, e nel se recolle a produci\u00f3n po\u00e9tica do grupo.\nInfluencias.\nA pesar da s\u00faa intenci\u00f3n de renovaci\u00f3n o colectivo emprega formas e temas de autores da tradici\u00f3n anterior. As\u00ed, Xos\u00e9 Ram\u00f3n Pena est\u00e1 influ\u00eddo pola cr\u00edtica do home e da vida de Curros Enr\u00edquez. Segundo escribe Carvalho Calero: \u201cAcho en Xos\u00e9 Ram\u00f3n Pena umha enerx\u00eda, umha violencia que non raro semelha convulsi\u00f3n vindicativa frente a un presente que se nega. Mais semelha-me que ese dramatismo esistencial, esa iron\u00eda, ese sarcasmo levan umha c\u00e1rrega de paix\u00f3n humana que no fundo respondea umha posici\u00f3n m\u00e1is radical, menos serva do tempo hist\u00f3rico --a\u00ednda que hayaa el referencias sobexamente espl\u00edcitas-- e m\u00e1is vencelhada a umha cr\u00edtica do home, a umha cr\u00edtica da vida. Ao meo xuicio, \u00e9se era o caso de Curros, tam\u00e9n, e eso foi o que dou permanencia \u00e1 s\u00faa poes\u00eda de circunstancias.\u201d De Francisco Salinas di Carvalho Calero que \u201cevoca a Manuel Antonio cando fala da inconcreta liridade dos ser\u00e1ns equ\u00edvocos, e mesmo nos seus cantos de soedade glosa.\u201d Por \u00faltimo, canto a Miguel Anxo Mato Fondo di: \u201cNon podemos, desde logo, definir a este l\u00edrico como un disc\u00edpulo de Amado Carballo. M\u00e1is d\u00e1-se nel un gosto pola paisaxe en canto espeitago, en canto pintura, que hay tempo fora substitu\u00eddo por m\u00e1is pretenciosos enfoques cosmogr\u00e1ficos.\u201d\nEst\u00e9tica e temas.\nO estilo e os temas do Colectivo Al\u00e9n diferen entre os seus membros. Xos\u00e9 Ram\u00f3n Pena escribe unha poes\u00eda en\u00e9rxica, ir\u00f3nica e cr\u00edtica, mentres que Francisco Salinas cultiva unha de corte m\u00e1is vangardista e Miguel Anxo Mato Fondo poder\u00eda encadrarse na paisax\u00edstica. Por\u00e9n, todos eles parten da procura dunha nova poes\u00eda con ra\u00edces na tradici\u00f3n.\nComo afirma Carvalho Calero: para a busca de renovaci\u00f3n existen dous cami\u00f1os, por unha parte afastarse do xa co\u00f1ecido e tratado polos poetas precedentes, buscando novos temas e ideas que expresar na poes\u00eda; ou retornar a orixe dos temas propios da nosa poes\u00eda e volvelos a cantar dende novas perspectivas. \u00c9 este segundo xeito o que parecen seguir con m\u00e1is asiduidade os poetas do Colectivo Al\u00e9n xa que, se ben non renuncian \u00e1 busca de novos temas, a s\u00faa poes\u00eda trata , en boa medida, de reelaborar temas xa presentes na tradici\u00f3n l\u00edrica galega.\nAl\u00e9n e o reintegracionismo.\nO Colectivo Al\u00e9n tentou encami\u00f1ar a ortograf\u00eda galega cara a unha maior aproximaci\u00f3n ao portugu\u00e9s e un distanciamento do espa\u00f1ol, seguindo a estela do seu titor: a corrente reintegracionista. As\u00ed o fan saber nunha nota final do seu libro hom\u00f3nimo, na que ofrecen as seguintes raz\u00f3ns para a s\u00faa elecci\u00f3n: a falta dunha ortograf\u00eda galega homox\u00e9nea, a idea de que as graf\u00edas actuais responden ao espa\u00f1ol e non ao galego-portugu\u00e9s e a restituci\u00f3n da comunidade galega-portuguesa as\u00ed como procurar facilitar a comprensi\u00f3n aos lectores portugueses."}
{"id": "308408", "revid": "1131", "url": "https://gl.wikipedia.org/wiki?curid=308408", "title": "Bianditz", "text": "Bianditz \u00e9 un monte que se atopa en Lesaka, a car\u00f3n dos Pireneos e preto do porto de Aritxulegi. A\u00ednda que se atopa en Navarra, limita con Guip\u00fascoa e acc\u00e9dese m\u00e1is doadamente dende este territorio. \u00c9 un destino moi popular para os practicantes de sendeirismo. Dende o seu cumio p\u00f3dese albiscar Baztan, Donostia e o mar Cant\u00e1brico.\nO monte est\u00e1 cuberto por grandes prados e nel p\u00f3dense observar restos megal\u00edticos."}
{"id": "308412", "revid": "1131", "url": "https://gl.wikipedia.org/wiki?curid=308412", "title": "Emili Rosales i Castell\u00e0", "text": "Emili Rosales i Castell\u00e0, nado en La R\u00e0pita (provincia de Tarragona) o 12 de febreiro de 1968, \u00e9 un escritor, tradutor e editor catal\u00e1n.\nTraxectoria.\nComezou no campo da poes\u00eda, pero logo cambiouse para a novela. Al\u00e9n de escritor e editor, Rosales foi tradutor e profesor de literatura. Tras a publicaci\u00f3n de tres t\u00edtulos en catro anos, levoulle cinco anos prepararse para o seu \u00faltimo t\u00edtulo, \"La ciutat invisible\". Esta novela recibiu o Premio Sant Jordi e cr\u00edticas moi positivas. A novela foi traducida ao castel\u00e1n."}
{"id": "308413", "revid": "25871", "url": "https://gl.wikipedia.org/wiki?curid=308413", "title": "M\u00e4bu", "text": "M\u00e4bu ou M\u00e4BU \u00e9 unha banda musical fundada a principios do 2008 en Madrid e que saltou \u00e1 fama grazas ao seu primeiro EP, \"Hallo\", cuxo fen\u00f3meno chamou a atenci\u00f3n dos medios de comunicaci\u00f3n.\nCarreira.\n2008: Formaci\u00f3n do grupo.\nA fundadora do grupo, Mar\u00eda Blanco Uranga, xa escrib\u00eda as s\u00faas propias canci\u00f3ns antes de formar M\u00e4bu. De feito, todas as canci\u00f3ns do grupo est\u00e1n escritas pola mesma vocalista. O significado de M\u00e4bu ten a s\u00faa orixe nas siglas do seu nome completo: Mar\u00eda Blanco Uranga. A vocalista comezou cantando nun grupo de versi\u00f3ns e logo foi corista nunha banda de reggae. M\u00e1is tarde, cando comezou a compo\u00f1er, co\u00f1eceu a Txarlie, ambos atoparon paralelismos nos seus estilos. Nun principio, s\u00f3 Mar\u00eda e Txarlie daban concertos. Posteriormente foron chegando os demais compo\u00f1entes: Daniel, C\u00e9sar e Aridai. Segundo declaraci\u00f3ns da artista, as canci\u00f3ns son escritas por ela, pero logo re\u00fanese co resto do grupo para transformalas e darlles o toque final.\n2009-2010: \"Hallo\".\nM\u00e4bu comezou dando concertos en pequenos locais por Bilbao e Madrid a mediados do 2008 con alg\u00fans temas que xa ti\u00f1an compostos. Conseguiron chamar a atenci\u00f3n do selo discogr\u00e1fico Warner Music Group, que pasar\u00eda a converterse na compa\u00f1\u00eda editora do seu traballo en marzo de 2009. A finais do mesmo ano comezaron a gravar en Bilbao e Madrid o EP \"Hallo\". A raz\u00f3n pola que produciron un EP antes que un \u00e1lbum foi, segundo entrevistas, a dificultade de sacar un primeiro \u00e1lbum para grupos pouco co\u00f1ecidos. En maio de 2010 estreouse o \u00fanico sinxelo do EP, tam\u00e9n chamado \"Hallo\", cun videoclip. En xu\u00f1o dese mesmo ano o EP foi oficialmente lanzado, promocionado a trav\u00e9s dos anuncios da rede Spotify. Grazas a isto, o fen\u00f3meno M\u00e4bu f\u00edxose co\u00f1ecido a trav\u00e9s de internet, recibindo o reco\u00f1ecemento do p\u00fablico. A partir da s\u00faa publicaci\u00f3n realizaron unha extensa xira en formato ac\u00fastico, ofrecendo concertos m\u00e1is al\u00e1 de Madrid e Bilbao, ata ent\u00f3n os \u00fanicos escenarios das s\u00faas actuaci\u00f3ns.\n2011: \u00c1lbum debut \"Buenos d\u00edas\".\nO 8 de marzo de 2011 lanzan o seu \u00e1lbum debut: \"Buenos d\u00edas\", dando a co\u00f1ecer como sinxelos \"A solas\" e \"Con mi voz\", que lograron unha boa acollida en internet. \"A solas\" incluso chegou a soar nalgunhas emisoras de radio espa\u00f1olas.\n2012-actualidade: \"Detr\u00e1s de las luces\" e terceiro \u00e1lbum.\nA mediados do ano 2012, mediante as redes sociais, M\u00e4bu deu a co\u00f1ecer a nova dun novo \u00e1lbum en gravaci\u00f3n, \"Detras de Las Luces\". En outubro dese mesmo ano estreouse oficialmente como sinxelo \"De negro y amarilo\". Estreouse xunto cun v\u00eddeo lanzado a trav\u00e9s de YouTube. En setembro de 2012 formaron parte da primeira edici\u00f3n do Festival de la Luz en Boimorto. Dende novembro de 2012, M\u00e4bu foi amosando a trav\u00e9s da s\u00faa canle oficial de YouTube adiantos de canci\u00f3ns como \"En las alturas\", entre outros. \"Detr\u00e1s del as luces\" lanzouse oficialmente en febreiro de 2013. Durante ese ano e o seguinte, M\u00e4bu foi realizando diferentes xiras en ac\u00fastico e el\u00e9ctrico tanto dentro como f\u00f3ra de Espa\u00f1a. Tras anuncias as datas dos \u00faltimos concertos da xira \"Detras de las luces\", a banda aproveitou para promulgar un comunicado a trav\u00e9s da s\u00faa conta de Facebook, no cal informaron de que tras finalizar a xira, centrar\u00edanse na composici\u00f3n do seu terceiro \u00e1lbum. Por outro lado, entre as distintas colaboraci\u00f3ns que realizaron con outros compa\u00f1eiros da industria no ano 2014, destacouse a do rapeiro Rayden, a cal figura na lista de canci\u00f3ns do seu terceiro \u00e1lbum.\nEn abril de 2015, M\u00e4bu publicou nas s\u00faas redes sociais o adianto dun novo sinxelo, \"Para y por siempre\" que lanzar\u00edase a mediados de mes. O 13 de abril publ\u00edcase a versi\u00f3n en ac\u00fastico dunha nova canci\u00f3n do seu terceiro \u00e1lbum, \"Cara Triste\"."}
{"id": "308417", "revid": "23204", "url": "https://gl.wikipedia.org/wiki?curid=308417", "title": "Hour of the Wolf", "text": "\"Hour of the Wolf\" \u00e9 unha canci\u00f3n do cantante turcom\u00e1n-acerbaixano Elnur H\u00fcseynov, escrita por Sandra Bjurman, Nicolas Rebscher, Nicklas Lif e Lina Hansson. A canci\u00f3n foi elixida pola canle acerbaixana \u0130ctimai TV para representar a Acerbaix\u00e1n no Festival de Eurovisi\u00f3n 2015 en Viena, Austria. A s\u00faa candidatura foi estreada o 15 de marzo de 2015."}
{"id": "308419", "revid": "55340", "url": "https://gl.wikipedia.org/wiki?curid=308419", "title": "Galla", "text": ""}
{"id": "308420", "revid": "55340", "url": "https://gl.wikipedia.org/wiki?curid=308420", "title": "Varelo", "text": ""}
{"id": "308421", "revid": "56817", "url": "https://gl.wikipedia.org/wiki?curid=308421", "title": "Chain of Lights", "text": "\"Chain of Lights\" \u00e9 unha canci\u00f3n do cantante italiano Michele Perniola e a cantante sanmarinesa Anita Simoncini escrita por Ralph Siegel e John O'Flynn. A canci\u00f3n representar\u00e1 a San Marino no Festival de Eurovisi\u00f3n 2015. Foi lanzada para descarga dixital o 16 de marzo de 2015.\nFestival de Eurovisi\u00f3n 2015.\nO 27 de novembro de 2014, a SMRTV revelou que Michele Perniola e Anita Simoncini representar\u00edan a San Marino no Festival de Eurovisi\u00f3n 2015 nunha rolda de prensa.."}
{"id": "308424", "revid": "23204", "url": "https://gl.wikipedia.org/wiki?curid=308424", "title": "Bojana Stamenov", "text": "Bojana Stamenov (en serbio: \u0411\u043e\u0458\u0430\u043d\u0430 \u0421\u0442\u0430\u043c\u0435\u043d\u043e\u0432) \u00e9 unha cantante serbia que representar\u00e1 a Serbia no Festival de Eurovisi\u00f3n 2015 coa canci\u00f3n \"Beauty Never Lies."}
{"id": "308429", "revid": "1410", "url": "https://gl.wikipedia.org/wiki?curid=308429", "title": "Beauty Never Lies", "text": "\"Beauty Never Lies\" (tam\u00e9n co\u00f1ecida co nome orixinal \"Ceo svet je moj\") \u00e9 unha canci\u00f3n da cantante serbia Bojana Stamenov. A canci\u00f3n representar\u00e1 a Serbia no Festival de Eurovisi\u00f3n 2015 en Viena."}
{"id": "308432", "revid": "23204", "url": "https://gl.wikipedia.org/wiki?curid=308432", "title": "Elhaida Dani", "text": "Elhaida Dani \u00e9 unha cantante albanesa. Conseguiu fama ap\u00f3s ga\u00f1ar o \"talent-show\" \"Star Academy Albania\" en 2009 e \"Top Fest\" en 2012. Tam\u00e9n ga\u00f1ou o \"The Voice of Italy\" cun 70% dos votos do p\u00fablico. Ela lanzou o seu primeiro sinxelo \"Baciami e Basta\" co selo discogr\u00e1fico Universal Music Italia.\nEn decembro de 2014 ga\u00f1ou a 53\u00aa edici\u00f3n Festivali i K\u00ebng\u00ebs coa canci\u00f3n \"Diell\" (Sol), e representar\u00e1 a Albania no Festival de Eurovisi\u00f3n 2015 en Viena, Austria. O 23 de febreiro de 2015, anunciou que cantar\u00eda outra canci\u00f3n no certame. Ao d\u00eda seguinte revelou que a canci\u00f3n se chamar\u00eda \"I'm Alive\"."}
{"id": "308435", "revid": "5863", "url": "https://gl.wikipedia.org/wiki?curid=308435", "title": "I'm Alive", "text": "\"I'm Alive\" \u00e9 unha canci\u00f3n da cantante albanesa Elhaida Dani, escrita polos produtores kosovares Zzap &amp; Chriss. A canci\u00f3n representar\u00e1 a Albania no Festival de Eurovisi\u00f3n 2015, ap\u00f3s retirar a anterior canci\u00f3n \"Diell\". A canci\u00f3n e o seu videoclip lanz\u00e1ronse o 15 de marzo de 2015."}
{"id": "308439", "revid": "22570", "url": "https://gl.wikipedia.org/wiki?curid=308439", "title": "Copa do Rei de Rugby 2007-2008", "text": "Na tempada 2007-2008 disputouse a 75\u00aa edici\u00f3n da Copa do Rei de rugby, o torneo nacional m\u00e1is antigo do rugby espa\u00f1ol. Na final, disputada o 3 de maio de 2008 no Estadio Nacional Complutense de Madrid, o CRC Pozuelo ga\u00f1ou por 36 a 31 \u00f3 Club de Rugby El Salvador."}
{"id": "308440", "revid": "22570", "url": "https://gl.wikipedia.org/wiki?curid=308440", "title": "Copa do Rei de Rugby 2006-2007", "text": "Na tempada 2006-2007 disputouse a 74\u00aa edici\u00f3n da Copa do Rei de rugby, o torneo nacional m\u00e1is antigo do rugby espa\u00f1ol. Na final, disputada o 10 de xu\u00f1o de 2007 no Campo de Las Mestas de Xix\u00f3n, o CR El Salvador ga\u00f1ou por 29 a 16 \u00e1 UE Santboiana."}
{"id": "308443", "revid": "22570", "url": "https://gl.wikipedia.org/wiki?curid=308443", "title": "Copa do Rei de Rugby 2005-2006", "text": "Na tempada 2005-2006 disputouse a 73\u00aa edici\u00f3n da Copa do Rei de rugby, o torneo nacional m\u00e1is antigo do rugby espa\u00f1ol. Na final, disputada o 4 de xu\u00f1o de 2006 nos Campos de Pepe Rojo de Valladolid, o CR El Salvador ga\u00f1ou por 34 a 9 \u00f3 VRAC."}
{"id": "308447", "revid": "22570", "url": "https://gl.wikipedia.org/wiki?curid=308447", "title": "Phoenix Mercury", "text": "Os Phoenix Mercury son un equipo profesional de baloncesto con base na cidade de Phoenix (Arizona). Xogan na Conferencia Oeste da Women's National Basketball Association (WNBA). O equipo foi fundado antes do comezo da tempada inaugural da WNBA en 1997, sendo unha das oito franqu\u00edas orixinais.\nOs Mercury clasific\u00e1ronse para os Playoffs da WNBA en 9 dos seus 18 anos en Minneapolis. Chegaron \u00e1s Finais da WNBA en catro ocasi\u00f3ns; na primeira, en 1998, perderon contra Houston, pero conseguiron o t\u00edtulo nas outras tres, en 2007, 2009 e 2014, contra Detroit, Indiana e Chicago respectivamente."}
{"id": "308448", "revid": "1131", "url": "https://gl.wikipedia.org/wiki?curid=308448", "title": "V\u00edctor Luis Molinari", "text": "V\u00edctor Luis Molinari, nado en Buenos Aires en 1904 e finado na mesma cidade en 1980, foi un escritor e xornalista arxentino.\nTraxectoria.\nFillo de emigrantes italianos, graduouse en Econom\u00eda. Por\u00e9n, adicou a s\u00faa vida profesional principalmente o xornalismo, oficio que consideraba fundamental para todo escritor. Destacou o seu traballo nos xornais \"El Mundo\", \"La Prensa\" e \"El Hogar\", e nas revistas \"Galicia Emigrante\" e \"Br\u00fajula\", da que foi codirector en 1930.\nFoi autor dunha prol\u00edfica obra. A tem\u00e1tica de parte desta centrouna en Galicia, tras o seu contacto coa intelectualidade galega emigrante.\nAchegouse \u00e1 cultura galega en 1953, logo dunha viaxe a Galicia. Participou nas actividades culturais das instituci\u00f3ns galegas da Arxentina, como o Centro Gallego de Buenos Aires, onde estaba o foco de galegos emigrados m\u00e1is importante de Latinoam\u00e9rica.\nColaborou en \"Opini\u00f3n Gallega\" e na revista \"Galicia Emigrante\", unha das m\u00e1is importantes da emigraci\u00f3n e o exilio americano dos anos 50, fundada por Lu\u00eds Seoane,; nela escribiu, entre outros, relatos curtos. Tam\u00e9n participou no programa semanal do mesmo nome, en que se encargou das entrevistas.\nO seu primeiro libro de tem\u00e1tica galega, \"Itinerario gallego\", ti\u00f1a orixe precisamente nunha secci\u00f3n desa revista. Nesa secci\u00f3n publicaba aforismos de contido galego. A ra\u00edz dunha entrevista con Xos\u00e9 Neira Vilas decidiu recompilalos e editalos nun tomo biling\u00fce. Encargouse da versi\u00f3n en galego o propio Xos\u00e9 Neira Vilas.\n\"Itinerario gallego\", ademais, foi o primeiro libro da editorial Follas Novas, fundada por Neira Vilas e Anisia Miranda. Nel, Laxeiro ilustrou a primeira cuberta dun libro, e Ram\u00f3n Su\u00e1rez Picallo escribiu o seu primeiro pr\u00f3logo. Distribu\u00eduse por toda Am\u00e9rica e foi premiado pola Sociedade Arxentina de Escritores.\nFoi reeditado anos m\u00e1is tarde en Lugo, con cinco novos cap\u00edtulos (esta vez traducidos por Arturo Regueira) e coa adici\u00f3n do subt\u00edtulo de \"Viaxe dun arxentino polas terras, polas xentes\", e pola cultura de Galicia.\nNa s\u00faa extensa obra, Galicia e a s\u00faa realidade foi un tema habitual. A s\u00faa produci\u00f3n incl\u00fae, ademais de narrativa e poes\u00eda, ensaio, entre eles alg\u00fans sobre a obra de Rosal\u00eda de Castro e Alfonso Daniel Rodr\u00edguez Castelao. Era un experto na historia e cultura galega, e chegou a ser nomeado membro correspondente da Real Academia Galega en 1962.\nAlg\u00fans dos seus poemas quedaron signados na \"Nov\u00edsima poes\u00eda arxentina\" que compilaron Cambours Ocampo e Radaelli. Outros, traducidos \u00f3 italiano, mereceron a atenci\u00f3n de \"Oggi e Domani\", que os publicou nas s\u00faas edici\u00f3ns romanas. A s\u00faa obra de tem\u00e1tica galega \u00e9 de estilo rexionalista, pois presenta unha visi\u00f3n buc\u00f3lica e idealizada de Galicia. A s\u00faa produci\u00f3n literaria encadrar\u00edase na literatura galega de posguerra do exilio.\n\u00d3 longo da s\u00faa carreira recibiu numerosos premios, como o X Premio Fern\u00e1ndez Latorre, en 1968. O artigo premiado foi publicado no diario bonaerense \"La Prensa\" e titul\u00e1base \"Proxecci\u00f3n an\u00edmica da feria galega\". Nel, Molinari describ\u00eda en detalle o car\u00e1cter da feira galega."}
{"id": "308452", "revid": "1131", "url": "https://gl.wikipedia.org/wiki?curid=308452", "title": "Aiako Harria", "text": "Aiako Harria \u00e9 un macizo que se atopa ao leste da vila guipuscoana de Oiartzun, a car\u00f3n dos Pireneos. Forma parte do parque natural Aiako Harria e o r\u00edo Oiartzun nace na s\u00faa ladeira noroeste. Aiako Harria pos\u00fae tres cumios que se estenden arredor de 4\u00a0km de norte a sur en ringleira. Son Hirumugarrieta (806 m), Txurrumurru (821 m) e Erroilbide (837 m)."}
{"id": "308454", "revid": "25871", "url": "https://gl.wikipedia.org/wiki?curid=308454", "title": "Macizo", "text": "Un macizo \u00e9, en xeolox\u00eda, unha secci\u00f3n da codia terrestre que est\u00e1 demarcada por fallas ou fendas en \u00e1reas rochosas ou en materiais s\u00f3lidos. No movemento da codia, un macizo tende a reter a s\u00faa estrutura interna ao ser desprazado na s\u00faa totalidade. O termo \u00e9 usado tam\u00e9n para referirse a un grupo de monta\u00f1as formadas por tal estrutura. O macizo \u00e9 unha unidade estrutural da codia, menor que as placas tect\u00f3nicas."}
{"id": "308469", "revid": "56817", "url": "https://gl.wikipedia.org/wiki?curid=308469", "title": "Antennas to Hell", "text": "Antennas to Hell \u00e9 o primeiro recompilatorio de grandes \u00e9xitos do grupo Slipknot. Foi publicado o 23 de xullo de 2012 baixo o selo Roadrunner Records."}
{"id": "308477", "revid": "89787", "url": "https://gl.wikipedia.org/wiki?curid=308477", "title": "Curaci\u00f3n de contidos", "text": "A curaci\u00f3n de contidos (traduci\u00f3n literal do termo anglosax\u00f3n \"content curation\") \u00e9 o proceso mediante o cal se busca informaci\u00f3n, filtr\u00e1ndoa, agrup\u00e1ndoa, valor\u00e1ndoa e compart\u00edndoa na procura dunha maior calidade. Este proceso \u00e9 levado a cabo por un \"curador\" (). Esta tendencia xorde das estratexias de mercadotecnia de contidos incorporados recentemente polas empresas \u00f3s seus plans de \"mercadotecnia 2.0\", para cubrir as necesidades que alg\u00fans buscadores de contido en Internet como Google te\u00f1en imposto co fin de p\u00f3r en valor a informaci\u00f3n que aportan os sitios web, para as\u00ed garantir experiencias de m\u00e1xima calidade durante a navegaci\u00f3n pola rede. Segundo Javier Guallar \"a curaci\u00f3n de contidos v\u00e9n ser como a actualizaci\u00f3n na segunda d\u00e9cada do s\u00e9culo XXI do vello problema de como acceder mellor \u00e1 informaci\u00f3n\".\nDefinici\u00f3n.\nO termo \"Curaci\u00f3n de contidos\" non disp\u00f3n dunha definici\u00f3n consistente; pero seguindo o traballo de Laguens p\u00f3dese tomar a s\u00faa definici\u00f3n como punto de referencia:\n\"\u00c9 unha actividade ou proceso continuo, dirixido polo criterio dun experto humano e asistido por ferramentas ou sistemas inform\u00e1ticos, consistente en buscar, filtrar, organizar e compartir contidos de calidade de fontes dixitais en li\u00f1a (medios dixitais, redes sociais...) sobre un tema espec\u00edfico co fin de achegar un valor significativo e relevante a unha audiencia determinada.\"En conclusi\u00f3n, a curaci\u00f3n de contidos corresp\u00f3ndese cun proceso que trata de filtrar informaci\u00f3n cun obxectivo claro e ben definido.\nComplementando esta definici\u00f3n, a curaci\u00f3n de contidos implica:\nHistoria.\nA curaci\u00f3n de contidos\u00a0\u00e9 un fen\u00f3meno moi recente en canto \u00e1 s\u00faa aplicaci\u00f3n nas estratexias de mercadotecnia do \u00e1mbito empresarial. Pero en si non se trata dunha actuaci\u00f3n recente, xa que na antig\u00fcidade xa se levaba a cabo esta pr\u00e1ctica, a\u00ednda que non recib\u00eda o nome de \"Curaci\u00f3n de Contidos\". Historicamente, museos e galer\u00edas de arte empregaron esta t\u00e9cnica para seleccionaren e expo\u00f1eren as s\u00faas obras do xeito m\u00e1is ordenado e segmentado posible.\nCando comezou a expandirse o mundo dos blogs xurdiron d\u00faas necesidades: o manexo de moitas fontes de informaci\u00f3n e o arquivo e difusi\u00f3n de recursos de interese. Estes ti\u00f1an como finalidade levar a cabo unha xesti\u00f3n eficaz da informaci\u00f3n. E realmente foi o que conseguiron, xa que grazas \u00e1 satisfacci\u00f3n destas d\u00faas necesidades, as persoas dedic\u00e1monos ao cultivo da informaci\u00f3n en vez de recoller toda a informaci\u00f3n que se nos presentaba diante.\nA expresi\u00f3n \"content curation\" ten a s\u00faa orixe nun artigo de Rohit Barghava do ano 2009. Este artigo \u00e9 un manifesto onde se resalta que, ante o incremento continuo da informaci\u00f3n en Internet e tam\u00e9n debido a que os sistemas automatizados dificilmente poden atopar contido de calidade, xorde a necesidade de ter uns profesionais que sexan expertos, non na creaci\u00f3n de m\u00e1is contidos, sen\u00f3n en dar sentido \u00e1 informaci\u00f3n que outros crearon, atopando, filtrando e compartindo contidos de calidade relevantes para os seus usuarios ou clientes. A definici\u00f3n que se\u00a0fai no manifesto de curador de contidos di que \u00e9 algu\u00e9n que atopa, agrupa, organiza e comparte continuamente o mellor e m\u00e1is relevante contido sobre un tema en li\u00f1a.\nTres son os problemas que favoreceron a aparici\u00f3n da curaci\u00f3n de contidos:\nProceso.\nPese a non existir un \u00fanico modelo te\u00f3rico que regule o proceso de curaci\u00f3n de contidos, pois cada individuo pode escollelo en funci\u00f3n das s\u00faas necesidades e capacidades, podemos tomar catro momentos fundamentais a partir do M\u00e9todo das 4S:\nMetodolox\u00eda.\nA metodolox\u00eda amosa un proceso dividido en varias fases: filtrado, an\u00e1lise e distribuci\u00f3n.\nA curaci\u00f3n de contidos ap\u00f3iase no uso dunha serie de ferramentas que facilitan e completan o proceso. Non se encontran clasificaci\u00f3ns sobre estas ferramentas, pero si tipolox\u00edas que poden axudar \u00e1 clarificaci\u00f3n delas na actualidade. No \u00e1mbito franc\u00f3fono div\u00eddense estas ferramentas en dous grupos: aquelas que organizan a vixilancia e aquelas que difunden os resultados. No \u00e1mbito anglosax\u00f3n dist\u00ednguese entre aquelas ferramentas empregadas para a agregaci\u00f3n social de noticias, autocuraci\u00f3n, curaci\u00f3n e marcadores sociais, li\u00f1as de tempo, RRS...\nNa actualidade at\u00f3pase unha gran variedade de ferramentas de curaci\u00f3n e os tipos delas est\u00e1n en constante cambio segundo xorden outros novos. P\u00f3dese facer unha clasificaci\u00f3n segundo o dito anteriormente:\nCurador de contidos.\nPartindo dunha definici\u00f3n est\u00e1ndar, un \"curador de contidos\" \u00e9 aquela persoa que escolle, xestiona, filtra e distrib\u00fae a que, baixo o seu criterio persoal, \u00e9 a mellor informaci\u00f3n que circula pola Rede. Segundo Manuela Caro e Juli\u00e1n Marquina, un curador de contidos \"colle contidos orixinais para dalos \u00e1s masas de maneira retocada e con valor engadido\". A s\u00faa difusi\u00f3n pode ter un dobre obxectivo: \nNo mes de setembro do ano 2009, o experto en mercadotecnia e Social Media Rohit Bhartagava introduciu o termo \"content curator\" como nova figura profesional. Este debe contar coas seguintes habilidades: \nPola s\u00faa parte, Mariana Fossatti destaca como competencias imprescindibles en todo bo curador \"\"ser bo lector, bo redactor, levarse ben coas tecnolox\u00edas sen necesidade de ser t\u00e9cnico ou programador; \u00e9 dicir, levarse ben coas interfaces ao uso mesturado con algo m\u00e1is human\u00edstico\".\"\nA figura do curador de contidos caracter\u00edzase polo seu car\u00e1cter emerxente, cun perfil profesional completamente novo que a\u00ednda se est\u00e1 integrando no mercado laboral. Javier Leiva engade o seguinte: \"hoxe en d\u00eda o curador de contidos pon todos os procesos ao completo e nunha contorna distinta \u00e1 anterior pois agora a abundancia de informaci\u00f3n \u00e9 espectacular, todo \u00e9 moito m\u00e1is r\u00e1pido e esa selecci\u00f3n \u00e9 cr\u00edtica\"\nA figura do curador de contidos sostense na necesidade, fronte \u00f3 asolagamento de contidos \u00f3 que estamos sometidos, da existencia dunha figura que identifique os contidos que realizan novas achegas de calidade \u00f3 co\u00f1ecemento dun campo cient\u00edfico. Os curadores son figuras clave \u00e1 hora de xeraren novos debates e proporen interrogantes en canto \u00f3s modos de xerar contidos, reducindo o intrusismo no debate cient\u00edfico. Ademais, aportan opini\u00f3ns no campo concreto no que se moven, sendo expertos neste \u00e1mbito e aportando un plus de confianza \u00e1s novas achegas.\nPolo tanto, un curador de contidos ser\u00eda un intermediario cr\u00edtico do co\u00f1ecemento, que busca, selecciona e comparte de forma ininterrompida material valioso sobre o seu campo de co\u00f1ecemento, buscando\u00a0 manter un continuo fluxo de material.\nCuraci\u00f3n de contidos en educaci\u00f3n.\nNa actualidade existen diversas ferramentas que facilitan a obtenci\u00f3n, filtrado e organizaci\u00f3n de informaci\u00f3n para compartila con outros. Estas ferramentas tam\u00e9n se integraron rapidamente ao \u00e1mbito educativo. Entre elas est\u00e1n as seguintes:"}
{"id": "308478", "revid": "89787", "url": "https://gl.wikipedia.org/wiki?curid=308478", "title": "Contorna Persoal de Aprendizaxe", "text": "A Contorna Persoal de Aprendizaxe ten a s\u00faa orixe na expresi\u00f3n anglosaxoa \"Personal Learning Environment\" (PLE), que \u00e9 un sistema de organizaci\u00f3n e xesti\u00f3n das diferentes ferramentas que nos axudan no proceso de ensinanza-aprendizaxe. Tam\u00e9n se refire a unha nova forma de aprender na rede.\nO PLE das persoas est\u00e1 integrado polas s\u00faas experiencias b\u00e1sicas que configuran a s\u00faa aprendizaxe na educaci\u00f3n formal e polas novas experiencias \u00e1s que se achegan a trav\u00e9s das ferramentas tecnol\u00f3xicas actuais. Xorde da necesidade de cada individuo de estar actualizado xa que \u00e9 o propio usuario quen elixe os seus obxectivos, competencias, contidos, fontes etc.\nRepresenta unha forma ideal para o desenvolvemento persoal ou profesional utilizando t\u00f3dolos recursos tecnol\u00f3xicos e fomentando as\u00ed o co\u00f1ecemento global e a aprendizaxe.\nSeguindo a definici\u00f3n de Linda Casta\u00f1eda e Jordi Adell, o PLE \"\u00e9 o conxunto de ferramentas, fontes de informaci\u00f3n, conexi\u00f3ns e actividades que cada persoa utiliza acot\u00edo para aprender\". \"O movemento\u00a0PLE\u00a0non se basea nun s\u00f3 artefacto ou unha cousa ou un enfoque pedag\u00f3xico simple, sen\u00f3n que representa diversas formas e perspectivas sobre como podemos cambiar o proceso e a forma da educaci\u00f3n e, en particular, como podemos facilitar a aprendizaxe en contextos m\u00faltiples. Como tal, o obxectivo\u00a0dos PLE\u00a0\u00e9 interactuar con moitas experiencias, proxectos e iniciativas diferentes sobre o uso de tecnolox\u00eda para ensinar e aprender.\"\nO\u00a0PLE\u00a0 ademais dun sistema \u00e9 un\u00a0mecanismo\u00a0de intervenci\u00f3n psicol\u00f3xica e social que dende unha perspectiva de an\u00e1lise te\u00f3rica da tecnolox\u00eda e a estrutura social se entende como un \"'desenvolvemento l\u00f3xico\u2019.\" Tam\u00e9n se pode entender como PLE unha aplicaci\u00f3n ou conxunto de aplicaci\u00f3ns utilizadas por un aprendiz para organizar o seu propio proceso de aprendizaxe.\nAchegas.\nO PLE achega a posibilidade de crear a PLN (\"Personal Learning Network),\" isto \u00e9, a nosa rede persoal de aprendizaxe. PLN forma parte da contorna persoal de aprendizaxe e fai referencia \u00e1 comunicaci\u00f3n coas persoas, por isto se poden empregar ferramentas asincr\u00f3nicas e sincr\u00f3nicas.\nAs ferramentas asincr\u00f3nicas son: o correo electr\u00f3nico, comentarios nos blogs e nas redes sociais. Pola contra, entre as ferramentas sincr\u00f3nicas est\u00e1n: os chats, as ferramentas de telefon\u00eda IP como Skype e os encontros profesionais como os eventos ou as conferencias. Grazas a estes artefactos, tense a oportunidade de crear unha rede de contactos que dea informaci\u00f3n axeitada para axudar \u00e1 construci\u00f3n do co\u00f1ecemento das persoas. Desta maneira, o PLE en xeral,\u00a0e a PLN en concreto, ampl\u00edan as fontes de informaci\u00f3n manexadas.\nFinalmente, Adell explica\u00a0que \u201c\"un PLE non \u00e9 simplemente acceder \u00e1 informaci\u00f3n, ler o que outro fai, recibir informaci\u00f3n. Nun PLE esp\u00e9rase, especialmente en todos estes espazos nos que hai intercambio, que se participe activamente. \u00c9 dicir, non s\u00f3 que sexas consumidor, sen\u00f3n tam\u00e9n un produtor de informaci\u00f3n. \u00c9 posible que dun tema determinado no que te est\u00e1s a formar non saibas moito e non poidas axudar moito; pero, sen d\u00fabida, colateralmente, xurdir\u00e1n ou xorden outros temas onde si que se pode axudar.\u201d\" (J. Adell, 2010)\nPerspectivas.\nSeguindo a Cabero e Mar\u00edn (2001), os PLE p\u00f3dense clasificar principalmente en d\u00faas orientaci\u00f3ns: as de car\u00e1cter pedag\u00f3xico e educativo e as de car\u00e1cter tecnol\u00f3xico e instrumental.\nPerspectiva pedag\u00f3xica.\nO PLE conc\u00edbese \"como un cambio na metodolox\u00eda educativa que promove a autoaprendizaxe por medio da utilizaci\u00f3n de recursos web, formando un sistema centrado na figura do estudante\". Este utiliza diversas ferramentas en funci\u00f3n das s\u00faas necesidades de aprendizaxe e co\u00f1ecemento.\nPerspectiva tecnol\u00f3xica.\nOs PLE ent\u00e9ndense como \"a posibilidade de facer uso dun conxunto de ferramentas xeralmente gratu\u00edtas, uns recursos e unhas fontes de informaci\u00f3n, e de establecer contacto cun conxunto de persoas para aprender e desenvolverse profesionalmente\". Ditas ferramentas permitir\u00e1n organizar, recompilar, procesar e compartir todo tipo de informaci\u00f3n, dentro dun contorno tecnol\u00f3xico, onde o PLE \u00e9 un sistema estruturado e funcional centrado no usuario/a.\nCaracter\u00edsticas.\nTomando como referente a Adell, o PLE componse de tres cuesti\u00f3ns espec\u00edficas;\nTarefas b\u00e1sicas.\nAs seis tarefas b\u00e1sicas son: \nCompo\u00f1entes.\nSeguindo a Adell e Casta\u00f1eda o PLE est\u00e1 conformado por:\nFerramentas e estratexias de lectura..\nTr\u00e1tase das fontes documentais de informaci\u00f3n \u00e1s que se pode acceder para conseguir datos. \u00c9 a multipedia, composta por:\nFerramentas e estratexias de reflexi\u00f3n:.\nContornas virtuais e non virtuais nas que podo comentar, escribir, analizar a informaci\u00f3n que pos\u00fao. Son:\nFerramentas e estratexias de relaci\u00f3n:.\nEspazos nos que me relaciono con outras persoas para aprender delas e con elas. Tr\u00e1tase da PLN ou \"Rede Persoal de Aprendizaxe\". P\u00f3dense intercambiar contactos e datos de d\u00faas maneiras: \"directa\", cando a comunicaci\u00f3n entre as persoas \u00e9 cara a cara ou a trav\u00e9s das redes sociais; e \"indirecta\", a comunicaci\u00f3n \u00e9 a trav\u00e9s de obxectos dixitais que constru\u00edmos pouco a pouco coas nosas publicaci\u00f3ns, tendo como exemplo Youtube ou Slideshare Cando compartimos a informaci\u00f3n neste PLN fac\u00e9molo a trav\u00e9s de:\nPrimeiros pasos para a creaci\u00f3n dun PLE.\nOs primeiros pasos para crear un PLE, segundo Jordi Adell (2011) son os seguintes:\u00a0 \nDimensi\u00f3n\u00a0Organizacional: O\u00a0PLE\u00a0na escola.\nO PLE non est\u00e1 directamente ligado co ensino, sen\u00f3n que busca principalmente a coordinaci\u00f3n alumno - tecnolox\u00eda, por medio da creaci\u00f3n de canles de coordinaci\u00f3n entre a tecnolox\u00eda e o alumno, non a instituci\u00f3n, facendo fincap\u00e9 de novo na idea de que no PLE \u00e9 o propio alumno o responsable do seu proceso de aprendizaxe, en canto \u00e1 coordinaci\u00f3n dos medios tecnol\u00f3xicos ao seu alcance para o desenvolvemento de tal proceso de aprendizaxe.\nPodemos determinar dous usos que se poden dar na escola:\nPolo tanto podemos dicir que a escola \u00e9 un lugar de aprendizaxe pero tam\u00e9n onde se aprende. O PLE do centro ser\u00eda o conxunto de procesos e ferramentas que axudan a xestionar informaci\u00f3n e a vincular persoas para a s\u00faa aprendizaxe e tam\u00e9n para a doutros.\n\u201cOutro elemento a ter en conta \u00e9 o PLE da aula, vinculado \u00f3s alumnos e \u00f3 profesor. Isto tam\u00e9n significa que o centro educativo ten identidade dixital, e \u00e9 onde se xera e xestiona a contorna de aprendizaxe\u201d. (Carlos Magro. 2014).\nO PLE polo tanto, ten unha dimensi\u00f3n organizacional que interrelaciona a tecnolox\u00eda e a pedagox\u00eda, invitando a unha innovaci\u00f3n tecnol\u00f3xica con profundas implicaci\u00f3ns pedag\u00f3xicas e organizativas.\nCriterios de decisi\u00f3n no dese\u00f1o dun PLE escolar.\n\u00c1 hora de dese\u00f1ar un\u00a0PLE, deben terse en conta os seguintes aspectos:\nFortalezas e debilidades.\nMart\u00ednez Gimeno, dentro da revista Edmetic, publica o seguinte cadro no que se mostran as fortalezas e debilidades que te\u00f1en as contornas persoais de aprendizaxe: \nA importancia dos PLE na actualidade.\nComo expo\u00f1en Adell e Casta\u00f1eda na s\u00faa obra \"Entornos Personales de Aprendizaje: claves para el ecosistema educativo en Red\" na actualidade o PLE cobra unha grande importancia no mundo da educaci\u00f3n.\nComo se explica anteriormente, o concepto PLE existe dende o principio dos tempos, dende sempre, pero en per\u00edodos pasados onde as novas tecnolox\u00edas non estaban ao alcance de todos era moito m\u00e1is complexo contar cun Contorno Persoal de Aprendizaxe rico e frondoso, caracterizado por numerosas fontes de informaci\u00f3n. Pode atoparse unha explicaci\u00f3n no feito de que era imposible (econ\u00f3mica e materialmente) acceder e dispo\u00f1er de centos de libros ademais de que o co\u00f1ecemento estaba centralizado (por parte de instituci\u00f3ns educativas de car\u00e1cter formal) e era practicamente inamovible.\nNon obstante, agora, grazas aos mundos virtuais e as redes cun s\u00f3 clic e en cuesti\u00f3n de minutos podemos descargar grandes cantidades de informaci\u00f3n e co\u00f1ecementos que nos permiten estar constantemente actualizados en tantas materias como esteamos interesados. Isto \u00e9 debido a que vivimos na era dixital, no mundo das novas tecnolox\u00edas, do co\u00f1ecemento aberto, onde calquera pode ser creador e distribuidor de informaci\u00f3n, nun mundo no que os descubrimentos e investigaci\u00f3ns son continuas e incesantes, e, en definitiva un mundo no que dispo\u00f1emos de millares de fontes e recursos para poder formarnos autonomamente. Do mesmo xeito, outro punto a ter en conta \u00e9 que ademais de formarnos podemos compartir os nosos co\u00f1ecementos e axudar a ampliar os PLEs de moitas outras persoas ao mesmo tempo que podemos reflexionar sobre diferentes tem\u00e1ticas en comunidade, todo v\u00eda online.\nO que nos permiten todos estes avances \u00e9 formarnos mediante unha aprendizaxe formal combin\u00e1ndoa cunha de car\u00e1cter informal, accesible para todos, e posibilit\u00e1ndonos unha aprendizaxe ao longo de toda a vida.\nDebido a que os tempos nos que vivimos avanzan constante e incesantemente faise imposible renovarse se non facemos uso dun PLE, buscando, atopando, refacendo, adaptando e aplicando t\u00f3dolos datos e f\u00f3rmulas que descubrimos grazas a estas ferramentas tecnol\u00f3xicas, xa que un PLE \u00e9 \"\"aprender a aprender na era dixital\".\"\nInternet como contorna da aprendizaxe.\nHoxe en d\u00eda, internet \u00e9 a maior fonte de informaci\u00f3n e unha das contornas m\u00e1is importantes de aprendizaxe sobre moitos temas. Isto \u00e9 as\u00ed porque intenert cont\u00e9n moita informaci\u00f3n e tam\u00e9n porque conecta a unhas persoas con outras. Grazas \u00e1s interacci\u00f3ns por estes novos medios, os l\u00edmites da educaci\u00f3n xa non est\u00e1n s\u00f3 no \u00e1mbito formal, sen\u00f3n que van m\u00e1is al\u00f3."}
{"id": "308481", "revid": "197", "url": "https://gl.wikipedia.org/wiki?curid=308481", "title": "Instituto Galego de Informaci\u00f3n", "text": "O Instituto Galego de Informaci\u00f3n (IGI) foi fundado no ano 1977 polo intelectual compostel\u00e1n Isaac D\u00edaz Pardo. Nun principio o IGI xurdiu a partir da idea do xornalista Lorenzo Varela de publicar un xornal en lingua galega chamado \"Galicia\", pero o proxecto rematou tan s\u00f3 un ano despois.\nCoa s\u00faa sede en San Marcos (Bando, Santiago de Compostela), o IGI formou parte do proxecto do Grupo Sargadelos (1963) pola recuperaci\u00f3n da memoria hist\u00f3rica, econ\u00f3mica e cultural de Galicia dende o ano 1936, momento no que comezou a Guerra civil espa\u00f1ola.\nHistoria.\nO Instituto Galego de Informaci\u00f3n foi unha das partes das que se vai compo\u00f1er o Grupo Sargadelos, coa cabeza visible no complexo Industrial Sargadelos, o Museo Galego de Arte Contempor\u00e1nea Carlos Maside, Edici\u00f3s do Castro, o real Patronato de Sargadelos e o novo Seminario de Estudos Galegos. O Grupo Sargadelos nace grazas a vontade dos emigrantes galegos no exilio (maioritariamente na Arxentina), os cales buscaban a recuperaci\u00f3n econ\u00f3mica e cultural de Galicia. As d\u00faas pezas fundamentais son Isaac D\u00edaz Pardo e Lu\u00eds Seoane. No ano 1963 \u00e9rguese a base do proxecto: Lu\u00eds Seoane crea o Laboratorio de Formas.\nNo ano 1977, Isaac D\u00edaz Pardo col\u00f3case a fronte do IGI, o cal instala a s\u00faa base en San Marcos (Santiago de Compostela).\nActividade cultural.\nO IGI naceu coa idea de publicar un xornal en galego. Non obstante, isto non chegou a realizarse nunca. Ao mesmo tempo, D\u00edaz Pardo seguiu a traballar pola memoria da cultura galega. P\u00f3dese dicir que o IGI formou parte da corrente literaria e cultural do grupo Sargadelos. Nos anos seguintes do cesamento de actividade, no edificio do IGI D\u00edaz Pardo continuou a recompilar todo tipo de material relacionado coa cultura galega como, por exemplo, os arquivos do Goberno Galego no exilio ou o patrimonio art\u00edstico do seu pai, Camilo D\u00edaz Bali\u00f1o.\nPeche.\nIsaac D\u00edaz Pardo fixou a s\u00faa residencia persoal no propio edificio do IGI. Anos m\u00e1is tarde, debido a unha profunda crise econ\u00f3mica e institucional pola que pasa o Grupo Sargadelos, comezan medidas xudiciais para proceder a destituci\u00f3n do director compostel\u00e1n, \u00faltimo representante galeguista. Finalmente \u00e9 apartado do seu cargo en Sargadelos no ano 2006. Non obstante, continuou ligado ao IGI ata a disoluci\u00f3n definitiva deste no ano 2011. No ano 2014 e despois da morte de D\u00edaz Pardo, o antigo edificio do IGI esperaba para ser posto \u00e1 venda e probablemente ser transformado nun complexo hostaleiro."}
{"id": "308491", "revid": "101134", "url": "https://gl.wikipedia.org/wiki?curid=308491", "title": "Doug McDermott", "text": "Douglas Richard \"Doug\" McDermott, nado o 3 de xaneiro de 1992 en Grand Forks, Dacota do Norte, \u00e9 un xogador estadounidense de baloncesto profesional que xoga nos San Antonio Spurs da National Basketball Association (NBA).\nTraxectoria profesional.\nO 26 de xu\u00f1o de 2014, McDermott foi seleccionado na 11\u00aa posici\u00f3n do Draft da NBA de 2014 polos Denver Nuggets. Na mesma noite do Draft foi traspasado xunto a Anthony Randolph \u00f3s Chicago Bulls, a cambio das d\u00faas elecci\u00f3ns do Draft de 2014 dos Bulls, e unha futura elecci\u00f3n de segunda rolda. O 22 de xullo de 2014, asinou o seu contrato de rookie cos Bulls despois de acadar 18.0 puntos, 4.0 rebotes e 2.8 asistencias por encontro na Liga de Ver\u00e1n da NBA de 2014. Fixo o seu debut na NBA o 29 de outubro de 2014 na vitoria dos Bulls contra os New York Knicks por 104-80, facendo 12 puntos, 5 rebotes, 2 asistencias e un roubo de bal\u00f3n.\nO 23 de febreiro de 2017, McDermott foi traspasado xunto a Taj Gibson e unha elecci\u00f3n da segunda rolda do Draft de 2018 \u00f3s Oklahoma City Thunder, a cambio de Joffrey Lauvergne, Anthony Morrow e Cameron Payne.\nO 25 de setembro de 2017, McDermott foi traspasado xunto a Enes Kanter e unha elecci\u00f3n da segunda rolda do Draft de 2018 \u00f3s New York Knicks, a cambio de Carmelo Anthony.\nO 8 de febreiro de 2018, McDermott foi traspasado \u00f3s Dallas Mavericks nun traspaso entre tres equipos no que tam\u00e9n participaron os Denver Nuggets.\nO 6 de xullo de 2018, McDermott asinou un contrato por tres anos cos Indiana Pacers.\nO 8 de agosto de 2021, McDermott asinou cos San Antonio Spurs."}
{"id": "308492", "revid": "89787", "url": "https://gl.wikipedia.org/wiki?curid=308492", "title": "Body Language", "text": "Body Language \u00e9 o cuarto sinxelo do cantante sueco Robin Stjernberg dun futuro \u00e1lbum. A canci\u00f3n foi lanzada o 11 de xu\u00f1o de 2014 nas plataformas dixitais iTunes, Amazon, Play Store, Spotify, Rdio, Deezer e WiMP.\nA canci\u00f3n logrou o posto n\u00famero 1 no iTunes sueco o mesmo d\u00eda do lanzamento.\nVideoclip.\nA estrea do videoclip foi o 29 de agosto de 2014 no canle oficial de YouTube, superando as 100,000 visualizaci\u00f3ns."}
{"id": "308496", "revid": "98629", "url": "https://gl.wikipedia.org/wiki?curid=308496", "title": "All This Way", "text": "\"All This Way\" \u00e9 unha canci\u00f3n da cantante sueca e ga\u00f1adora da tempada de 2011 do \"Idol\" de Suecia, Amanda Fondell. Est\u00e1 escrita e producida por Arnthor Birgisson e Darin Zanyar.\nOutras versi\u00f3ns.\nTanto Robin Stjernberg, que foi o segundo finalista de \"Idol\", como Moa Lingnell, que foi terceira, gravaron a canci\u00f3n. A versi\u00f3n de Stjernberg foi moito m\u00e1is popular por descargas que as versi\u00f3n de Fondell e Lignell.\nA versi\u00f3n de Stjernberg foi inclu\u00edda no seu \u00e1lbum debut \"My Versions\"."}
{"id": "308500", "revid": "22570", "url": "https://gl.wikipedia.org/wiki?curid=308500", "title": "Idol (Suecia)", "text": "Idol \u00e9 un \"talent-show\" sueco que emite TV4 dende agosto de 2004. \u00c9 a versi\u00f3n sueca do \"talent-show\" Pop Idol, creado polo executivo Simon Fuller, que tivo a s\u00faa estrea en 2001 no Reino Unido.\nSeguindo a competici\u00f3n dende a s\u00faa estrea ata o 2011 (oitava tempada), \"Idol\" fixo un \"hiatus\" e volveu \u00e1 programaci\u00f3n en 2011."}
{"id": "308502", "revid": "22570", "url": "https://gl.wikipedia.org/wiki?curid=308502", "title": "Agnez Mo", "text": "Agnes Monica Muljoto, nada en Iacarta o 1 de xullo de 1986, \u00e9 unha cantante e actriz indonesia co\u00f1ecida coma Agnez Mo. Empezou a s\u00faa carreira na industria do entretemento con seis anos de idade. Como cantante infantil, Agnez lanzou tres \u00e1lbums, e ademais converteuse en presentadora de varios programas de televisi\u00f3n para nenos.\nNo 2003, Agnez lanzou o seu primeiro \u00e1lbum adulto titulado \"And the Story Goes\", que catapultou o seu nome de volta na industria da m\u00fasica indonesia. O \u00e9xito que obtivo na s\u00faa terra natal fomentou que Agnez establecese como meta para comezar unha carreira de alcance internacional. No segundo \u00e1lbum lanzado en 2005, \"Whaddup A..'?!\", colaborou co cantante estadounidense Keith Martin. Agnez tam\u00e9n apareceu nas series asi\u00e1ticas \"The Hospital\" e \"Romance In the White House\" en Taiw\u00e1n.\nAgnez ga\u00f1ou por d\u00faas veces o premio do concurso Asia Song Festival de Se\u00fal, Corea do Sur, en 2008 e 2009. No seu terceiro \u00e1lbum, \"Sacredly Agnezious\" (2009), empezou a se involucrar como produtora e compositora. No 2010, formou parte do xurado do concurso de talentos Indonesian Idol. Tam\u00e9n participou como un dos presentadores e como artista nos American Music Awards de 2010, celebrado nos Os \u00c1nxeles."}
{"id": "308512", "revid": "865", "url": "https://gl.wikipedia.org/wiki?curid=308512", "title": "The Ting Tings", "text": "The Ting Tings son un d\u00fao ingl\u00e9s formado por Katie White (voz, guitarra, baixos, cowbells) e Jules De Martino (bater\u00eda, guitarra, baixo, coro, piano). Formouse en decembro de 2007 en Islington Mill Studios de Salford, Gran Manchester.\nWhite e De Martino lanzaron catro sinxelos co selo Columbia Records, inclu\u00edndo \"That's Not My Name\", que acadou o n\u00famero un no Reino Unido en maio de 2008. O \u00e1lbum \"We Started Nothing\" foi lanzado o 19 de maio de 2008 e tam\u00e9n conseguiu o n\u00famero un no Reino Unido. O sinxelo \"Hands\", foi lanzado o 11 de outubro de 2010 e apareceu no videoxogo \"FIFA 12\". O seu segundo \u00e1lbum de estudio, \"Sounds from Nowheresville\", foi lanzado en febreiro de 2012, e o sinxelo \"Hang It Up\" estreouse o 16 de xaneiro de 2012. O seu terceiro \u00e1lbum, \"Super Critical\", foi lanzado en outubro de 2014."}
{"id": "308513", "revid": "839", "url": "https://gl.wikipedia.org/wiki?curid=308513", "title": "Antje Jackel\u00e9n", "text": "Antje Jackel\u00e9n, nada en Herdecke (Renania do Norte-Westfalia) o 4 de xu\u00f1o de 1955, \u00e9 unha eclesi\u00e1stica luterana sueca, arcebispo de Uppsala e primado de Suecia dende a s\u00faa elecci\u00f3n en 2013.\nTraxectoria.\nEstudou Teolox\u00eda luterana nas universidades de Tubinga e Uppsala. Foi ordenada sacerdote da Igrexa Luterana de Suecia en 1980, e doutorouse en Teolox\u00eda pola Universidade de Lund en 1999.\nEn 2006 foi elixida bispo de Lund en substituci\u00f3n de Christina Odenberg, quen fora a primeira muller bispo da Igrexa de Suecia. Foi ordenada bispo por Anders Wejryd, e tomou posesi\u00f3n da s\u00e9 o 21 de abril de 2007.\nO 15 de outubro de 2013 foi elixida arcebispo de Uppsala, tomando posesi\u00f3n o 15 de xu\u00f1o de 2014."}
{"id": "308515", "revid": "133498", "url": "https://gl.wikipedia.org/wiki?curid=308515", "title": "Zenobia de Armenia", "text": "Zenobia de Armenia ou Zenobia a \u00cdbera () (fl. s\u00e9culo I) foi unha princesa real da dinast\u00eda Pharnavaziana do reino de Iberia que foi ra\u00ed\u00f1a de Armenia do 51 ao 53 e do 54 ao 55 durante o reinado do seu home, o rei Radamisto.\nTraxectoria.\nZenobia era a filla do rei Mitr\u00edades de Armenia e da s\u00faa muller, filla do rei Pharsman I de Iberia, irm\u00e1n de Mitr\u00edades. Zenobia casou con Radamisto, que era fillo de Pharsman I.\nMitr\u00edades reinou en Armenia ata que Radamisto usurpou o trono tras unha invasi\u00f3n por sorpresa, o seu marido destru\u00edu \u00e1 toda a familia da s\u00faa muller, e el converteuse no rei de Armenia no ano 51 e Zenobia na ra\u00ed\u00f1a, os armenios rebel\u00e1ronse co apoio do pr\u00edncipe Tiridates I e finalmente logrou derrotar a Radamisto, que segundo relata T\u00e1cito tivo que fuxir de a cabalo coa s\u00faa dona, que estaba embarazada que resistiu a primeira parte da viaxe, pero logo xa non se v\u00eda en condici\u00f3ns de seguir cami\u00f1o e desaxaba unha morte con honra antes que ser unha cativa, o home res\u00edstese pero finalmente d\u00e1lle morte cunha espada e b\u00f3taa no r\u00edo Araxes pero Zenobia a\u00ednda vive e uns pastores c\u00farana e tras recuperarse cond\u00facena diante Tiridates que a recibe gratamente e a trata como corresponde a unha ra\u00ed\u00f1a.\nGaler\u00eda.\nA traxedia de Zenobia foi motivo art\u00edstico de moitas pinturas e \u00f3peras"}
{"id": "308516", "revid": "27155", "url": "https://gl.wikipedia.org/wiki?curid=308516", "title": "Acantharea", "text": "Os Acantharea (Acantharia) son un grupo de protozoos radiolarios, que se distinguen principalmente polos seus esqueletos. A categor\u00eda taxon\u00f3mica que se lles outorga var\u00eda segundo as clasificaci\u00f3ns. Son exclusivamente mari\u00f1os, sobre todo de augas tropicais e subtropicais, pero tam\u00e9n en mares m\u00e1is fr\u00edos, e son de vida libre e de 0,005\u00a0mm a 5\u00a0mm de di\u00e1metro. Alim\u00e9ntanse de bacterias, diatomeas e outras algas planct\u00f3nicas de similar tama\u00f1o e doutros protozoos e mesmo de pequenas larvas de animais. Algunhas albergan zooxantelas.\nEstrutura.\nA c\u00e9lula consta dun endoplasma central cos n\u00facleos e org\u00e1nulos, e un ectoplasma perif\u00e9rico. Os esqueletos conte\u00f1en cristais de celestita (sulfato de estroncio), que non fosilizan, e toman a forma de dez espi\u00f1as (axopodios) diametrais (que poden interpretarse como vinte espi\u00f1as radiais). A c\u00e1psula central est\u00e1 feita de microfibrilas dispostas formando vinte placas, cada unha cun buraco a trav\u00e9s do cal se proxecta unha espi\u00f1a, e hai tam\u00e9n un c\u00f3rtex microfibrilar ligado \u00e1s espi\u00f1as por mionemas (que te\u00f1en mobilidade e cambian a forma e flotabilidade da c\u00e9lula). Estes axudan \u00e1 flotaci\u00f3n, xunto cos vac\u00faolos do ectoplasma, que a mi\u00fado conte\u00f1en zooxantelas.\nClasificaci\u00f3n pola disposici\u00f3n das espi\u00f1as.\nA disposici\u00f3n das s\u00faas espi\u00f1as \u00e9 moi precisa, e descr\u00edbese pola denominada lei de M\u00fcller. \u00c9 doada de describir en termos de li\u00f1as de latitude e lonxitude. Cada li\u00f1a de lonxitude leva ou d\u00faas espi\u00f1as \"tropicais\" ou unha \"ecuatorial\" e d\u00faas espi\u00f1as \"polares\", alternadamente. A forma na que as espi\u00f1as se unen entre si no centro da c\u00e9lula var\u00eda e \u00e9 unha das caracter\u00edsticas primarias polas cales se clasifican. Dist\u00ednguense os seguintes tipos:\nTe\u00f1en un n\u00famero fixo de axopodios.\nFiloxenia.\nSegundo estudos filoxen\u00e9ticos baseados no ADNr de 18S e parcial de ADNr de 28S seguramente existen 6 clados principais, subdivididos en 13 subclados. Te\u00f1en unha natureza polifil\u00e9tica e ser\u00e1 necesario facer unha revisi\u00f3n taxon\u00f3mica do grupo. As clasificaci\u00f3ns tradicionais distinguen uns 50 x\u00e9neros e 150 especies, clasificados en 18 familias e 4 ordes: Holacanthida, Chaunacanthida, Symphiacanthida e Arthracanthida.\nCiclo de vida.\nOs adultos son xeralmente multinucleados. Na reproduci\u00f3n obs\u00e9rvase unha fase sexual por medio dun gamonte e te\u00f1en unha fase de enquistamento, o cal comprende a formaci\u00f3n de c\u00e9lulas que se enxamian (antes denominadas \"esporas\"), que poden ser flaxeladas. Os quistes te\u00f1en unha cuberta mineralizada e caen a zonas profundas do mar. Non se observaron todos os estadios do ciclo de vida, e o estudo destes organismos foi dificultado principalmente polo feito de que non se pode mantelos en cultivo en sucesivas xeraci\u00f3ns."}
{"id": "308519", "revid": "83328", "url": "https://gl.wikipedia.org/wiki?curid=308519", "title": "Carme Riera", "text": "Carme Riera Guilera, nada o 12 de xaneiro de 1948 en Palma de Mallorca, \u00e9 unha escritora en catal\u00e1n e castel\u00e1n, ensa\u00edsta, profesora e membro da Real Academia Espa\u00f1ola. Ga\u00f1ou os m\u00e1is importantes premios da literatura catal\u00e1.\nTraxectoria.\nCarme Riera pasou a s\u00faa infancia e adolescencia en Palma de Mallorca, onde ten v\u00ednculos familiares co enxe\u00f1eiro mallorquino Eusebio Estada e o xeneral Valeriano Weyler. Desde o oito anos escribiu narraci\u00f3ns que eran variantes das historias que lle contaba a s\u00faa avoa Caterina na s\u00faa infancia. Trasladouse en 1965 a estudar filolox\u00eda hisp\u00e1nica \u00e1 Universidade Aut\u00f3noma de Barcelona (UAB), onde se licenciou en Filosof\u00eda e Letras e se doutorou en Filolox\u00eda Hisp\u00e1nica con Premio Extraordinario pola UAB. Riera participou nas mobilizaci\u00f3ns estudant\u00eds en contra do franquismo, da guerra de Vietnam e no incipiente movemento feminista. Todo iso forxou a s\u00faa mirada sobre a realidade, unha mirada que cuestionaba as normas, baixo o influxo de maio do 68 franc\u00e9s, e que albiscaba unha xanela aberta a un mundo radicalmente diferente.\nCarreira acad\u00e9mica.\nEn 1995 converteuse en catedr\u00e1tica de literatura espa\u00f1ola da s\u00faa alma m\u00e1ter e desde 2002 exerce como directora da \"C\u00e1tedra Jos\u00e9 Agust\u00edn Goytisolo\" nesta mesma universidade. Riera estudou ao longo da s\u00faa carreira a literatura espa\u00f1ola do S\u00e9culo de Ouro e da literatura catal\u00e1 da Escola de Barcelona.\nFoi catedr\u00e1tica de Lingua e Literatura Espa\u00f1olas de Institutos Nacionais de Ensino Medio e titular de universidade; profesora visitante nas universidades de Florida (Gainesville) (1987), Darmouth College (2001) e na Universidade de Chicago (2006). Impartiu cursos e seminarios, entre outras, na Universidade Internacional Men\u00e9ndez Pelayo; Complutense de Madrid; Aarhus; Instituto de Estudos Hisp\u00e1nicos de Antuerpen; Universidade de Porto Rico (Mayag\u00fcez); a Sorbona; Uppsala; Harvard; Montclair; Cornell; Universidade de Missouri-St. Louis; Columbia; Indiana e The Catholic University of Am\u00e9rica (Washington), entre outras.\nCarreira literaria.\nPublicou o seu primeiro libro, a recompilaci\u00f3n de contos \"Te deix, amor, la mar com a penyora\", en 1975 (o relato que lle d\u00e1 t\u00edtulo ga\u00f1ara, en 1974, o premio Recull-Francesc Puig i Llensa de narraci\u00f3), Riera achegou un estilo novo e fresco e utilizaba a fala mallorquina coloquial para suxerir e crear unha narrativa que pu\u00f1a sobre a mesa temas que at\u00e9 ent\u00f3n foran tab\u00fas, como o amor entre as mulleres, e ao mesmo tempo era bastante cr\u00edtica coa sociedade do momento. Foi seguido, dous anos despois por outra recompilaci\u00f3n titulada \"Pongo las gaviotas por testigo\", un conxunto de narraci\u00f3ns que segu\u00edan os mesmos principios narrativos da obra anterior que pecha a s\u00faa primeira etapa da produci\u00f3n literaria.\nA s\u00faa primeira novela, \"Una primavera per a Domenico Guarini\", coa que recibiu o Premio Prudenci Bertrana en 1980, abre a segunda etapa da obra de Riera, que comprende a produci\u00f3n literaria da d\u00e9cada do oitenta. Esta primeira novela non s\u00f3 representa un cambio de x\u00e9nero sen\u00f3n tam\u00e9n de obxectivo, o de formular un modelo de novela culta alternada con elementos coloquiais e o de experimentar coa simbiose de rexistros e de x\u00e9neros -a narrativa polic\u00edaca e o ensaio, a linguaxe culta e a xornal\u00edstica-. Esta vontade experimentadora e investigadora da autora, e unha actitude de xogo, cunha mirada a mi\u00fado l\u00fadica e ir\u00f3nica, son os eixos das obras deste per\u00edodo, como a recompilaci\u00f3n de narraci\u00f3ns \"Epitelis tendr\u00edssims\" e as novelas \"Q\u00fcesti\u00f3 d'amor propi\" e \"Joc de miralls\".\nCoas novelas hist\u00f3ricas \"Dins el darrer blau\" e \"Cap al cel obert\", con boa acollida pola cr\u00edtica, in\u00edciase a terceira etapa. Ambas as novelas constr\u00faen a dobre identidade de xudeus e mallorquinos dos protagonistas, a partir de d\u00faas historias enlazadas: a primeira, ambientada na Mallorca de finais do s\u00e9culo XVII, narra a persecuci\u00f3n dun grupo de xudeus condenados \u00e1 queima p\u00fablica na fogueira pola Inquisici\u00f3n; a segunda ten como protagonistas os descendentes dos xudeus do s\u00e9culo XVII establecidos na illa de Cuba en pleno conflito colonial. Con estas d\u00faas ambiciosas narraci\u00f3ns, Riera reconstru\u00edu con todo detalle e rigor os escenarios hist\u00f3ricos daquel momento. A escritora despregou historias de ficci\u00f3n e trazou con moito talento o car\u00e1cter e perfil dos diferentes personaxes. Ambas as obras te\u00f1en un gran valor literario e testemu\u00f1an unha excelente traxectoria literaria, que se consolida definitivamente na segunda metade da d\u00e9cada do noventa.\nRiera escribe as s\u00faas novelas e relatos en catal\u00e1n, e enc\u00e1rgase de traducilas ao castel\u00e1n, mentres que os ensaios os escribe en castel\u00e1n. Gran parte da s\u00faa produci\u00f3n traduciuse a unha ducia de idiomas, entre eles ao alem\u00e1n, \u00e1rabe, franc\u00e9s, ingl\u00e9s e italiano.\nReco\u00f1ecementos.\nO 19 de abril de 2012 foi elixida membro de n\u00famero da Real Academia Espa\u00f1ola, onde pasou a ocupar a cadeira n tras ler o seu discurso de ingreso titulado \"Sobre un lugar parecido a la felicidad\" o 7 de novembro de 2013. Tam\u00e9n \u00e9 membro de n\u00famero da Real Academia de Boas Letras de Barcelona.\nRiera recibiu numerosos premios polas s\u00faas obras, entre outros, o Ramon Llull (1989) por \"Joc de miralls\"; o Premio Nacional de Narrativa (1995) por \"Dins o darrer blau\" ou o Premio Sant Jordi (2003) por \"La meitat de l'\u00e0nima\". Colaborou con diversas publicaci\u00f3ns, como o diario \"El Pa\u00eds\" ou as revistas \"Quimera\" e \"Serra d'Or\", entre outras. En novembro de 2015 recibiu o prestixioso Premio Nacional das Letras Espa\u00f1olas.\nInfluencia.\nA ampla bagaxe lectora de Carme Riera, consecuencia dunha actitude apaixonada e erudita cara \u00e1 literatura, configura un vasto marco de referencias. Safo, Petrarca, Goethe e Virginia Woolf desfilan polas s\u00faas p\u00e1xinas, pero tam\u00e9n os autores da literatura castel\u00e1 da formaci\u00f3n acad\u00e9mica: Cervantes, Clar\u00edn, Laforet, Valle-Incl\u00e1n ou Gil de Biedma. Con todo, a autora situou as ra\u00edces da s\u00faa narrativa nas rondallas mallorquinas e na obra de d\u00faas escritoras fundamentais na construci\u00f3n da narrativa catal\u00e1 contempor\u00e1nea: Caterina Albert e Merc\u00e8 Rodoreda."}
{"id": "308522", "revid": "43749", "url": "https://gl.wikipedia.org/wiki?curid=308522", "title": "Elecci\u00f3ns Municipais 2015 en Galicia", "text": ""}
{"id": "308523", "revid": "43749", "url": "https://gl.wikipedia.org/wiki?curid=308523", "title": "Elecci\u00f3ns Municipais 2007 en Galicia", "text": ""}
{"id": "308525", "revid": "43749", "url": "https://gl.wikipedia.org/wiki?curid=308525", "title": "Elecci\u00f3ns Municipais 1983 en Galicia", "text": ""}
{"id": "308526", "revid": "43749", "url": "https://gl.wikipedia.org/wiki?curid=308526", "title": "Elecci\u00f3ns Municipais 1991 en Galicia", "text": ""}
{"id": "308527", "revid": "43749", "url": "https://gl.wikipedia.org/wiki?curid=308527", "title": "Elecci\u00f3ns Municipais 1995 en Galicia", "text": ""}
{"id": "308528", "revid": "43749", "url": "https://gl.wikipedia.org/wiki?curid=308528", "title": "Elecci\u00f3ns Municipais 1999 en Galicia", "text": ""}
{"id": "308530", "revid": "43749", "url": "https://gl.wikipedia.org/wiki?curid=308530", "title": "Elecci\u00f3ns Municipais 1987 en Galicia", "text": ""}
{"id": "308531", "revid": "43749", "url": "https://gl.wikipedia.org/wiki?curid=308531", "title": "Elecci\u00f3ns Municipais 2003 en Galicia", "text": ""}
{"id": "308533", "revid": "43749", "url": "https://gl.wikipedia.org/wiki?curid=308533", "title": "Elecci\u00f3ns Municipais 1979 en Galicia", "text": ""}
{"id": "308534", "revid": "43749", "url": "https://gl.wikipedia.org/wiki?curid=308534", "title": "Elecci\u00f3ns Municipais 2011 en Galicia", "text": ""}
{"id": "308543", "revid": "22570", "url": "https://gl.wikipedia.org/wiki?curid=308543", "title": "Xavier Bosch", "text": "Xavier Bosch i Sancho, nado o 21 de xullo de 1967 en Barcelona, \u00e9 un escritor e xornalista en catal\u00e1n e castel\u00e1n, casado coa compa\u00f1eira xornalista e cr\u00edtico de televisi\u00f3n M\u00f3nica Planas.\nEl ten unha licenciatura en Ciencias da Comunicaci\u00f3n pola Universidade Aut\u00f3noma de Barcelona (UAB), tense desdobrar en medios catal\u00e1, como radio, televisi\u00f3n e xornais, \u00e9 o autor dunha obra de teatro e varios libros, e ga\u00f1ador, entre outros, premio Ondas. Actualmente presenta o programa \"Agora\" na TV3."}
{"id": "308547", "revid": "89787", "url": "https://gl.wikipedia.org/wiki?curid=308547", "title": "Supervivencia de motoneurona", "text": "A supervivencia de motoneurona ou SMN (do ingl\u00e9s \"Survival of Motor Neuron\") \u00e9 unha prote\u00edna de 294 amino\u00e1cidos implicada na ensamblaxe de snRNPs, que son os compo\u00f1entes esenciais da maquinaria do espliceosoma. Est\u00e1 codificada nos xenes \"SMN1\" e \"SMN2\", moi similares, situados respectivamente nas metades telom\u00e9rica e centrom\u00e9rica dunha rexi\u00f3n de duplicaci\u00f3n invertida do cromosoma 5. (N\u00f3tese que non est\u00e1n no centr\u00f3mero e no tel\u00f3mero, sen\u00f3n na metade en direcci\u00f3n ao tel\u00f3mero e na metade en direcci\u00f3n ao centr\u00f3mero). Unha falta de SMN debido \u00e1 deleci\u00f3n do xene \"SMN1\" orixina amplos defectos de splicing, que afectan especialmente \u00e1s motoneuronas espi\u00f1ais, e \u00e9 unha causa de atrofia muscular espi\u00f1al. A presenza da prote\u00edna funcional permite a supervivencia das motoneuronas, de a\u00ed o seu nome. As mutaci\u00f3ns na prote\u00edna codificada no SMN2, a\u00ednda que \u00e9 igual \u00e1 SMN1, non est\u00e1n asociadas coa doenza.\nA SMN tam\u00e9n funciona na regulaci\u00f3n transcricional, rexeneraci\u00f3n da telomerase e tr\u00e1fico celular.\nUn estudo de 2004 feito usando screening de alto rendemento atopou que o indoprofeno incrementa a produci\u00f3n da prote\u00edna supervivencia de motoneurona, o que suxire que pode ser de utilidade no tratamento das atrofias musculares espi\u00f1ais.\nPosteriores investigaci\u00f3ns atoparon que a SMN posiblemente exerce un papel na migraci\u00f3n neuronal e na diferenciaci\u00f3n celular neuronal.\nConservaci\u00f3n evolutiva.\nA SMN est\u00e1 conservada evolutivamente inclu\u00edndo tam\u00e9n o reino dos fungos, a\u00ednda que s\u00f3 os fungos cun gran n\u00famero de intr\u00f3ns te\u00f1en o xene smn (ou o par\u00e1logo spf30). Sorprendentemente, estes son fungos filamentosos con micelios, o que indica unha analox\u00eda cos ax\u00f3ns neuronais."}
{"id": "308549", "revid": "27155", "url": "https://gl.wikipedia.org/wiki?curid=308549", "title": "SMN", "text": ""}
{"id": "308550", "revid": "89787", "url": "https://gl.wikipedia.org/wiki?curid=308550", "title": "SMN1", "text": "A prote\u00edna supervivencia de motoneurona 1 tam\u00e9n chamada compo\u00f1ente de gems 1 ou GEMIN-1 \u00e9 unha prote\u00edna que nos humanos est\u00e1 codificada no xene \"SMN1\" do cromosoma 5. Existen d\u00faas variantes de transcrici\u00f3n deste xene.\nXene.\nEste xene \u00e9 parte dunha duplicaci\u00f3n invertida de 500 kb do cromosoma 5q13. Esta rexi\u00f3n duplicada cont\u00e9n polo menos catro xenes e elementos repetitivos, que a fan proclive a sufrir rearranxos e deleci\u00f3ns. A repetitividade e complexidade da secuencia fixo dif\u00edcil determinar a organizaci\u00f3n desta rexi\u00f3n xen\u00f3mica. As copias telom\u00e9ricas (SMN1) e centrom\u00e9ricas (SMN2) deste xene son case id\u00e9nticas e codifican a mesma prote\u00edna. (N\u00f3tese que non est\u00e1n no centr\u00f3mero e no tel\u00f3mero, sen\u00f3n na metade en direcci\u00f3n ao tel\u00f3mero e na metade en direcci\u00f3n ao centr\u00f3mero de dita rexi\u00f3n cromos\u00f3mica).\nImportancia cl\u00ednica.\nAs mutaci\u00f3ns na copia telom\u00e9rica deste xene est\u00e1n asociadas coa atrofia muscular espi\u00f1al, pero as mutaci\u00f3ns na copia centrom\u00e9rica (SMN2) non orixinan a doenza. A copia centrom\u00e9rica pode ser un modificador da doenza causada por mutaci\u00f3n na copia telom\u00e9rica. A secuencia cr\u00edtica que diferencia estes dous xenes \u00e9 un s\u00f3 nucle\u00f3tido situado no ex\u00f3n 7 que se cre que \u00e9 un amplificador de splicing do ex\u00f3n. Crese que estes eventos de conversi\u00f3n x\u00e9nica poden implicar a ambos os xenes, o que orixina que var\u00ede o n\u00famero de copias de cada xene.\nFunci\u00f3n.\nA prote\u00edna codificada por este xene cont\u00e9ns dominios de uni\u00f3n a GEMIN-2, Tudor e YG-Box. Local\u00edzase tanto no citoplasma coma no n\u00facleo. No n\u00facleo, a prote\u00edna local\u00edzase nos corpos subcelulares chamados GEMS que se encontran preto dos corpos enrolados ou de Cajal, que conte\u00f1en altas concentraci\u00f3ns de ribonucleoprote\u00ednas pequenas nucleares (snRNPs). Esta prote\u00edna forma complexos heterom\u00e9ricos con prote\u00ednas como SIP1 e GEMIN4, e tam\u00e9n interacciona con varias prote\u00ednas que se sabe que est\u00e1n implicadas na biox\u00e9nese de snRNPs, como a prote\u00edna hnRNP U e a prote\u00edna de uni\u00f3n ao ARN nucleolar pequeno.\nInteracci\u00f3ns.\nSMN1 presenta interacci\u00f3ns con:"}
{"id": "308551", "revid": "27155", "url": "https://gl.wikipedia.org/wiki?curid=308551", "title": "Supervivencia de motoneurona 1", "text": ""}
{"id": "308556", "revid": "23204", "url": "https://gl.wikipedia.org/wiki?curid=308556", "title": "Maimuna", "text": "Maimuna Amadu Murasjko (en belaruso: \u041c\u0430\u0439\u043c\u0443\u043d\u0430 \u0410\u043c\u0430\u0434\u0443 \u041c\u0443\u0440\u0430\u0448\u043a\u043e), co\u00f1ecida como Maimuna, \u00e9 unha violinista belarusa que representar\u00e1 a Belar\u00fas no Festival de Eurovisi\u00f3n 2015 xunto a Uzari coa canci\u00f3n \"Time\".\nBiograf\u00eda.\nMaimuna naceu en San Petersburgo, Rusia de nai belarusa e pai maliano. Cando ela era pequena, a s\u00faa familia mudouse a Mal\u00ed, pero ela mudouse coa s\u00faa avoa a Mahilio\u016d, Belar\u00fas, onde ela pasou toda a s\u00faa infancia.\nCarreira.\n1990-2013: Principio.\nMaimuna participou en competici\u00f3ns internacionais inclu\u00edndo o \"1990 Young Virtuoso\" en K\u00ediv e o \"1996 Music of Hope Competition\".\n2014-actualidade: \"Festival de Eurovisi\u00f3n 2015\".\nO 5 de decembro de 2014, Maimuna foi anunciada como unha das participantes do \"Eurofest 2015\" xunto a Uzari coa canci\u00f3n \"Time\". Uzari e Maimuna ga\u00f1aron a competici\u00f3n con 76 puntos, quedando terceiros no televoto e primeiros en tres dos cinco xurados. Eles representar\u00e1n a Belar\u00fas no Festival de Eurovisi\u00f3n 2015 en Viena, Austria."}
{"id": "308574", "revid": "23204", "url": "https://gl.wikipedia.org/wiki?curid=308574", "title": "Eduard Romanyuta", "text": "Eduard Romanyuta (en ) \u00e9 un cantante, compositor, m\u00fasico, actor e presentador de TV ucra\u00edno. A s\u00faa carreira musical comezou cando ti\u00f1a 4 anos. Cando ti\u00f1a 5 anos, Eduard actuou no \"Pazo Ucra\u00edna\", K\u00ediv, Ucra\u00edna, onde persoalmente o Presidente de Ucra\u00edna \"L. Kuchma\" felicitouno polo seu talento. En 1999-2002, particiou no \"Presindent's Christmas Trees\", en K\u00ediv, facendo m\u00e1is de 170 actuaci\u00f3ns.\nEn 2015 representou a Moldavia no Festival de Eurovisi\u00f3n 2015 coa canci\u00f3n \"I Want Your Love\".\nCarreira.\nFestival de Eurovisi\u00f3n 2011.\nO 26 de febreiro de 2011, Eduard intentou representar a Ucra\u00edna coa s\u00faa canci\u00f3n \"Berega\" quedando nun s\u00e9timo lugar de 19 participantes.\nFestival de Eurovisi\u00f3n 2012.\nO 18 de febreiro de 2012, intentou representar ao seu pa\u00eds outra vez, esta vez cantando \"I'll never let go\" quedando nun quinto lugar de 21 participantes.\nFestival de Eurovisi\u00f3n 2013.\nO 23 de decembro de 2012, intentou por terceira vez representar a Ucra\u00edna no Festival de Eurovisi\u00f3n 2013, pero quedou nun terceiro lugar de 20 participantes. Esta foi a \u00faltima vez que Eduard intentou representar a Ucra\u00edna.\nFestival de Eurovisi\u00f3n 2015.\nO 17 de xaneiro de 2015 presentouse para representar a Moldavia no Festival de Eurovisi\u00f3n 2015 en Viena, Austria, e o 28 de febreiro ga\u00f1ou con 84 puntos do xurado e m\u00e1is de 13.000 votos do televoto p\u00fablico."}
{"id": "308588", "revid": "56817", "url": "https://gl.wikipedia.org/wiki?curid=308588", "title": "I Want Your Love", "text": "\"I Want Your Love\" (en galego: \"Eu preciso do teu amor\"; en roman\u00e9s/moldavo: \"Vreau iubirea ta\") \u00e9 unha canci\u00f3n do cantante ucra\u00edno Eduard Romanyuta. A canci\u00f3n representar\u00e1 a Moldavia no Festival de Eurovisi\u00f3n 2015 en Viena, Austria, na primeira semi-final o d\u00eda 19 de maio de 2015."}
{"id": "308598", "revid": "89787", "url": "https://gl.wikipedia.org/wiki?curid=308598", "title": "Golden Boy", "text": "\"Golden Boy\" \u00e9 unha canci\u00f3n do cantante israel\u00ed Nadav Guedj e escrita por Doron Medalie. Esta foi elixida pola canle p\u00fablico isrel\u00ed IBA para representar a Israel no Festival de Eurovisi\u00f3n 2015. A canci\u00f3n foi estreada o 12 de marzo de 2015."}
{"id": "308618", "revid": "56817", "url": "https://gl.wikipedia.org/wiki?curid=308618", "title": "Adio", "text": "\"Adio\" (en galego: \"Adeus\") \u00e9 unha canci\u00f3n do cantante montenegrino Knez. A canci\u00f3n representar\u00e1 a Montenegro no Festival de Eurovisi\u00f3n 2015 en Viena, Austria.\nO 31 de decembro do 2014 foi elixida internamente pola canle p\u00fablica montenegrina RTGC para representar a esta no Festival de Eurovisi\u00f3n 2015."}
{"id": "308628", "revid": "23204", "url": "https://gl.wikipedia.org/wiki?curid=308628", "title": "Nina Sublatti", "text": "Nina Sulaberidze (en ), mellor co\u00f1ecida como Nina Sublatti (en ) \u00e9 unha cantante, compositora e modelo xeorxiana que representar\u00e1 a Xeorxia no Festival de Eurovisi\u00f3n 2015 coa canci\u00f3n \"Warrior\".\nSublatti ga\u00f1ou a tempada do 2013 do \"Idol\" xeorxiano."}
{"id": "308636", "revid": "5863", "url": "https://gl.wikipedia.org/wiki?curid=308636", "title": "Iannis Xenakis", "text": "Iannis Xenakis (\"\u0393\u03b9\u03ac\u03bd\u03bd\u03b7\u03c2 \u039e\u03b5\u03bd\u03ac\u03ba\u03b7\u03c2\", tam\u00e9n transliterado en franc\u00e9s como \"Yannis X\u00e9nakis\") foi un compositor e arquitecto de ascendencia grega nado o 29 de maio de 1922 en Br\u0103ila, Roman\u00eda; nacionalizouse franc\u00e9s e pasou gran parte da s\u00faa vida en Par\u00eds, onde morreu o 4 de febreiro de 2001. Consid\u00e9rase como un dos compositores m\u00e1is importantes da m\u00fasica contempor\u00e1nea.\nTraxectoria.\nAos 10 anos trasladouse coa s\u00faa familia a Grecia, comezando logo estudos de inxe\u00f1er\u00eda en Atenas. Os seus estudos interr\u00f3mpense en 1941 coa ocupaci\u00f3n nazi do su pa\u00eds. Participou na resistenza grega durante a segunda guerra mundial, e na primeira fase da guerra civil grega como membro da compa\u00f1\u00eda de estudantes Lord Byron do Ex\u00e9rcito de Liberaci\u00f3n do Pobo Grego (ELAS). En xaneiro de 1945 recibiu unha grave ferida de ob\u00fas no lado esquerdo da cara que o puxo preto da morte, provoc\u00e1ndolle a perda dun ollo e desfigur\u00e1ndolle parte do rostro. En 1946 puido finalizar os seus estudos obtendo o t\u00edtulo de enxe\u00f1eiro, pero foi perseguido debido ao seu activismo pol\u00edtico, e condenado a morte. Logrou fuxir e, grazas a un pasaporte falso, cruzar a fronteira rumbo a Francia en 1947.\nEstablecido en Par\u00eds, en 1948 ingresou no estudio do famoso arquitecto Le Corbusier como enxe\u00f1eiro calculista. Pronto comezou a colaborar nos proxectos de varias obras importantes sa\u00eddas do estudio de Le Corbusier durante eses anos, como as unidades habitacionais de Nantes (1949), Briey-en-For\u00eat e Berlin-Charlottenburg (1954), os diferentes edificios constitutivos do plan de urbanismo de Chandigarh na India (1951), e o Centro Deportivo e Cultural de Bagdad (1957). Nestas obras Xenakis aplicou os mesmos procesos compositivos e est\u00e9ticos que nas s\u00faas obras musicais da \u00e9poca.\nXenakis dese\u00f1ou ademais d\u00faas importantes obras da arquitectura do s\u00e9culo XX: o convento de Santa Mar\u00eda de La Tourette (1953), e especialmente o Pavill\u00f3n Philips da Exposici\u00f3n Internacional de Bruxelas de 1958, baseado nas mesmas estruturas que a s\u00faa obra orquestral \"Metastasis\" de 1953-1954. Para o interior do Pavill\u00f3n encarg\u00f3uselle a Edgar Var\u00e8se que realizara a m\u00fasica, quen compuxo o seu \"Po\u00e8me \u00c9lectronique\", e o propio Xenakis compuxo \"Concret PH\" que se escoitaba nos interludios entre as presentaci\u00f3ns da obra de Var\u00e8se.\nDurante eses anos, Xenakis comezou paralelamente os seus estudos de composici\u00f3n en Par\u00eds, primeiro con Arthur Honegger e Darius Milhaud, cos que non tivo demasiado entendemento, e finalmente con Olivier Messiaen, con quen s\u00ed estudou regularmente a partir de 1952. En 1955 Hans Rosbaud dirixiu no Festival de Donaueschingen a s\u00faa primeira obra importante para orquestra: \"Met\u00e1stase\". Esta peza e as que lle seguiron, notablemente \"Pithoprakta\" de 1955-56, e \"Achorripsis\" de 1956-57, as\u00ed como artigos publicados nos \"Gravesaner Bl\u00e4tter\", a revista que dirix\u00eda Hermann Scherchen, d\u00e9ronlle a Xenakis unha notoriedade que finalmente lle permitiu dedicarse exclusivamente \u00e1 composici\u00f3n.\nEn 1963 publicou \"Musiques Formelles\" (M\u00fasica formalizada), posteriormente revisada, expandida e publicada en ingl\u00e9s como \"Formalized Music: Thought and Mathematics in Composition \" en 1971, e novamente ampliada e revisada para a segunda e definitiva edici\u00f3n de 1990; unha colecci\u00f3n de ensaios sobre as s\u00faas ideas musicais e t\u00e9cnicas compositivas, considerada unha das contribuci\u00f3ns m\u00e1is importantes \u00e1 teor\u00eda da m\u00fasica do s\u00e9culo XX. En 1997 obtivo o Premio Kyoto que concede a Fundaci\u00f3n Inamori, de Kyoto.\nPioneiro do emprego da computadora na composici\u00f3n musical algor\u00edtmica, Xenakis fundou en 1966 o EMAMu, co\u00f1ecido a partir de 1972 como \"CEMAMu\" (Centre d'\u00c9tudes de Math\u00e9matique et Automatique Musicales), instituto dedicado ao estudo de aplicaci\u00f3ns inform\u00e1ticas na m\u00fasica. Al\u00ed Xenakis concibiu e desenvolveu o sistema UPIC, que permite a realizaci\u00f3n sonora directa da notaci\u00f3n gr\u00e1fica que se efect\u00faa sobre unha tabo\u00ed\u00f1a.\nXenakis estivo casado coa escritora Fran\u00e7oise Xenakis."}
{"id": "308657", "revid": "56817", "url": "https://gl.wikipedia.org/wiki?curid=308657", "title": "P\u00e9ter F\u00fcl\u00f6p Kocsis", "text": "P\u00e9ter F\u00fcl\u00f6p Kocsis, nado o 13 de xaneiro de 1963 en Szeged (Hungr\u00eda), \u00e9 un eclesi\u00e1stico grecocat\u00f3lico h\u00fangaro, metropolita de Hajd\u00fadorog dende 2015.\nTraxectoria.\nFoi ordenado sacerdote o 2 de agosto de 1989. O 2 de maio de 2008 foi nomeado bispo de Hajd\u00fadorog e administrador apost\u00f3lico de Miskolc.\nRecibiu a consagraci\u00f3n episcopal o 20 de xu\u00f1o, de mans do seu predecesor Szil\u00e1rd Keresztes, e tendo como principais co-consagradores ao metropolita de Pre\u0161ov J\u00e1n Babjak e ao administrador apost\u00f3lico de Mukacheve Milan \u0160a\u0161ik.\nCando o 20 de marzo de 2015 o papa Francisco elevou \u00e1 Igrexa Cat\u00f3lica Bizantina H\u00fangara ao rango de igrexa metropolitana, Kocsis foi nomeado primeiro metropolita de Hajd\u00fadorog. O 27 de xu\u00f1o de 2015 Francisco nomeouno membro da Congregaci\u00f3n para as Igrexas Orientais."}
{"id": "308664", "revid": "23204", "url": "https://gl.wikipedia.org/wiki?curid=308664", "title": "M\u00e5ns Zelmerl\u00f6w", "text": "M\u00e5ns Petter Albert Sahl\u00e9n Zelmerl\u00f6w \u00e9 un cantante e actor sueco. \u00c9 co\u00f1ecido por formar parte do \"talent-show\" Idol na tempada de 2005, quedando quinto, ga\u00f1ar a primeira tempada de Let's Dance e pola s\u00faa canci\u00f3n de 2007 \"Cara Mia\" que intentou ga\u00f1ar o Melodifestivalen dese ano. Zelmerl\u00f6w foi o presentador de Alls\u00e5ng p\u00e5 Skansen dende 2011 a 2013. Participou no Melodifestivalen en 2007, 2009 e ga\u00f1ou no 2015. Representou a Suecia no Festival de Eurovisi\u00f3n 2015 coa canci\u00f3n \"Heroes\", resultando ga\u00f1ador.\nBiograf\u00eda.\nNaceu en Lund, M\u00e5ns Zelmerl\u00f6w \u00e9 fillo de Birgitta Sahl\u00e9n, profesora na Universidade de Lund, e Sven-Olof Zelmerl\u00f6w. Zelmerl\u00f6w estudou m\u00fasica no instituto en Lund e formou parte no coro deste. En 2002 formou parte do elenco do musical Joseph and the Amazing Technicolor Dreamcoat en Malm\u00f6.\nCarreira.\n2005: \"Idol\".\nZelmerl\u00f6w comezou a s\u00faa carreira p\u00fablica en 2005, onde formou parte na segunda tempada de \"Idol\", na TV4; rematou nunha quinta posici\u00f3n e acabou eliminado o 11 de novembro, ap\u00f3s oito semanas do programa. Quedou d\u00faas veces entre os tres \u00faltimos e unha vez entre os dous \u00faltimos.\n2006: \"Let's Dance\".\nZelmerl\u00f6w formou parte da primeira tempada do Let's Dance en 2006, colaborando con Maria Karlsson, e rematou ga\u00f1ando a final contra a cantante Anna Book.\nNo mesmo ano, el formou parte da versi\u00f3n sueca do musical Grease, actuando no rol de \"Danny Zuko\". Como resultado, Zelmerl\u00f6w firmou co selo discogr\u00e1fico M&amp;L Records, unha divisi\u00f3n de Warner Music Group, para lanzar un \u00e1lbum.\n2007-08: Melodifestivalen e \"Stand by For...\".\nEn novembro de 2006 anunciouse que Zelmerl\u00f6w \u00eda participar no Melodifestivalen 2007, final nacional para o Festival de Eurovisi\u00f3n 2007, que ter\u00eda lugar en Helsinqui, Finlandia. El competiu coa canci\u00f3n \"Cara Mia\" na terceira semi-final o 17 de febreiro de 2007 en \u00d6rnsk\u00f6ldsvik, e conseguiu chegar \u00e1 final, o 10 de marzo no Ericsson Globen, en Estocolmo. A canci\u00f3n quedou finalmente terceira por detr\u00e1s dos ga\u00f1adores The Ark e o segundo Andreas Johnson. \"Cara Mia\" foi lanzado como sinxelo do primeiro \u00e1lbum de Zelmerl\u00f6w \"Stand by For...\". O \u00e1lbum conseguiu o n\u00famero 1 en Suecia e foi certificado como \u00e1lbum de platino pola IFPI. Os catro sinxelos do \u00e1lbum entraron no \"Top 50\" en Suecia. O \u00e1lbum tam\u00e9n foi lanzado en Polonia en setembro de 2007.\nO 5 de outbro de 2007 foi o presentador do Lilla Melodifestivalen na SVT. El tam\u00e9n participou na versi\u00f3n musical de \"Footloose\", co papel de Tommy. O musical tivo lugar en Gotenburgo e Estocolmo. En 2008 participou no \"Diggiloo tour\" con cantantes como Lasse Holm, Linda Bengtzing, Lotta Engberg, Thomas Pettersson, Molly Sand\u00e9n e Nanne Gr\u00f6nvall.\n2009: Melodifestivalen e \"MZW\".\nO 18 de novembro de 2008, foi anunciado de novo a participaci\u00f3n de Zelmerl\u00f6w no Melodifestivalen, esta vez coa canci\u00f3n \"Hope &amp; Glory\". El formou parte da segunda semi-final o 14 de febreiro de 2009 e outra vez conseguiu pasar \u00e1 final o 14 de marzo no Globen. \"Hope &amp; Glory\" rematou nunha cuarta posici\u00f3n.\nEn 2008 Zelmerl\u00f6w volveu ao estudio para traballar no seu segundo \u00e1lbum, \"MZW\", que foi lanzado en marzo do 2009. Este foi certificado como \"disco de ouro\" polo IFPI e conseguiu unha primeira posici\u00f3n na \"Swedish Album Charts\". O \u00e1lbum foi tam\u00e9n lanzado en Polonia.\n2013-14: \"Barcelona Sessions\".\nEn marzo de 2013, Zelmerl\u00f6w revelou plans do seu terceiro \u00e1lbum, Barcelona Sessions, desvelando o seu novo sinxelo, \"Broken Parts\". En setembro de 2013, Zelmerl\u00f6w desvela o seu segundo sinxelo do \u00e1lbum, chamado \"Beatiful Life\". O \u00e1lbum lanzouse o 5 de febreiro de 2014.\nZelmerl\u00f6w participou como compositor no Melodifestivalen 2013 coa canci\u00f3n \"Hello Goodbye\", cantada por Erik Segerstedt e Tone Damli.\n2015-actualidade: Festival de Eurovisi\u00f3n.\nZelmerl\u00f6w participou unha vez m\u00e1is no Melodifestivalen en 2015 coa canci\u00f3n \"Heroes\". Zelmerl\u00f6w ga\u00f1ou a final con 288 puntos e representar\u00e1 a Suecia no Festival de Eurovisi\u00f3n 2015 en Viena, Austria. No mesmo certame, el foi o compositor da canci\u00f3n \"Det r\u00e5r vi inte f\u00f6r\" cantada por Behrang Miri.\nVida persoal.\nZelmerl\u00f6w ten unha irm\u00e1 m\u00e1is nova. Xoga ao f\u00fatbol, ao tenis e ao golf. Entre 2008 e 2011, tivo unha relaci\u00f3n coa cantante e modelo sueca Marie Serneholt, antiga membro da banda sueca A-Teens. O 26 de decembro de 2004, el e a s\u00faa familia sobreviviron ao terremoto do Oc\u00e9ano \u00cdndico 2004 mentres estaban de vacaci\u00f3ns en Khao Lak, Tailandia.\nPol\u00e9micas.\nEn marzo de 2014, mentres estaba de invitado nun programa sueco de coci\u00f1a, Zelmerl\u00f6w comentou que a homosexualidade era unha \"desviaci\u00f3n\" para el. M\u00e1is tarde, pediu desculpas varias veces polas s\u00faas declaraci\u00f3ns."}
{"id": "308666", "revid": "23204", "url": "https://gl.wikipedia.org/wiki?curid=308666", "title": "Heroes (canci\u00f3n de M\u00e5ns Zelmerl\u00f6w)", "text": "\"Heroes\" \u00e9 unha canci\u00f3n do cantante sueco M\u00e5ns Zelmerl\u00f6w. Foi lanzado o 28 de febreiro de 2015 en forma de descarga dixital en Suecia. A canci\u00f3n foi escrita e composta por Anton Malmberg H\u00e5rd af Segerstad, Joy Deb e Linnea Deb. O 14 de marzo, a canci\u00f3n ga\u00f1ou o Melodifestivalen 2015 e representou a Suecia no Festival de Eurovisi\u00f3n 2015 en Viena, Austria, resultando ga\u00f1adora do certame."}
{"id": "308668", "revid": "56817", "url": "https://gl.wikipedia.org/wiki?curid=308668", "title": "Warrior (canci\u00f3n de Nina Sublatti)", "text": "\"Warrior\" \u00e9 unha canci\u00f3n da cantante xeorxiana Nina Sublatti. A canci\u00f3n representar\u00e1 a Xeorxia no Festival de Eurovisi\u00f3n 2015.\nO 28 de xaneiro de 2015, a GPB anunciou que Sublatti traballar\u00eda co compositor para a s\u00faa actuaci\u00f3n en Viena.\nO 11 de marzo de 2015, estreabase o videoclip oficial dirixido por David Gogokhia. Neste videoclip, a versi\u00f3n final da canci\u00f3n era presentada."}
{"id": "308676", "revid": "89787", "url": "https://gl.wikipedia.org/wiki?curid=308676", "title": "Semana da Moda de Tbilisi", "text": "Semana da Moda de Tbilisi () \u00e9 unha semana da moda xeorxiana que se celebra na s\u00faa capital Tbilisi d\u00faas veces ao ano, na primavera e no outono desde o seu establecemento no ano 2009 no marco do festival Tbilisoba. Converteuse nun referente da industria da moda no C\u00e1ucaso, presentando novas figuras e favorecendo a exportaci\u00f3n da produci\u00f3n xeorxiana."}
{"id": "308677", "revid": "89787", "url": "https://gl.wikipedia.org/wiki?curid=308677", "title": "Villaescusa de Haro", "text": "Villaescusa de Haro \u00e9 unha localidade do sur-oeste da provincia de Cuenca, en Castela A Mancha, Espa\u00f1a. No ano 2014 a poboaci\u00f3n era de 550 habitantes.\nXeograf\u00eda.\nO termo municipal limita \u00f3 norte con Fuentelespino de Haro, Alconchel de la Estrella e Villalgordo del Marquesado; ao leste con Villar de la Encina, Carrascosa de Haro e Rada de Haro; ao sur e oeste con Belmonte.\nA extensi\u00f3n \u00e9 duns 91\u00a0km\u00b2, cun terreo calcario e desigual predominado os outeiros aos chairos, cunha altura m\u00e1xima duns 820 m. Pola s\u00faa parte norte pasa o r\u00edo Z\u00e1ncara.\nO clima \u00e9 mediterr\u00e1neo morno, cunha temperatura media anual de 12\u00a0\u00b0C a 14\u00a0\u00b0C e unha pluviometr\u00eda de 350 a 700\u00a0mm. Con elevadas temperaturas en ver\u00e1n e baixas en inverno, caracter\u00edstico dun clima continental de interior da Pen\u00ednsula Ib\u00e9rica.\nA vexetaci\u00f3n aut\u00f3ctona, est\u00e1 composta principalmente por matogueiras (tomi\u00f1o, segorellas, lavanda, aulaga) aci\u00f1eiras e carrascos."}
{"id": "308679", "revid": "23204", "url": "https://gl.wikipedia.org/wiki?curid=308679", "title": "Genealogy", "text": "Genealogy \u00e9 un supergrupo armenio formado por cantantes pertencentes \u00e1 di\u00e1spora armenia dispersa polo mundo tras o xenocidio armenio de 1915. Ser\u00e1 o grupo encargado de representar a Armenia no Festival de Eurovisi\u00f3n 2015 coa canci\u00f3n \"Face the Shadow\" (\"Fronte \u00e1 sombra\"), inicialmente titulada como \"Don't deny\" (Non o negues). Cinco dos cantantes representan a cada un dos cinco continentes, aos que se suma un sexto membro que vive en Armenia e que xa representou a Armenia no Festival de Eurovisi\u00f3n 2009 xunto \u00e1 s\u00faa irm\u00e1 Anush, onde quedaron d\u00e9cimas. A confecci\u00f3n do supergrupo pretende simbolizala uni\u00f3n entre os armenios do mundo."}
{"id": "308681", "revid": "98629", "url": "https://gl.wikipedia.org/wiki?curid=308681", "title": "Metroxylon sagu", "text": "Metroxylon sagu \u00e9 unha especie de palma do x\u00e9nero \"Metroxylon\", nativa da Asia tropical do sueste: Indonesia (Pap\u00faa Occidental, e as Moluccas), Pap\u00faa Nova Guinea, Malaisia (tanto na Malaisia Peninsular como en Sarawak) e posiblemente de Filipinas (a\u00ednda que aqu\u00ed puido ser introducida). Mais tam\u00e9n naturalizada en Tailandia, Xava, Kalimant\u00e1n, Sumatra e as Illas Salom\u00f3n\nDescrici\u00f3n.\n\"Metroxylon sagu\" \u00e9 unha palma de m\u00faltiples talos, cada un medra de 7 a 25 metros e s\u00f3 rosea unha vez cunha grande inflorescencia terminal en posici\u00f3n vertial. Antes de rosear un talo produce arredor de 20 follas pinnadas de ata 10 m de lonxitude, e cada folla ten arredor de 150-180 fol\u00edolos de ata 175\u00a0cm de lonxitude. A inflorescencia mide de 3 a 7.5 m con 15 a 30 p\u00f3las de primeira orde que se curvan cara a arriba en espiral. Cada unha das p\u00f3las ten de 15 a 25 p\u00f3las de segunda orde dispostas disticamente e cada unha destas ten de 10 a 12 p\u00f3las r\u00edxidas de terceira orde. Espiralmente nas p\u00f3las de terceiro orde disp\u00f3\u00f1ense pares de flores, cada par consiste dunha flor macho e unha hermafrodita. O froito \u00e9 unha drupa duns 5\u00a0cm de di\u00e1metro, cuberta de escamas que ao madurar pasan da cor verde brillante ao amarellada\nCultivo e usos.\nTen un importante interese comercial ao ser a fonte principal do sag\u00fa, un amid\u00f3n que se obt\u00e9n tras tallar o talo durante a etapa de floraci\u00f3n final. Util\u00edzase na coci\u00f1a para realizar tortas, pastas, pan e como espesante."}
{"id": "308682", "revid": "6279", "url": "https://gl.wikipedia.org/wiki?curid=308682", "title": "Elecci\u00f3ns municipais 2015 en Galicia", "text": ""}
{"id": "308685", "revid": "6279", "url": "https://gl.wikipedia.org/wiki?curid=308685", "title": "Elecci\u00f3ns municipais 1991 en Galicia", "text": ""}
{"id": "308686", "revid": "6279", "url": "https://gl.wikipedia.org/wiki?curid=308686", "title": "Elecci\u00f3ns municipais 1987 en Galicia", "text": ""}
{"id": "308687", "revid": "6279", "url": "https://gl.wikipedia.org/wiki?curid=308687", "title": "Elecci\u00f3ns municipais 1999 en Galicia", "text": ""}
{"id": "308688", "revid": "6279", "url": "https://gl.wikipedia.org/wiki?curid=308688", "title": "Elecci\u00f3ns municipais 1995 en Galicia", "text": ""}
{"id": "308689", "revid": "6279", "url": "https://gl.wikipedia.org/wiki?curid=308689", "title": "Elecci\u00f3ns municipais 2003 en Galicia", "text": ""}
{"id": "308690", "revid": "6279", "url": "https://gl.wikipedia.org/wiki?curid=308690", "title": "Elecci\u00f3ns municipais 2007 en Galicia", "text": ""}
{"id": "308694", "revid": "6279", "url": "https://gl.wikipedia.org/wiki?curid=308694", "title": "Elecci\u00f3ns municipais 1983 en Galicia", "text": ""}
{"id": "308695", "revid": "6279", "url": "https://gl.wikipedia.org/wiki?curid=308695", "title": "Elecci\u00f3ns municipais 1979 en Galicia", "text": ""}
{"id": "308697", "revid": "6279", "url": "https://gl.wikipedia.org/wiki?curid=308697", "title": "Elecci\u00f3ns municipais 2011 en Galicia", "text": ""}
{"id": "308699", "revid": "56817", "url": "https://gl.wikipedia.org/wiki?curid=308699", "title": "Face the Shadow", "text": "\"Face the Shadow\" (antigamente chamada \"Don't Deny\") \u00e9 unha canci\u00f3n do supergrupo Genealogy. A canci\u00f3n est\u00e1 composta por Armen Martirosyan e a letra por Inna Mkrtchyan. A canci\u00f3n representar\u00e1 a Armenia no Festival de Eurovisi\u00f3n 2015.\nComposici\u00f3n.\nA letra da canci\u00f3n foi escrita por Inna Mkrtchyan, mentres que a m\u00fasica foi composta por Armen Martirosyan que tam\u00e9n traballou con Eva Rivas con \"Apricot Stone\" en 2010. A web oficial de Eurovisi\u00f3n afirmou que \"Face the Shadow\" trata sobre valores universais e a s\u00faa mensaxe di que \"a felicidade nace cando a xente est\u00e1 unida e vive en harmon\u00eda consigo, coas s\u00faas familias, con relaci\u00f3ns de amor e as\u00ed sucesivamente\"."}
{"id": "308703", "revid": "89787", "url": "https://gl.wikipedia.org/wiki?curid=308703", "title": "SMN2", "text": "A prote\u00edna supervivencia de motoneurona 2, centrom\u00e9rica abreviada como SMN2 \u00e9 unha prote\u00edna que nos humanos est\u00e1 codificada polo xene \"SMN2\" do cromosoma 5.\nXene.\nO xene est\u00e1 situado no cromosoma 5 e ten unha variante telom\u00e9rica chamada \"SMN1\", e unha variante centrom\u00e9rica, que \u00e9 o \"SMN2\". N\u00f3tese que non est\u00e1n no centr\u00f3mero e no tel\u00f3mero, sen\u00f3n na metade en direcci\u00f3n ao tel\u00f3mero e na metade en direcci\u00f3n ao centr\u00f3mero dunha rexi\u00f3n con duplicaci\u00f3ns invertidas de organizaci\u00f3n complexa do cromosoma 5, onde se atopan ditos xenes. As copias telom\u00e9ricas (\"SMN1\") e centrom\u00e9ricas (\"SMN2\") deste xene son case id\u00e9nticas (difer\u00e9ncianse nun nucle\u00f3tido no ex\u00f3n 7) e codifican a mesma prote\u00edna, pero mentres que as mutaci\u00f3ns na variante telom\u00e9rica est\u00e1n asociadas coa atrofia muscular espi\u00f1al, as da variante centrom\u00e9rica non. O ex\u00f3n 7 crese que \u00e9 un amplificador de splicing do ex\u00f3n. Os nove ex\u00f3ns presentes neste xene, tanto na copia telom\u00e9rica coma na centrom\u00e9rica design\u00e1ronse historicamente como ex\u00f3n 1, 2a, 2b, e 3-8. Ambos os xenes poden estar implicados en conversi\u00f3ns x\u00e9nicas, o que fai que var\u00ede o n\u00famero de copias de cada xene.\nFunci\u00f3n.\nA prote\u00edna codificada polo xene enc\u00f3ntrase no n\u00facleo e no citoplasma. No n\u00facleo est\u00e1 asociado aos corpos subnucleares chamados GEMS, que est\u00e1n pr\u00f3ximos aos corpos de Cajal, e conte\u00f1en snRNPs. As\u00f3ciase formando complexos con diversas prote\u00ednas como SIP1, GEMIN4, e a prote\u00edna hnRNP U e outras. Describ\u00edronse catro variantes de transcrici\u00f3n que dan lugar a distintas isoformas."}
{"id": "308704", "revid": "27155", "url": "https://gl.wikipedia.org/wiki?curid=308704", "title": "Supervivencia de motoneurona 1, telom\u00e9rica", "text": ""}
{"id": "308705", "revid": "27155", "url": "https://gl.wikipedia.org/wiki?curid=308705", "title": "Supervivencia de motoneurona 2", "text": ""}
{"id": "308706", "revid": "27155", "url": "https://gl.wikipedia.org/wiki?curid=308706", "title": "Supervivencia de motoneurona 2, centrom\u00e9rica", "text": ""}
{"id": "308707", "revid": "47401", "url": "https://gl.wikipedia.org/wiki?curid=308707", "title": "Vicen\u00e7 Pag\u00e8s", "text": "Vicen\u00e7 Pag\u00e8s Jord\u00e0, nado en Figueres, (Catalu\u00f1a) o 14 de decembro de 1963 e finado en Torroella de Montgr\u00ed o 27 de agosto de 2022, foi un escritor e cr\u00edtico literario en catal\u00e1n. Tam\u00e9n foi profesor de lingua e est\u00e9tica na Universidade Ramon Llull de Barcelona."}
{"id": "308710", "revid": "89787", "url": "https://gl.wikipedia.org/wiki?curid=308710", "title": "Mitch McGary", "text": "Mitchell Neil William \"Mitch\" McGary, nado o 6 de xu\u00f1o de 1992 en Chesterton, Indiana, \u00e9 un ex xogador estadounidense de baloncesto profesional e actual xogador de birlos.\nTraxectoria profesional.\nO 26 de xu\u00f1o de 2014, McGary foi seleccionado na 21\u00aa posici\u00f3n do Draft da NBA de 2014 polos Oklahoma City Thunder. O 5 de xullo de 2014, asinou o seu contrato de rookie cos Thunder. Durante a primeira parte da s\u00faa tempada coma rookie, foi asignado en varias ocasi\u00f3ns \u00f3s Oklahoma City Blue da NBA Development League. McGary fixo o seu debut na NBA o 14 de decembro de 2014 contra os Phoenix Suns, facendo 3 puntos e 4 rebotes en 7 minutos de xogo."}
{"id": "308711", "revid": "89787", "url": "https://gl.wikipedia.org/wiki?curid=308711", "title": "Rodney Hood", "text": "Rodney Michael Hood, nado o 20 de outubro de 1992 en Meridian, Mississippi, \u00e9 un xogador estadounidense de baloncesto profesional que xoga nos Los Angeles Clippers da National Basketball Association (NBA).\nTraxectoria profesional.\nO 26 de xu\u00f1o de 2014, Hood foi seleccionado na 23\u00aa posici\u00f3n do Draft da NBA de 2014 polos Utah Jazz. O 11 de xullo de 2014, asinou o seu contrato de rookie cos Jazz e uniuse \u00f3 equipo para a Liga de Ver\u00e1n da NBA de 2014.\nO 8 de febreiro de 2018, Hood foi traspasado \u00f3s Cleveland Cavaliers nun traspaso entre tres equipos que inclu\u00eda tam\u00e9n \u00f3s Jazz e \u00f3s Sacramento Kings.\nO 4 de febreiro de 2019, Hood foi traspasado \u00f3s Portland Trail Blazers a cambio de Nik Stauskas, Wade Baldwin IV e d\u00faas elecci\u00f3ns da segunda rolda do Draft.\nO 25 de marzo de 2021, Hood foi traspasado xunto a Gary Trent Jr. \u00f3s Toronto Raptors, a cambio de Norman Powell. O 3 de agosto de 2021, foi cortado polos Raptors.\nO 6 de agosto de 2021, Hood asinou cos Milwaukee Bucks.\nO 10 de febreiro de 2022, Hood foi traspasado \u00f3s Los Angeles Clippers nun traspaso entre catro equipos."}
{"id": "308713", "revid": "98629", "url": "https://gl.wikipedia.org/wiki?curid=308713", "title": "Nozomi", "text": "Nozomi (\u306e\u305e\u307f, significando \"Desexo\" ou \"Esperanza\"), previamente co\u00f1ecida como Planet B, foi unha sonda espacial xaponesa lanzada o 3 de xullo de 1998 mediante un foguete M-5 desde o Centro Espacial de Kagoshima. O seu obxectivo principal era o estudo de Marte, pero diversos problemas lle impediron entrar en \u00f3rbita marciana.\nCaracter\u00edsticas.\nA misi\u00f3n principal de Nozomi era estudar Marte desde a perspectiva da aeronom\u00eda. Estaba destinada a observar ante todo as capas superiores da atmosfera marciana e a s\u00faa interacci\u00f3n co vento solar, as\u00ed como a s\u00faa estrutura, composici\u00f3n e a din\u00e1mica da ionosfera, a perda de compo\u00f1entes da atmosfera no espazo, o campo magn\u00e9tico do planeta e o po contido na atmosfera e a observaci\u00f3n da superficie mediante c\u00e1maras.\nA sonda ti\u00f1a forma de prisma cadrado truncado, de 0,58 m de altura e 1,6 m de lado. Dous paneis solares con c\u00e9lulas de silicio sobresa\u00edan de lados opostos do prisma, producindo electricidade que era almacenada en bater\u00edas de hidruro de n\u00edquel. Na parte superior a sonda montaba unha antena parab\u00f3lica de alta ganancia, mentres que na parte inferior situ\u00e1base o sistema de propulsi\u00f3n principal. Dous mastros de 1 e 5 metros part\u00edan de sendos lados da nave, as\u00ed como dous pares de antenas de f\u00edo cunha envergadura total de 50 metros. Os 14 instrumentos cient\u00edficos, cunha masa total de 33\u00a0kg, iban colocados en varios dos lados da nave. As comunicaci\u00f3ns coa Terra ti\u00f1an lugar en banda X, a 8410,93 MHz, e en banda S, a 2293,89\u00a0MHz.\nPerfil da misi\u00f3n.\nTras o seu lanzamento o 3 de xullo de 1998, Nozomi entrou nunha \u00f3rbita xeoc\u00e9ntrica cun perixeo de 340\u00a0km e un apoxeo de 400.000\u00a0km. O 24 de setembro e o 18 de decembro a nave sobrevoou a L\u00faa para aumentar o seu apoxeo para finalmente, o 20 de decembro e tras achegarse a 1000\u00a0km da Terra, partir cara Marte grazas \u00f3 pulo do seu motor cun encendido que deb\u00eda ter unha duraci\u00f3n de 7 minutos. A chegada ao planeta roxo estaba prevista para o 11 de outubro de 1999, pero o encendido do motor durante a s\u00faa partida foi incompleto debido \u00e1 perda de propelente causada por unha v\u00e1lvula defectuosa, imposibilitando entrar na \u00f3rbita interplanetaria planeada. O 21 de decembro tiveron lugar dous acendidos para a correcci\u00f3n da traxectoria, pero usaron m\u00e1is propelente do calculado, deixando \u00e1 nave sen propelente suficiente para chegar a Marte.\nOs controladores de Nozomi planificaron unha nova traxectoria que implicaba deixar \u00e1 nave en \u00f3rbita helioc\u00e9ntrica durante catro anos, sobrevoar d\u00faas veces a Terra en decembro de 2002 e xu\u00f1o de 2003 e chegar a Marte en decembro de 2003, conseguindo chegar \u00f3 seu destino catro anos m\u00e1is tarde do previsto. O 21 de abril de 2002 Nozomi veuse afectada por unha erupci\u00f3n solar que afectou e danou parcialmente os sistemas de comunicaci\u00f3ns e de enerx\u00eda de a bordo. A pesar de todo os controladores conseguiron que a nave sobrevoase a Terra \u00e1 distancia adecuada. Os danos da erupci\u00f3n solar afectaron \u00f3 sistema de quecemento do propelente, necesario para que non se conxelase e puidese flu\u00edr cara o motor. O 9 de decembro de 2003 a nave deb\u00eda usar o seu motor para orientarse adecuadamente en preparaci\u00f3n \u00e1 inserci\u00f3n orbital en Marte do 14 de decembro pero tras varios intentos fracasados posiblemente debidos \u00e1 conxelaci\u00f3n do propelente, a misi\u00f3n deuse por perdida. O 14 de decembro Nozomi pasou a 1000\u00a0km de Marte sen conseguir frear e po\u00f1erse en \u00f3rbita do planeta.\nInstrumentos.\nNozomi levaba catorce instrumentos cient\u00edficos a bordo, alg\u00fans agrupados nun mesmo experimento:"}
{"id": "308714", "revid": "4817", "url": "https://gl.wikipedia.org/wiki?curid=308714", "title": "Planet B", "text": ""}
{"id": "308715", "revid": "56817", "url": "https://gl.wikipedia.org/wiki?curid=308715", "title": "Gabriel Mann", "text": "Gabriel Mann, nado como Gabriel Wilhoit Amis Mick o 14 de maio de 1972 en Middlebury, Vermont, \u00e9 un actor e modelo estadounidense principalmente co\u00f1ecido pola s\u00faa participaci\u00f3n na serie de televisi\u00f3n da ABC \"Revenge\". Tam\u00e9n participou en varios filmes como \"The Life of David Gale\", \"The Bourne Identity\" ou \"The Bourne Supremacy\"."}
{"id": "308716", "revid": "25871", "url": "https://gl.wikipedia.org/wiki?curid=308716", "title": "Gabriel Wilhoit Amis Mick", "text": ""}
{"id": "308718", "revid": "839", "url": "https://gl.wikipedia.org/wiki?curid=308718", "title": "J\u00e1n Babjak", "text": "J\u00e1n Babjak, nado o 28 de outubro de 1953 en Ha\u017e\u00edn nad Cirochou (Eslovaquia), \u00e9 un eclesi\u00e1stico grecocat\u00f3lico eslovaco, metropolita de Pre\u0161ov entre 2008 e 2022.\nTraxectoria.\nFoi ordenado sacerdote da eparqu\u00eda de Pre\u0161ov o 11 de xu\u00f1o de 1978, e incardinouse na Compa\u00f1\u00eda de Xes\u00fas o 18 de xu\u00f1o de 1987.\nO 11 de decembro de 2002 foi nomeado bispo de Pre\u0161ov. Recibiu a consagraci\u00f3n episcopal o 6 de xaneiro de 2003 na bas\u00edlica de San Pedro, de mans do papa Xo\u00e1n Paulo II, e tendo como principais co-consagradores ao substituto da secretar\u00eda de estado Leonardo Sandri e ao secretario da Congregaci\u00f3n para as Igrexas Orientais Antonio Maria Vegli\u00f2.\nCando o 30 de xaneiro de 2008 o papa Bieito XVI elevou a Igrexa cat\u00f3lica bizantina eslovaca ao rango de igrexa metropolitana, Babjak foi nomeado primeiro metropolita de Pre\u0161ov. O 7 de marzo de 2009 Bieito XVI nomeouno membro da Congregaci\u00f3n para as Igrexas Orientais.\nO 19 de febreiro de 2014 o papa Francisco confirmouno como membro da Congregaci\u00f3n para as Igrexas Orientais."}
{"id": "308729", "revid": "23204", "url": "https://gl.wikipedia.org/wiki?curid=308729", "title": "Dana Scott", "text": "Dana Stewart Scott, nado en Berkeley (California) o 11 de outubro de 1932, \u00e9 un matem\u00e1tico, fil\u00f3sofo e inform\u00e1tico estadounidense. \u00c9 Profesor Em\u00e9rito de Ciencias da Computaci\u00f3n, Filosof\u00eda e L\u00f3xica Matem\u00e1tica na Universidade Carnegie Mellon, actualmente xubilado. Vive na s\u00faa cidade natal. O seu traballo sobre a teor\u00eda de aut\u00f3matas f\u00edxoo merecedor do Premio Turing da ACM en 1976, mentres que o seu traballo en colaboraci\u00f3n con Christopher Strachey nos anos 1970 fixaron as bases para os enfoques modernos en sem\u00e1ntica de linguaxes de programaci\u00f3n. Traballou tam\u00e9n en l\u00f3xica modal, topolox\u00eda e teor\u00eda de categor\u00edas. \u00c9 o editor xefe da revista \"Logical Methods in Computer Science\".\nTraxectoria.\nLicenciouse en matem\u00e1ticas pola Universidade de California, Berkeley en 1954. A s\u00faa tese doutoral titulada \"Secuencias Converxentes de Teor\u00edas Completas\", baixo a supervisi\u00f3n de Alonzo Church, foi defendida en 1958 na Universidade de Princeton. Tras completar os seus estudos de doutoramento, mudouse \u00e1 Universidade de Chicago, impartindo clases ata 1960.\nEn 1959 publicou un artigo xunto con Michael O. Rabin, un compa\u00f1eiro de Princeton, titulado \"Finite Automata and Their Decisi\u00f3n Problem\" (\"Aut\u00f3matas Finitos e o Problema da s\u00faa Decidibilidade\"), que introduciu a idea das m\u00e1quinas non determin\u00edsticas no campo da teor\u00eda de aut\u00f3matas. Este traballo proporcionoulles o Premio Turing por presentar un concepto tan fundamental en complexidade computacional.\nUniversidade de California, Berkeley, 1960\u20131963.\nScott foi contratado como profesor asistente de matem\u00e1ticas na Universidade de California en Berkeley e dedicouse a traballar en problemas cl\u00e1sicos de l\u00f3xica matem\u00e1tica, especialmente a teor\u00eda de conxuntos e a teor\u00eda de modelos de Alfred Tarski.\nDurante este per\u00edodo comezou a supervisar a tese doutoral de estudantes como James Halpern e Edgar L\u00f3pez Escobar, sendo o traballo de Scott como director de teses unha importante fonte de inspiraci\u00f3n intelectual.\nL\u00f3xica modal.\nScott tam\u00e9n comezou a traballar en l\u00f3xica modal durante este per\u00edodo, iniciando unha colaboraci\u00f3n con John Lemmon. Scott estaba interesado na l\u00f3xica temporal e a conexi\u00f3n co tratamento do tempo na sem\u00e1ntica de linguaxes naturais e empezou a colaborar con Richard Montague. M\u00e1is tarde, Scott e Montague descubriron independentemente unha importante xeneralizaci\u00f3n da sem\u00e1ntica de Kripke para a l\u00f3xica modal e tensa, que chamaron sem\u00e1tica de Scott-Montague.\nJohn Lemmon e Scott comezaron a traballar nun libro de texto sobre l\u00f3xica modal, pero a morte de Lemmon en 1966 interrompeu o seu desenvolvemento. Scott compartiu o manuscrito incompleto entre os seus compa\u00f1eiros, introducindo numerosas t\u00e9cnicas na sem\u00e1ntica da teor\u00eda de modelos e presentando un perfeccionamento do \"modelo can\u00f3nico\" que se fixo est\u00e1ndar, e introducindo a t\u00e9cnica de constru\u00edr modelos mediante \"filtraci\u00f3ns\", sendo ambos conceptos centrais na moderna sem\u00e1ntica de Kripke. Scott finalmente publicar\u00eda o traballo co t\u00edtulo de \"An Introduction to Modal Logic\" (Lemmon and Scott, 1977).\nStanford, Amsterdam e Princeton, 1963\u20131972.\nContinuando unha observaci\u00f3n inicial de Robert Solovay, Scott formulou o concepto de modelo de valor booleano. En 1967 Scott publicou un artigo, \"A Proof of the Independence of the Continuum Hypothesis\", no que usaba modelos de valores booleanos como an\u00e1lise da independencia de hip\u00f3teses de continuo alternativo \u00f3 de Paul Cohen. Este traballo f\u00edxoo ga\u00f1ar o Premio Leroy P. Steele de 1972.\nOxford University, 1972\u20131981.\nDana Scott aceptou un emprego como profesor de l\u00f3xica matem\u00e1tica na Facultade de Filosof\u00eda da Universidade de Oxford en 1972.\nSem\u00e1ntica de linguaxes de programaci\u00f3n.\nDurante este per\u00edodo, Scott traballou con Christopher Strachey, e a pesar da presi\u00f3n administrativa, lograron supervisar gran cantidade de traballos que supo\u00f1\u00edan os fundamentos matem\u00e1ticos en sem\u00e1ntica de linguaxes de programaci\u00f3n. O seu traballo constit\u00fae unha das pezas m\u00e1is influentes na inform\u00e1tica te\u00f3rica, consider\u00e1ndose como a fundaci\u00f3n dunha das maiores escolas de ciencias da computaci\u00f3n. Unha das maiores contribuci\u00f3ns de Scott \u00e9 a s\u00faa teor\u00eda de dominios, que dota \u00f3s programas con funci\u00f3ns recursivas e estruturas de control de bucles de sem\u00e1ntica denotativa. Ademais, proveu os fundamentos para a comprensi\u00f3n da informaci\u00f3n continua e infinitesimal, a trav\u00e9s da teor\u00eda de dominios e a s\u00faa teor\u00eda dos sistemas de informaci\u00f3n.\nO seu traballo nesta \u00e9poca f\u00edxoo ga\u00f1ador de:\nUniversidad Carnegie Mellon 1981\u20132003.\nNa Universidade Carnegie Mellon, Scott propuxo a teor\u00eda de espazos equil\u00f3xicos como sucesora da teor\u00eda de dominios; Entre as moitas vantaxes, a categor\u00eda de espazos equil\u00f3xicos \u00e9 un conxunto cartesianamente cerrado, mentres que a categor\u00eda de dominios non o \u00e9."}
{"id": "308731", "revid": "1131", "url": "https://gl.wikipedia.org/wiki?curid=308731", "title": "Oakland Arena", "text": "O Oakland Arena \u00e9 un pavill\u00f3n multi\u00fasos situado na cidade californiana de Oakland (Estados Unidos). Dende a s\u00faa apertura en 1966 ata 1996 era co\u00f1ecido coma Oakland\u2013Alameda County Coliseum Arena. Tras unha importante renovaci\u00f3n en 1997, o pavill\u00f3n pasouse a chamar The Arena in Oakland ata 1995, e Oracle Arena de 1996 a 2019. Constru\u00eddo en 1966 como parte dun complexo deportivo, que tam\u00e9n abrangue o estadio \"O.co Coliseum\" que utilizan os Oakland Athletics (MLB) e os Oakland Raiders (NFL), \u00e9 o pavill\u00f3n onde xogaron os partidos como locais os Golden State Warriors da National Basketball Association (NBA) de 1971 ata 2019, antes do seu traslado \u00f3 Chase Center.\nAntes da remodelaci\u00f3n levada a cabo durante a temporada 1996-97, o pavill\u00f3n ti\u00f1a capacidade para 15.025 espectadores. Isto fac\u00eda que estivese lixeiramente por detr\u00e1s doutros grandes pavill\u00f3ns californianos: o Great Western Forum en Inglewood, que acoll\u00eda naquela altura os partidos como local de Los Angeles Lakers, e onde entran 17.505 espectadores; o ARCO Arena en Sacramento, pista dos Kings con capacidade para 17.317; e o Los Angeles Memorial Sports Arena, fogar daquela de Los Angeles Clippers con capacidade para 16.161.\nCando o pavill\u00f3n reabriu durante a temporada 1997-98 a s\u00faa capidade era xa de 19.596, o que o fac\u00eda o pavill\u00f3n m\u00e1is grande dos catro recintos califonianos onde se xogan prtidos da NBA. Actualmente segue a ser o m\u00e1is grande, estando por detr\u00e1s o Staples Center (actual pavill\u00f3n tanto dos Lakers como dos Clippers) e o Sleep Train Arena de Sacramento."}
{"id": "308732", "revid": "12452", "url": "https://gl.wikipedia.org/wiki?curid=308732", "title": "Oakland Coliseum Arena", "text": ""}
{"id": "308734", "revid": "12452", "url": "https://gl.wikipedia.org/wiki?curid=308734", "title": "Oakland-Alameda County Coliseum Arena", "text": ""}
{"id": "308735", "revid": "12452", "url": "https://gl.wikipedia.org/wiki?curid=308735", "title": "The Arena in Oakland", "text": ""}
{"id": "308739", "revid": "98629", "url": "https://gl.wikipedia.org/wiki?curid=308739", "title": "Velvet", "text": "Velvet \u00e9 unha serie de televisi\u00f3n espa\u00f1ola producida por Atresmedia en colaboraci\u00f3n con Bamb\u00fa Producciones para a s\u00faa emisi\u00f3n en Antena 3. A s\u00faa estrea foi o 17 de febreiro de 2014. Est\u00e1 protagonizada por Paula Echevarr\u00eda e Miguel \u00c1ngel Silvestre.\nSinopse.\nNa Espa\u00f1a de 1958 hai un lugar ao que todo o mundo desexar\u00eda ir de compras polo menos unha vez na vida: as 'Galer\u00edas Velvet'. Situadas na Gran V\u00eda madrile\u00f1a, entre as s\u00faas paredes enc\u00f3ntranse os traxes m\u00e1is elegantes, sofisticados e caros do momento, pero sobre todo esc\u00f3ndese unha das m\u00e1is marabillosas historias de amor que se contase xamais: a de Ana (Paula Echevarr\u00eda) e Alberto (Miguel \u00c1ngel Silvestre).\nEla, unha humilde costureira que traballa nas galer\u00edas dende que era nena. El, un novo e aposto rapaz destinado a herdar o maxestoso imperio da moda espa\u00f1ola que ata agora goberna o seu pai, don Rafael M\u00e1rquez (Tito Valverde).\nEntre finas teas e vestidos de alta costura que evocan unha vida marabillosa, ambos os dous est\u00e1n dispostos a romper coas normas da \u00e9poca e vivir o seu amor m\u00e1is al\u00e1 do que pensen os demais e dos que traten de impedilo. Non obstante, o destino non lles po\u00f1er\u00e1 o cami\u00f1o nada doado para poder vivir xuntos o seu amor verdadeiro, que se converter\u00e1 debido \u00e1s circunstancias nun amor prohibido..."}
{"id": "308748", "revid": "23204", "url": "https://gl.wikipedia.org/wiki?curid=308748", "title": "Arquitectura mestre-escravo", "text": "A arquitectura mestre/escravo (tam\u00e9n denominada \"supervisor/traballador\") \u00e9 unha arquitectura de sistemas nos que un compo\u00f1ente realiza labores de control, supervisi\u00f3n e coordinaci\u00f3n (denominado mestre), e os restantes realizan tarefas espec\u00edficas (denominados escravos), devolvendo os resultados ao compo\u00f1ente mestre.\nA aplicaci\u00f3n deste tipo de arquitectura \u00e9 bastante habitual no eido da programaci\u00f3n paralela, permitindo obter grandes melloras de rendemento.\nDescrici\u00f3n.\nO proceso de comunicaci\u00f3n dun mestre cun escravo ch\u00e1mase \"transacci\u00f3n\". Existen dous tipos:\nNunha transacci\u00f3n mestre/escravo def\u00ednense certos par\u00e1metros para organizalas e garantilas:\nVariantes.\nNo dese\u00f1o dun sistema con arquitectura mestre/escravo, unha das decisi\u00f3ns m\u00e1is relevantes afecta \u00e1 distribuci\u00f3n de responsabilidades, o que se denomina \"granularidade. A granularidade\" \u00e9 a maneira na que se descomp\u00f3n o traballo a levar a cabo, isto \u00e9,\u00a0 a carga computacional ou tama\u00f1o das tarefas que se lle encargan aos escravos. Dist\u00ednguense dous tipos:\nO despregamento dun sistema con arquitectura mestre/escravo tam\u00e9n permite a aplicaci\u00f3n de diversas variantes en funci\u00f3n do uso dun ou m\u00e1is mestres.\nNalg\u00fans sistemas, o compo\u00f1ente mestre \u00e9 elixido entre o grupo de compo\u00f1entes dispo\u00f1ibles no arranque, que pasan a desenvolver o rol de escravos.\nVantaxes e inconvenientes.\nEntre as vantaxes da arquitectura mestre-escravo c\u00f3mpre destacar a alta tolerancia a erros que pos\u00fae. Isto trad\u00facese en que, en caso de que alg\u00fan escravo morra, o sistema apenas se ver\u00e1 afectado, e poder\u00e1 seguir funcionando sen problemas. A tarefa non completada poder\u00e1 ser asignada a outro escravo por parte do mestre, e o escravo que fallou poder\u00e1 ser reiniciado ou substitu\u00eddo. Por outra banda, no caso de que o mestre morrese (que \u00e9 o caso que m\u00e1is afecta ao sistema, xa que sup\u00f3n unha maior penalizaci\u00f3n ou incluso poder provocar que deixe de funcionar por completo) p\u00f3dese afrontar aplicando algunha das variantes que proporcionen un substituto para o mestre.\nEntre os inconvenientes m\u00e1is problem\u00e1ticos, destaca a necesidade de que as tarefas a levar a cabo polo sistema sexan independentes, para poder facer unha distribuci\u00f3n das mesmas entre os escravos. Ademais, esa distribuci\u00f3n deber\u00eda facer un uso intelixente das capacidades dos escravos, para permitir maximizar o rendemento global do sistema. As\u00ed, se se desprega unha arquitectura cun elevado n\u00famero de escravos e un s\u00f3 mestre, onde haxa moitas comunicaci\u00f3ns entre este e aqueles, o mestre pode sufrir problemas de saturaci\u00f3n, e \u00f3 ser o compo\u00f1ente principal do sistema, isto traducir\u00edase nunha reduci\u00f3n directa do rendemento do mesmo. A saturaci\u00f3n (ou baixo rendemento) do mestre \u00e9 tanto m\u00e1is probable cantas m\u00e1is responsabilidades se lle asignen, polo que un sistema no que o mestre, ademais de distribu\u00edr tarefas entre os escravos, se encargue de procesar os datos devoltos por estes, facendo alg\u00fan tipo de c\u00f3mputo global con eles, incrementa o risco de ofrecer unha latencia m\u00e1is elevada do agardado.\nExemplos.\nEn termos xerais, a arquitectura mestre/escravo \u00e9 apropiada para a construci\u00f3n de sistemas en tempo real, que precisan garantir o tempo de resposta. Tam\u00e9n se atopa con frecuencia en sistemas embebidos, que se poden constru\u00edr combinando a arquitectura en repositorio ou a arquitectura en pipeline coa mestre/escravo.\nEn ocasi\u00f3ns \u00fasase esta arquitectura para estruturar a parte dos sistemas que se ocupa da replicaci\u00f3n da informaci\u00f3n; as\u00ed, en replicaci\u00f3n de bases de datos, a base de datos mestre consid\u00e9rase a fonte autorizada, e as bases de datos escravas sincron\u00edzanse con ela.\nAdemais de organizar a relaci\u00f3n entre compo\u00f1entes software dos sistemas inform\u00e1ticos, a organizaci\u00f3n mestre/escravo est\u00e1 presente no eido da inform\u00e1tica tam\u00e9n a nivel f\u00edsico:\nAl\u00e9n dos exemplos propios do eido da inform\u00e1tica, o esquema de funcionamento subxacente a esta arquitectura est\u00e1 presente noutras situaci\u00f3ns do mundo real:\nPol\u00e9mica.\nNo mundo anglosax\u00f3n, e especialmente nos EUA, a palabra mestre (\"master\") ten unha carga hist\u00f3rico-cultural negativa, especialmente cando se contrap\u00f3n \u00e1 palabra escravo (\"slave\"), que se traducir\u00eda mais fielmente coma \"amo\". En 2003, o condado de Os \u00c1nxeles en California pediu aos seus fabricantes, subministradores e contratistas que non usasen as palabras \"amo\" (\"master\") e \"escravo\" (\"slave\") nos seus produtos. Esta controvertida decisi\u00f3n foi baseada na \"sensibilidade e diversidade cultural do condado de Os \u00c1nxeles\". Debido as queixas sobre a decisi\u00f3n, o condado aclarou que \"s\u00f3 era unha petici\u00f3n\".\nEn maio de 2014, un usuario de Github enviou unha petici\u00f3n sobre substitu\u00edr os termos mestre/escravo de django, o framework de Python, pola nomenclatura l\u00edder/seguidor, ou alternativamente primario/r\u00e9plica. Segue habendo unha discusi\u00f3n activa sobre o tema."}
{"id": "308749", "revid": "89787", "url": "https://gl.wikipedia.org/wiki?curid=308749", "title": "At\u00fan xudeu liso", "text": "O at\u00fan xudeu liso ou zurdo liso, de nome cient\u00edfico Auxis thazard thazard, \u00e9 unha subespecie de at\u00fan pertencente \u00e1 familia Scombridae. At\u00f3pase en augas tropicais e nos oc\u00e9anos temperados.\nTr\u00e1tase dun peixe moi semellante ao bonito, do cal se distingue por ter as d\u00faas aletas dorsais moi separadas entre si."}
{"id": "308751", "revid": "27249", "url": "https://gl.wikipedia.org/wiki?curid=308751", "title": "Zurdo liso", "text": ""}
{"id": "308754", "revid": "22795", "url": "https://gl.wikipedia.org/wiki?curid=308754", "title": "Monocotyledoneae", "text": ""}
{"id": "308759", "revid": "22570", "url": "https://gl.wikipedia.org/wiki?curid=308759", "title": "Plymouth, Montserrat", "text": "Playmouth \u00e9 unha cidade abandonada e de facto, a capital de Montserrat. A cidade foi evacuada por mor dunhas erupci\u00f3ns do volc\u00e1n de Soufri\u00e8re Hills que comezaron en 1995. Por s\u00e9culos, Plymouth foi o \u00fanico porto de entrada da illa.\nHistoria.\nComezando en xullo de 1995, unha serie de erupci\u00f3ns enormes no volc\u00e1n Soufri\u00e8re Hills enviaban fluxos pirocl\u00e1sticos e cinza a unha ampla \u00e1rea do sur de Montserrat, inclu\u00edndo Plymouth. Era inmediatamente claro que a cidade estaba en perigo; o 21 de agosto de 1995, piroclasto ca\u00eda en Plymouth, e en decembro os residentes eran evacuados como precauci\u00f3n. Meses despois, os residentes ti\u00f1an permitido volver \u00e1 cidade, pero o 25 de xu\u00f1o de 1997, unha erupci\u00f3n masiva produc\u00eda ondadas pirocl\u00e1sticas que mataron a 19 persoas e alcanzaban case \u00f3 aeroporto da illa no lado oriental desta. Plymouth foi outra vez evacuada.\nEntre o 4 e 8 de agosto, outra serie de erupci\u00f3ns destru\u00eda aproximadamente un 80% da cidade, enterr\u00e1ndoo baixo 1,4 metros de cinza. Este material quente queimaba moitos dos edificios, facendo case imposible a vida dunha grande porci\u00f3n dos residentes.\nOs fluxos pirocl\u00e1sticos, lava, cinza e outros tipos de rocha volc\u00e1nica eran na s\u00faa maior\u00eda compactos, o que fixo que conseguiran unha densidade similar \u00e1 do formig\u00f3n. A eliminaci\u00f3n disto requirir\u00eda o uso de explosivos, bulldozers e outros recursos demasiado caros para o uso estendido. Ademais, prev\u00edase que a terra debaixo do barro endurecido e lava ser\u00eda completamente non-arable pola calor dos fluxos pirocl\u00e1sticos. Plymouth era abandonada e a metade sur da illa era considerada unha zona de exclusi\u00f3n a causa da actividade volc\u00e1nica que continuaba. O goberno da illa mov\u00edase a Brades, a\u00ednda que Plymouth segu\u00eda sendo \"de jure\" a capital do pa\u00eds. En 2013, comezaba a construci\u00f3n dun novo porto e capital do pa\u00eds co nome de Little Bay, na costa norte da illa."}
{"id": "308763", "revid": "27155", "url": "https://gl.wikipedia.org/wiki?curid=308763", "title": "Giardia", "text": "Giardia \u00e9 un x\u00e9nero de protozoos flaxelados anaer\u00f3bicos parasitos que colonizan e se reproducen no intestino delgado de varios vertebrados, causando a xiard\u00edase. A especie deste x\u00e9nero que infecta os humanos \u00e9 \"Giardia lamblia\" (=\"G. intestinalis\"=\"G. duodenalis\"). O seu ciclo de vida alterna entre un trofozo\u00edto que nada activamente e un quiste resistente infectivo. \"Giardia\" xa foi descrito polo microscopista holand\u00e9s Antoni van Leeuwenhoek en 1681. O nome do x\u00e9nero procede do apelido do zo\u00f3logo franc\u00e9s Alfred Mathieu Giard.\nCaracter\u00edsticas.\nComo outras diplom\u00f3nadas, \"Giardia\" ten dous n\u00facleos, cada un con catro flaxelos asociados, e carece tanto de mitocondrias coma de aparato de Golgi. Por\u00e9n, pos\u00faen un sistema endomembranoso complexo e relictos mitocondriais, chamados mitosomas. Os mitosomas non se usan para a s\u00edntese de ATP como far\u00edan as mitocondrias, sen\u00f3n que est\u00e1n implicados na maduraci\u00f3n de prote\u00ednas de ferro-xofre. As sinapomorfias do x\u00e9nero \"Giardia\" incl\u00faen c\u00e9lulas con org\u00e1nulos duplicados, ausencia de citostomas, e disco adhesivo ventral.\nInfecci\u00f3n e s\u00edntomas.\n\"Giardia\" vive dentro do intestino de humanos infectados e outros animais. Os individuos poden infectarse inxerindo ou po\u00f1\u00e9ndose en contacto con alimentos contaminados, o solo ou auga. O parasito \"Giardia\" at\u00f3pase en superficies e produtos contaminados por feces dun portador infectado.\nOs s\u00edntomas, que poden aparecer dous d\u00edas despois da infecci\u00f3n, incl\u00faen diarreas violentas, exceso de gas, cambras abdominais e estomacais, malestar estomacal e n\u00e1useas. Como resultado prod\u00facese deshidrataci\u00f3n e perda de nutrientes, o que pode necesitar un tratamento inmediato. A infecci\u00f3n t\u00edpica nun individuo pode ser leve e resolverse sen tratamento, e durar entre 2\u20136 semanas, a\u00ednda que \u00e1s veces pode durar m\u00e1is e ser grave. \u00c9 posible a coexistencia co parasito (os s\u00edntomas aten\u00faanse), polo que o individuo conv\u00e9rtese nun portador e pode transmitirllo a outros. A xiard\u00edase fai que as vilosidades do intestino delgado se atrofien e se aplanen, o que ten como resultado unha mala absorci\u00f3n intestinal. Pode persistir unha intolerancia \u00e1 lactosa despois da erradicaci\u00f3n de \"Giardia\" do tracto dixestivo.\nSistem\u00e1tica.\nDescrib\u00edronse unhas 40 especies deste x\u00e9nero en diferentes animais, peroi moitas delas son probablemente sin\u00f3nimas. Actualmente, reco\u00f1\u00e9cense cinco ou seis especies morfoloxicamente distintas. \"Giardia lamblia\" (=\"G. intestinalis\", =\"G. duodenalis\") infecta a humanos e outros mam\u00edferos, \"G. muris\" enc\u00f3ntrase noutros mam\u00edferos, \"G. ardeae\" e \"G. psittaci\" en aves, \"G. agilis\" en anfibios e \"G. microti\" en rati\u00f1os arvicolinos. Outras especies descritas (pero non validadas) son as da lista. Para discriminar entre especies de \"Giardia\" desenvolv\u00e9ronse probas moi espec\u00edficas de PCR e de detecci\u00f3n con sondas xen\u00e9ticas. O m\u00e1is com\u00fan e r\u00e1pido \u00e9 identificalas por microscopia e t\u00e9cnicas de inmunofluorescencia.\nOs estudos xen\u00e9ticos e bioqu\u00edmicos mostraron que hab\u00eda unha gran heteroxeneidade en \"Giardia lamblia\", que cont\u00e9n probablemente polo menos oito li\u00f1axes ou especies cr\u00edpticas.\nXenoma.\nA primeira diplom\u00f3nada \u00e1 que se secuenciou o xenoma foi un illado de \"Giardia\" (WB). Ti\u00f1a un xenoma de 11,7 mill\u00f3ns de pares de bases de estrutura compacta que codificaba un metabolismo e maquinarias celulares b\u00e1sicas. Actualmente, est\u00e1n a secuenciarse os xenomas de varios outros illados de \"Giardia\" e de diplom\u00f3nadas (os pat\u00f3xenos de peixes \"Spironucleus vortens\" e \"S. salmonicida\").\nUn segundo illado (a ensamblaxe B) procedente de humanos foi tam\u00e9n secuenciado xunto con especies procedentes de porcos (a ensamblaxe E). O xenoma cont\u00e9n uns ~5000 xenes. A ensamblaxe E est\u00e1 m\u00e1is estreitamente relacionada coa ensamblaxe A que coa B. Atop\u00e1ronse varios rearranxos cromos\u00f3micos."}
{"id": "308766", "revid": "98629", "url": "https://gl.wikipedia.org/wiki?curid=308766", "title": "Tecnolox\u00eda adecuada", "text": "A tecnolox\u00eda adecuada (TA), tam\u00e9n co\u00f1ecida como tecnolox\u00eda apropiada ou intermedia, \u00e9 aquela tecnolox\u00eda que est\u00e1 dese\u00f1ada con especial atenci\u00f3n aos aspectos ambientais, \u00e9ticos, culturais, sociais e econ\u00f3micos da comunidade \u00e1 que se dirixe. Atendendo estas consideraci\u00f3ns, a TA normalmente demanda menos recursos, \u00e9 m\u00e1is f\u00e1cil de manter, presenta un menor custo e un menor impacto sobre o medio ambiente con respecto a outras tecnolox\u00edas equiparables. O termo \"tecnolox\u00eda intermedia\"ref\u00edrese especificamente a ferramentas que custan menos ou son m\u00e1is accesibles e apropiadas para zonas de rendas per c\u00e1pita baixas a pesar de que existan ferramentas que consigan mellores resultados. Nestes casos empr\u00e9ganse tecnolox\u00edas que poden ser reparadas polas comunidades usuarias e que non xeren dependencias.O termo \u00fasase para describir as tecnolox\u00edas que se consideran m\u00e1is axeitadas para o seu uso en pa\u00edses en v\u00edas de desenvolvemento ou en zonas rurais subdesenvolvidas dos pa\u00edses industrializados, nas que senten que as altas tecnolox\u00edas non poder\u00edan operar e manterse. Nas \"tecnolox\u00edas adecuadas \"prevalecen as soluci\u00f3ns intensivas en traballo a outras intensivas en capital, a\u00ednda que emprega mecanismos de aforro de traballo cando isto non implica altos custos de mantemento ou de recursos econ\u00f3micos.\nNa pr\u00e1ctica a TA def\u00ednese a mi\u00fado como a que usa o nivel de tecnolox\u00eda m\u00e1is sinxelo que pode acadar con eficacia o prop\u00f3sito procurado para esa localizaci\u00f3n concreta. En todo caso, a falta de precisi\u00f3n da definici\u00f3n d\u00e1 lugar a interpretaci\u00f3ns. E. F. Schumacher di que esta tecnolox\u00eda, descrita no libro \"O\"\" pequeno \u00e9 fermoso\", tende a promover valores como a sa\u00fade, a beleza e a sostibilidade temporal, nesa orde. Este termo adquiriu relevancia durante a Crise do petroleo de 1973 e co movemento ecoloxista dos anos 70.\nO que constit\u00fae a \"tecnolox\u00eda \"adecuada\" \"en cada caso particular \u00e9 materia de debate, mais o termo \u00e9 empregado xeralmente ao teorizar para cuestionar a alta tecnolox\u00eda ou o que se considera unha excesiva mecanizaci\u00f3n, os desprazamentos humanos, o esgotamento de recursos naturais ou os incrementos da contaminaci\u00f3n asociados \u00e1 industrializaci\u00f3n.\nPoder\u00eda argumentarse que, para unha sociedade tecnoloxicamente avanzada, unha tecnolox\u00eda m\u00e1is cara e complexa, que requira mantemento especializado e altas entradas de enerx\u00eda, poder\u00eda ser unha \"tecnolox\u00eda adecuada\". En calquera caso, este non \u00e9 o sentido habitual do termo.\nDefinici\u00f3ns.\nTecnolox\u00eda intermedia.\nTecnolox\u00eda intermedia pode ser un sin\u00f3nimo de tecnolox\u00eda adecuada. Foi acu\u00f1ado por E. F. Schumacher para describir aquela tecnolox\u00eda que era significativamente m\u00e1is complexa e custosa que os m\u00e9todos tradicionais, mais que a\u00ednda permanec\u00eda unha orde de magnitude (dez veces) m\u00e1is barata c\u00e1 tecnolox\u00eda dos pa\u00edses desenvolvidos. Os e as partidarias desta tecnolox\u00eda argumentan que pode ser doadamente adquirida e utilizada pola xente empobrecida e, de acordo coa xente partidaria, pode levar a unha maior produtividade \u00e1 vez que se minimizar\u00eda a dislocaci\u00f3n social. Moita da tecnolox\u00eda intermedia pode ademais ser constru\u00edda e posta en servizo usando os materiais e co\u00f1ecemento locais.\nTecnolox\u00edas duras e brandas.\nA \"tecnolox\u00eda dura\" consiste en t\u00e9cnicas de enxe\u00f1ar\u00eda, estruturas f\u00edsicas e maquinaria que encontran unha necesidade definida por unha comunidade, e empregan materiais que est\u00e1n \u00e1 man ou que son facilmente adquiribles. Poden ser constru\u00eddas, operadas e mantidas polas poboaci\u00f3ns locais a base dunha moi limitada asistencia externa (p.ex. t\u00e9cnica, material ou financeira). Este tipo de tecnolox\u00eda p\u00f3dese mercar e vender ou p\u00f3deselle po\u00f1er un prezo de mercado.\nA \"tecnolox\u00eda branda\" def\u00ednese como aquela tecnolox\u00eda que trata coas estruturas da sociedade, os procesos interactivos humanos e as t\u00e9cnicas de motivaci\u00f3n. O que promove as mudanzas \u00e9 a estrutura e procesos para a participaci\u00f3n social, a realizaci\u00f3n polos individuos e mailos grupos da an\u00e1lise das situaci\u00f3ns, a toma de decisi\u00f3ns e as habilidades para implantar o decidido. Este tipo de tecnolox\u00eda est\u00e1 relacionada cas ciencias sociais.\nNon necesariamente \u201cbaixa\u201d tecnolox\u00eda.\nA tecnolox\u00eda adecuada pode beneficiarse das investigaci\u00f3ns m\u00e1is avanzadas, como ocorre co filtro de trapo que se inspirou nas investigaci\u00f3ns sobre a propagaci\u00f3n do c\u00f3lera pola auga.\nPode usar tecnolox\u00edas moi recentes, por exemplo en \u00e1reas remotas do Nepal, a Fundaci\u00f3n Ilumina el Mundo utiliza un tipo de luminarias led brancas. Estas representan unha alternativa axeitada \u00e1s formas m\u00e1is tradicionais de iluminaci\u00f3n xa que non causan problemas para a sa\u00fade como ocorre coas l\u00e1mpadas de queroseno e coas fogueiras, e presentan mellores requirimentos enerx\u00e9ticos e unha maior fiabilidade, o que \u00e9 necesario para lugares remotos desconectados da rede de subministraci\u00f3n enerx\u00e9tica.\nOutra definici\u00f3n de \"tecnolox\u00eda adecuada\".\nO arquitecto brit\u00e1nico e experto en desenvolvemento e asentamentos humanos, John F. C. Turner (coautor e editor do libro \u201cLiberdade para constru\u00edr\u201d e autor do libro \u201cEdificaci\u00f3n popular\u201d), dixo que a tecnolox\u00eda verdadeiramente axeitada \u00e9 a tecnolox\u00eda que a xente ordinaria pode usar para o seu propio beneficio e o da s\u00faa comunidade, a que non lles fai dependentes de sistemas sobre os que non te\u00f1en control. O principal punto desta definici\u00f3n \u00e9 que a tecnolox\u00eda normalmente crea dependencias polo que, para ser realmente adecuada, a tecnolox\u00eda deber\u00eda mellorar a capacidade local ou rexional para se enfrontar \u00e1s necesidades locais. Esta definici\u00f3n encaixa cos movementos emerxentes pola relocalizaci\u00f3n, e \u00e9 paralela \u00e1 idea de E. F. Schumacher de que \u201co pequeno \u00e9 fermoso\u201d.\nConceptos que pretenden superar o de tecnolox\u00eda adecuada.\nXa durante os 80 e 90 com\u00e9zase a falar cada vez m\u00e1is de tecnolox\u00eda social, \u00e1 par que se desenrolaba o campo da investigaci\u00f3n chamado CTS (Estudos de Ciencia, Tecnolox\u00eda e Sociedade). Com\u00e9zase a querer dotar o termo de certa perspectiva finalista (tecnolox\u00eda adecuada para que?)\nPor outra banda, dende unha perspectiva vinculada ao desenvolvemento humano e \u00e1 Cooperaci\u00f3n para o Desenvolvemento, no ano 2001 public\u00e1base o Informe de Desenvolvemento Humano do PNUD titulado \u201cPo\u00f1er o adianto tecnol\u00f3xico ao servizo do desenvolvemento humano\u201d. Nel, pretend\u00edase tam\u00e9n dar un sentido m\u00e1is finalista ao uso da tecnolox\u00eda na li\u00f1a do que ent\u00f3n se entend\u00eda por Desenvolvemento Humano, concepto que se foi cambiando co tempo. Esta publicaci\u00f3n constit\u00fae o primeiro intento de vincular a tecnolox\u00eda e o desenvolvemento baixo o paradigma do desenvolvemento humano. En anos posteriores, m\u00faltiples informes adoptan o termo e compl\u00e9tano. Ademais, organizaci\u00f3ns como a Federaci\u00f3n Espa\u00f1ola de Enxe\u00f1er\u00eda Sen Fronteiras, en colaboraci\u00f3n con departamentos de diversas universidades como a Polit\u00e9cnica de Catalu\u00f1a ou a de Valencia, seguiron afondando no tema, a medida que o paradigma do Desenvolvemento Humano \u00eda evolucionando. Desta maneira, comezaron a cuestionar as tecnolox\u00edas clasificadas intrinsecamente como axeitadas. A participaci\u00f3n das persoas usuarias en todo o ciclo do feito tecnol\u00f3xico (e por tanto da maneira de \u201cgobernala\u201d), a intencionalidade do desenvolvemento tecnol\u00f3xico e das tecnolox\u00edas concretas desenvolvidas (a\u00ednda que poidan ter un bo uso en casos concretos, dificilmente poden por si mesmas fuxir do modelo de desenvolvemento no que e para o cal foron desenvolvidas), as\u00ed coma o cuestionamento da neutralidade intr\u00ednseca da tecnolox\u00eda (vincul\u00e1ndoa xa claramente a elementos como pol\u00edtica i \u00e9tica, mentres se recupera o pensamento a este respecto de autores como Habermas ou m\u00e1is modernos coma Ram\u00f3n Queralt\u00f3 , definen o cami\u00f1o que est\u00e1 tomando o enfoque de 'Tecnolox\u00eda para o Desenvolvemento Humano (TpDH)'.\nAdemais, organizaci\u00f3ns coma practicalaction.org (creada inicialmente polo propio E.F. Schumacher) est\u00e1n a falar fai tempo de xustiza tecnol\u00f3xica. Tam\u00e9n se fala de tecnolox\u00edas para a liberdade e, vinculado co paradigma do Desenvolvemento Humano que est\u00e1 comezando a impo\u00f1erse, de tecnolox\u00edas para a emancipaci\u00f3n.\nO cuestionamento da neutralidade da tecnolox\u00eda e a s\u00faa finalidade ten que ver co cuestionamento da neutralidade da propia ciencia (que \u00e9 a que sustenta o avance tecnol\u00f3xico). Os diversos \u00e1mbitos de aplicaci\u00f3n desta TpDH son similares aos da propia tecnolox\u00eda adecuada, pero \u00e9 ese elemento profundo de vinculaci\u00f3n da tecnolox\u00eda ao contexto de desenvolvemento (definido de forma clave por elementos pol\u00edticos e de valores do mesmo) o que diferencia este concepto do inicialmente proposto como Tecnolox\u00edas Apropiadas. Existen traballos comparando distintos elementos dos diversos conceptos mencionados.\nExemplos e sostibilidade.\nCaracter\u00edsticas tales coma o baixo custo, a baixa utilizaci\u00f3n de combustibles f\u00f3siles ou o uso de recursos dispo\u00f1ibles localmente poden representar vantaxes en termos da sustentabilidade. Por estas raz\u00f3ns, estas tecnolox\u00edas son \u00e1s veces usadas e promovidas polos partidarios da sostibilidade e da tecnolox\u00eda alternativa.\nConstruci\u00f3n.\nO adobe (inclu\u00edda a variaci\u00f3n chamada Super Adobe), a terra embutida ou o ladrillo holand\u00e9s poden considerarse como tecnolox\u00edas axeitadas para moitos dos pa\u00edses en v\u00edas de desenvolvemento, dado que usan materiais que est\u00e1n amplamente dispo\u00f1ibles de forma local e son relativamente baratos. Debe terse en conta o contexto local como, por exemplo, cos ladrillos de barro que poden non resultar duradeiros nunha zona de grandes choivas (a\u00ednda que para corrixir isto pode utilizarse un tellado grande e a estabilizaci\u00f3n con cemento), e se os materiais non son facilmente conseguibles, o m\u00e9todo pode ser inadecuado. Outras formas de construci\u00f3n natural poden considerarse tecnolox\u00edas axeitadas, a\u00ednda que en moitos casos pode que fagan m\u00e1is \u00e9nfase na s\u00faa sostibilidade que no seu custo ou idoneidade.\nA organizaci\u00f3n Arquitectura para a Humanidade incorpora tam\u00e9n os principios da tecnolox\u00eda adecuada, adic\u00e1ndose a atender as necesidades das poboaci\u00f3ns empobrecidas e afectadas por desastres.\nEnerx\u00eda.\nAs tecnolox\u00edas enerx\u00e9ticas \"adecuadas\" son especialmente id\u00f3neas para as necesidades a pequena escala e/ou de zonas illadas. En todo caso hai que ter en conta o alto investimento en capital.\nA electricidade pode subministrarse desde paneis solares (que son caros inicialmente, pero sinxelos), mu\u00ed\u00f1os de vento ou instalaci\u00f3ns microhidr\u00e1ulicas, con almacenamento da enerx\u00eda en bater\u00edas.\nO biobutanol, biodi\u00e9sel e directamente o aceite vexetal poden resultar axeitados como biocombustibles directos en zonas onde o aceite vexetal est\u00e1 facilmente dispo\u00f1ible e \u00e9 m\u00e1is barato que os combustibles f\u00f3siles.\nUn xerador (funcionando a base de biocombustibles) pode funcionar de forma m\u00e1is eficiente se \u00e9 combinado con bater\u00edas e cun inversor; isto incrementa significativamente o custo en capital pero reduce os custos de funcionamento, e pode representar potencialmente unha opci\u00f3n m\u00e1is barata que a e\u00f3lica, a solar e a micro-hidr\u00e1ulica.\nO biog\u00e1s \u00e9 outra fonte potencial de enerx\u00eda, especialmente onde haxa unha subministraci\u00f3n abundante de residuos org\u00e1nicos.\nO termo tecnolox\u00eda enerx\u00e9tica branda foi acu\u00f1ado por Amory Lovins para describir as enerx\u00edas renovables axeitadas.\nA Fundaci\u00f3n Ilumina el Mundo utiliza luces led brancas e fontes de enerx\u00eda renovable como paneis solares para proporcionar alumeado a poboaci\u00f3ns empobrecidas en zonas afastadas, representando vantaxes significativas comparadas coas l\u00e1mpadas de queroseno \u00e1s que substit\u00faen.\nA l\u00e1mpada de botella segura \u00e9 unha l\u00e1mpada de queroseno m\u00e1is segura dese\u00f1ada en Sri Lanka. A s\u00faa maior seguridade consiste nunha tapa de metal enroscable, e d\u00faas extensi\u00f3ns planas nos lados que preve\u00f1en que rode se \u00e9 envorcada.\nVentilaci\u00f3n e aire acondicionado.\nA ventilaci\u00f3n natural pode crearse a base de realizar reixas na parte superior do edificio para permitir ao aire c\u00e1lido ascender por convecci\u00f3n e escapar ao exterior, mentres que o aire fr\u00edo \u00e9 incorporado a trav\u00e9s doutras reixas nas partes baixas.\nA cheminea solar a mi\u00fado denominada como \"cheminea t\u00e9rmica\" mellora esta ventilaci\u00f3n natural mediante o uso da convecci\u00f3n do aire quentado por enerx\u00eda solar pasiva. Para maximizar o efecto de refrixeraci\u00f3n, o aire entrante pode ser conducido a trav\u00e9s de condutos subterr\u00e1neos previamente \u00e1 s\u00faa entrada ao edificio.\nUn captador de vento (Badgir; \u0628\u0627\u062f\u06af\u06cc\u0631) \u00e9 un dispositivo arquitect\u00f3nico iraniano usado durante s\u00e9culos para crear ventilaci\u00f3n natural nos edificios. Desco\u00f1\u00e9cese quen inventou o captador de vento, pero a\u00ednda pode verse en moitos pa\u00edses hoxe en d\u00eda. Os captadores de vento poden ter varios dese\u00f1os, como os unidireccionais, bidireccionais e os multidireccionais.\nA torre fr\u00eda con corrente descendente pasiva pode utilizarse en climas \u00e1ridos e calorosos para proporcionar dun xeito sostible aire acondicionado. A auga \u00e9 evaporada no alto da torre, a base de buratos de refrixeraci\u00f3n por evaporaci\u00f3n ou mediante auga. A evaporaci\u00f3n refrixera o aire entrante, causando un descenso de aire fresco que reduce a temperatura no interior do edificio.\nCoci\u00f1a.\nSegundo os seus partidarios, a Tecnolox\u00eda Adecuada pode reducir amplamente as tarefas de preparar comida, en comparaci\u00f3n cos m\u00e9todos tradicionais, \u00e1 vez que segue sendo moito m\u00e1is sinxela e econ\u00f3mica que os procesos usados nos pa\u00edses occidentais. Isto reflicte o concepto de E. F. Schumacher de \"tecnolox\u00eda intermedia\", \u00e9 dicir, a tecnolox\u00eda que \u00e9 significativamente m\u00e1is eficaz e cara que os m\u00e9todos tradicionais, pero que \u00e9 a\u00ednda en orde de magnitude (10 veces) m\u00e1is barata que a tecnolox\u00eda do mundo desenvolvido. Alg\u00fans exemplos clave son o descascarillador de cacahuetes Malian, a m\u00e1quina descascarilladora fonio, e o mu\u00ed\u00f1o batedor desapantallado.\nO refrixerador bote en bote \u00e9 un invento africano que mant\u00e9n o fr\u00edo sen electricidade. Facilita a conservaci\u00f3n dos alimentos e a produci\u00f3n de fr\u00edo do xeito m\u00e1is prolongado posible. Isto pode resultar nun gran beneficio para as familias que o empregan. Por exemplo, dise que as mozas que ti\u00f1an que vender produtos frescos perecedoiros poden agora, en troques, iren \u00e1 escola, dado que lles \u00e9 menos urxente vender os seus produtos antes de que se derramen.\nAs coci\u00f1as sen fumes e aforradoras de le\u00f1a prometen maiores eficiencias e menos fume, resultando un aforro en tempo e traballo, reduc\u00edndose a deforestaci\u00f3n e con beneficios significativos para a sa\u00fade. As Briquettes poden converter os residuos org\u00e1nicos en combustibles, aforrando di\u00f1eiro e/ou tempo de recolecci\u00f3n, preservando as\u00ed os bosques.\nAs coci\u00f1as solares son axeitadas para varias situaci\u00f3ns, en funci\u00f3n do clima e do estilo de coci\u00f1ado.\nO fog\u00f3ns foguete melloran a eficiencia enerx\u00e9tica e reducen a contaminaci\u00f3n do aire no interior.\nCoidados da Sa\u00fade.\nO incubador de cambio de fase, desenvolvido a finais dos 1990, representa unha tecnolox\u00eda de baixo custo para incubar mostras microbianas por parte do persoal sanitario.\nN\u00f3tese que moitas tecnolox\u00edas adecuadas benefician a sa\u00fade p\u00fablica, en especial ao proporcionaren saneamento e auga de beber segura. A refrixeraci\u00f3n pode supo\u00f1er tam\u00e9n beneficios sanitarios (isto disc\u00fatese nos par\u00e1grafos a continuaci\u00f3n).\nA perna Jaipur foi desenvolvida polo Dr. P.K. Sethi e Masterji Ram Chander en 1968 como unha perna prot\u00e9sica econ\u00f3mica para as v\u00edtimas de explosi\u00f3ns de minas terrestres.\nAuga: abastecemento e saneamento.\nA Tecnolox\u00eda adecuada para a subministraci\u00f3n de auga incl\u00fae o rodete de auga hippo, que permite carrexar m\u00e1is auga con menos esforzo, a recolecci\u00f3n de auga de chuvia (que require un m\u00e9todo axeitado de almacenamento, especialmente en \u00e1reas con estaci\u00f3ns secas marcadas) e a recolecci\u00f3n de n\u00e9boa, id\u00f3nea para zonas onde abundan as br\u00e9temas a\u00ednda que escasee a chuvia.\nA bomba de xogos redonda, desenvolvida e utilizada no sur de \u00c1frica, aproveita a enerx\u00eda dos nenos e as nenas ao xogaren para bombear auga, a\u00ednda que o seu custo de milleiros de d\u00f3lares non permite considerala unha opci\u00f3n de baixo custo.\nAs bombas manuais e bombas a pedais son m\u00e1is axeitadas ao mundo en v\u00edas de desenvolvemento c\u00e1s bombas a motor, polo xeral, e poden proporcionar auga de mellor calidade con menos tempo de transporte c\u00e1s fontes de augas superficiais; non obstante, mesmo as bombas manuais dan problemas a mi\u00fado, fallando e caendo en desuso debido \u00e1 falta de mantemento. As bombas a pedais para a irrigaci\u00f3n dom\u00e9stica son amplamente distribu\u00eddas na actualidade nos pa\u00edses en v\u00edas de desenvolvemento. O principio de Mantemento e operaci\u00f3n a nivel local \u00e9 importante para as bombas manuais, pero pode resultar dif\u00edcil na s\u00faa aplicaci\u00f3n.\nTratamento de augas.\nA auga, xeralmente, precisa de tratamentos antes de ser utilizada, en funci\u00f3n da fonte e do uso desexado (con elevados requirimentos para a auga potable). A calidade da auga das conexi\u00f3ns dom\u00e9sticas e das augas comunitarias apunta a que nos pa\u00edses de baixos ingresos non \u00e9 fiable para o consumo humano directo. A auga extra\u00edda directamente desde as augas superficiais e a extra\u00edda a man dos pozos superficiais case sempre require tratamento.\nAs opci\u00f3ns da Tecnolox\u00eda adecuada para o tratamento de augas incl\u00faen os dese\u00f1os, tanto a escala comunitaria como \u00e1 escala dom\u00e9stica, do lugar de uso.\nO modo m\u00e1is fiable de matar os axentes pat\u00f3xenos microbianos \u00e9 quentar a auga at\u00e9 que ferva. Outras t\u00e9cnicas, que var\u00edan desde a filtraci\u00f3n, a desinfecci\u00f3n qu\u00edmica ou a exposici\u00f3n a radiaci\u00f3ns ultravioleta (inclu\u00edndo os UV solares) te\u00f1en demostrado, nunha serie de ensaios aleatorios controlados, reduciren significativamente os niveis de enfermidades transmitidas a trav\u00e9s da auga en pa\u00edses de baixos ingresos.\nAo longo da pasada d\u00e9cada emprendeuse un n\u00famero crecente de estudos de campo para determinar o efecto das medidas no lugar de uso para reducir as enfermidades transmitidas pola auga. A capacidade das opci\u00f3ns no lugar de uso para reducir as enfermidades est\u00e1 en funci\u00f3n tanto da s\u00faa capacidade para eliminar os pat\u00f3xenos microbianos, se son correctamente aplicadas, como dos factores sociais tales como a facilidade de uso e a s\u00faa adecuaci\u00f3n cultural. Estas tecnolox\u00edas poden xerar maiores (ou menores) beneficios para a sa\u00fade dos que os resultados da eliminaci\u00f3n microbiana baseada en ensaios de laboratorio puideran suxerir.\nA prioridade actual do sector partidario dos tratamentos no lugar de utilizaci\u00f3n \u00e9 alcanzar a un n\u00famero elevado de persoas usuarias de baixos ingresos sobre unha base sostible. Poucas medidas de lugar de utilizaci\u00f3n te\u00f1en acadado unha escala significativa, a\u00ednda que os esforzos para promovelas e a distribuci\u00f3n comercial destes produtos no mundo empobrecido s\u00f3 te\u00f1en sido desenvolvidas durante escasos anos.\nPor outra parte, os tratamentos de auga a pequena escala est\u00e1n alcanzando a fracci\u00f3ns importantes da poboaci\u00f3n dos pa\u00edses de baixos ingresos, especialmente no Sur e o Sueste de Asia, en forma de quioscos de tratamento de augas (tam\u00e9n co\u00f1ecidos como estaci\u00f3ns de recarga de auga ou produtores de auga empaquetada). Namentres que o control de calidade e a s\u00faa certificaci\u00f3n nestes lugares pode ser variada, as tecnolox\u00edas sofisticadas (tales como a filtraci\u00f3n de part\u00edculas multietapa, a irradiaci\u00f3n UV, a ozonizaci\u00f3n ou a filtraci\u00f3n mediante membrana) apl\u00edcanse con frecuencia crecente. Estas micro-empresas son capaces de vender auga a prezos extremadamente baixos, con regulaci\u00f3ns gobernamentais en aumento. O seguimento inicial da calidade da auga vendida est\u00e1 sendo alentado.\nAlg\u00fans exemplos de procesos de tratamento espec\u00edficos, aplicados tanto a nivel dom\u00e9stico como a nivel comunitario, son:\nTransporte.\nA cadeira de rodas remu\u00ed\u00f1o proporciona mobilidade \u00e1s persoas de mobilidade reducida que non poden permitirse as custosas cadeiras de rodas empregadas nos pa\u00edses desenvolvidos.\nA bicicleta proporciona transporte de tracci\u00f3n humana para todos os prop\u00f3sitos, a un custo menor para as s\u00faas propietarias e os seus propietarios que os veh\u00edculos motorizados, con moitos beneficios fronte ao cami\u00f1ar."}
{"id": "308767", "revid": "10599", "url": "https://gl.wikipedia.org/wiki?curid=308767", "title": "Venres de Concilio", "text": ""}
{"id": "308768", "revid": "98629", "url": "https://gl.wikipedia.org/wiki?curid=308768", "title": "Arquitectura en pipeline", "text": "A arquitectura en pipeline (tam\u00e9n denominada \"arquitectura pipe &amp; filter\" e \u00e1s veces \"arquitectura baseada en compo\u00f1entes\") \u00e9 un termo pertencente \u00e1 enxe\u00f1ar\u00eda de software que define a estrutura dun sistema software como unha cadea de elementos de procesamento ordenados de tal maneira que a sa\u00edda de cada elemento \u00e9 a entrada do seguinte . Apl\u00edcase na construci\u00f3n de sistemas software adicados ao procesado de informaci\u00f3n, onde a entrada \u00e9 procesada en diferentes etapas para producir a sa\u00edda desexada.\nA arquitectura en pipeline prop\u00f3n a divisi\u00f3n do traballo ou funcionalidade global dun sistema en pasos ou tarefas independentes, cada unha das cales ser\u00e1 realizada por un compo\u00f1ente diferente chamado filtro (\"filter\"). As etapas-compo\u00f1entes ser\u00e1n conectadas mediante canles (\"pipes\") polos que os datos pasan dun compo\u00f1ente a outro. Esta estruturaci\u00f3n permite paralelizar a execuci\u00f3n dun sistema, dado que cada filtro pode executarse nun f\u00edo ou proceso independente, que \u00e1 su vez favorece o reuso do compo\u00f1ente. As\u00ed mesmo, non \u00e9 necesario agardar a que se remate de procesar unha petici\u00f3n, xa que en canto o primeiro filtro queda libre e pasa os datos ao segundo, est\u00e1 en disposici\u00f3n de comezar a procesar unha nova petici\u00f3n.\nA denominaci\u00f3n anglosaxoa \"pipeline\" quere dicir en galego\"tubaxe\", en alusi\u00f3n directa a como a auga circula por tubaxes ou tubos nas casas e cidades. Nesta met\u00e1fora, a auga representa a ser a informaci\u00f3n e as tubaxes, os procesos polos que pasa.\nAntecedentes hist\u00f3ricos.\nA arquitectura en pipeline adoita encadrarse dentro das chamadas arquitecturas de fluxo de datos. \u00c9 sen d\u00fabida algunha o estilo que se definiu m\u00e1is cedo e o que pode identificarse topol\u00f3xica, procesual e taxonomicamente con menor ambig\u00fcidade. Xurdiu na d\u00e9cada dos 70, cando se crearon os primeiros comandos Unix, para controlar fluxos de datos entre diferentes elementos software. Formalmente, relaci\u00f3nase coas redes de proceso descritas por Kahn en torno a 1974, e cos procesos secuenciais comunicantes (CSP) ideados por Tony Hoare catro anos m\u00e1is tarde.\nPrevaleceu o nome de tubaxes-filtros por m\u00e1is que se sabe moi ben que os chamados filtros non realizan forzosamente tarefas de filtrado, como poden ser a eliminaci\u00f3n de campos ou rexistros, sen\u00f3n que executan formas variables de transformaci\u00f3n, unha das cales pode ser de filtrado. Historicamente, os primeiros compiladores de tubaxes-filtros operaban conforme a un estilo de tubaxe e filtro bastante puro, en ocasi\u00f3ns en variantes de proceso por lotes. A medida que os compiladores se tornaron m\u00e1is sofisticados, f\u00f3ronse engadindo elementos tales como t\u00e1boas ou s\u00edmbolos, xeralmente compartidas por varios filtros.\nO engadido de formas intermedias de representaci\u00f3n, gram\u00e1ticas de atributo, \u00e1rbores de reco\u00f1ecemento de atributos, compilaci\u00f3ns converxentes a formatos intermedios e outras compilaci\u00f3ns e engadidos, foron facendo que o modelo chegara a ser inadecuado para representar certos procesos, sendo preferible optar por outros estilos, como o de arquitectura en repositorio.\nCaracter\u00edsticas e aplicabilidade.\nA arquitectura en pipeline modela a funcionalidade dun sistema software como unha serie de transformaci\u00f3ns sobre un fluxo de datos, nun proceso comprendido por varias fases secuenciais, sendo entrada de cada unha a sa\u00edda da anterior, con almacenamento temporal de datos ou \"buffering\" entre os procesos adxuntos. Os filtros non precisan co\u00f1ecer o funcionamento dos seus veci\u00f1os, unicamente se preocupan da s\u00faa entrada e sa\u00edda. Neste sentido, esta arquitectura \u00e9 similar a arquitectura en capas, coa diferenza de que na arquitectura en pipeline o cami\u00f1o de sa\u00edda \u00e9 diferente ao de entrada.\n\u00c9 unha arquitectura popular que, debido \u00e1 s\u00faa simplicidade e \u00e1 s\u00faa facilidade para representar procesos secuenciais no mundo real, resulta moi apropiada para formalizar o dese\u00f1o arquitect\u00f3nico de sistemas que dan soporte a eses procesos de negocio. O sistema se percibe como unha serie de transformaci\u00f3ns sobre sucesivas versi\u00f3ns dos datos de entrada. Os datos entran \u00f3 sistema por un extremo, avanzan a trav\u00e9s dos compo\u00f1entes, e saen polo extremo oposto. As\u00ed, esta arquitectura \u00fasase principalmente cando se pode especificar a secuencia de transformaci\u00f3n ou tratamento da informaci\u00f3n recibida nun n\u00famero co\u00f1ecido de pasos, cando non se require unha resposta as\u00edncrona de cada paso, e cando se busca que todos os compo\u00f1entes situados \"corrente abaixo\" sexan capaces de inspeccionar e actuar sobre os datos que ve\u00f1en de \"corrente arriba\" (pero non ao rev\u00e9s).\nPor exemplo, un \"Order Processing Pipeline\" proporciona unha secuencia de pasos necesaria para procesar as compras dun sitio web. No primeiro paso obter\u00edase a informaci\u00f3n de produto da base de datos do cat\u00e1logo. No segundo, procesar\u00edase a direcci\u00f3n do comprador. No seguinte, resolver\u00edase a modalidade de pago. Noutro posterior confeccionar\u00edase a factura, e no \u00faltimo realizar\u00edase o env\u00edo. Cada etapa do fluxo representa unha tarefa.\nPola contra, un sistema de procesado ou transformaci\u00f3n de fluxos de datos de entrada que se modela como un \u00fanico compo\u00f1ente no canto de como un pipeline ser\u00e1 m\u00e1is dif\u00edcil de se constru\u00edr de xeito colaborativo nun equipo de desenvolvedores, ademais de agrupar artificialmente tarefas que se descompo\u00f1en de xeito natural en varias etapas de procesamento. M\u00e1is importante, cambios nos requirimentos dalgunha das tarefas, ou a aparici\u00f3n ou desaparici\u00f3n de etapas obrigar\u00edan a modificar o compo\u00f1ente completo.\nVantaxes.\nEn funci\u00f3n das s\u00faas caracter\u00edsticas, a arquitectura en pipeline presenta as seguintes fortalezas:\nInconvenientes.\nA arquitectura en pipeline tam\u00e9n presenta unha serie de debilidades:\nExemplos de uso.\nUso de pipelines en sistemas *NIX.\nEn sistemas UNIX, GNU/Linux e compatibles, denom\u00ednanse pipelines \u00e1s utilidades que permiten ligar dinamicamente a execuci\u00f3n de pequenas aplicaci\u00f3ns ou comandos para realizar tarefas complexas. En concreto, neste contexto unha pipeline \u00e9 unha redirecci\u00f3n da sa\u00edda est\u00e1ndar dun programa \u00e1 entrada est\u00e1ndar doutro programa, de xeito que nos permite enlazar a sa\u00edda dun comando como entrada doutro. Esta ligaz\u00f3n ac\u00e1dase usando o s\u00edmbolo : | (pipe) .\nPor exemplo, se escribimos:codice_1a sa\u00edda do codice_2 \u00e9 tomada como entrada polo codice_3, que a utiliza, e \u00e1 s\u00faa vez a sa\u00edda deste \u00e9 tomada polo codice_4 como entrada. Deste xeito, poderiamos ler un arquivo paxinado escribindo: codice_5Tam\u00e9n poderiamos usar o mesmo comando codice_6 para descargar o contido do arquivo \u00e1 sa\u00edda est\u00e1ndar, e simultaneamente o comando codice_7 para realizar a procura dunha palabra (por exemplo, \"palabra\") nese contido, e finalmente amosar os resultados ordenados alfab\u00e9ticamente co comando codice_8:codice_9\nUso de pipelines nun compilador.\nUnha das tarefas de procesado onde \u00e9 habitual empregar unha estrutura baseada en pipelines \u00e9 no dese\u00f1o dun compilador de c\u00f3digo fonte.\nAs t\u00e1boa seguinte mostra os diferentes filtros que compo\u00f1en un compilador e a funci\u00f3n que te\u00f1en: \nOutro caso t\u00edpico \u00e9 o tratamento de documentos XML como refacho en SAX, certos mecanismos determinados motores de servidores de bases de datos."}
{"id": "308772", "revid": "22795", "url": "https://gl.wikipedia.org/wiki?curid=308772", "title": "Arecales", "text": ""}
{"id": "308773", "revid": "89787", "url": "https://gl.wikipedia.org/wiki?curid=308773", "title": "Eucromatina", "text": "A eucromatina \u00e9 unha forma de cromatina que s\u00f3 est\u00e1 lixeiramente empaquetada, que cont\u00e9n unha gran concentraci\u00f3n de xenes, e est\u00e1 xeralmente (pero non sempre) en activa transcrici\u00f3n. Comprende a porci\u00f3n menos condensada da cromatina e que se tingue menos con colorantes vista ao microscopio; a outra porci\u00f3n, m\u00e1is condensada e tinguida, denom\u00ednase heterocromatina. Secuenciouse o 99% do xenoma humano eucrom\u00e1tico.\nEstrutura.\nA estrutura da cromatina lembra a un colar de perlas despregado, no que cada unha das part\u00edculas grosas (\"perlas\") do colar son nucleosomas. Os nucleosomas constan de oito prote\u00ednas histonas, e arredor deste conxunto enr\u00f3lanse unhas 147 pares de bases do ADN, dando d\u00faas voltas e continuando ata o seguinte nucleosoma. Na eucromatina o empaquetamento \u00e9 escaso, polo que o ADN \u00e9 accesible a encimas e factores proteicos. As histonas do nucleosoma pos\u00faen unha \"cola\", que pode sufrir diversas variaci\u00f3ns, e crese que estas variaci\u00f3ns act\u00faan como \"interruptores de control mestres\", que determinan o arranxo que vai adoptar a cromatina. En concreto, crese que a presenza de dunha lisina 4 metilada nas colas da histonas funciona como un marcador xeral para a eucromatina.\nAparencia.\nEn xeral, a eucromatina ten un aspecto m\u00e1is claro no n\u00facleo tinguido visto ao microscopio, a diferenza da heterocromatina, que \u00e9 m\u00e1is escura. Esta cor m\u00e1is clara d\u00e9bese \u00e1 estrutura pouco compacta da eucromatina. A estrutura b\u00e1sica da eucromatina \u00e9 unha fibra de 10\u00a0nm solta e alongada. Crese que a heterocromatina evolucionou a partir da eucromatina a medida que evolucionou o n\u00facleo, posiblemente como un mecanismo para manexar un tama\u00f1o xen\u00f3mico moi aumentado.\nFunci\u00f3n.\nA eucromatina participa na transcrici\u00f3n activa do ADN a produtos de ARNm. A s\u00faa estrutura despregada permite que as prote\u00ednas reguladoras de xenes e os complexos da ARN polimerase se unan \u00e1 secuencia de ADN, o cal pode despois iniciar o proceso de transcrici\u00f3n. Non toda a eucromatina se transcribe necesariamente, pero en xeral a que non o fai \u00e9 transformada en heterocromatina para protexer os xenes que non se usan. A autorradiograf\u00eda de c\u00e9lulas incubadas con nucle\u00f3tidos radioactivos precursores do ADN indica que a maior parte da radioactividade queda asociada \u00e1 eucromatina, o que indica que as zonas eucrom\u00e1t\u00ednicas son os lugares de transcrici\u00f3n do ARN. Hai tam\u00e9n unha correlaci\u00f3n entre o grao de actividade dunha c\u00e9lula e a cantidade de eucromatina do seu n\u00facleo. Crese que a c\u00e9lula utiliza a transformaci\u00f3n da eucromatina en heterocromatina e viceversa como un m\u00e9todo de control da expresi\u00f3n x\u00e9nica e da replicaci\u00f3n, xa que eses procesos son diferentes cando a cromatina est\u00e1 moi compactada, o que se co\u00f1ece como hip\u00f3tese da accesibilidade. Un exemplo de eucromatina constitutiva, que sempre est\u00e1 activa \u00e9 a que codifica os chamados xenes de mantemento (\"housekeeping genes\"), que codifican as prote\u00ednas necesarias para as funci\u00f3ns b\u00e1sicas para a supervivencia da c\u00e9lula."}
{"id": "308774", "revid": "1131", "url": "https://gl.wikipedia.org/wiki?curid=308774", "title": "Central nuclear de Vandell\u00f2s", "text": "A central nuclear de Vandell\u00f2s \u00e9 unha central nuclear espa\u00f1ola situada no termo municipal de Vandell\u00f2s i l'Hospitalet de l'Infant, na provincia de Tarragona. Inicialmente constaba de dous reactores: Vandell\u00f2s I e Vandell\u00f2s II, dos cales o primeiro foi clausurado en 1989 despois dun incendio nunha das turbinas e at\u00f3pase en proceso de desmantelamento.\nVandell\u00f2s I.\nVandell\u00f2s I achegaba 480 MW de potencia, conectados \u00e1 rede el\u00e9ctrica o 6 de marzo de 1972. Constaba dun reactor de tipo GCR (grafito-uranio natural) e refrixerada por gas, o \u00fanico deste tipo constru\u00eddo en Espa\u00f1a. Era propiedade da compa\u00f1\u00eda Hispano-Francesa de Enerx\u00eda Nuclear, S. A. (HIFRENSA), e durante os seus 17 anos de actividade xerou un total de 55.647 GWh.\nIncidentes e desmantelamento.\nO 19 de outubro de 1989 declarouse un incendio na zona de turbinas, cualificado a posteriori como incidente de nivel 3 na escala INES (\"incidente importante\"), \u00e9 dicir, non provocou emisi\u00f3n de radioactividade ao exterior. O elevado custo das medidas esixidas polo organismo regulador espa\u00f1ol, o Consello de Seguridade Nuclear, para corrixir as irregularidades detectadas fixeron que a empresa explotadora decidise o seu peche definitivo.\nNa actualidade a central at\u00f3pase parcialmente desmantelada, encontr\u00e1ndose na denominada fase 2. Durante a primeira fase (1991-1997) realizouse a descarga do reactor e a evacuaci\u00f3n de combustible gastado, o acondicionamento dos residuos de operaci\u00f3n e a extracci\u00f3n e preacondicionamento dos residuos depositados nos silos de grafito. Ademais, realiz\u00e1ronse algunhas desmontaxes convencionais como as dos dep\u00f3sitos de di\u00f3xido de carbono e os grupos turboalternadores principais.\nA segunda fase desenv\u00f3lvese xa unicamente baixo a autoridade de Enresa, que pasou a ser a propietaria das instalaci\u00f3ns. Nesta segunda fase, desmantel\u00e1ronse todas as estruturas, sistemas e compo\u00f1entes ag\u00e1s o caix\u00f3n do reactor, liberando a maior parte da localizaci\u00f3n e mantendo o resto como zona regulamentada, co caix\u00f3n do reactor confinado e cuberto por unha estrutura de protecci\u00f3n de intemperie de nova construci\u00f3n. O caix\u00f3n do reactor, que \u00e9 agora a \u00fanica estrutura que queda en p\u00e9, e que incl\u00fae o reactor, xa descargado, xunto \u00e1s s\u00faas estruturas internas e sistemas de control foron preparados para pasar a un estado de espera e decaemento denominado fase de latencia. Este proceso durar\u00e1 25 anos. A fase de latencia comezou en 2003, polo que en 2028 se proceder\u00e1 ao executar o nivel 3, que consiste no desmantelamento do caix\u00f3n do reactor para liberar totalmente a localizaci\u00f3n. Durante o per\u00edodo de latencia o caix\u00f3n permanecer\u00e1 encerrado nun revestimento, realizado en aceiro galvanizado, que queda separado 1,5 metros do caix\u00f3n, arranca na cota +16 e el\u00e9vase 6 metros por enriba da lousa do caix\u00f3n, na cota +63, onde se colocou unha cuberta. O peso desta estrutura \u00e9 de 350 toneladas e est\u00e1 dese\u00f1ada para aguantar refachos de ventos a m\u00e1is de 200\u00a0km/h e precipitaci\u00f3ns de 140 l/m\u00b2.\nVandell\u00f2s II.\nComezada a constru\u00edr en 1981 pola construtora Copisa, alcanzou a s\u00faa operatividade comercial en 1988. \u00c9 unha central do tipo PWR (reactor de auga lixeira presurizada). A s\u00faa potencia t\u00e9rmica \u00e9 de 2.912 MWt e a s\u00faa potencia el\u00e9ctrica, de 1.087 MWe. A propiedade \u00e9 compartida, sendo un 72% de Endesa e un 28% de Iberdrola.\nIncidentes.\nO 1 de xu\u00f1o de 2007 os problemas de corrosi\u00f3n detectados (agosto de 2004) no sistema de refrixeraci\u00f3n de Vandell\u00f2s II foron clasificados como incidente de nivel 2. Por iso en agosto de 2006 a central foi sancionada con 1,6 mill\u00f3ns de euros. A ra\u00edz do incidente Endesa e Iberdrola, propietarias da instalaci\u00f3n, iniciaron as obras dun sistema alternativo de refrixeraci\u00f3n, con auga doce.\nO 24 de agosto de [[2008]] produciuse un incendio (que durou menos de 2 horas) no edificio de turbinas debido a un fallo no interruptor de xeraci\u00f3n do turboalternador \u00e1s 8:49, que produciu a parada autom\u00e1tica do reactor e polo tanto a s\u00faa desconexi\u00f3n da rede. O incidente non tivo ningunha consecuencia radiol\u00f3xica e os sistemas de seguridade actuaron correctamente segundo o seu dese\u00f1o, polo que o suceso se categorizar como Nivel 0 na [[escala INES]]. Debido a que o incendio durou m\u00e1is de 10 minutos activouse a prealerta de emerxencia do Plan de Emerxencia Interior (PEI) activ\u00e1ndose polo tanto o Plan de Emerxencia Nuclear de Tarragona (PENTA) en situaci\u00f3n 0.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Centrais nucleares de Espa\u00f1a|Vandellos]]\n[[Categor\u00eda:Vandell\u00f2s i l'Hospitalet de l'Infant]]"}
{"id": "308775", "revid": "89787", "url": "https://gl.wikipedia.org/wiki?curid=308775", "title": "Arquitectura en repositorio", "text": "A arquitectura en repositorio \u00e9 un modelo estrutural para sistemas inform\u00e1ticos no que se dese\u00f1a un compo\u00f1ente central, encargado do almacenamento da informaci\u00f3n relevante para o funcionamento global do sistema, e unha serie de compo\u00f1entes perif\u00e9ricos, que implementan os servizos do sistema apoi\u00e1ndose no uso do compo\u00f1ente central, que recibe o nome de \"repositorio\". Este modelo empr\u00e9gase habitualmente en aplicaci\u00f3ns onde un ou varios compo\u00f1entes xeran datos que outros compo\u00f1entes queren consumir, e nos que non se quere establecer comunicaci\u00f3n expl\u00edcita nin directa entre os produtores e os consumidores de informaci\u00f3n. Exemplos de sistemas nos que esta arquitectura adoita aparecer son sistemas de control, sistemas de informaci\u00f3n administrativa e sistemas en contornas interactivas.\nCaracter\u00edsticas.\nA arquitectura en repositorio organiza os compo\u00f1entes do sistema en dous tipos de elementos:\nEste modelado e estruturaci\u00f3n do sistema arredor do repositorio de informaci\u00f3n require dunha visi\u00f3n do sistema centrada na informaci\u00f3n, e permite modelar facilmente sistemas onde a aparici\u00f3n, desaparici\u00f3n ou cambio na informaci\u00f3n \u00e9 a orixinadora de acci\u00f3ns por parte dos compo\u00f1entes que acceden ao repositorio.\nVantaxes.\nAs principais vantaxes da arquitectura en repositorio son as seguintes:\nInconvenientes.\nOs principais inconvenientes da arquitectura en repositorio son os seguintes: \nVariantes e usos.\nNunha arquitectura en repositorio, o almac\u00e9n de datos pode comportarse de d\u00faas maneiras diferentes:\nA interacci\u00f3n entre o repositorio e os demais compo\u00f1entes tam\u00e9n \u00e9 variable, xa que a entrada dos datos \u00e9 seleccionada polos compo\u00f1entes e pode que o estado dos datos do repositorio seleccione o proceso a executar.\nSistemas baseados no co\u00f1ecemento.\nUn uso com\u00fan da arquitectura en repositorio consiste en desenvolver sistemas baseados no co\u00f1ecemento (ou sistemas expertos), onde as entidades individuais non son capaces de aproximarse a unha soluci\u00f3n, ou ben esta \u00e9 inviable polo tama\u00f1o do espazo de procura. Este tipo de sistemas constan dos seguintes elementos:\nOs axentes traballan sobre os mesmos datos (os presentes na lousa, sempre actualizados): examinan a lousa, executan cadans\u00faa tarefa e escriben as s\u00faas conclusi\u00f3ns na mesma lousa. Unha vez que un axente escribe as s\u00faas conclusi\u00f3ns na lousa, todos os demais ver\u00e1n os novos datos e traballar\u00e1n sobre estes.."}
{"id": "308776", "revid": "10599", "url": "https://gl.wikipedia.org/wiki?curid=308776", "title": "Escala INES", "text": ""}
{"id": "308777", "revid": "23204", "url": "https://gl.wikipedia.org/wiki?curid=308777", "title": "Dinast\u00eda Pharnavaziana", "text": "Denom\u00ednase dinast\u00eda Pharnavaziana () \u00e1 primeira dinast\u00eda de reis xeorxianos de Kartli preservados pola tradici\u00f3n hist\u00f3rica xeorxiana e que gobernaron, con intervalos, desde o s\u00e9culo III a.C. ao s\u00e9culo II d.C. cando chegou ao poder a dinast\u00eda Ars\u00e1cida.\nHistoria.\nSegundo a cr\u00f3nica altomedieval xeorxiana, \"A vida dos reis xeorxianos\", a dinast\u00eda descende de Parnavaz, o fundador do reino de Iberia, vencedor do tirano Azon, que deixara Alexandre o Grande para gobernar o pa\u00eds. A historia de Pharnavaz non est\u00e1 atestada directamente en fontes de f\u00f3ra de Xeorxia e non existe indicaci\u00f3n contempor\u00e1nea ningunha que demostre que fora o primeiro rei xeorxiano, ademais mesturada con trazos e imaxes de fantas\u00eda, acumulando o Pharnavaz real unha fachada m\u00edtica emerxendo como un modelo de monarca precristi\u00e1n nos anais xeorxianos.\nNon obstante ser a expedici\u00f3n de Alexandre a terras xeorxianas totalmente fabulosa, as evidencias xeorxianas e cl\u00e1sicas suxiren que os reis de Iberia cultivaron relaci\u00f3ns pr\u00f3ximas co Imperio Sel\u00e9ucida, un sucesor helen\u00edstico do imperio de Alexandre, que ti\u00f1a o seu centro en Siria, mesmo \u00e1s veces reco\u00f1ecendo a s\u00faa soberan\u00eda. O fillo de Pharnavaz, Saurmag morreu sen un herdeiro masculino, pasando a dinast\u00eda \u00e1 li\u00f1a feminina por medio do matrimonio da filla de Saurmag con Mirian, sobrevivindo as\u00ed a dinast\u00eda na persoa do fillo de Mirian, Parnadjom pero unha p\u00f3la da dinast\u00eda art\u00e1xida f\u00edxose co trono entre o 90 ao 30 a.C. cando os Pharnavazianos volveron ao poder ata que no s\u00e9culo II coa axuda do rei de Armenia se instalou en Xeorxia a dinast\u00eda Ars\u00e1cida."}
{"id": "308778", "revid": "98629", "url": "https://gl.wikipedia.org/wiki?curid=308778", "title": "Ordenador persoal", "text": "Un ordenador persoal \u00e9 un aparello electr\u00f3nico dese\u00f1ado para un uso variado cuxo tama\u00f1o, capacidade e prezo de venda faino \u00fatil para o usuario. O termo ordenador persoal ven do ingl\u00e9s Personal Computer (PC), que a\u00ednda que no principio era un acr\u00f3nimo co tempo foise utilizando para referirse os ordenadores baseados no sistema operativo Windows.\nOs ordenadores adoitan traer aplicaci\u00f3ns como editores de texto, follas de c\u00e1lculo, navegadores e reprodutores multimedia entre outros mais non est\u00e1n limitados a esas s\u00f3, se non que permiten a instalaci\u00f3n doutras. A maior\u00eda deles poden ser conectados a unha conexi\u00f3n LAN, xa sexa mediante cable ou unha conexi\u00f3n sen f\u00edos. Un ordenador persoal pode facer referencia tanto a ordenadores deescritorio ou port\u00e1til, netbooks ou tablets.\nOs primeiros usuarios dos ordenadores persoais ti\u00f1an que escribir os seus programas para facer algo \u00fatil xa que a maior\u00eda delas non ti\u00f1an sistemas operativos. Os primeiros de ordenadores de m\u00e1is pequeno tama\u00f1o ti\u00f1an que cargar a man a secuencia de arranque e os programas (mediante cintas perforadas e m\u00e1is tarde disquetes). Logo coa chegada das memorias ROM o arranque volveuse moito m\u00e1is r\u00e1pido, xa que o sistema operativo vi\u00f1a dentro desta memoria. Hoxe en d\u00eda, p\u00f3dese acceder facilmente a software comercial, libre e de c\u00f3digo aberto que est\u00e1n xa compilados para poder executalos directamente. O software para estes ordenadores, tanto aplicaci\u00f3ns coma videoxogos, adoitan desenvolverse independentemente do hardware e sistema operativo do equipo e distribu\u00edrse en formato CD mentres que nos dispositivos m\u00f3biles polo xeral ad\u00f3itanse distribu\u00edr mediante unha tenda online.\nDende principios dos anos 90, o sistema operativo de Microsoft e o hardware de Intel predominaron no mercado dos ordenadores persoais, primeiro con MS-DOS e logo con Windows. As principais alternativas a este popular sistema operativo son OS X de Apple e os libres de c\u00f3digo aberto Unix-Like, tales como Ubuntu. AMD pola contra \u00e9 a principal alternativa a Intel.\nSoftware.\nO termo software ref\u00edrese a calquera tipo de programa inform\u00e1tico, procedemento ou documentaci\u00f3n que realiza unha tarefa nun sistema inform\u00e1tico. O termo pode facer referencia \u00f3 software de aplicaci\u00f3n, tales como o procesador de texto que executan tarefas produtivas para os usuarios, \u00f3 software do sistema, tales como sistemas operativos que executan unha interface co hardware do ordenador e crea os servizos necesarios para executar o software de aplicaci\u00f3n e por \u00faltimo o middleware que controla e coordina os sistemas distribu\u00eddos.\nSistemas operativos.\nUn sistema operativo (xeralmente representados coas siglas SO) xestiona os recursos dun ordenador e crea unha interface que permite o usuario acceder \u00f3s recursos de maneira m\u00e1is sinxela. Un sistema operativo procesa os datos do sistema e entrada do usuario, respondendo a esta creando e xestionando as tarefas e recursos internos do sistema coma os servizos e programas. Un sistema operativo executa tarefas b\u00e1sicas, como controlar e reservar memoria, priorizando solicitudes do sistema, control de dispositivos de entrada e sa\u00edda, facilitando a redes de ordenadores e xesti\u00f3n de arquivos.\nOs sistemas operativos m\u00e1is utilizados son Microsoft Windows, OS X, Linux, Solaris e FreeBSD.\nMicrosoft Windows.\nMicrosoft Windows \u00e9 o nome da marca dos sistemas operativos feitos por Microsoft \u00f3 longo dos anos. A primeira vez que se usou esta denominaci\u00f3n foi en novembro de 1985, como un complemento para o MS-DOS en resposta \u00f3 crecente interese en interfaces gr\u00e1ficas de usuario xerado por Apple en 1984 coa sa\u00edda de Macintosh."}
{"id": "308779", "revid": "98629", "url": "https://gl.wikipedia.org/wiki?curid=308779", "title": "Recursividade", "text": "A recursividade, ou recursi\u00f3n, \u00e9 a calidade pola cal un proceso rep\u00edtese a si mesmo dun xeito autosemellante. O termo apl\u00edcase de xeito similar a diversas disciplinas, dende a ling\u00fc\u00edstica \u00e1 l\u00f3xica. A disciplina m\u00e1is salientable na que se aplica a recursividade \u00e9 en matem\u00e1ticas e nas s\u00faas ciencias aplicadas, m\u00e1is prominentemente na ciencia da computaci\u00f3n, na que se refiere a un m\u00e9todo de definir funci\u00f3ns na cal a funci\u00f3n a definir emprega a s\u00faa propia definici\u00f3n. Especificamente, def\u00ednense un n\u00famero potencialmente infinitos de puntos para unha funci\u00f3n utilizando unha expresi\u00f3n finita que pode referirse a outros puntos da funci\u00f3n, sempre que ocorra dun xeito no que non poida suceder unha cadea infinita de referencias.\nDefinici\u00f3n formal.\nEn matem\u00e1ticas e ciencia da computaci\u00f3n, unha serie ou clase de obxectos exhiben un comportamento recursivo se poden definirse coas seguintes d\u00faas propiedades:"}
{"id": "308780", "revid": "12452", "url": "https://gl.wikipedia.org/wiki?curid=308780", "title": "Eulalio, antipapa", "text": ""}
{"id": "308782", "revid": "23204", "url": "https://gl.wikipedia.org/wiki?curid=308782", "title": "Valent\u00ed Fuster", "text": "Valent\u00edn Fuster Carulla, nado en Barcelona o 20 de xaneiro de 1943, marqu\u00e9s de Fuster, foi un cardi\u00f3logo espa\u00f1ol, cun labor investigador centrado nas enfermidades coronarias. Publicou numerosos libros e artigos para prestixiosas revistas cient\u00edficas en todo o mundo, ademais de traballar en importantes hospitais de distintas partes do globo.\nBiograf\u00eda.\nFillo e neto de m\u00e9dicos, estudou os primeiros niveis de educaci\u00f3n nos xesu\u00edtas da s\u00faa cidade natal, e pasou logo \u00e1 Universidade a cursar medicina, onde se licenciou e obtivo o doutoramento en 1967. Pasou dous anos coma interno no Hospital Cl\u00ednico de Barcelona, ata que foi subvencionado pola \"Fundaci\u00f3n Juan March\" para marchar a Escocia a ampliar a s\u00faa formaci\u00f3n. Logo, nos anos 70, marchou para Estados Unidos, onde traballou na Escola M\u00e9dica Mayo de Minnesota durante dez anos, foi profesor do Hospital Monte Sina\u00ed de Nova York dende 1982 e realizou labores docentes na Escola M\u00e9dica de Harvard en Boston, onde foi catedr\u00e1tico desde 1991 ata 1994, nese mesmo ano foi nomeado director do Instituto Cardiovascular do Hospital Monte Sina\u00ed, cargo que compaxina dende 2012 co de Physician-in-Chief do Hospital.\nLabor cient\u00edfico.\nComa cient\u00edfico, o doutor foi nomeado \"Doutor Honoris Causa\" de trinta e tres universidades de prestixio e recibido tres bolsas das m\u00e1is importantes do NIH (National Institutes of Health). Publicou m\u00e1is de novecentos artigos cient\u00edficos en revistas m\u00e9dicas de \u00e1mbito internacional, e dous dos libros m\u00e1is prestixiosos adicados \u00e1 cardiolox\u00eda cl\u00ednica e de investigaci\u00f3n: \"The Heart\" e \"Atherothrombosis and Coronary Artery Disease\". Tam\u00e9n foi nomeado Editor Xefe da prestixiosa revista \"Nature Reviews in Cardiology\". As s\u00faas investigaci\u00f3ns sobre a orixe dos accidentes cardiovasculares, que contribu\u00edron a mellorala prevenci\u00f3n e o tratamento dos infartos d\u00e9ronlle en 1996 o Premio Pr\u00edncipe de Asturias de Investigaci\u00f3n. Cabe destacar que o Dr. Fuster \u00e9 o \u00fanico cardi\u00f3logo que recibiu os m\u00e1ximos galardones de investigaci\u00f3n das catro principais organizaci\u00f3ns internacionais de Cardiolox\u00eda: a Asociaci\u00f3n Americana do Coraz\u00f3n, o Colexio Americano de Cardiolox\u00eda, a Sociedade Europea de Cardiolox\u00eda e a Sociedade Interamericana de Cardiolox\u00eda. En xu\u00f1o de 2011 foi galardoado co Gran Premio Cient\u00edfico do Instituto de Francia, considerado o m\u00e1is importante da cardiolox\u00eda, pola s\u00faa investigaci\u00f3n translacional da enfermidade aterotromb\u00f3tica. En 2013 foi nomeado editor xefe do Journal of the American College of Cardiology, a principal fonte nacional de informaci\u00f3n cl\u00ednica na \u00e1rea da medicina cardiovascular."}
{"id": "308783", "revid": "22570", "url": "https://gl.wikipedia.org/wiki?curid=308783", "title": "Platja de Palma", "text": "Platja de Palma (\"Praia de Palma\" en catal\u00e1n) \u00e9 un dos cinco distritos nos que se divide o termo municipal de Palma de Mallorca.\nBarrios.\nO distrito est\u00e1 formado polos seguintes barrios:"}
{"id": "308784", "revid": "98629", "url": "https://gl.wikipedia.org/wiki?curid=308784", "title": "St John's Town of Dalry", "text": "St. John's Town of Dalry (en ga\u00e9lico escoc\u00e9s: Clachan E\u00f2in) co\u00f1ecida habitualmente como Dalry, \u00e9 unha localidade de Dumfries and Galloway, en Escocia.\nSituaci\u00f3n.\nEst\u00e1 situada a 26\u00a0km da vila de Castle Douglas na intersecci\u00f3n das estradas A713 e A702, no r\u00edo Water of Ken, a 5\u00a0km da ribeira norte de Loch Ken, nunha antiga ruta de peregrinaci\u00f3n a Whithorn e St Ninian's Cave recibindo o seu nome pola Orde de San Xo\u00e1n.\nHistoria.\nA vila foi o centro dunha rebeli\u00f3n presbiteriana en 1666.\nClima.\nEn com\u00fan co resto do pa\u00eds, Dalry benef\u00edciase dun clima clasificado como Oce\u00e1nico (K\u00f6ppen Cfb), que abarca ver\u00e1ns frescos e invernos suaves con precipitaci\u00f3ns durante todo o ano. As temperaturas extremas en Glenlee, a menos dunha milla (~1'5 km) ao suroeste, foron de 31\u00a0\u00b0C durante xullo de 2005 e -18\u00a0\u00b0C en xaneiro de 1940 e decembro de 1995."}
{"id": "308787", "revid": "15490", "url": "https://gl.wikipedia.org/wiki?curid=308787", "title": "Di\u00f3scoro, antipapa", "text": "Di\u00f3scuro ou Di\u00f3scoro (en lat\u00edn: \"Dioscorus\"), de orixe grega e nado en Alexandr\u00eda no s\u00e9culo V e finado o 14 de outubro de 530 en Roma, foi antipapa de Bonifacio II.\nTraxectoria.\nDi\u00f3scoro de Alexandr\u00eda, era un di\u00e1cono partidario dun maior achegamento con Bizancio. Chegara a Roma como exiliado da persecuci\u00f3n dos monofisitas, e foi di\u00e1cono xunto ao papa S\u00edmaco.\nColaborador de varios papas, foi quen convenceu ao rei ostrogodo Teodorico para rematar co cisma do antipapa Lourenzo xunto co di\u00e1cono Enodio. Posteriormente, en 519, foi legado do papa Fiz III en Constantinopla, na representaci\u00f3n ante o emperador Xustino I e o patriarca Xo\u00e1n II que puxo fin ao cisma acaciano. \nLogo da morte de Fiz III, foi elixido por unha maior\u00eda do clero romano o 22 de setembro de 530, ao mesmo tempo que a outra parte elix\u00eda ao papa Bonifacio II segundo o indicado polo seu antecesor. Por\u00e9n, Di\u00f3scoro morreu o 14 de outubro do mesmo ano sen ter recibido o episcopado. Coa s\u00faa morte, os seus electores reco\u00f1eceron como papa a Bonifacio II polo que se evitou que o cisma prosperase. Malia ser considerado antipapa, o papa Agapito I rehabilitouno en 535."}
{"id": "308790", "revid": "85894", "url": "https://gl.wikipedia.org/wiki?curid=308790", "title": "N\u00e9stor Pardo", "text": "N\u00e9stor Pardo, nado na Coru\u00f1a o 22 de xaneiro de 1985, \u00e9 un m\u00fasico e cantautor galego.\nTraxectoria.\nCon dezanove anos, en 2004, lidera \"The Loveless Cousins\" a s\u00faa primeira banda na que exerce como cantante, guitarrista e compositor. Fan m\u00fasica de tipo rockabilly e chegan a editar dous \u00e1lbums. Realizan frecuentes xiras por Espa\u00f1a e Europa, actuando como cabezas de cartel en varios festivais dos Pa\u00edses Baixos e Alema\u00f1a. Consegue acadar certo prestixio, ata o punto de ser fotografado por Antonio Alay para o seu libro \"Rockin' Spain\", de instant\u00e1neas sobre o rock and roll espa\u00f1ol.\nAbandona a s\u00faa cidade natal en 2008 para establecerse en Madrid onde finaliza os estudos de guitarrista profesional en m\u00fasica moderna na Escola de M\u00fasica Creativa. Toma tam\u00e9n clases con Diego Araoz e fai un masterclass con Stochelo Rosenberg do reputado The Rosenberg Trio.\nEn Madrid fai amizade con Roi Fontoira, ex-membro de The Phantom Keys e The Limboos, co que monta en 2009 \"The Allnight Workers\", abandonando The Loveless Cousins, canso dos prexu\u00edzos e o ambiente pechado da escena rockabilly. Na nova formaci\u00f3n, que fai rhythm and blues e swing, mellora a s\u00faa capacidade compositora. Chegan a gravar dous \u00e1lbums nos estudios Lighting Recordings de Berl\u00edn con canci\u00f3ns propias ag\u00e1s un par de versi\u00f3ns no primeiro \u00e1lbum. Fan xiras por toda Europa actuando en varios festivais de jazz e rock and roll. O seu prestixio vai en aumento ata o punto de que Lala Brooks, ex-vocalista de The Crystals, escolle a The Allnight Workers como a s\u00faa banda para as xiras europeas.\nRegresa \u00e1 Coru\u00f1a en 2012 tocando como m\u00fasico de sesi\u00f3n para distintas formaci\u00f3ns locais: Northwest Pickers, The Hot Chocolates, Dixie Lovers, The Honky Tonkin Boozers, Rockers Go To Hell...\nEn 2013 dedice continuar a s\u00faa carreira en solitario. Co \u00fanico acompa\u00f1amento da s\u00faa guitarra grava un disco con once canci\u00f3ns propias e unha versi\u00f3n do Everybody's Talking de Harry Nilsson. Pasado un tempo \u00fanese a Miguel Mart\u00ednez (contrabaixo) e Adri\u00e1n Seijas (bater\u00eda) cos que presenta o seu disco por boa parte do pa\u00eds, e cos que grava o seu segundo traballo en outubro de 2014 nos estudios Santa Cruz Recordings. O disco, con doce canci\u00f3ns de composici\u00f3n propia, sae en xaneiro de 2015 co t\u00edtulo de \"Let It Stay\""}
{"id": "308792", "revid": "92340", "url": "https://gl.wikipedia.org/wiki?curid=308792", "title": "Xo\u00e1n IV, papa", "text": "Xo\u00e1n IV, nado en Salona, Dalmacia, e finado en Roma o 12 de outubro de 642, foi o papa n.\u00ba 72 da Igrexa cat\u00f3lica de 640 ata o d\u00eda da s\u00faa morte.\nTraxectoria.\nArcediago da Igrexa no momento da s\u00faa elecci\u00f3n, o seu breve pontificado iniciouse rexeitando a \"Ecthesis\", un edito promulgado en 638 polo emperador Heraclio no que se realizaba unha profesi\u00f3n de fe monotelista, doutrina que manti\u00f1a que en Xesucristo existen d\u00faas naturezas pero unha soa vontade.\nAs\u00ed mesmo, tentou romper a conexi\u00f3n existente entre esta doutrina, declarada her\u00e9tica, e o papa Honorio I, que a aceptou durante o seu pontificado. Para iso enviou unha carta apolox\u00e9tica ao emperador bizantino Constantino III na que manti\u00f1a que Honorio nunca afirmou que en Xesucristo houbese d\u00faas naturezas e unha soa vontade, sen\u00f3n que o que defendeu foi que nel exist\u00edan d\u00faas naturezas pero negando que existisen d\u00faas vontades contrarias."}
{"id": "308793", "revid": "92340", "url": "https://gl.wikipedia.org/wiki?curid=308793", "title": "Xo\u00e1n V, papa", "text": "Xo\u00e1n V, nado en Antioqu\u00eda e finado en Roma o 2 de agosto de 686, foi o Papa n\u00ba 82 da Igrexa cat\u00f3lica de 685 a 686.\nTraxectoria.\nComo cardeal di\u00e1cono participou no Sexto Concilio Ecum\u00e9nico celebrado en Constantinopla, como representante de Agat\u00f3n.\nAo renunciar o emperador Constantino IV ao seu dereito a confirmar ao papa elixido polo colexio cardinalicio, cedendo ese dereito ao exarca de R\u00e1vena, Xo\u00e1n foi consagrado o mesmo d\u00eda da s\u00faa elecci\u00f3n, o 23 de xullo de 685, a diferenza dos seus inmediatos antecesores que tiveron que esperar o permiso imperial.\nDurante o seu pontificado, moi breve, estableceu que o nomeamento dos bispos das dioceses de Sarde\u00f1a e de C\u00f3rsega correspond\u00eda \u00e1 Santa S\u00e9 e non ao arcebispo de Cagliari."}
{"id": "308794", "revid": "22570", "url": "https://gl.wikipedia.org/wiki?curid=308794", "title": "Arquitectura en capas", "text": "A arquitectura en capas \u00e9 unha arquitectura software na que as funcionalidades para desenvolver se agrupan, de xeito l\u00f3xico, en capas. Estas disp\u00f3\u00f1ense secuencialmente e so as capas de m\u00e1is baixo nivel as que ofrecen servizos \u00e1s capas superiores.\nCada mensaxe ou petici\u00f3n que chega ao sistema (\u00e1 s\u00faa capa m\u00e1is externa) fai que, sucesivamente, cada capa lle env\u00ede unha mensaxe (pode ser a mesma mensaxe ou unha transformaci\u00f3n dela) \u00e1 s\u00faa capa adxacente inferior e espere unha resposta dela. Isto orixina unha carga de traballo considerable, xa que, ag\u00e1s que se produza alg\u00fan erro, cada operaci\u00f3n que leva a cabo o sistema ten que ser atendida por todas as capas que o conforman (segundo o esquema representado na imaxe da dereita).\nCaracter\u00edsticas.\nEsta arquitectura permite:\nVantaxes.\nAs principais vantaxes deste tipo de arquitectura son:\nDesvantaxes.\nPola contra, esta arquitectura presenta as seguintes desvantaxes:\nArquitectura en catro capas.\nNa actualidade \u00e9 doado atoparse con software que adoptou este esquema cun modelo espec\u00edfico de catro capas. Estas capas m\u00e1is habituais son a capa de presentaci\u00f3n, a capa de servizos e a capa modelo, que se divide \u00e1 s\u00faa vez en d\u00faas subcapas: capa de l\u00f3xica de negocio e capa de acceso a datos. Cada unha delas especial\u00edzase do seguinte xeito:\nTam\u00e9n nos encontramos a mi\u00fado ante arquitecturas en tres capas, onde se elimina ou ben a capa de presentaci\u00f3n (se s\u00f3 temos interese en po\u00f1er o noso sistema ao servizo dos demais) ou ben a capa de servizos (se non nos interesa po\u00f1er o noso sistema ao servizo dos demais).\nDistribuci\u00f3n por niveis.\nRefer\u00edmonos a este termo cando falamos da distribuci\u00f3n das capas ao longo da nosa infraestrutura, xa sexa nun s\u00f3 equipamento ou en varios. Existen diversas alternativas comunmente adoitadas:"}
{"id": "308799", "revid": "89787", "url": "https://gl.wikipedia.org/wiki?curid=308799", "title": "Competencia dixital", "text": "A competencia dixital \u00e9 a capacidade de po\u00f1er en pr\u00e1ctica -en diversos contextos e situaci\u00f3ns- co\u00f1ecementos, habilidades e actitudes \u00e1 hora de acceder \u00e1 informaci\u00f3n, constru\u00edr con ela co\u00f1ecementos propios, expresala e difundila producindo documentos persoais e empregala eticamente, utilizando para iso medios dixitais.\nAdquirir e posu\u00edr esta competencia implica ser unha persoa que sabe acceder e traballar coa informaci\u00f3n que achegan os medios dixitais de xeito aut\u00f3nomo, eficaz e responsable, reflexionando criticamente sobre a mesma, traballando de igual modo no que se refire \u00f3 tratamento das propias ferramentas tecnol\u00f3xicas.\nAntecedentes.\nOCDE e o Proxecto de Definici\u00f3n e Selecci\u00f3n de Competencias.\nEn 1997, a Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE) iniciou o denominado Proxecto de Definici\u00f3n e Selecci\u00f3n de Competencias (DeSeCo), co obxectivo de analizar as competencias que se consideraban necesarias para os cidad\u00e1ns do mundo moderno, \u00e9 dicir, os pre-requisitos psicosociais para un bo funcionamento da sociedade. A ampla participaci\u00f3n de expertos acad\u00e9micos e instituci\u00f3ns permitiu a identificaci\u00f3n dun grupo pequeno de competencias clave clasificadas en tres amplas categor\u00edas: usar ferramentas de xeito interactivo, interactuar en grupos heterox\u00e9neos e actuar de forma aut\u00f3noma. Co informe final deste proxecto, publicado en 2003, creouse un marco relevante para as pol\u00edticas e a articulaci\u00f3n das necesidades e prioridades da educaci\u00f3n nacional.\nNo ano 2005 a Comisi\u00f3n Europea, presenta unha serie de recomendaci\u00f3ns sobre a aprendizaxe permanente, propo\u00f1endo oito competencias clave entre as que incl\u00fae a competencia dixital, definida como o \"uso seguro e cr\u00edtico das Tecnolox\u00edas da Sociedade da Informaci\u00f3n\" \"(TSI) para o traballo, o ocio e a comunicaci\u00f3n. Sust\u00e9ntase nas competencias b\u00e1sicas en materia de TIC: o uso de ordenadores para obter, avaliar, almacenar, producir, presentar e intercambiar informaci\u00f3n, e comunicarse e participar en redes de colaboraci\u00f3n a trav\u00e9s de Internet\".\nAnteriormente, en decembro de 2003, o Parlamento Europeo e o Consello adoptaron, definitivamente, un programa plurianual (2004\u20132006) para a integraci\u00f3n efectiva das Tecnolox\u00edas da Informaci\u00f3n e a Comunicaci\u00f3n (TIC) nos sistemas de educaci\u00f3n e formaci\u00f3n en Europa. A esta iniciativa cham\u00f3uselle \"Programa eLearning\" e o seu orzamento andou polos 44 mill\u00f3ns de euros. Os obxectivos deste programa, recollidos no \"Programa de acci\u00f3n no \u00e1mbito da aprendizaxe permanente\" (2007-2013), son, entre outros, os seguintes:\n-Facilitar os intercambios, a cooperaci\u00f3n e a mobilidade entre os sistemas educativos e de formaci\u00f3n europeos para que se convertan nunha referencia de calidade mundial.\n- A creaci\u00f3n de contidos, servizos, m\u00e9todos pedag\u00f3xicos e pr\u00e1cticas innovadoras baseadas nas TIC.\nA necesidade de delimitar, definir e explicitar as competencias necesarias para os cidad\u00e1ns, entre elas a competencia dixital, pode enmarcarse nun contexto europeo. Dito contexto busca garantir o desenvolvemento e o crecemento futuro destas competencias. Para iso, contempla a inclusi\u00f3n das TIC en t\u00f3dolos \u00e1mbitos.\nPreviamente, nun contexto m\u00e1is internacional, coincidiron en sinalar a Sociedade da Informaci\u00f3n como un dos piares b\u00e1sicos do desenvolvemento dos pa\u00edses do mundo e insist\u00edase en declarar a educaci\u00f3n como a ferramenta fundamental para desenvolver esta tarefa. A declaraci\u00f3n de principios \"Constru\u00edr a Sociedade da Informaci\u00f3n: un desaf\u00edo global para o novo milenio\" do Cumio Mundial sobre a Sociedade da Informaci\u00f3n celebrado en Xenebra en 2003, sinalaba:\n\" A educaci\u00f3n, o co\u00f1ecemento, a informaci\u00f3n e a comunicaci\u00f3n son esenciais para o progreso, a iniciativa e o benestar dos seres humanos. \u00c9 m\u00e1is, as Tecnolox\u00edas da Informaci\u00f3n e as Comunicaci\u00f3ns (TIC) te\u00f1en inmensas repercusi\u00f3ns en practicamente todos os aspectos das nosas vidas. O r\u00e1pido progreso destas tecnolox\u00edas brinda oportunidades sen precedentes para acadar niveis m\u00e1is elevados de desenvolvemento. A capacidade das TIC para reducir moitos obst\u00e1culos tradicionais, especialmente en tempo e distancia posibilitan, por primeira vez na historia, o uso do potencial destas tecnolox\u00edas en beneficio de mill\u00f3ns de persoas en todo o mundo\" (CMSI, 2003, apartado 8).\nCompetencia dixital en Espa\u00f1a.\nEn Espa\u00f1a, o \"Tratamento da Informaci\u00f3n e Competencia Dixital\" pasa a formar parte do curr\u00edculo prescritivo no ano 2006, coa Lei Org\u00e1nica de Educaci\u00f3n (LOE), definida como \"Dispo\u00f1er de habilidades para buscar, obter, procesar e comunicar informaci\u00f3n e para transformala en co\u00f1ecemento. Incorpora diferentes habilidades, que van desde o acceso \u00e1 informaci\u00f3n at\u00e9 a s\u00faa transmisi\u00f3n en distintos soportes unha vez tratada, inclu\u00edndo a utilizaci\u00f3n de tecnolox\u00edas da informaci\u00f3n e a comunicaci\u00f3n como elemento esencial para informarse, aprender e comunicarse. O tratamento da informaci\u00f3n e a competencia dixital implican ser unha persoa aut\u00f3noma, eficaz, responsable, cr\u00edtica e reflexiva ao seleccionar, tratar e utilizar a informaci\u00f3n dispo\u00f1ible, contrast\u00e1ndoa cando \u00e9 necesario, e respectar as normas de conduta acordadas socialmente para regular o uso da informaci\u00f3n e as s\u00faas fontes nos distintos soportes\". Esta Lei indica, as\u00ed mesmo, a necesidade de crear en cada centro un plan de introduci\u00f3n \u00e1s tecnolox\u00edas da informaci\u00f3n e comunicaci\u00f3n, influ\u00edndo no desenvolvemento da competencia dixital.\nA incorporaci\u00f3n das competencias \u00f3s curr\u00edculos galegos p\u00f3dense atopar no Decreto 130/2007, de 28 de xu\u00f1o, polo que se establece o curr\u00edculo da Educaci\u00f3n Primaria na Comunidade Aut\u00f3noma de Galicia e o Decreto 133/2007, do 5 de xullo, polo que se regulan as ensinanzas da educaci\u00f3n secundaria obrigatoria na Comunidade Aut\u00f3noma de Galicia.\nEducaci\u00f3n e competencia dixital.\nO desenvolvemento de pr\u00e1cticas estrat\u00e9xicas, de competencias transversais, \u00e9 hoxe m\u00e1is que nunca necesario para o avance das pol\u00edticas educativas e para unha vida activa como cidad\u00e1n (Bol\u00edvar, 2008), xa que posibilita o dominio de ferramentas para a aprendizaxe e a formaci\u00f3n, o dominio de capacidades que permitan unha boa relaci\u00f3n social, as\u00ed como a xesti\u00f3n da totalidade da actuaci\u00f3n (liderado, creatividade, xesti\u00f3n de proxectos). A Uni\u00f3n Europea formulou oito competencias clave (Eurydice, 2002), baseadas na idea de aprender, e sinalou o dominio da capacidade de lectura, escritura, c\u00e1lculo e dominio das TIC como elementos esenciais para a aprendizaxe.\nO proxecto DeSeCo (Definition and Selection of Competencies) categoriza as competencias clave dende unha tripla vertente: competencias que permiten dominar os instrumentos socioculturais necesarios para interactuar co co\u00f1ecemento, tales como; linguaxe, s\u00edmbolos e n\u00fameros, informaci\u00f3n e co\u00f1ecemento previo, as\u00ed como instrumentos f\u00edsicos como os ordenadores; competencias que permiten actuar en grupos heterox\u00e9neos e autonomamente (comprender o contexto, relacionarse con outros, cooperar, traballar en equipo).\nEscola 2.0.\nA escola 2.0 ten como obxectivo introducir as TIC no sistema educativo e que todos os alumnos conten cunha computadora para realizar un uso personalizado. Tratar\u00edase de crear as\u00ed aulas dixitais do s\u00e9culo XXI, baseadas nos servizos da Web 2.0. A posta en funcionamento deste tipo de aulas levouse a cabo en d\u00faas fases: a primeira nos cursos de 5\u00ba e 6\u00ba de primaria (curso 2009-2010) e a segunda nos cursos 1\u00ba e 2\u00ba da E.S.O (curso 2010-2011). \"Distintos gobernos das comunidades aut\u00f3nomas (Asturias, Andaluc\u00eda, Castela -Le\u00f3n, Arag\u00f3n, Canarias, Castela-A Mancha, Catalu\u00f1a...) asinaron convenios de participaci\u00f3n no programa Escuela 2.0\u00a0de tal maneira que o Ministerio proporcionar\u00eda o 50% e o goberno rexional e o outro 50% dos custos.\" (Mu\u00f1oz, 2011)\nAxentes da escola 2.0:\nA escola 2.0 pretende dotar as aulas cunhas boas infraestruturas, fomentar o uso de Internet nas aulas, traballar cos recursos did\u00e1cticos dixitais, formar o profesorado e introducirse no mundo das redes sociais. Os familiares directos dos alumnos pos\u00faen un importante papel xa que deben estar vinculados a esta nova forma de aula e familiarizados coas TIC.\nNa actualidade xa se acu\u00f1ou o termo escola 3.0, partindo do concepto da Web 3.0, que \u00e9 aquela que posibilita a interacci\u00f3n entre persoas e cuxo espazo m\u00e1is destacado son as redes sociais . Neste novo contexto os estudantes deben desenvolver a competencia investigadora aut\u00f3noma e a participaci\u00f3n conxunta na elaboraci\u00f3n de contidos, actuando os docentes coma facilitadores das estratexias de aprendizaxe que aplicar\u00e1n os estudantes.\nCompetencia dixital no sistema educativo.\nNeste contexto, apareceron as novas formas de alfabetizaci\u00f3n na sociedade chamadas tam\u00e9n \u201calfabetizaci\u00f3n m\u00faltiple\u201d ou \u201cmultialfabetizaci\u00f3ns\u201d. Falamos as\u00ed de alfabetizaci\u00f3ns musicais, dixitais, informacionais, etc; xa que as canles e formas de comunicaci\u00f3n que nos atopamos hoxe en d\u00eda son diversas, o que implica formar os individuos e as comunidades na interpretaci\u00f3n destas formas de comunicaci\u00f3n, as\u00ed como a utilizaci\u00f3n de tecnolox\u00edas e linguaxes espec\u00edficas.\nA alfabetizaci\u00f3n na cultura dixital implica aprender a manexar os aparatos, o software, e o desenvolvemento de competencias ou habilidades cognitivas relacionadas coa obtenci\u00f3n, comprensi\u00f3n e elaboraci\u00f3n de informaci\u00f3n e coa comunicaci\u00f3n e interacci\u00f3n sociais a trav\u00e9s das tecnolox\u00edas.\nErstad exp\u00f3n a existencia de catro \u00e1mbitos clave dunha nova alfabetizaci\u00f3n:\nGilster foi un dos primeiros autores en definir o concepto de alfabetizaci\u00f3n dixital xunto con Bawden, quen lle relaciona unha serie de habilidades, competencias e actitudes:\nUnha persoa alfabetizada nos medios tecnol\u00f3xicos e multimedia ten as habilidades de descodificar, avaliar, analizar e producir medios impresos e tecnol\u00f3xicos debido \u00e1 s\u00faa capacidade de entender, producir e negociar a significaci\u00f3n da informaci\u00f3n.\nLara Trilla destacou diferentes criterios nos que debe estar baseada a alfabetizaci\u00f3n dixital:\nCompetencia dixital segundo a LOMCE.\nDentro das sete competencias b\u00e1sicas que recolle a Lei Org\u00e1nica 8/2013, de 9 de decembro, para a Mellora da Calidade Educativa, LOMCE, atop\u00e1monos coa competencia dixital. Def\u00ednea como a utilizaci\u00f3n segura e cr\u00edtica das tecnolox\u00edas da sociedade da informaci\u00f3n para o traballo, o ocio e a comunicaci\u00f3n val\u00e9ndose das TIC (tecnolox\u00edas da informaci\u00f3n e da comunicaci\u00f3n) para obter, avaliar, almacenar, producir, presentar e intercambiar informaci\u00f3n, comunicarse e participar en redes de colaboraci\u00f3n a trav\u00e9s de Internet. Para isto a competencia dixital precisa de co\u00f1ecementos, capacidades e actitudes esenciais relacionados coa mesma: co\u00f1ecer as principais aplicaci\u00f3ns inform\u00e1ticas; co\u00f1ecer as posibilidades que as tecnolox\u00edas da sociedade da informaci\u00f3n ofrecen como ferramenta favorecedora da innovaci\u00f3n e creatividade; o co\u00f1ecemento das cuesti\u00f3ns relacionadas coa validez e fiabilidade da informaci\u00f3n dispo\u00f1ible e dos principios legais e \u00e9ticos polos que se debe rexer a utilizaci\u00f3n interactiva das TIC. A competencia dixital forma parte pois da alfabetizaci\u00f3n na cultura dixital, a cal sup\u00f3n aprender a manexar os aparatos, o software vinculado cos mesmos, o desenvolvemento de competencias ou habilidades cognitivas relacionadas coa obtenci\u00f3n, comprensi\u00f3n e elaboraci\u00f3n da informaci\u00f3n e coa comunicaci\u00f3n e interacci\u00f3n social a trav\u00e9s das tecnolox\u00edas.\nDespois da aprobaci\u00f3n da LOMCE, o Decreto 105/2014, do 4 de setembro, polo que se establece o curr\u00edculo da educaci\u00f3n primaria na Comunidade Aut\u00f3noma de Galicia e mais o Proxecto de decreto polo que se establece o curr\u00edculo da educaci\u00f3n secundaria obrigatoria e do bacharelato na Comunidade Aut\u00f3noma de Galicia pasaron a recoller a Competencia Dixital entre as competencias clave, a\u00ednda que sen especificar as habilidades e co\u00f1ecementos a acadar para o seu desenvolvemento."}
{"id": "308801", "revid": "22570", "url": "https://gl.wikipedia.org/wiki?curid=308801", "title": "Eucariox\u00e9nese viral", "text": "A eucariox\u00e9nese viral \u00e9 unha hip\u00f3tese sobre a formaci\u00f3n das c\u00e9lulas eucariotas (eucariox\u00e9nese), que sost\u00e9n que o n\u00facleo da c\u00e9lula eucariota evolucionou a partir dun gran virus de ADN (posiblemente dun virus de ADN grande nucleocitoplasm\u00e1ticos ou NCLDV) mediante endosimbiose dentro dunha c\u00e9lula de arquea. Foi proposta en 2001 por Philip Bell e foi apoiada polo descubrimento de virus complexos de ADN de gran tama\u00f1o con capacidade de bios\u00edntese de prote\u00ednas, tales como \"Mimivirus\".\nTeor\u00eda.\nUnha serie de postulados desta teor\u00eda parecen posibles. Por exemplo, un virus helicoidal cunha envoltura bilip\u00eddica ten unha clara semellanza cun n\u00facleo celular moi simplificado (\u00e9 dicir, un cromosoma de ADN encapsulado dentro dunha membrana lip\u00eddica). Para considerar o concepto loxicamente, un gran virus de ADN deber\u00eda tomar o control dunha c\u00e9lula bacteriana ou arqueana. En lugar de replicarse e destru\u00edr a c\u00e9lula h\u00f3spede, permanecer\u00eda dentro da c\u00e9lula. Co virus no control do mecanismo molecular da c\u00e9lula h\u00f3spede, na pr\u00e1ctica converter\u00edase nunha forma de \"n\u00facleo\". Por medio dos procesos de mitose e citocinese, o virus secuestrar\u00eda a c\u00e9lula enteira dunha maneira favorable para asegurar a s\u00faa supervivencia.\nVarios trazos caracter\u00edsticos do n\u00facleo eucariota poder\u00edan derivarse da s\u00faa ascendencia viral, como a carapucha 5' (\"cap\") do ARNm, o ADN linear do cromosoma e a separaci\u00f3n da transcrici\u00f3n da traduci\u00f3n. Este modelo post\u00falase que poder\u00eda ter dado lugar a unha condici\u00f3n protoeucariota (ver tam\u00e9n Neomura), na que a influencia da membrana viral permitiu a aparici\u00f3n da fagocitose. A evoluci\u00f3n da fagocitose (ver Hip\u00f3tese fagotr\u00f3fica) permitiu aos eucariontes ser os primeiros organismos que ocuparon o nicho de depredador.\nNeste sentido, hai que salientar que alg\u00fans virus que infectan arqueas te\u00f1en estruturas pouco com\u00fans, que non est\u00e1n relacionadas con ning\u00fan outro tipo de virus co\u00f1ecido."}
{"id": "308802", "revid": "25871", "url": "https://gl.wikipedia.org/wiki?curid=308802", "title": "Filosof\u00eda do dereito", "text": "A filosof\u00eda do dereito \u00e9 unha rama da filosof\u00eda xeral, polo que presenta os mesmos caracteres que esta. Abrangue as cuesti\u00f3ns m\u00e1is fondas e xerais do dereito, colocando o seu estudo na sistematizaci\u00f3n xeral dos co\u00f1ecementos humanos, o que nos permite comprender non s\u00f3 o sentido, ou se se prefire, a significaci\u00f3n do xur\u00eddico nunha concepci\u00f3n total do mundo e a vida, sen\u00f3n tam\u00e9n o car\u00e1cter e fundamentaci\u00f3n das disciplinas que o toman por obxecto.\nA filosof\u00eda do dereito reflexiona sobre a \u00b4\u00b4rectitude\u00b4\u00b4 da xustiza. As\u00ed, a filosof\u00eda como reflexi\u00f3n te\u00f3rica entra en contacto co Dereito para profundar nas bases da ciencia xur\u00eddica e tam\u00e9n, sobre a s\u00faa finalidade. \u00c9 unha ferramenta de reflexi\u00f3n sobre os l\u00edmites do Dereito, sobre a conexi\u00f3n entre \u00e9tica e xustiza e trata de precisar o concepto de xustiza.\nTemas cl\u00e1sicos da filosof\u00eda do dereito.\nPara Alf Ross o obxecto da filosof\u00eda do Dereito \u00e9 a ciencia do Dereito. A filosof\u00eda do Dereito est\u00e1 xerarquicamente por riba da ciencia do Dereito. A ciencia comprende o estudo do sistema vixente, pero tam\u00e9n est\u00e1 o aspecto axiol\u00f3xico da norma, situaci\u00f3n que revisa a Filosof\u00eda do Dereito. Os temas que abrangue a Filosof\u00eda do Dereito e definidos por Garc\u00eda M\u00e1ynez como temas capitais son:\nRelaci\u00f3n entre fil\u00f3sofos e xuristas do dereito.\nO xurista utiliza unha serie de noci\u00f3ns (dereito, norma, suxeito, relaci\u00f3n xur\u00eddica, xustiza, etc), que da por supostas; en cambio, o fil\u00f3sofo do Dereito, encara como problema o que \u00e9 un presuposto para o xurista, tratando de chegar a un esclarecemento cabal deses conceptos. As\u00ed, por exemplo, o concepto de Dereito \u00e9 un problema cuxa soluci\u00f3n pertence \u00e1 filosof\u00eda xur\u00eddica e non \u00e1s ciencias xur\u00eddicas.\nDesta maneira, unha vez percorrido o amplo periplo da filosof\u00eda xur\u00eddica, l\u00f3grase un co\u00f1ecemento pleno do Dereito, as\u00ed como a fundamentaci\u00f3n das diversas disciplinas que a el se refiren, \u00e9 dicir, o co\u00f1ecemento dos seus peculiares enfoques, m\u00e9todos adecuados, etc\u00e9tera, tarefa que tam\u00e9n lle corresponde \u00e1 Filosof\u00eda do Dereito.\nAs ramas da filosof\u00eda e a s\u00faa aplicaci\u00f3n na filosof\u00eda do dereito.\nDe acordo con Harald H\u00f8ffding as cuesti\u00f3ns filos\u00f3ficos fundamentalmente son catro:\nMetaf\u00edsica.\n\u00c9 a ciencia que ten por obxecto propio o obxecto com\u00fan das demais e como principio o que condiciona a validez dos demais. A metaf\u00edsica implica unha an\u00e1lise completa e exhaustiva de t\u00f3dalas ciencias nas s\u00faas relaci\u00f3ns de coordinaci\u00f3n e subordinaci\u00f3n, as\u00ed como das s\u00faas tarefas e l\u00edmites.\nOntolox\u00eda.\nA ontolox\u00eda estuda os caracteres fundamentais que todo ser ten e que non pode deixar de ter. Na ontolox\u00eda xur\u00eddica est\u00fadase o ser do Dereito.\nL\u00f3xica.\n\u00c9 a ciencia dos pensamentos e da raz\u00f3n, estuda os pensamentos en canto \u00e1s s\u00faas formas mentais para facilitar o raciocinio correcto e verdadeiro.\nA l\u00f3xica xur\u00eddica oc\u00fapase de aplicar a l\u00f3xica ao campo do Dereito, coas s\u00faas peculiares caracter\u00edsticas e principios esenciais.\n\u00c9tica.\nA \u00e9tica \u00e9 a ciencia da conduta, analiza a moral e as obrigaci\u00f3ns do home. A \u00e9tica xur\u00eddica c\u00e9ntrase en analizar as condutas xur\u00eddicas.\nMetodolox\u00eda.\nCiencia do m\u00e9todo; conxunto de m\u00e9todos que se seguen nunha investigaci\u00f3n cient\u00edfica ou unha exposici\u00f3n doutrinal. A metodolox\u00eda xur\u00eddica \u00e9 para a ciencia do Dereito o que a metodolox\u00eda xeral para as disciplinas cient\u00edficas. \u00c9 unha reflexi\u00f3n de segunda orde, oc\u00fapase de describir os m\u00e9todos aceptados pola xurisprudencia (dogm\u00e1tica xur\u00eddica).\nAxiolox\u00eda.\nA axiolox\u00eda \u00e9 reco\u00f1ecida como a teor\u00eda dos valores. A axiolox\u00eda xur\u00eddica, tam\u00e9n chamada deontolox\u00eda ou estimativa xur\u00eddica, ten por obxecto indagar o valor do xur\u00eddico. Na axiolox\u00eda invest\u00edgase que vale o dereito, que valor lle da xurisdici\u00f3n, que sentido persegue e que xustificaci\u00f3n ten o xur\u00eddico.\nTeleolox\u00eda.\nDoutrina das causas finais. Na teleolox\u00eda do Dereito tr\u00e1tase de esclarecer que fins persegue o Dereito, cuxa resposta depender\u00e1 do punto de vista no que nos situemos."}
{"id": "308803", "revid": "56644", "url": "https://gl.wikipedia.org/wiki?curid=308803", "title": "Tecnolox\u00eda apropiada", "text": ""}
{"id": "308804", "revid": "56644", "url": "https://gl.wikipedia.org/wiki?curid=308804", "title": "Tecnolox\u00eda intermedia", "text": ""}
{"id": "308808", "revid": "1822", "url": "https://gl.wikipedia.org/wiki?curid=308808", "title": "Tecnolox\u00edas adecuadas", "text": ""}
{"id": "308815", "revid": "5863", "url": "https://gl.wikipedia.org/wiki?curid=308815", "title": "Ponent, Palma", "text": "O distrito de Ponent (\"Po\u00f1ente\" en catal\u00e1n) \u00e9 un dos cinco distritos nos que se divide o termo municipal de Palma de Mallorca. At\u00f3pase na zona oeste da cidade e limita cos concellos de Calvi\u00e0 e Puigpunyent polo oeste e cos distritos Nord e Centre polo leste.\nBarrios.\nO distrito est\u00e1 formado polos seguintes barrios:\nIncl\u00fae ademais outra zona que non \u00e9 considerada barrio: Bellver."}
{"id": "308816", "revid": "55821", "url": "https://gl.wikipedia.org/wiki?curid=308816", "title": "Centre, Palma", "text": "O distrito do Centre (\"Centre\" en catal\u00e1n) \u00e9 un dos cinco distritos nos que se divide o termo municipal de Palma de Mallorca. Est\u00e1 formado polo casco antigo da cidade.\nEst\u00e1 delimitado polas Avenidas (\"avingudes\"), situadas onde antigamente estaban as murallas. Limita co distrito de Ponent polo oeste, co distrito de Llevant polo leste, co distrito Nord polo norte e co mar Mediterr\u00e1neo polo sur.\nBarrios.\nO distrito est\u00e1 formado polos seguintes barrios:\nIncl\u00fae ademais outras zonas que non son considerada barrios:"}
{"id": "308817", "revid": "22570", "url": "https://gl.wikipedia.org/wiki?curid=308817", "title": "Llevant, Palma", "text": "O distrito de Llevant (\"Levante\" en catal\u00e1n) \u00e9 un dos cinco distritos nos que se divide o termo municipal de Palma de Mallorca.\nBarrios.\nO distrito est\u00e1 formado polos seguintes barrios:\nIncl\u00fae ademais outra zona que non \u00e9 considerada barrio:"}
{"id": "308821", "revid": "5863", "url": "https://gl.wikipedia.org/wiki?curid=308821", "title": "Nord, Palma", "text": "O distrito Nord (\"Norte\" en catal\u00e1n) \u00e9 un dos cinco distritos nos que se divide o termo municipal de Palma de Mallorca.\nBarrios.\nO distrito est\u00e1 formado polos seguintes barrios:"}
{"id": "308822", "revid": "23204", "url": "https://gl.wikipedia.org/wiki?curid=308822", "title": "Chris Mullin", "text": "Christopher Paul \"Chris\" Mullin, nado o 30 de xullo de 1963 en Brooklyn, Nova York, \u00e9 un ex xogador e adestrador profesional de baloncesto estadounidense que desenvolveu toda a s\u00faa na National Basketball Association (NBA). Foi seleccionado no s\u00e9timo posto primeira rolda do Draft da NBA polos Golden State Warriors en 1985, equipo no que pasou a maior parte da s\u00faa carreira e que retirou o seu dorsal 17 na s\u00faa honra. Al\u00e9n do equipo californiano, xogou durante tres temporadas nos Indiana Pacers. Actualmente \u00e9 o adestrador do equipo da NCAA da Universidade de St. John's. Cino veces All-Star, foi inclu\u00eddo por partida dobre no Basketball Hall of Fame: en 2010 como membro do Dream Team e en 2011 pola s\u00faa carreira individual. Coa selecci\u00f3n dos Estados Unidos ga\u00f1ou dous ouros ol\u00edmpicos, en 1984 e en 1992.\nTraxectoria.\nUniversidade.\nXogou durante catro tempadas cos \"Red Storm\" da Universidade de St. John's, cos que fixo unha media de 19,5 puntos, 4,1 rebotes e 3,6 asistencias por partido. Foi elixido as s\u00faas tres \u00faltimas temporadas como xogador do ano da Big East Conference, as d\u00faas \u00faltimas compartindo o galard\u00f3n con Patrick Ewing. Foi elixido ademais no segundo quinteto All-America en 1984 e no primeiro en 1985. Na s\u00faa \u00faltima tempada ga\u00f1ou ademais o Premio UPI ao Baloncestista Universitario do Ano, o Trofeo Oscar Robertson e o Premio John R. Wooden.\nProfesional.\nMullin foi elixido na s\u00e9tima elecci\u00f3n da primeira rolda do Draft da NBA de 1985, polos Golden State Warriors. Mullin xogou no equipo de Oakland desde a temporada 1985-86, at\u00e9 a tempada de 1996-97, cando foi contratado polos Indiana Pacers (onde xogou desde 1997 at\u00e9 o 2000), Mullin retirouse do baloncesto na tempada 2000-01, xogando novamente para os Warriors. Durante 5 tempadas consecutivas, Mullin fixo unha media de 25 ou m\u00e1is puntos e 5 rebotes por partido. Foi 5 veces elixido para o All-Star Game, e foi d\u00faas veces ga\u00f1ador da medalla de ouro ol\u00edmpica, unha co equipo ol\u00edmpico afeccionado nos \u00c1nxeles 1984 e a outra en Barcelona 1992, co equipo denominado \"Dream Team\". En abril de 2004, Mullin foi nomeado vicepresidente de operaci\u00f3ns baloncest\u00edsticas dos Warriors, posici\u00f3n da cal foi relevado en 2009 polo t\u00e9cnico asistente do equipo, Larry Riley. Desde o ano 2015 e adestrador dos \"Red Storm\" de St. John's."}
{"id": "308823", "revid": "5132", "url": "https://gl.wikipedia.org/wiki?curid=308823", "title": "Christopher Mullin", "text": ""}
{"id": "308825", "revid": "4817", "url": "https://gl.wikipedia.org/wiki?curid=308825", "title": "North Utah Satellite", "text": "North Utah Satellite, m\u00e1is co\u00f1ecido pola abreviatura Nusat ou Nusat 1, foi un sat\u00e9lite artificial estadounidense lanzado o 29 de abril de 1985 mediante o transbordador espacial Challenger desde o Centro Espacial de Cabo Ca\u00f1averal. O seu obxectivo principal era avaliar un m\u00e9todo para medir os sistemas de radar secundario da Axencia Federal de Aviaci\u00f3n.\nCaracter\u00edsticas.\nNusat 1 foi un proxecto conxunto entre a Universidade do Estado en Weber e a Universidade do Estado de Utah para constru\u00edr un novo tipo de sat\u00e9lites pequenos, simples e de baixo custo. Nusat 1 foi usado como m\u00e9todo para avaliar os feixes dos sistemas de radar secundarios da Axencia Federal de Aviaci\u00f3n.\nO sat\u00e9lite ti\u00f1a unha masa de 54,5\u00a0kg e foi lanzado desde a ba\u00eda de carga do transbordador especial. Reentrou na atmosfera o 15 de decembro de 1986, tras 20 meses en \u00f3rbita"}
{"id": "308826", "revid": "4817", "url": "https://gl.wikipedia.org/wiki?curid=308826", "title": "NUSAT", "text": ""}
{"id": "308827", "revid": "4817", "url": "https://gl.wikipedia.org/wiki?curid=308827", "title": "NUSAT 1", "text": ""}
{"id": "308831", "revid": "89787", "url": "https://gl.wikipedia.org/wiki?curid=308831", "title": "La Savina", "text": "La Savina \u00e9 un n\u00facleo urbano que se atopa no norte da illa de Formentera. Est\u00e1 situado na parte norte do Estany des Peix e nel enc\u00f3ntrase o porto que une Formentera con Eivissa e, nalg\u00fans meses do ano, con D\u00e9nia.\nO porto de La Savina \u00e9 o porto m\u00e1is pequeno dos que xestiona a Autoridade Portuaria tanto das Pitiusas como das Baleares. A\u00ednda as\u00ed, \u00e9 unha peza imprescindible e vital para a vida coti\u00e1 da illa, xa que \u00e9 a \u00fanica v\u00eda de entrada de pasaxeiros e mercador\u00edas. Polos seus peiraos pasan, cada ano, m\u00e1is dun mill\u00f3n de pasaxeiros.\n\u00c9 un porto que disp\u00f3n de peiraos pegados, un peirao destinado \u00e1 industria pescadora de Formentera e de dous clubs n\u00e1uticos. O dique de Formentera mide 280 metros e disp\u00f3n de m\u00faltiples puntos para que as embarcaci\u00f3ns de maior tama\u00f1o e goza dunha moderna estaci\u00f3n mar\u00edtima."}
{"id": "308833", "revid": "25871", "url": "https://gl.wikipedia.org/wiki?curid=308833", "title": "Al Attles", "text": "Alvin Austin Attles Jr., nado o 7 de novembro de 1936 en Newark, Nova Jersey, \u00e9 un ex xogador e ex-adestrador profesional de baloncesto estadounidense que desenvolveu toda a s\u00faa carreira en ambas funci\u00f3ns nos Golden State Warriors National Basketball Association (NBA). Foi seleccionado no trix\u00e9simo noveno posto do Draft da NBA polos Philadelphia Warriors en 1960. Tras a s\u00faa retirada, os Warriors retiraron o seu n\u00famero 16 na s\u00faa honra. Attles foi o primeiro adestrador afroamericano da NBA, e o segundo en conseguir un anel de campi\u00f3n (1975) tras Bill Russell. Actualmente acode a todos os partidos como local dos Warriors, exercendo como embaixador do equipo.\nTraxectoria.\nUniversidade.\nAl Attles xogou durante tres tempadas cos \"Aggies\" da Universidade de North Carolina A&amp;T, nas que fixo unha media de 13,1 puntos e 3,3 rebotes por partido.\nProfesional.\nFoi elixido na trix\u00e9simo novena posici\u00f3n do Draft da NBA de 1960 polos Philadelphia Warriors, onde xogou como base suplente dando minutos de descanso ao titular Guy Rodgers. Na s\u00faa primeira tempada no equipo fixo unha media de 7,0 puntos e 2,3 asistencias por partido. Ao ano seguinte ga\u00f1ou protagonismo, acadando a titularidade e disputando a que posteriormente ser\u00eda a s\u00faa mellor temporada como profesional con medias 11,3 puntos, 4,7 rebotes e 4,4 asistencias por encontro.\nNa temporada 1962-63 o equipo trasladouse a San Francisco, cambiando de conferencia, e sufrindo na s\u00faa primeira tempada no Oeste, pasando de ser un equipo de elite a non clasificarse para os Playoffs. Por\u00e9n, todo cambiou ao ano seguinte, logrando chegar \u00e1s Finais da NBA, onde caeron derrotados por Boston Celtics. Attles fixo ese ano medias ese ano 10,9 puntos e 3,4 rebotes por partido. Xogou durante 7 tempadas m\u00e1is no equipo, as d\u00faas \u00faltimas como xogador-adestrador. No total da s\u00faa carreira promedi\u00f3 8,9 puntos, 3,5 rebotes e 3,5 asistencias.\nAdestrador.\nA finais da temporada 1969-70 asumiu o posto de xogador-adestrador dos Warriors, para centrarse definitivamente nos labores do banco un ano despois. O seu maior \u00e9xito producir\u00edase na tempada 1974-75, cun cadro de xogadores liderado por Rick Barry conseguiron ga\u00f1ar as Finais aos Washington Bullets, claros favoritos, por un contundente 4-0, cando o ano anterior nin sequera puideran clasificarse para os playoffs. Converteuse as\u00ed no segundo adestrador afroamericano en ga\u00f1ar un anel de campi\u00f3n como adestrador, tras Bill Russell.\nAs d\u00faas tempadas seguintes seguiron clasific\u00e1ndose para os playoffs, pero caeron na final da Conferencia Oeste en temporada 1976 ante Phoenix Suns e ao seguinte en semifinais ante Los Angeles Lakers. As s\u00faas seis \u00faltimas temporadas foron un calvario, non logrando clasificar ao equipo en ningunha delas para os playoffs, ata que deixou o posto ao finalizar a temporada 1982-83. Posteriormente exerceu os labores de director xeral do equipo."}
{"id": "308834", "revid": "5132", "url": "https://gl.wikipedia.org/wiki?curid=308834", "title": "Alvin Attles", "text": ""}
{"id": "308835", "revid": "1410", "url": "https://gl.wikipedia.org/wiki?curid=308835", "title": "Teodor Romzha", "text": "Teodor Romzha (en ; en ), nado o 14 de abril de 1911 en Velykyi Bychkiv (Austria-Hungr\u00eda) e finado o 31 de outubro de 1947 en Uzhhorod (R.S.S. de Ucra\u00edna), foi un eclesi\u00e1stico grecocat\u00f3lico ruteno, administrador apost\u00f3lico de Mukacheve, asasinado polo NKVD en 1947 e beatificado en 2001.\nTraxectoria.\nPrimeiros anos.\nRomzha foi o noveno fillo de Pavel Romzha e Mariia Semak, pais dunha familia modesta e profundamente cristi\u00e1. Naceu na vila de Nadbohcko (hoxe Velykyi Bychkiv) o 14 de abril de 1911. Logo de rematar a educaci\u00f3n b\u00e1sica na s\u00faa vila natal, continuou os seus estudos en Khust, gradu\u00e1ndose con excelentes cualificaci\u00f3ns en 1930; amais de h\u00fangaro e ucra\u00edno, aprendeu checo, lat\u00edn, franc\u00e9s e ruso. No mesmo ano, coa aprobaci\u00f3n do bispo de Mukacheve Petro Gebei foi enviado ao Colexio Xerm\u00e1nico-H\u00fangaro, mais antes de finalizar o curso al\u00ed trasladouse en 1934 ao Pontificio Colexio Ruso. En 1937 graduouse \"magna cum laude\" en Filosof\u00eda e Teolox\u00eda pola Pontificia Universidade Gregoriana.\nSacerdocio.\nRecibiu a ordenaci\u00f3n diaconal en 1935, e foi ordenado sacerdote o 24 de decembro de 1936 polo bispo ordenante para o rito bizantino Aleksandr Evreinov, continuando os seus estudos de seguido na Gregoriana. En 1937 volveu ao seu pa\u00eds para cumprir co servizo militar obrigatorio dun ano, na escola de oficiais de Praga; posteriormente foi nomeado administrador dunha parroquia na vila de Berezovo, e en 1939 profesor de filosof\u00eda no Seminario Teol\u00f3xico de Uzhhorod.\nEpiscopado.\nO 8 de setembro de 1944 foi nomeado administrador apost\u00f3lico de Mukacheve. Recibiu a consagraci\u00f3n episcopal o 24 de setembro, de mans do bispo de Hajd\u00fadorog Mikl\u00f3s Dud\u00e1s, na catedral de Uzhhorod. A ocupaci\u00f3n de Ucra\u00edna Occidental polos sovi\u00e9ticos veu seguida dunha dram\u00e1tica perda de sacerdotes, e Romzha comezou a trasladar ao clero que lle restaba a necesidade de prepararse para o martirio. O seu rexeitamento a unirse \u00e1 Igrexa ortodoxa foi a s\u00faa sentenza de morte. \nO 27 de outubro de 1947 recibiu unha malleira de soldados sovi\u00e9ticos, e posteriormente foi hospitalizado en Uzhhorod. Na noite do 31 de outubro foi asasinado por envelenamento cunha inxecci\u00f3n de curare que o NKVD proporcionou a unha enfermeira, axente do goberno. Segundo as investigaci\u00f3ns levadas a cabo por Evgeniia Albats, o seu asasinato foi ordenado persoalmente por Khrushchev.\nCulto.\nRomzha foi beatificado como m\u00e1rtir polo papa Xo\u00e1n Paulo II o 27 de xu\u00f1o de 2001 en Lviv. A s\u00faa festa cel\u00e9brase o 31 de outubro."}
{"id": "308836", "revid": "10599", "url": "https://gl.wikipedia.org/wiki?curid=308836", "title": "Decretos de Nova Planta", "text": ""}
{"id": "308844", "revid": "23204", "url": "https://gl.wikipedia.org/wiki?curid=308844", "title": "Ramon Solsona", "text": "Ramon Solsona Sancho, nado en Barcelona o 2 de xullo de 1950, \u00e9 un escritor, xornalista e publicista en lingua catal\u00e1.\nTraxectoria.\nLicenciado en Filolox\u00eda rom\u00e1nica e profesor de instituto, destaca polo seu estilo ir\u00f3nico e polas numerosas colaboraci\u00f3ns con medios de prensa escrita (Diario Avui, Diari de Barcelona, La Vanguardia) e de radio ( RAC 1, Catalunya R\u00e0dio), actualmente \u00e9 colaborador no programa \"El Mat\u00ed de Catalunya R\u00e0dio\" a car\u00f3n de M\u00f2nica Terribas no espazo \"Entre paraules\".\nTam\u00e9n foi poeta (satira|sat\u00edrico) co pseud\u00f3nimo \"Lo Gaiter del Bes\u00f2s\". A s\u00faa novela \"Les hores detingudes\" conquistou tres premios literarios o mesmo ano e foi traducido \u00e1 lingua espa\u00f1ola. Para a televisi\u00f3n, traballou como guionista para as series \"Ag\u00e8ncia de viatges\" \"Estaci\u00f3 d'enlla\u00e7\" e \"El cor de la ciutat\", emitidas pola TV3."}
{"id": "308848", "revid": "98629", "url": "https://gl.wikipedia.org/wiki?curid=308848", "title": "Alburno", "text": "O alburno (\"Alburnus alburnus\") \u00e9 un peixe de auga doce da familia dos cipr\u00ednidos.\nDescrici\u00f3n.\nO seu corpo \u00e9 alongado e plano. A cabeza \u00e9 puntiaguda e a s\u00faa boca relativamente pequena est\u00e1 xirada para arriba. A aleta anal \u00e9 longa e ten de 18 a 23 raios. A li\u00f1a lateral \u00e9 completa. Ten unha cor prateada brillante, e as aletas son puntiagudas e sen cor. A s\u00faa lonxitude m\u00e1xima \u00e9 de aproximadamente 25\u00a0cm.\nEspecie invasora na pen\u00ednsula Ib\u00e9rica.\nNa pen\u00ednsula Ib\u00e9rica introduciuse esta especie de forma ilegal como peixe para alimentar a outras especies ex\u00f3ticas tam\u00e9n invasoras predadoras, en especial o blackbass e o lucio. Debido ao seu potencial colonizador e a constitu\u00edr unha ameaza grave para as especies aut\u00f3ctonas, os h\u00e1bitat ou os ecosistemas, esta especie foi catalogada no Cat\u00e1logo espa\u00f1ol de especies ex\u00f3ticas invasoras, aprobado polo Real Decreto 1628/2011, de 14 de novembro, e est\u00e1 prohibida en Espa\u00f1a a s\u00faa introduci\u00f3n no medio natural, posesi\u00f3n, transporte, tr\u00e1fico e comercio.\nDistribuci\u00f3n no mundo.\nVive en Europa e Asia occidental. Aparece no norte do C\u00e1ucaso, Pireneos e Alpes, e cara ao leste desde a conca do r\u00edo Volga e no noroeste de Turqu\u00eda. Est\u00e1 ausente da maior parte das pen\u00ednsulas do sur de Europa e da maior\u00eda das illas brit\u00e1nicas, ag\u00e1s do sur de Inglaterra, a\u00ednda que foi introducido localmente (e converteuse en especie invasora) en Espa\u00f1a, Portugal, e Italia. \nEcolox\u00eda.\nVive en grandes bancos e alim\u00e9ntase de pequenos moluscos, insectos que caen \u00e1 auga, larvas de insectos, vermes e detritos vexetais. Enc\u00f3ntrase en corentess e lagos. Prefire as augas abertas e enc\u00f3ntrase en gran n\u00famero onde haxa un fluxo de comida procedente de estaci\u00f3ns de bombeo ou detr\u00e1s de represas.\nDesove.\nDesova preto da beiras dos r\u00edos en augas pouco profundas. Algunhas postas encontr\u00e1ronse en augas profundas. O substrato non \u00e9 importante. Po\u00f1en de 5000 a 6500 ovos por femia, que fan eclosi\u00f3n en 5-10 d\u00edas e as cr\u00edas maduran en 2 ou 3 anos.\nImportancia.\n\u00c9 unha importante fonte de alimento para outros peixes predadores. \u00c9 m\u00e1is sensible \u00e1 poluci\u00f3n que outros cipr\u00ednidos, o que poder\u00eda explicar o ser declive no noroeste de Europa.\nUsos.\nTense utilizado como isco na pesca deportiva doutros peixes m\u00e1is grandes. Antes, das s\u00faas escamas extra\u00edase un material que se utilizaba para recubrir as perlas artificiais."}
{"id": "308850", "revid": "1987", "url": "https://gl.wikipedia.org/wiki?curid=308850", "title": "Teodoro II, antipapa", "text": "Teodoro foi un antipapa, oposto aos papados de Con\u00f3n e Serxio I. Teodoro gobernou no 687, con outro antipapa, Pascual. Ambos tiveron que ceder o seu posto ao seguinte papa elixido: Serxio.\nTraxectoria.\nTras a morte de Con\u00f3n, Pascual foi apoiado polo clero, mentres que Teodoro o foi polos militares. Tras a elecci\u00f3n de Serxio, ambos foron proclamados, se ben Teodoro renunciou \u00e1s s\u00faas pretensi\u00f3ns ao saber que Serxio fora confirmado por Xo\u00e1n II, exarca de R\u00e1vena."}
{"id": "308852", "revid": "624", "url": "https://gl.wikipedia.org/wiki?curid=308852", "title": "Exarca de R\u00e1vena", "text": ""}
{"id": "308853", "revid": "22570", "url": "https://gl.wikipedia.org/wiki?curid=308853", "title": "Arquitectura cliente-servidor", "text": "A arquitectura cliente-servidor \u00e9 un modelo de aplicaci\u00f3n no que as tarefas son divididas entre os provedores de recursos e servizos, chamados servidores, e os demandantes, chamados clientes. Un cliente fai as petici\u00f3ns a outro programa, o servidor, que d\u00e1 resposta. Esta idea pode ser aplicada a programas executados nun \u00fanico ordenador, a\u00ednda que sexa m\u00e1is vantaxosa nunha contorna distribu\u00edda a trav\u00e9s dunha rede de comunicaci\u00f3ns.\nExemplos de aplicaci\u00f3ns inform\u00e1ticas que usan o modelo cliente-servidor son: o correo electr\u00f3nico, os servidores de impresi\u00f3n e a World Wide Web.\nInformaci\u00f3n xeral.\nA arquitectura cliente-servidor \u00e9 unha estrutura de organizaci\u00f3n de alto nivel do software na que os clientes se comunican ou interact\u00faan cun servidor, que proporciona distintos recursos e funcionalidades que est\u00e1n as\u00ed dispo\u00f1ibles e son xestionados de xeito centralizado.\nNesta arquitectura, a responsabilidade de procesamento div\u00eddese entre clientes e servidores (dando lugar a modelos de \"cliente lixeiro\" ou \"cliente pesado\" segundo as capacidades que se trasladen do servidor aos clientes), e presenta vantaxes de organizaci\u00f3n debido \u00e1 centralizaci\u00f3n da xesti\u00f3n da informaci\u00f3n nos servidores e a separaci\u00f3n de responsabilidades, o que adoita facilitar o dese\u00f1o de certo tipo de sistemas.\nA separaci\u00f3n entre cliente e servidor \u00e9 unha divisi\u00f3n l\u00f3xica en que o servidor non se atopa necesariamente nunha \u00fanica m\u00e1quina e non \u00e9 necesariamente un \u00fanico programa. De feito, unha variante com\u00fan son os sistemas en que os diferentes servizos proporcionados polo servidor est\u00e1n divididos en diferentes compo\u00f1entes independentes que poden ser executados por diferentes computadores, favorecendo as\u00ed a distribuci\u00f3n do sistema.\nCompo\u00f1entes e caracter\u00edsticas.\nNa arquitectura cliente-servidor o remitente dunha solicitude \u00e9 co\u00f1ecido como cliente. As s\u00faas caracter\u00edsticas son:\nO receptor da solicitude enviada polo cliente \u00e9 co\u00f1ecido como servidor. As s\u00faas caracter\u00edsticas son:\nOs servidores poden manter un estado interno (\"stateful\") para cada petici\u00f3n/cliente ou non telo (\"stateless\"). Un servidor sen estado interno non garda ningunha informaci\u00f3n entre as solicitudes. Pola contra, un servidor con estado pode \"lembrar\" informaci\u00f3n entre diferentes solicitudes, de xeito que a s\u00faa resposta dependa en certo modo desa informaci\u00f3n. O \u00e1mbito desta informaci\u00f3n \"lembrada\" pode ser global ou espec\u00edfico a unha \"sesi\u00f3n\" (isto \u00e9, a un cliente, a un per\u00edodo de tempo, ou a unha combinaci\u00f3n de ambos). Por exemplo, un servidor HTTP para p\u00e1xinas est\u00e1ticas HTML \u00e9 un exemplo de servidor sen estado, mentres que Apache Tomcat \u00e9 un exemplo dun servidor con estado.\nA interacci\u00f3n entre o cliente e o servidor descr\u00edbese frecuentemente usando diagramas de secuencia. Os diagramas de secuencia son parte da linguaxe de modelaxe est\u00e1ndar UML.\nVantaxes.\nA arquitectura cliente-servidor presenta as seguintes fortalezas:\nDesvantaxes.\nA arquitectura cliente-servidor presenta as seguintes debilidades:"}
{"id": "308854", "revid": "89787", "url": "https://gl.wikipedia.org/wiki?curid=308854", "title": "Beldroega", "text": "A beldroega (Portulaca oleracea) \u00e9 unha planta planta anual suculenta da familia Portulacaceae, que pode acadar at\u00e9 40 cm de altura; de talo erecto, follas grosas, oblongas e carnosas e flores pequenas e amarelas, da que se consomen as follas, de sabor lixeiramente picante, en ensalada.\nAdemais de beldroega, recibe os nomes de portulaca e verdoaga.\n\u00c9 nativa da India de Oriente Medio e sur de Europa coma parte da Pen\u00ednsula Ib\u00e9rica a\u00ednda que naturalizada mundialmente; nalgunhas rexi\u00f3ns \u00e9 considerada m\u00e1 herba.\nDescrici\u00f3n.\nTen talos lisos, avermellados, maiormente deitados; follas alternas en conxuntos no talo e no seu extremo. As flores amarelas, s\u00e9siles, te\u00f1en cinco partes regulares e 6 mm de largo. Florea a fins de primavera, e contin\u00faa at\u00e9 mediados do outono. As flores abren soas no centro do feixe de follas por poucas horas nas ma\u00f1\u00e1s soleadas. As sementes son pequenas va\u00ed\u00f1as, que se abren cando a semente est\u00e1 pronta. Presenta unha ra\u00edz primaria con ra\u00edces fibrosas secundarias e tolera solo pobre, compactado, e seca.\nUsos.\nCulinario.\nMalia se considerar maleza nos Estados Unidos, pode comerse como verdura, supo\u00f1endo que se obte\u00f1a dunha fonte tal que estea libre de velenos -herbicidas ou fumigaci\u00f3n xeral-. Ten un sabor lixeiramente acedo e salgado, e cons\u00f3mese moito en gran parte de Europa, Asia e M\u00e9xico. Tanto os talos como as follas e flores son comest\u00edbeis. Pode consumirse fresca como ensalada, ou coci\u00f1ada como espinaca, e debido \u00e1 s\u00faa calidade de mucilaxe, \u00e9 boa para sopas e mollos. En M\u00e9xico coc\u00ed\u00f1ase con carne de porco e mollo verde. Os aborixes australianos usan as sementes para preparar o seu pan tradicional.\nCont\u00e9n m\u00e1is \u00e1cido graxo omega-3 que calquera outro vexetal de verdura. Tam\u00e9n ten vitaminas: vitamina C, algo de vitamina B, carotenoides, e minerais dietarios, como magnesio, calcio, potasio, ferro. E presenta dous tipos de pigmentos alcaloides betala\u00ednas: o betacianina arroibado (vis\u00edbel na coloraci\u00f3n dos talos) e o betaxantina amarelo (na s\u00faas flores e o lixeiro amarelado das s\u00faas follas). Ambos os dous tipos de pigmentos son potentes antioxidantes e posuir\u00edan propiedades antimutax\u00e9nicas en estudos de laboratorio.\nMedicinal.\nNa medicina popular grega, a beldroega \u00fasase coma menci\u00f1a contra o estrinximento e a inflamaci\u00f3n do sistema urinario.\nCo\u00f1ecida coma \"Sanhti ou Punarva\" no norte da India co\u00f1ecena como t\u00f3nico do f\u00edgado e as s\u00faas doenzas.\nCo\u00f1ecida coma \"Ma Chi Xian\" (pinyin: trad\u00facese coma \"o amaranto dente de cabalo\") na medicina tradicional chinesa, nos seus principios activos incl\u00faen: a noradrenalina, sales de calcio, dopamina, \u00e1cido m\u00e1lico, \u00e1cido c\u00edtrico, \u00e1cido glut\u00e1mico, \u00e1cido asp\u00e1rtico, \u00e1cido nicot\u00ednico, alanina, glicosa, frutosa e sacarosa. As betacianinas illadas de \"Portulaca oleracea\" te\u00f1en mellorado d\u00e9ficits da cognici\u00f3n en ratos de idade avanzada. Unha subclase rara de homoisoflavonoides da planta, amosou \"in vitro\" actividades citot\u00f3xicas contra catro cancros humanos en li\u00f1as celulares. O seu uso est\u00e1 contraindicado durante a gravidez e para os que te\u00f1en a dixesti\u00f3n fr\u00eda e feble. A beldroega \u00e9 un tratamento clinicamente eficaz para o lique plano oral, E as s\u00faas follas \u00fasanse para tratar as picadas de insectos ou c\u00f3bregas na pel, bieitas, fur\u00fanculos, lastras, dor de picadas de abella, a disenter\u00eda bacilar, diarrea, hemorroides, sangrado posparto e sangrado intestinal.\nM\u00e1xico.\nNa antig\u00fcidade, o naturalista romano Plinio mencionaba o seu uso como amuleto para acompa\u00f1ar as s\u00faas propiedades medicinais:\nHistoria.\nAmplamente usada en Grecia, os arqueobot\u00e1nicos at\u00f3pana en moitos sitios prehist\u00f3ricos. En contextos hist\u00f3ricos, as s\u00faas sementes foron retiradas de camadas protoxeom\u00e9tricas en Kastanas, Hereo de Samos, datadas en 700\u00a0a.\u00a0C. Teofrasto no 350 a. C. ch\u00e1maa de \"andr\u00e1khne\", como unha das diversas herbas de ver\u00e1n que c\u00f3mpre colleitar en abril (boreal) (\"H.P\" 7.1.2)\nHai probas de que a especie se daba na rexi\u00f3n do lago Crawford (Ontario) en 1430-89 d.C., o que indica que alcanzou Am\u00e9rica do Norte en tempos precolombianos.\nTaxonom\u00eda.\n\"Portulaca oleracea\" foi descrita por Carl von Linn\u00e9 e publicado en \" Species Plantarum\" 1: 445. 1753."}
{"id": "308855", "revid": "18868", "url": "https://gl.wikipedia.org/wiki?curid=308855", "title": "Portulaca oleracea", "text": ""}
{"id": "308856", "revid": "18868", "url": "https://gl.wikipedia.org/wiki?curid=308856", "title": "Verdoaga", "text": ""}
{"id": "308859", "revid": "89787", "url": "https://gl.wikipedia.org/wiki?curid=308859", "title": "Carioferina", "text": "As carioferinas son un grupo de prote\u00ednas implicadas no transporte de mol\u00e9culas entre o citoplasma e o n\u00facleo celular das c\u00e9lulas eucariotas. O transporte, mediado por unhas prote\u00ednas de transporte chamadas carioferinas, ten lugar a trav\u00e9s dos poros nucleares, que act\u00faan como unha porta para entrar e sa\u00edr do n\u00facleo. A maior\u00eda das prote\u00ednas necesitan as carioferinas para poder atravesar os poros nucleares.\nAs carioferinas poden actuar como importinas (que axudan \u00e1s prote\u00ednas a entrar no n\u00facleo) ou exportinas (que as axudan a sa\u00edr do n\u00facleo). Forman parte da Familia do Complexo do Poro Nuclear de prote\u00ednas na base de datos de clasificaci\u00f3n de transportadores (TCDB, \"transporter classification database\").\nA enerx\u00eda para o transporte destas mol\u00e9culas deriva do gradiente Ran.\nImportina beta.\nUn exemplo de carioferina \u00e9 a importina beta. A importina beta \u00e9 un tipo espec\u00edfico de carioferina que facilita o transporte de cargamentos de prote\u00ednas ao interior do n\u00facleo. Para facelo, primeiramente \u00fanese \u00e1 importina alfa (outro tipo de carioferina que se une \u00e1 prote\u00edna a transportar no citoplasma), e despois a prote\u00edna a transportar \u00e9 importada ao interior do n\u00facleo a trav\u00e9s dun poro nuclear usando a enerx\u00eda derivada do gradiente Ran. Unha vez dentro do n\u00facleo, o cargamento transportado dis\u00f3ciase das carioferinas.\nA importina beta pode tam\u00e9n transportar prote\u00ednas ao n\u00facleo sen a axuda da prote\u00edna adaptadora importina."}
{"id": "308860", "revid": "5863", "url": "https://gl.wikipedia.org/wiki?curid=308860", "title": "Ireneu, patriarca de Serbia", "text": "Ireneu (en ), nado en Vidova (Serbia) o 28 de agosto de 1930 e finado en Belgrado o 20 de novembro de 2020, foi o patriarca de Serbia dende o 22 de xaneiro de 2010, e polo tanto cabeza da Igrexa ortodoxa serbia.\nTraxectoria.\nNaceu o 28 de agosto de 1930 na aldea de Vidova, e foi bautizado co nome de Miroslav. Cursou a educaci\u00f3n primaria na s\u00faa aldea natal, e en 1951 graduouse polo seminario teol\u00f3xico de Prizren. Posteriormente ampliou os seus estudos nas Facultades de Teolox\u00eda da Universidade de Belgrado e da Universidade de Atenas. Logo de graduarse, serviu no ex\u00e9rcito.\nEn outubro de 1959 foi tonsurado monxe polo patriarca Xerm\u00e1n, patriarca de Serbia no mosteiro Rakovitsa, tomando o nome de Ireneu. O 24 de outubro de 1959 foi elevado ao rango de hierodi\u00e1cono e o 27 de outubro ao de hieromonxe. Posteriormente ocupou diversos cargos\u02d0 foi profesor do Seminario Teol\u00f3xico de Prizren entre 1959 e 1968, xefe da escola mon\u00e1stica do mosteiro de Ostrog en 1969, e profesor e reitor do seminario de Prizren dende 1971 at\u00e9 1974.\nEn maio de 1974 foi elixido bispo vigairo do patriarca de Serbia, co t\u00edtulo de Moravic. Recibiu a ordenaci\u00f3n episcopal o 14 de xullo de 1974. Ao ano seguinte, na reuni\u00f3n do S\u00ednodo da Igrexa ortodoxa serbia entre o 21 e o 28 de maio de 1975, foi elixido bispo de Ni\u0161, tomando posesi\u00f3n de dita eparqu\u00eda o 15 de xu\u00f1o do mesmo ano.\nO 22 de xaneiro de 2010 foi elixido patriarca da Igrexa ortodoxa serbia. Como patriarca, posicionouse en contra do establecemento da Igrexa ortodoxa de Ucra\u00edna por parte do patriarca Bartolomeu, as\u00ed como dos intentos de crear igrexas autoc\u00e9falas en Montenegro e Macedonia do Norte.\nO 4 de novembro de 2020 foi hospitalizado en Belgrado por causa dunha insuficiencia card\u00edaca. Por\u00e9n, finou na capital serbia o 20 de novembro por COVID-19."}
{"id": "308864", "revid": "98629", "url": "https://gl.wikipedia.org/wiki?curid=308864", "title": "Wolverhampton", "text": "Wolverhampton \u00e9 unha cidade e municipio metropolitano das Midlands do Oeste, en Inglaterra, Reino Unido, que formaba parte do condado tradicional de Staffordshire. De acordo co censo do ano 2011, o distrito gobernamental de Wolverhampton ti\u00f1a 249\u00a0470 habitantes.\nA poboaci\u00f3n urbana de Wolverhampton segundo o censo de 2001 era de 251\u00a0462, e era a segunda meirande da \u00c1rea Urbana das Midlands do Oeste que forma parte da terceira maior \u00e1rea urbana do Reino Unido. Ademais, \u00e9 a doceava maior cidade de Inglaterra, sen contar Londres. A xente de Wolverhampton \u00e9 co\u00f1ecida co xentilicio \"Wulfrunian\"."}
{"id": "308865", "revid": "839", "url": "https://gl.wikipedia.org/wiki?curid=308865", "title": "Daniel, patriarca de Roman\u00eda", "text": "Daniel, nado como Dan Ilie Ciobotea en Dobre\u0219ti (Condado de Timi\u0219, Roman\u00eda) o 22 de xullo de 1951, \u00e9 o Patriarca de Roman\u00eda dende o 12 de setembro de 2007, e polo tanto cabeza da Igrexa ortodoxa romanesa."}
{"id": "308868", "revid": "89787", "url": "https://gl.wikipedia.org/wiki?curid=308868", "title": "Joan Carreras", "text": "Joan Carreras i Goicoechea nado en Barcelona en 1962 \u00e9 un xornalista, guionista de televisi\u00f3n e escritor en lingua catal\u00e1. \nBiograf\u00eda.\n\u00c9 profesor asociado da Facultade de Comunicaci\u00f3n na Blanquerna de Barcelona, onde imparte clases de xornalismo dixital. Traballou durante unha d\u00e9cada na Corporaci\u00f3 Catalana de Mitjans Audiovisuals, onde foi director do El 33. Tam\u00e9n traballa no diario Avui, o Diari de Barcelona e la revista semanal El Temps."}
{"id": "308869", "revid": "98629", "url": "https://gl.wikipedia.org/wiki?curid=308869", "title": "Te\u00f3filo III, patriarca ortodoxo de Xerusal\u00e9n", "text": "Te\u00f3filo III, nado como Ilias Giannopoulos (en ) en Mesenia (Grecia) en 1952, \u00e9 o Patriarca de Xerusal\u00e9n e toda Palestina dende o 22 de agosto de 2005, e polo tanto cabeza da Igrexa Ortodoxa de Xerusal\u00e9n."}
{"id": "308879", "revid": "23204", "url": "https://gl.wikipedia.org/wiki?curid=308879", "title": "Holy Fire", "text": "Holy Fire \u00e9 o terceiro \u00e1lbum da banda inglesa de indie rock Foals, lanzado o 11 de febreiro de 2013 por Transgressive Records, e producido por Flood e Alan Moulder."}
{"id": "308883", "revid": "98629", "url": "https://gl.wikipedia.org/wiki?curid=308883", "title": "Heterocromatina", "text": "A heterocromatina \u00e9 unha forma moi empaquetada da cromatina. Cando a cromatina est\u00e1 pouco empaquetada recibe o nome de eucromatina. Hai d\u00faas variedades de heterocromatina chamadas constitutiva e facultativa, cunha gradaci\u00f3n intermedia entre elas. A heterocromatina xoga un importante papel na expresi\u00f3n x\u00e9nica, xa que a heterocromatina constitutiva pode afectar aos xenes que est\u00e1n preto dela (variegaci\u00f3n por efecto de posici\u00f3n) e a heterocromatina facultativa comprende xenes que son silenciados por medio dun mecanismo como a desacetilaci\u00f3n de histonas ou por ARN que interacciona con piwi por medio de interferencia de ARN. A heterocromatina constitutiva \u00e9 xeralmente repetitiva e desempe\u00f1a funci\u00f3ns estruturais como formar parte de centr\u00f3meros ou tel\u00f3meros, ademais de actuar como un atractor para outros sinais de represi\u00f3n ou de expresi\u00f3n x\u00e9nica, pero non se transcribe. A heterocromatina facultativa non \u00e9 repetitiva e, a\u00ednda que tam\u00e9n ten unha estrutura compacta, pode perder a s\u00faa compactaci\u00f3n cando recibe sinais espec\u00edficos do seu ambiente ou de desenvolvemento, e facerse transcricionalmente activa. A heterocromatina foi asociada coa di- e trimetilaci\u00f3n da H3K9 en certas porci\u00f3ns do xenoma.\nEstrutura.\nA cromatina enc\u00f3ntrase en d\u00faas variedades: eucromatina e heterocromatina. Orixinariamente, as d\u00faas formas distingu\u00edanse citoloxicamente segundo a intensidade coa que se tingu\u00edan, xa que a eucromatina tingu\u00edase pouco e a heterocromatina moi intensamente, o que indicaba o seu maior empaquetamento. A heterocromatina est\u00e1 localizada xeralmente na periferia do n\u00facleo.\nA pesar desta dicotom\u00eda inicial que se utilizou para diferencialas, hai probas recentes tanto en animais coma en plantas que suxiren que hai m\u00e1is de dous estados en que pode encontrarse a cromatina, que poden ser catro ou cinco, cada un marcado por diferentes marcas epixen\u00e9ticas.\nA heterocromatina consta principalmente de ADN sat\u00e9lite xeneticamente inactivo, e de moitos xenes que est\u00e1n reprimidos en diverso grao, e alg\u00fans deles non poden expresarse nunca en forma de eucromatina. Tanto os centr\u00f3meros coma os tel\u00f3meros son heterocrom\u00e1ticos, como tam\u00e9n o corpo de Barr dun dos cromosomas X das femias.\nFunci\u00f3n.\nA heterocromatina foi asociada con varias funci\u00f3ns, desde a regulaci\u00f3n x\u00e9nica \u00e1 protecci\u00f3n da integridade dos cromosomas; alg\u00fans destes papeis poden ser atribu\u00eddos ao denso empaquetamento do ADN na heterocromatina, que o fai menos accesible aos factores proteicos que xeralmente se unen ao ADN ou aos seus factores asociados. Por exemplo, os extremos de ADN bicatenario espidos ser\u00edan xeralmente interpretados pola c\u00e9lula como un ADN danado ou un ADN viral, o que desencadear\u00eda a detenci\u00f3n do ciclo celular, a reparaci\u00f3n do ADN, ou a destruci\u00f3n de fragmentos de ADN como o que fan as endonucleases nas bacterias.\nAlgunhas rexi\u00f3ns da cromatina est\u00e1n moi densamente empaquetadas e as s\u00faas fibras est\u00e1n nunha condici\u00f3n case comparable \u00e1 dos cromosomas na mitose. A heterocromatina \u00e9 xeralmente herdada clonalmente; cando cada c\u00e9lula se divide as d\u00faas c\u00e9lulas fillas conter\u00e1n normalmente heterocromatina nas mesmas rexi\u00f3ns do ADN, o que se considera unha herdanza epixen\u00e9tica. As variaci\u00f3ns causan que a heterocromatina invada os xenes adxacentes ou retroceda de xenes situados nos extremos de dominios. O material transcribible pode ser reprimido ao ser posicionado (en \"cis\") nestes dominios lim\u00edtrofes. Isto d\u00e1 lugar a diferentes niveis de expresi\u00f3n dunha c\u00e9lula a outra,\no cal pode ser demostrado pola variegaci\u00f3n por efecto de posici\u00f3n. As secuencias illadoras poden actuar como unha barreira en raros casos nos que a heterocromatina constitutiva est\u00e1 xustaposta con xenes moi activos (por exemplo, o illador 5'HS4 \"augas arriba\" do locus da \u03b2-globina de polo, e loci de d\u00faas especies de \"Saccharomyces\".).\nHeterocromatina constitutiva.\nTodas as c\u00e9lulas dunha especie empaquetan as mesmas rexi\u00f3ns do ADN en forma de heterocromatina constitutiva, e as\u00ed en todas as c\u00e9lulas os xenes contidos na heterocromatina constitutiva vanse expresar moi escasamente. Por exemplo, todos os cromosomas humanos 1, 9, 16, e o Y conte\u00f1en grandes rexi\u00f3ns de heterocromatina constitutiva. Na maior\u00eda dos organismos, a heterocromatina constitutiva aparece arredor do centr\u00f3mero dos cromosomas e preto dos tel\u00f3meros.\nHeterocromatina facultativa.\nAs rexi\u00f3ns do ADN empaquetadas en forma de heterocromatina facultativa non coinciden entre distintos tipos celulares dunha mesma especie, e as\u00ed unha secuencia que nunha c\u00e9lula est\u00e1 empaquetada como heterocromatina facultativa (con xenes que apenas se expresan) pode estar empaquetada como eucromatina noutro tipo celular (e os seus xenes al\u00ed poden expresarse). Por\u00e9n, a formaci\u00f3n de heterocromatina facultativa est\u00e1 regulada, e est\u00e1 a mi\u00fado asociada coa morfox\u00e9nese ou a diferenciaci\u00f3n celular. Un exemplo de heterocromatina facultativa \u00e9 a inactivaci\u00f3n do cromosoma X nas femias de mam\u00edferos, nas cales un dos cromosomas X est\u00e1 empaquetado en forma de heterocromatina facultativa e silenciado, mentres que o outro cromosoma X est\u00e1 empaquetado como eucromatina e \u00e9 expresado.\nEntre os compo\u00f1entes moleculares que aparecen para regular a extensi\u00f3n da heterocromatina est\u00e1n as prote\u00ednas do grupo Polycomb e xenes non codificantes como Xist. O mecanismo polo cal se produce esta extensi\u00f3n das rexi\u00f3ns con heterocromatina a\u00ednda \u00e9 discutido.\nHeterocromatina de l\u00e9vedos.\nO l\u00e9vedo de xemaci\u00f3n \"Saccharomyces cerevisiae\", \u00e9 un organismo modelo, e a s\u00faa cromatina foi amplamente estudada. A\u00ednda que a maior\u00eda do seu xenoma pode considerarse eucromatina, \"S. cerevisiae\" ten rexi\u00f3ns do ADN que se transcriben moi pouco. Estes loci son os denominados loci de tipo de apareamento silenciosos (HML e HMR), o ADNr (ARN que codifica ARNr), e as rexi\u00f3ns subtelom\u00e9ricas.\nO l\u00e9vedo de fisi\u00f3n \"Schizosaccharomyces pombe\" usa outro mecanismo para a formaci\u00f3n de heterocromatina nos seus centr\u00f3meros. O silenciamento de xenes nesta localizaci\u00f3n depende dos compo\u00f1entes da v\u00eda de interferencia de ARN. Crese que o ARN de dobre cadea orixina o silenciamento desta rexi\u00f3n nunha serie de etapas.\nEn \"Schizosaccharomyces pombe\" dos complexos de interferencia de ARN, o complexo de silenciamento de xenes transcricional inducido por interferencia de ARN (RITS, do ingl\u00e9s \"RNAi-induced transcriptional gene silencing\") e o complexo da ARN polimerase ARN dirixida (RDRC), forman parte dunha maquinaria de interferencia de ARN implicada na iniciaci\u00f3n, propagaci\u00f3n e mantemento da ensamblaxe heterocromat\u00ednica. Estes dous complexos local\u00edzanse de maneira dependente do ARN interferente pequeno nos cromosomas, no sitio da ensamblaxe da heterocromatina. A ARN polimerase II sintetiza un transcrito que serve como plataforma para recrutar RITS, RDRC e posiblemente outros complexos requiridos para a ensamblaxe da heterocromatina. Ao silenciamento da heterocromatina contrib\u00faen tanto a interferencia do ARN coma o proceso de degradaci\u00f3n do ARN dependente do exosoma. Estes mecanismos presentes en \"Schizosaccharomyces pombe\" poden ocorrer tam\u00e9n noutros eucariotas. Nalg\u00fans l\u00e9vedos de fisi\u00f3n unha grande estrutura de ARN denominada RevCen foi tam\u00e9n implicada na produci\u00f3n de ARNs interferentes pequenos para mediar a formaci\u00f3n de heterocromatina."}
{"id": "308885", "revid": "98629", "url": "https://gl.wikipedia.org/wiki?curid=308885", "title": "Vieiros (revista)", "text": "Vieiros, subtitulada como \u201cRevista do Padroado da Cultura Galega de M\u00e9xico\u201d, \u00e9 unha revista galega, cultural e literaria, creada en M\u00e9xico en 1959 que deixou de editarse en 1968, tras publicar unicamente catro n\u00fameros. Ti\u00f1a car\u00e1cter cultural, antifascista e galeguista e o seu obxectivo era crear unha publicaci\u00f3n galega de calidade no exilio e servir de ponte entre exiliados e galegos en Espa\u00f1a.\nHistoria.\nA revista naceu en M\u00e9xico en 1959 no seo do Padroado da Cultura Galega a trav\u00e9s da iniciativa dun grupo de galegos exiliados e comprometidos con esta instituci\u00f3n. O seu prop\u00f3sito era recoller nas s\u00faas p\u00e1xinas \u201ccalquera idea literaria art\u00edstica e filos\u00f3fica, sempre que fose antifascista e non se apoiase na ditadura\u201d.\n\"Vieiros\" recompilou o m\u00e1is destacado da cultura galega do momento, tanto do interior como da emigraci\u00f3n. Ademais, serviu de ponte entre a xeraci\u00f3n que sufriu as consecuencias da guerra e a resistencia antifranquista. Non obstante, tan s\u00f3 perdurou at\u00e9 1968.\nEn 1989 Edici\u00f3ns A Nosa Terra publicou unha edici\u00f3n facsimilar desta revista, prologada por Margarita Ledo Andi\u00f3n.\nEdici\u00f3ns.\n\"Vieiros\" conta coa publicaci\u00f3n de catro n\u00fameros que viron a luz en M\u00e9xico e que tiveron unha periodicidade irregular: ver\u00e1n de 1959, outono de 1962, outono de 1965 e primavera de 1968.\nEra unha revista de gran formato (33 x 23\u00a0cm), impresa en excelente papel, con variedade de caracteres tipogr\u00e1ficos e amplas marxes brancas; polo que se pode cualificar de refinada e elegante. Estaba escrita integramente en galego, a\u00ednda que tam\u00e9n contaba con alg\u00fans poemas en portugu\u00e9s.\nA s\u00faa extensi\u00f3n era variable, entre 68 e 86 p\u00e1xinas de coidado dese\u00f1o que non conti\u00f1an publicidade. Nelas pod\u00edanse atopar ilustraci\u00f3ns como reproduci\u00f3ns art\u00edsticas e debuxos reivindicativos de Castelao, Lu\u00eds Seoane ou Maside, as\u00ed como achegas doutros debuxantes hispanoamericanos.\nRecompilaba artigos, poes\u00edas, ensaios, contos e debuxos e contaba con secci\u00f3ns fixas.\nTem\u00e1tica e ideolox\u00eda.\nA tem\u00e1tica da revista p\u00f3dese analizar atendendo aos primeiros e \u00faltimos n\u00fameros da mesma. As\u00ed, nos primeiros n\u00fameros te\u00f1en un papel dominante os temas culturais, sobresa\u00edndo a poes\u00eda e a narrativa galegas ademais de achegas \u00e1s artes pl\u00e1sticas, ao cine e \u00e1 m\u00fasica de Galicia.\nDoutra banda, nos dous \u00faltimos n\u00fameros te\u00f1en maior peso os artigos adicados ao ensaio pol\u00edtico, econ\u00f3mico e cultural, especialmente de autores exiliados (Caridad Mateo, Lu\u00eds Soto, Carlos Velo\u2026).\nNo tocante \u00e1 ideolox\u00eda de \"Vieiros\", cabe dicir que esta era moi aberta xa que procuraba non provocar unha ruptura entre os colaboradores. Esta caracter\u00edstica p\u00f3dese observar atendendo \u00e1 s\u00faa ampla lista, na cal destacan os nomes de Ram\u00f3n Pi\u00f1eiro, M\u00e9ndez Ferr\u00edn, Celso Emilio, Fern\u00e1ndez-Oxea, Alberto Vilanova etc.\nDirecci\u00f3n e colaboraci\u00f3ns.\nA pesar da s\u00faa curta duraci\u00f3n, \u00e1 direcci\u00f3n da revista destacaron personaxes como o escritor Lu\u00eds Soto, o cineasta Carlos Velo e o poeta Delgado Gurriar\u00e1n, que a partir do terceiro n\u00famero ser\u00e1 substitu\u00eddo por Caridad Mateos. Ademais, como director art\u00edstico a publicaci\u00f3n contaba co pintor Arturo Souto.\nNa s\u00faa elaboraci\u00f3n salientaron diferentes colaboradores, ilustradores, redactores e administradores:\nRelaci\u00f3n de \"Vieiros\" cos \u00e1mbitos literario e art\u00edstico.\n\u00c1mbito literario.\nA nivel literario, destaca na revista a abundancia de prosas breves, descrici\u00f3ns, relatos curtos e mesmo di\u00e1logos costumistas da autor\u00eda de Otero Pedrayo, Cabanillas, Cuevillas, Bouza-Brey, Fole\u2026\nNela participaron unha gran variedade de escritores: desde os \u00faltimos representantes vivos da xeraci\u00f3n N\u00f3s (Otero, Cuevillas, Cabanillas\u2026) ata o grupo Brais Pinto, pasando polos homes do Seminario de Estudos Galegos, o grupo Galaxia e os exiliados e emigrados de Am\u00e9rica. Non obstante, nela tam\u00e9n escriben, cunha \u00f3ptica nacionalista, autores do interior como Ferr\u00edn ou Alberto M\u00edguez.\nAgrupaba artigos, poes\u00edas, ensaios e contos:\n\u00c1mbito art\u00edstico.\nNo campo da arte, coinciden en Vieiros os \u201cRenovadores da Arte Galega\u201d de antes da guerra civil (Arturo Souto, Castelao, D\u00edaz Pardo\u2026) e os novos artistas (Xos\u00e9 Lu\u00eds de Dios, Conde Corbal, Xulio Maside, Reimundo Pati\u00f1o\u2026). Non obstante, a maior contribuci\u00f3n desta revista \u00e1 arte d\u00e9bese ao pintor Arturo Souto como director art\u00edstico e responsable do seu dese\u00f1o."}
{"id": "308888", "revid": "98629", "url": "https://gl.wikipedia.org/wiki?curid=308888", "title": "Jomala", "text": "Jomala \u00e9 un concello de \u00c5land, rexi\u00f3n aut\u00f3noma de Finlandia.\nO concello ten unha poboaci\u00f3n de 4,529 habitantes e unha superficie de 686.96 km\u00b2. A densidade de poboaci\u00f3n \u00e9 de 31.78 habitantes por quil\u00f3metro cadrado.\nO concello \u00e9 maioritariamente suecofalante.\nO aeroporto de Mariehamn, o principal aeroporto das \u00c5land, est\u00e1 no territorio municipal de Jomala.\nVilas.\nAndersb\u00f6le, Bj\u00f6rsby, Buskb\u00f6le, Dalkarby, Djurvik, Gottby, G\u00f6lby, Hammarudda, Hinderb\u00f6le, Ingby, Jomalaby, Karrb\u00f6le, Kila, Kungs\u00f6by, M\u00f6ckelby, M\u00f6ckel\u00f6, Norrsunda, Rasmansb\u00f6le, Ringsb\u00f6le, Sviby, S\u00f6dersunda, Torp, Ulvsby, Vargsunda, V\u00e4stansunda, V\u00e4sterkalmar, Ytterby, Yttern\u00e4s, \u00d6danb\u00f6le, \u00d6nningeby, \u00d6sterkalmar e \u00d6verby."}
