{"id": "292013", "revid": "98629", "url": "https://gl.wikipedia.org/wiki?curid=292013", "title": "Preston Sturges", "text": "Edmund Preston Biden, nado en Chicago (Illinois) o 29 de agosto de 1898 e finado en Nova York o 6 de agosto de 1959 foi un director e guionista estadounidense, co\u00f1ecido como Preston Sturges.\nTraxectoria.\nNado en Chicago, cando ti\u00f1a tres anos trasladouse a Par\u00eds coa s\u00faa nai, que arelaba continuar a s\u00faa carreira como cantante. Al\u00ed anulou o seu matrimonio co seu marido e casou con Solomon Sturges, home de negocios que adoptou e deu nome ao futuro director. A s\u00faa nai foi unha muller liberada e intelixente que influ\u00edu na visi\u00f3n de Sturges sobre a muller como superior ao home, como aparece en moitos dos seus filmes.\nDe mozo, Sturges viaxou por varios pa\u00edses coa compa\u00f1\u00eda de Isadora Duncan, da que a s\u00faa nai era amiga. Estudou en Chicago, Par\u00eds, Dresden, Berl\u00edn e Lausanne e en 1917 alistouse como voluntario no ex\u00e9rcito estadounidense coa intenci\u00f3n de participar na primeira guerra mundial. Por\u00e9n, o armisticio chegou antes de acabar o seu adestramento como piloto. Durante uns meses, publicou unha p\u00e1xina c\u00f3mica semanal titulada \"Toot and his Loot\" no xornal do campo de adestramento (Park Field, en Millington, Tennessee).\nEn 1928 escribiu a s\u00faa primeira obra teatral, \"The Guinea Pig\", estreada en Massachusetts; o seu \u00e9xito fixo que a levara a Broadway o ano seguinte. Ese ano estreou a peza \"Strictly Deshonorable\", coa que tam\u00e9n logrou o \u00e9xito. Tras varias obras menos comerciais, trasladouse a Hollywood en 1933, onde foi bastante solicitado polo seu traballo de guionista.\nDurante o resto da d\u00e9cada de 1930 traballou baixo o estrito sistema dos estudios de Hollywood, colaborando en moitos gui\u00f3ns, dos que s\u00f3 alg\u00fans acababan convertidos en filmes. Ga\u00f1aba uns 2.500 d\u00f3lares \u00e1 semana, pero non se sent\u00eda satisfeito co forma na que os directores manexaban os seus di\u00e1logos.\nIsto levouno a decidir tomar o completo control dos seus proxectos, cousa que logrou finalmente en 1939, ofrecendo o seu gui\u00f3n de \"The great McGinty\", escrito seis anos atr\u00e1s, \u00e1 Paramount por un d\u00f3lar a cambio de que puidese dirixir el o proxecto. O \u00e9xito do filme abriulle a porta para que outros guionistas, como Billy Wilder e John Huston, tam\u00e9n pasasen \u00e1 direcci\u00f3n. Sturges dixo: \"Levoume oito anos chegar ao que quer\u00eda. Pero agora, se non quedo sen ideas \u2013e espero que non\u2013 divertir\u00e9monos. Hai filmes marabillosos por facer e se Deus quere eu vou facer alg\u00fans deles\".\nNos cinco anos seguintes escribiu e dirixiu varios filmes que constitu\u00edron os maiores \u00e9xitos da s\u00faa carreira: \"Christmas in July\" en 1940; \"The Lady Eve\" con Barbara Stanwyck e Henry Fonda) en 1941; \"Sullivan's Travels\", con Joel McCrea e Veronica Lake en 1941 e \"The Palm Beach Story\" tam\u00e9n con Joel McCrea e Claudette Colbert), en 1942. Tam\u00e9n rodou \"The Miracle of Morgan's Creek\", en 1944, que para James Agee, era \"o filme m\u00e1is divertido, m\u00e1is atrevido, m\u00e1is rico en detalles, m\u00e1is intelixente e m\u00e1is estimulante que ning\u00fan que se fixese en Hollywood nos \u00faltimos anos\".\nA s\u00faa obra conc\u00e9ntrase nestes catro anos, 1940-1944, nos que dirixiu sete das s\u00faas doce longametraxes e que o converteron nun dos grandes innovadores da comedia estadounidense. A s\u00faa inimitable combinaci\u00f3n de sentimentos e cinismo fixeron que sigan atraendo \u00e1 audiencia.\nNo cumio da s\u00faa carreira, Sturges rompeu coa Paramount e formou xunta Howard Hughes a compa\u00f1\u00eda \"California Pictures Corporation\". Rodou con Harold Lloyd \"The Sin of Harold Diddlebock\", tam\u00e9n co\u00f1ecida como \"Mad Wednesday\", que finalmente resultou un notable fracaso comercial e cr\u00edtico. Foi despedido da rodaxe de \"Vendetta\" por Howard Hughes, tras un choque entre as s\u00faas fortes personalidades. Firmou ent\u00f3n pola compa\u00f1\u00eda Fox e rodou entre 1948 e 1949 \"Unfaithfully Yours\" e \"The Beautiful Blonde from Bashful Bend\", outros dos fracasos. Con eles rematou a s\u00faa carreira como director en Hollywood. Na d\u00e9cada de 1950 e ante a falta de ofertas para dirixir cinema, centrouse na escritura e no teatro.\nTivo a oportunidade de rodar o gui\u00f3n de George Bernard Shaw \"The Millionairess\" en Londres con Katharine Hepburn pero finalmente o proxecto veuse abaixo pola falla de financiamento. En 1955 escribiu e rodou en Francia o seu \u00faltimo filme, \"Les Carnets du Major Thompson\", adaptaci\u00f3n dunha novela de Pierre Danino.\nSturges morreu dun ataque ao coraz\u00f3n no Hotel Algonquin de Nova York mentres escrib\u00eda a s\u00faa autobiograf\u00eda."}
{"id": "292014", "revid": "98629", "url": "https://gl.wikipedia.org/wiki?curid=292014", "title": "Boris Karloff", "text": "William Henry Pratt, nado en Londres (Inglaterra) o 23 de novembro de 1887 e finado en Midhurst (Sussex) o 2 de febreiro de 1969 foi un actor brit\u00e1nico co\u00f1ecido como Boris Karloff. Est\u00e1 considerado un dos grandes actores cl\u00e1sicos do cinema de terror, xunto con B\u00e9la Lugosi e Lon Chaney Jr..\nTraxectoria.\nFillo de Edward John Pratt Jr. e a s\u00faa terceira muller Eliza Sarah Millard, naceu en Camberwell, Londres, e creceu en Enfield. Orfo na s\u00faa mocidade, asistiu a clases na Enfield Grammar School antes de trasladarse \u00e1 Uppingham School, a Merchant Taylor\u2019s School e, de xeito ocasional, \u00e1 Universidade de Londres. A primeira idea de Karloff era unirse ao servizo diplom\u00e1tico, como o seu irm\u00e1n Sir John Henry Pratt, que chegou a converterse nun distinguido diplom\u00e1tico. En 1909 Karloff viaxou ao Canad\u00e1, onde cambiou o seu nome. Por motivos de sa\u00fade non combateu na primeira guerra mundial.\nCando chegou a Hollywood participou en numerosos filmes mudos, antes de aparecer como o monstro de Frankenstein en \"Frankenstein\" (1931), filme que o converteu en estrela e rodou grazas a que B\u00e9la Lugosi rexeitou o papel. Un ano despois interpretou outra personaxe ic\u00f3nica, Imhotep, en \"The Mummy\".\nA s\u00faa altura e o \u00e9xito de \"Frankenstein\" encadr\u00e1rono no x\u00e9nero de terror, realizando numerosos filmes para a Universal Pictures, se ben participou en filmes doutros x\u00e9neros, como \"A patrulla perdida\" de John Ford en 1934. Karloff interpretou o monstro de Frankenstein d\u00faas veces m\u00e1is, en \"Bride of Frankenstein\" (1935) e en \"Son of Frankenstein\" (1939), con Lugosi como o tolo Igor. Son co\u00f1ecidas as longas sesi\u00f3ns de maquillaxe \u00e1s que tivo que someterse baixo a direcci\u00f3n do maquillador Jack Pierce e o inc\u00f3modo traxe e os zapatos de plataforma que lle causaron danos no lombo que sufriu o resto da s\u00faa vida.\nSobre os escenarios de Broadway estreou en 1941 a obra \"Arsenic and Old Lace\" na que interpretaba un g\u00e1nster, que ao longo da funci\u00f3n era confundido co propio Karloff. Nos seus \u00faltimos anos actuou varias veces na televisi\u00f3n e nunca abandonou o teatro.\nA pesar dos papeis que o fixeron famoso, Karloff foi co\u00f1ecido na vida real como un cabaleiro xeneroso, sobre todo coa infancia. Nunca tivo a mal quedar encadrado como actor de filmes de terror, sen\u00f3n que considerou que era unha magn\u00edfica oportunidade para demostrar os seus dotes e sempre estivo agradecido por iso.\nFinou de pneumon\u00eda no King Edward VII Hospital de Midhurst aos 81 anos."}
{"id": "292025", "revid": "98629", "url": "https://gl.wikipedia.org/wiki?curid=292025", "title": "Liv and Maddie", "text": "Liv and Maddie (en galego, \"Liv e Maddie\") \u00e9 unha comedia de situaci\u00f3n estadounidense creada por John D. Beck e Ron Hart e producido por \"It's a Laugh Productions\" para Disney Channel. A serie est\u00e1 protagonizada por Dove Cameron, que interpreta a dous xemelgos id\u00e9nticos con personalidades totalmente diferentes. Liv \u00e9 unha rapaza moi feminina (\"\"girly\", en termos do idioma orixinal, o ingl\u00e9s) que foi actriz en Hollywood durante catro anos. Ofr\u00e9cenlle m\u00e1is papeis noutros programas e pel\u00edculas, pero decide volver \u00e1 casa porque ten morri\u00f1a da familia e quere velos de novo. A s\u00faa irm\u00e1 Maddie \u00e9 un macholo con facilidade para os deportes, en especial o baloncesto. Joey \u00e9 o fillo do medio da familia Rooney, mentres Parker \u00e9 o fillo m\u00e1is novo. O seu pai \u00e9 o adestrador do equipo de baloncesto de Maddie, e s\u00faa nai \u00e9 a psic\u00f3loga da escola (m\u00e1is tarde vice-directora). A serie xira en torno \u00e1 tentativa de Liv de restablecer unha vida familiar normal despois de rematar a produci\u00f3n do seu programa televisivo de \u00e9xito \"Sing It Loud!\"\".\n\"Liv and Maddie\" comezou a produci\u00f3n en abril de 2013, cun episodio piloto transmitido o 19 de xullo de 2013, tras a estrea da pel\u00edcula orixinal de Disney Channel \"Teen Beach Movie\". A primeira \"promo\" da serie foi vista o venres, 28 de xullo de 2013, despois da estrea de \"Disney's Mickey Mouse Shorts\".\nO 13 de xaneiro de 2014, Disney Channel renovou \"Liv and Maddie\" para unha segunda tempada de 13 episodios, para ser estreada no outono de 2014. A segunda tempada foi posteriormente ampliada a 24 episodios. A primeira tempada terminou o 27 de xullo de 2014, e a segunda tempada comezou o 21 de setembro do mesmo ano. O 3 de abril de 2015, a serie foi renovada para unha terceira tempada polo Disney Channel, que desenvolveuse en 20 episodios entre o 20 de setembro dese ano e o 19 de xu\u00f1o de 2016. A derradeira tempada tivo 15 episodios, que se emitiron entre o 23 de setembro do 2016 e o 24 de marzo de 2017.\nO \u00fanico director que participou nas catro tempadas foi Andy Fickman, que dirixiu case toda a primeira \u00e9poca (20 dos 21 episodios), as\u00ed como catro da segunda, dous da terceira e outros catro da cuarta.\nSinopse.\nA actriz Liv Rooney (Dove Cameron) acaba de volver \u00e1 s\u00faa casa en Stevens Point, Wisconsin, despois de pasar catro anos en Hollywood filmando un popular programa de televisi\u00f3n chamado \"Sing It Loud!\", que acaba de rematar. Os seus pais, irm\u00e1ns, e irm\u00e1 xemelga, Maddie (tam\u00e9n interpretada por Cameron) rec\u00edbenlle cos brazos abertos. As xemelgas ti\u00f1an a esperanza de retomar a s\u00faa relaci\u00f3n antes de que Liv marchara, pero en vez diso as s\u00faas personalidades resultan opostas e con intereses diferentes. Liv f\u00edxose moi feminina e desfruta cada vez que algu\u00e9n lle menciona a s\u00faa anterior carreira, mentres que Maddie tornouse un macholo interesada en mellorar as s\u00faas habilidades no baloncesto e que \u00e9 capit\u00e1n do seu equipo de baloncesto. Te\u00f1en dous irm\u00e1ns: Joey (Joey Bragg), un t\u00edpico e torpe adolescente, e Parker (Tenzing Norgay Trainor), un neno confiado e intelixente. O clan Rooney se completa coa s\u00faa nai Karen (Kali Rocha), psic\u00f3loga da escola (m\u00e1is tarde vice-directora), e o seu pai Pete (Benjamin King), adestrador de baloncesto de Maddie, que agora est\u00e1n ansiosos por coidar de todos os seus fillos baixo un mesmo teito. Alg\u00fans eventos te\u00f1en lugar en Ridgewood High, a escola \u00e1 que asisten os tres nenos maiores dos Rooney e onde os pais traballan.\nUnha caracter\u00edstica especial da serie son os cortes producidos no relato, nos que os personaxes rompen a cuarta parede para falar aos espectadores de diferentes cousas."}
{"id": "292026", "revid": "1888", "url": "https://gl.wikipedia.org/wiki?curid=292026", "title": "Isaac Torres Campos", "text": "Isaac Torres Campos foi un industrial, banqueiro e xornalista galego.\nTraxectoria.\nFillo do banqueiro de Cuntis Manuel Torres Rey. Foi redactor xefe de \"El Eco de Cuntis\" en 1932 e colaborou en \"La Voz de Galicia\"; tam\u00e9n publicou alg\u00fan poema nas revistas madrile\u00f1as \"Mundo Gr\u00e1fico\" e \"Guti\u00e9rrez\". Logo do golpe de Estado do 18 de xullo de 1936 foi nomeado xefe local de FET y de las JONS, cesando no cargo en marzo de 1937 por incorporarse ao ex\u00e9rcito. Foi un dos propietarios do Cine Victoria de Cuntis e propietario da Granja Av\u00edcola Torres; en 1950 foi nomeado director da oficina do Banco de La Coru\u00f1a en Cuntis. En 1958 foi elixido presidente do Liceo Casino de Caldas de Reis."}
{"id": "292027", "revid": "23204", "url": "https://gl.wikipedia.org/wiki?curid=292027", "title": "Don't Stop 'Til You Get Enough", "text": "\"Don't Stop 'Til You Get Enough\" \u00e9 un sinxelo escrito e gravado polo artista estadounidense Michael Jackson. Lanzado con Epic Records o 10 de xullo de 1979, a canci\u00f3n \u00e9 o primeiro sinxelo do quinto disco de estudio de Jackson, titulado \"Off the Wall\". A canci\u00f3n foi a primeira gravaci\u00f3n en solitario na que Jackson tivo o control creativo. Jackson declarou que a letra da canci\u00f3n non fac\u00eda referenc\u00eda \u00f3 sexo, sen\u00f3n do que a xente quere del que sexa.\n\"Don't Stop 'Til You Get Enough\" foi o primeiro sinxelo en solitario n\u00famero un nos Estados Unidos na lista \"Billboard\" Hot 100 en sete anos, e o seu primeiro n\u00famero un nas listas de soul. "}
{"id": "292028", "revid": "22570", "url": "https://gl.wikipedia.org/wiki?curid=292028", "title": "Castielfabib", "text": "Castielfabib \u00e9 un concello valenciano situado no interior da provincia de Valencia, na comarca do Rinc\u00f3n de Ademuz, un exclave rodeado completamente por terras de Arag\u00f3n e de Castela-A Mancha.\nXeograf\u00eda.\nEmprazada en chanzos nas pronunciadas vertentes das monta\u00f1as. Por esa causa, esta vila ten como caracter\u00edstica particular longas e estreitas r\u00faas en pendente, que comunican entre elas por canell\u00f3ns, e r\u00faas m\u00e1is estreitas, moitas sendo escaleiradas, mentres as casas parecen superpo\u00f1erse as unhas \u00e1s outras. O pobo goza dunha magn\u00edfica vista de Veiga do Ebr\u00f3n, como xa describiu o bot\u00e1nico Antonio Jos\u00e9 de Cavanilles \u00e1 finais do s\u00e9culo XVIII, ao seu paso por esta vila.\nDemograf\u00eda.\nDende a d\u00e9cada de 1940 do s\u00e9culo XX a emigraci\u00f3n despoxou de habitantes a Castielfabib. Os veci\u00f1os march\u00e1ban cara grandes centros industriais como Barcelona ou Valencia. Tam\u00e9n foi significativa a emigraci\u00f3n temporal cara as vendimas de Francia.\nActualmente a tendencia negativa inv\u00e9rtese pola chegada de emigrantes provenientes principalmente do Magreb ou de Roman\u00eda.\nHistoria.\nO castelo musulm\u00e1n de Qastil-al'Habib foi conquistado polos cristi\u00e1ns en 1210, polo rei Pedro II de Arag\u00f3n, sendo recuperado polo islam, at\u00e9 que foi definitivamente reconquistado polo rei Xaime I de Arag\u00f3n en 1259, que o inclu\u00edu entre as terras do Reino de Valencia."}
{"id": "292029", "revid": "89787", "url": "https://gl.wikipedia.org/wiki?curid=292029", "title": "Rock with You (canci\u00f3n de Michael Jackson)", "text": "\"Rock with You\" \u00e9 unha canci\u00f3n escrita por Rod Temperton e gravada polo artista estadounidense Michael Jackson. Foi lanzada o 3 de novembro de 1979, como o segundo sinxelo do quinto \u00e1lbum de Jackson's, \"Off the Wall\". Temperton tam\u00e9n escribiu a canci\u00f3n de Jackson \"Thriller\".\nAcadou o n\u00famero un nas listas musicais de pop e R&amp;B. Segundo \"Billboard\", a canci\u00f3n foi o cuarto meirande \u00e9xito de 1980. Tam\u00e9n \u00e9 considerado un dos derradeiros \u00e9xitos da era disco."}
{"id": "292030", "revid": "23204", "url": "https://gl.wikipedia.org/wiki?curid=292030", "title": "Arquip\u00e9lago de Chilo\u00e9", "text": "O arquip\u00e9lago de Chilo\u00e9, noutrora co\u00f1ecido coma Nova Galicia (\"Nueva Galicia\" en castel\u00e1n) \u00e1chase ao sur de Chile, entre os paralelos 41\u00ba e 43\u00ba de latitude sur. Comprende principalmente unha grande illa, a illa Grande de Chilo\u00e9, e un gran n\u00famero de illas e illotes menores. O arquip\u00e9lago ten unha superficie de 9181\u00a0km\u00b2 e contaba cunha poboaci\u00f3n total de 167\u00a0659 persoas no ano 2012.. As illas foron \u201cdescubertas\u201d e conquistadas no s\u00e9culo XVI polo explorador vasco Mart\u00edn Ruiz de Gamboa, ao servizo da Coroa espa\u00f1ola.\nAdministrativamente pertence \u00e1 provincia de Chilo\u00e9 (ag\u00e1s as illas Desertores, que pertencen a Palena), na Rexi\u00f3n de Los Lagos. No arquip\u00e9lago hai 10 comunas: Ancud, Castro, Chonchi, Curaco de V\u00e9lez, Dalcahue, Puqueld\u00f3n, Queil\u00e9n, Quell\u00f3n, Quemchi e Quinchao.\nEtimolox\u00eda.\nChilo\u00e9 \u00e9 unha transformaci\u00f3n de Chilhu\u00e9, a adaptaci\u00f3n ao castel\u00e1n de \"chillwe\", palabra que en mapudungun significa 'lugar de chelles'. Os chelles (\"Chroicocephalus maculipennis\"), tam\u00e9n chamados de \"c\u00e1huiles\" ou \"gaviotines\", son aves brancas coa testa negra, moi frecuentes nas praias e lagoas do arquip\u00e9lago.\nO nome que se lle d\u00e1 aos habitantes de Chilo\u00e9 \u00e9 \"chilotes\", a\u00ednda que tam\u00e9n se usou o de \"chiloense\" e \"chilhue\u00f1o\" por considerar que o primeiro poder\u00eda ter connotaci\u00f3ns despectivas.\nOs primeiros exploradores e conquistadores que chegaron \u00e1s illas en 1567, denomin\u00e1rona \u00abNueva Galicia\u00bb, pola semellanza paisax\u00edstica da Galiza do Vello Mundo e por ser o xefe da expedici\u00f3n o vasco Marti\u00f1o Ru\u00edz de Gamboa, familiar do galego Rodrigo de Quiroga, gobernador de Chile. Outros top\u00f3nimos, como Castro son seguramente de orixe galega.\nXeograf\u00eda.\nRelevo e clima.\nXeomorfoloxicamente, o arquip\u00e9lago corresponde aos contrafortes do cordal da Costa chileno, do que s\u00f3 os cumes emerxen do oc\u00e9ano Pac\u00edfico tralo afundimento do val central.\nA illa Grande de Chilo\u00e9 ten forma rectangular, con prolongaci\u00f3ns na pen\u00ednsula de Lacuy, a pen\u00ednsula de Ril\u00e1n e con entradas na bad\u00eda de Cucao a a canle Dalcahue. A costa occidental \u00e9 escarpada e sen portos naturais. O cordal da Costa recibe os nomes de cordilleira do Piuch\u00e9n ou de San Pedro, no sector norte, e de Pirulil, no sector sur. Pres\u00e9ntase coma unha sucesi\u00f3n de outeiros altos e cubertos de vexetaci\u00f3n que na s\u00faa parte norte bordean os 800 m de altura e que non acadan m\u00e1is de 500 m ao sur do lago Cucao. Entre estes outeiros altos e o mar interior hai chairas e outeiros m\u00e1is baixos, dedicados \u00e1 agricultura e \u00e1 explotaci\u00f3n forestal. Por mor da erosi\u00f3n dos glaciares, a costa oriental da illa Grande \u00e9 moi sinuosa, chea de enseadas e promontorios, ao igual que a beiramar das illas menores.\nAs illas menores son de relevo ondulado e na s\u00faa maior parte est\u00e1n distribu\u00eddas en grupos de tres ou catro, mais algunhas est\u00e1n tan achegadas \u00e1s outras que fican unidas ao baixar a marea. As illas de maior superficie, despois da illa Grande, son Quinchao, Lemuy, Butachauques e Tranqui. Os grupos m\u00e1is importantes son as illas Chauques, o grupo Chaulinec, o grupo Cahuach, o grupo Cail\u00edn e as illas Desertores.\nO clima do arquip\u00e9lago \u00e9 semellante ao de Galiza, temperado mar\u00edtimo chuvioso, con temperaturas medias duns 11 \u00b0C e precipitaci\u00f3ns inferiores a 2000\u00a0mm anuais na s\u00faa parte oriental e uns 3000\u00a0mm na costa occidental da illa Grande e m\u00e1is de 4000\u00a0mm en sectores altos do cordal do Piuch\u00e9n. As nevaradas son pouco frecuentes, mais chove todo o ano.\nCanles.\nDe acordo ao tr\u00e1fico mar\u00edtimo de navegaci\u00f3n interior tense a importante canal de Chacao, que separa a provincia de Llanquihue da costa norte da illa Grande de Chilo\u00e9. Hai bastantes canles secundarias que comunican as distintas illas, portos e vilas do arquip\u00e9lago, sendo as m\u00e1is importantes: Caucahu\u00e9, Quicav\u00ed, Chauques, Dalcahue, Quinchao, Apiao, Lemuy, Yal, Queilen, Chaiguao, Yelcho, Laitec, San Pedro e Huamblad.\nEstas canles obedecen \u00e1 paulatina diminuci\u00f3n da profundidade do chan sedimentario lonxitudinal ou depresi\u00f3n intermedia, que se interna baixo as augas no seno de Reloncav\u00ed, tam\u00e9n a acci\u00f3n glaciar do cuaternario que xerou zonas de abrasi\u00f3n ou desgaste e \u00e1reas de deposici\u00f3n de sedimentos laciares (morenas), o que configurou esta rede de canles e illas. A xeomorfolox\u00eda das canles tam\u00e9n ser\u00eda explicada pola meteorizaci\u00f3n provocada por axentes clim\u00e1ticos coma o vento, choiva e correntes mari\u00f1as, cuxas maiores evidencias son as escarpas ou cant\u00eds en certos sectores como a canle de Chacao, que evolucionaron por forzas mari\u00f1as e atmosf\u00e9ricas.\nHidrograf\u00eda.\nA illa de Chilo\u00e9 pos\u00fae 56 foxas hidrogr\u00e1ficas, alimentadas polas choivas que caen na Cordilleira da Costa. Nas demais illas, os cursos de auga son escasos e na s\u00faa maior\u00eda proceden de napas subterr\u00e1neas, a\u00ednda que tam\u00e9n hai alg\u00fans que son desaugamentos de lagos e lagoas. Os r\u00edos m\u00e1is longos e caudalosos son o Medina e mailo Chepu, ambos os dous fan a foz no oc\u00e9ano Pac\u00edfico. Outros r\u00edos importantes son o Pudeto e mailo Butalcura.\nO lago meirande \u00e9 o Huillinco-Cucao, \u00abque \u00e9 a uni\u00f3n de dous lagos pequenos orixinados polo avance de glaciares\u00bb, mais existen ademais arredor doutros 200 corpos lacustres.\nFlora, fauna e agricultura.\nA formaci\u00f3n vexetal orixinal das illas era a selva valdiviana, unha fraga sempreverde con gran diversidade de especies vexetais, tanto grandes \u00e1rbores como fentos e mofos. Entre as especies representativas desta foresta at\u00f3pase o mirto ou \"array\u00e1n\" (\"Luma apiculata\"), o carballo (\"Nothofagus dombeyi\"), a \"quila\" (\"Chusquea quila\"), o \"pangue\" (\"Gunnera\" spp.) e a abeleira (\"Gevuina avellana\"). Nos solos con mala drenaxe do Cordal da Costa medran o l\u00e1rice (\"Fitzroya cupressoides\") e mailo \"tep\u00fa\" (\"Tepualia stipularis\").\nCoa chegada de pobos agricultores comezaron as cernadas, as queimas para despexar terreo para a agricultura e posteriormente para a gandar\u00eda, deste xeito moitas forestas convert\u00e9ronse en leiras e pradeiras. Por\u00e9n moitos destes terreos foron desleixados, e cubr\u00edronse con toxeiras do tan com\u00fan arbusto galego, o toxo arnal (chamado na zona de \"espinillo\") (\"Ulex europaeus\"), introducido polos europeos para facer sebes, mais que se converteu en especie invasora.\nO cultivo da pataca pract\u00edcase dende antes do s\u00e9culo XVI e cient\u00edficos coma Charles Darwin e Nikol\u00e1i Vav\u00edlov cr\u00edan que esta planta se orixinara en Chilo\u00e9, mais no ano 2005 David Spooner demostrou, por medio de an\u00e1lises xen\u00e9ticas, que todos os pataqueiros cultivados te\u00f1en un antergo orixinario do sur do Per\u00fa. Existen unhas 400 variedades de patacas nativas que se cultivan en Chilo\u00e9, e grazas a algunhas delas se obtiveron m\u00e1is do 90% das variedades que se consomen hoxe en todo o mundo.\nA fauna nativa incl\u00fae gran cantidade de especies de aves, das que unhas poucas especies son end\u00e9micas. Dos mam\u00edferos terrestres, os m\u00e1is grandes son o golpe ou raposa chilote ou de Darwin (\"Pseudalopex fulvipes\"), que s\u00f3 mora na illa Grande e no cordal de Nahuelbuta (no continente), e un pequeno veado chamado de \"pud\u00fa\" (\"Pudu pudu\"), un dos cervos m\u00e1is pequenos do mundo. Por outra banda, as augas est\u00e1n habitadas por diversas especies de lobos mari\u00f1os e os golfi\u00f1os de Commerson (chamados aqu\u00ed \"toninas\") (\"Cephalorhynchus commersonii\"), e reciben as visitas espor\u00e1dicas de varias especies de baleas. Particularmente importante \u00e9 a \u00e1rea de alimentaci\u00f3n para as baleas azuis (\"Balaenoptera musculus\") que se estende dende o norte da Rexi\u00f3n de Los Lagos, pola costa oeste da illa Grande de Chilo\u00e9 deica o golfo Corcovado.\nNo arquip\u00e9lago desenvolveuse unha raza propia de besta, o cabalo chilote ou \"mampato\", un animal de menos de 1,25 metros de altura \u00e1 cruz, e unha raza ovina, a ovella chilota. Ambas as d\u00faas descenden de gando introducido nas illas polos galegos e espa\u00f1ois no s\u00e9culo XVI.\nEndemismos.\nPor mor do prolongado illamento que as profundas canles mari\u00f1as lle conferiron a este arquip\u00e9lago, un importante caudal da s\u00faa diversidade biol\u00f3xica acadou o nivel de endemismo insular reprodutivo, \u00e9 dicir, defiren xeneticamente dos seus parentes continentais. Por exemplo, no tocante das aves, at\u00f3pase o \"conc\u00f3n chilote\" (\"Strix rufipes sanborni\"), a \"diuca chilota\" (\"Diuca diuca chiloensis\"), o \"rayadito chilote\" (\"Aphrastura spinicauda fulva\"), e o \"diuc\u00f3n chilote\" (\"Xolmis pyrope fortis\"). Entre os seus mam\u00edferos end\u00e9micos salienta a donicela trompuda chilota (\"Rhyncholestes raphanurus raphanurus\").\nPoboaci\u00f3n.\nDemograf\u00eda.\nEvoluci\u00f3n da poboaci\u00f3n de Chilo\u00e9 a trav\u00e9s da s\u00faa historia:\nSegundo o Censo Nacional de Poboaci\u00f3n do ano 2002, a poboaci\u00f3n total da provincia \u00e9 de 154.766 persoas, das que un 55,95% corresponde a poboaci\u00f3n urbana. Conc\u00e9ntrase na costa oriental, que presenta condici\u00f3ns ambientais m\u00e1is axeitadas ca a costa oeste, xa que os ventos son menos intensos, a pluviometr\u00eda \u00e9 menor (isto explicado polo Cordal da Costa), hai maior dispo\u00f1ibilidade de terra id\u00f3nea para a agricultura, por mor da existencia de solos trumaos, aluviais, con abundante achega h\u00eddrica de regatos e choivas, terreos ondulados e chans, xunto coa presenza de bad\u00edas e canles que permiten a comunicaci\u00f3n e transporte mar\u00edtimos.\nTodas a vilas \u00e1chanse na beiramar, ag\u00e1s Huillinco que fica na beira do lago do mesmo nome. As principais son:\nA poboaci\u00f3n descende principalmente da mestura entre os aborixes (huilliches, cuncos, paios e chonos) e os colonizadores galegos e espa\u00f1ois, con posteriores contribuci\u00f3ns de chilenos doutras rexi\u00f3ns e uns poucos estranxeiros (p. ex.: alem\u00e1ns e croatas). Durante a \u00e9poca colonial exist\u00edan vilas de indios (Queilen, Chonchi, Tena\u00fan), espa\u00f1ois (Chacao e Quenac) e outros mixtos (Castro, Dalcahue etc.), co que a proporci\u00f3n de cada etnia ti\u00f1a variaci\u00f3n local. A\u00ednda na actualidade existen apelidos caracter\u00edsticos de cada sector, rastros das antigas encomendas e reduci\u00f3ns. \nCultura de Chilo\u00e9.\nA nivel cultural, o arquip\u00e9lago de Chilo\u00e9 presenta trazos que a diferencian do resto do pa\u00eds: unha prol\u00edfica riqueza folcl\u00f3rica e cultural derivada do seu illamento; a m\u00fasica ostenta \u00abgran vitalidade, tempos \u00e1xiles e ritmos vibrantes\u00bb con danzas de riscos estil\u00edsticos propios e diferenci\u00e1beis\u2014como a cueca chilota ou o valse chilote, entre outros\u2014. a arquitectura ten formas construtivas e estil\u00edsticas propias que configuraron \u00e1 escola chilota de arquitectura relixiosa en madeira, o fervor relixioso mant\u00e9n intactos instituci\u00f3ns como os fiscais ou expo\u00f1entes escult\u00f3ricos provenientes da Escola chilota de imaxiner\u00eda.\nHistoria.\nPrimeiros poboadores.\nExisten varias teor\u00edas sobre o poboamiento de Chilo\u00e9. Algunhas postulan que parte da poboaci\u00f3n aborixe ti\u00f1a orixe polin\u00e9sica, e outras que toda a poboaci\u00f3n proced\u00eda de descendentes da migraci\u00f3n que chegou \u00e1s Am\u00e9ricas polo Estreito de Bering. A teor\u00eda m\u00e1is aceptada at\u00e9 o momento \u00e9 a segunda, que postula que o poboamento se realizou por v\u00eda terrestre antes da separaci\u00f3n definitiva da illa no final da Era Glacial, arredor do 8000\u00a0a.\u00a0C. por parte de pobos ind\u00edxenas do sur de Chile, e posteriormente en embarcaci\u00f3ns de madeira que cruzaron a canle de Chacao. Os vestixios humanos m\u00e1is antigos est\u00e1n datadps en 5.000-6.000 anos e se encontraron baixo unha vivenda en Puente Quilo na comuna de Ancud.\nOs chonos son os primeiros habitantes co\u00f1ecidos do arquip\u00e9lago, mais posteriormente foron desprazados cara o sur polos huilliches, o grupo mapuche da zona sur. Os chonos eran excelentes mari\u00f1os que pod\u00edan navegar extensi\u00f3ns de milleiros de quil\u00f3metros nas s\u00faas embarcaci\u00f3ns chamadas de dalcas. Un dos seus costumes era o curanto, unha comida feita nun buraco no chan que se coci\u00f1a con pedras requecidas e se cobre con follas. Despois do seu contacto cos huilliches tam\u00e9n practicaron incipientemente a agricultura, principalmente da pataca, mentres que os huilliche eran agricultores que adoptaron os costumes mari\u00f1eiros dos chonos por mor do contacto cultural e das necesidades que lles impuxo o medio.\nConquista espa\u00f1ola.\nEste proceso empezou co descubrimento de Am\u00e9rica por Cristovo Col\u00f3n en 1492, e o posterior descubrimento do Estreito de Magall\u00e1ns en 1520 por Fern\u00e3o de Magalh\u00e3es. En 1540 Alonso de Camargo avistou as costas de Chilo\u00e9 mentres viaxaba ao Per\u00fa. Anos despois, Pedro de Valdivia organizou unha expedici\u00f3n co fin de recolectar informaci\u00f3n xeogr\u00e1fica. Puxo ao mando da expedici\u00f3n ao capit\u00e1n (probabelmente galego) Francisco de Ulloa, quen chegou ao Canal de Chacao en 1553, e recorreu as illas do arquip\u00e9lago. El \u00e9 considerado o primeiro europeo en co\u00f1ecer Chilo\u00e9.\nEn 1558 o andaluz Juan Fern\u00e1ndez Ladrillero ingresa \u00e1s canles de Chilo\u00e9 e toma contacto cos aborixes. Nese mesmo ano, Garc\u00eda Hurtado de Mendoza inicia outra expedici\u00f3n que toma posesi\u00f3n destas illas para a corona espa\u00f1ola. En 1567 comeza o proceso de conquista en Chilo\u00e9, fund\u00e1ndose a vila de Castro. A illa foi orixinalmente bautizada co nome de Nova Galicia, mais o termo non prosperou e se mantivo a voz huilliche Chilo\u00e9.\nColonia.\nDespois do desastre de Curalaba (1598), no que os mapuches venceron e mataron o gobernador de Chile, Chilo\u00e9 quedou separado do resto das posesi\u00f3ns espa\u00f1olas porque todas as cidades entre o r\u00edo Biob\u00edo e a canle de Chacao foron abandonadas ou destru\u00eddas. Os espa\u00f1ois solicitaron repetidas veces despoboar as illas a causa da miseria e o illamento no que dic\u00edan vivir, mais non se lles fixo caso pola relevancia estrat\u00e9xica que este asentamento ti\u00f1a para Espa\u00f1a.\nEn 1767 o rei autorizou ao vicerrei do Per\u00fa para que se fixese cargo da s\u00faa defensa e entregase o seu goberno ao militar que el mesmo dispuxese. O catal\u00e1n Amat, usando dita atribuci\u00f3n ao ano seguinte, substitu\u00edu o gobernador de Chilo\u00e9 Manuel Fern\u00e1ndez de Castelblanco polo capit\u00e1n Carlos de Beranger i Renaud. A anexi\u00f3n de Chilo\u00e9 ao vicerreinado tivo o car\u00e1cter de transitoria, pois o decreto do vicerrei Amat sinalaba que era s\u00f3 \"por agora e mentres durasen as operaci\u00f3ns que se van emprender para a s\u00faa fortificaci\u00f3n\", tarefa que cumpriu Beranger levantado o Forte e Vila Real de San Carlos de Chilo\u00e9, actual cidade de Ancud (1768). Finalmente, en 1784 creouse a Intendencia de Chilo\u00e9, dependente de Lima, no canto de estar baixo a xurisdici\u00f3n da Capitan\u00eda Xeneral de Chile.\nNos primeiros anos os mercedarios e franciscanos estiveron a cargo do labor espiritual. En 1608 chegaron os primeiros xesu\u00edtas, e en 1612 fundaron a primeira igrexa en Castro para evanxelizar os nativos. Os xesu\u00edtas foron facendo capelas por todo o arquip\u00e9lago; contra 1767 xa hab\u00eda 79, e hoxe p\u00f3dense atopar m\u00e1is de 150. Trala expulsi\u00f3n da poboaci\u00f3n xesu\u00edta en 1767, a Orde Franciscana asumiu a asistencia relixiosa da illa desde 1771.\nA finais do s\u00e9culo XVIII a creaci\u00f3n da ruta terrestre do Cami\u00f1o Real permitir\u00eda o fornecemento e comunicaci\u00f3n de Chilo\u00e9 con toda a rexi\u00f3n norte comprendida entre Valdivia e Chilo\u00e9; mitigando deste xeito a dependencia dos barcos provenientes do Callao cos produtos indispens\u00e1beis, abrinso as\u00ed un mercado efectivo para os chilotes.\nIndependencia e Rep\u00fablica.\nDurante a guerra de Independencia de Chile, a poboaci\u00f3n de Chilo\u00e9 aliniouse no bando \"realista\" (oposto \u00e1 independencia) e se enviaron tropas regulares e de milicianos a combater ao continente. Despois da batalla de Maip\u00fa (1818), que foi a vitoria definitiva do bando \"patriota\" (indenpendentista), continuou a guerra no sur a trav\u00e9s da chamada Guerra a Morte, batallas agora sostida por tropas irregulares, e o gobernador Antonio Quintanilla apoiou en parte estes esforzos. A rep\u00fablica de Chile fixo tres intentos de conquistar o arquip\u00e9lago, en 1820, 1824 e 1826, co\u00f1ecidos como campa\u00f1as a Chilo\u00e9. A campa\u00f1a de xaneiro de 1826 saldouse coa derrota das forzas realistas e o territorio de Chilo\u00e9 foi anexado ao resto de Chile logo da sinatura do tratado de Tantauco.\nDespois da independencia de Chile, Chilo\u00e9 veuse beneficiado coa apertura do comercio e foi centro de fornecemento dos baleeiros estranxeiros. Dende mediados do s\u00e9culo XIX e at\u00e9 principios do s\u00e9culo XX foi o principal produtor de travesas para o cami\u00f1o de ferro de todo o continente. Daquela comezaron a formarse novas vilas industiais coma Dalcahue, Chonchi e Quemchi. Desde 1895 f\u00f3ronse entregando terras no norte da illa a colonos alem\u00e1ns e doutros pa\u00edses europeos.\nA finais do s\u00e9culo XX, Chilo\u00e9 seguiu o modelo imposto en todo Chile e experimentou cambios nos seus sistemas de vida. As novas empresas de acuicultura, como as salmoeiras, trouxeron beneficios para os chilotes, como a xeraci\u00f3n de emprego, mais tam\u00e9n problemas, como a alteraci\u00f3n dos ecosistemas e o cambio social.\nEn 1972 presentouse por vez primeira o proxecto de construci\u00f3n dunha ponte que permitise unir a Illa Grande co territorio continental. A idea da construci\u00f3n deste viaduto s\u00f3 comezar\u00eda a se concretar durante o goberno de Ricardo Lagos o que lanzou o proxecto como parte das obras para celebrar o bicentenario do pa\u00eds. Por\u00e9n, durante 2006, o proxecto do Ponte Bicentenaria foi cancelado logo que o custo estimado superase os orzamentos iniciais. O d\u00eda 21 de maio de 2012, o presidente Sebasti\u00e1n Pi\u00f1era anunciou a construci\u00f3n da ponte cun custo m\u00e1ximo de 762 mill\u00f3ns de d\u00f3lares."}
{"id": "292032", "revid": "98629", "url": "https://gl.wikipedia.org/wiki?curid=292032", "title": "W. S. Van Dyke", "text": "Woodbridge Strong \"Woody\" Van Dyke, Jr., nado en San Diego (California) o 21 de marzo de 1889 e finado nos \u00c1nxeles o 5 de febreiro de 1943 foi un director de cinema estadounidense.\nTraxectoria.\nNado en California, Van Dyke foi actor infantil no circu\u00edto de vodev\u00eds. Durante os primeiros anos da s\u00faa vida adulta mudouse segundo cambiaba de traballo ata chegar a Hollywood. O seu primeiro emprego no cinema foi como axudante do director D.W. Griffith no filme \"Intolerance\" (1916). Ese mesmo ano interpretou a Charles Dickens no filme perdido \"Oliver Twist\", no que tam\u00e9n foi axudante do director.\nCoa chegada do cinema sonoro converteuse nun dos directores m\u00e1is responsables da Metro-Goldwyn-Mayer. Foi co\u00f1ecido como \"One-Take Woody\" ou \"One-Take Van Dyke\" (\u201cWoody-Unha-Toma\u201d), pola rapidez coa que completaba as s\u00faas tarefas e para a MGM dirixiu todo tipo de x\u00e9neros cinematogr\u00e1ficos. Foi candidato ao Oscar ao mellor director por \"The Thin Man\" (1934) e \"San Francisco\" (1936). Outros dos seus filmes m\u00e1is reco\u00f1ecidos foron \"Eskimo/Mala the Magnificent\", \"White Shadows in the South Seas\" e \"Tarzan the Ape Man\" (1932).\nAscendido a comandante antes da segunda guerra mundial, Van Dyke estableceu un centro de recrutamento dos marines no seu despacho da MGM, e foi das primeiras figuras de Hollywood en pedir a entrada dos Estados Unidos na guerra.\nAo final da s\u00faa vida estaba enfermo de cancro e con problemas no coraz\u00f3n. Devoto cristi\u00e1n cient\u00edfico, rexeitou a maior parte dos coidados nese tempo. Tras rematar o seu \u00faltimo filme, despediuse da s\u00faa muller, os seus fillos e do xefe do estudio, Louis B. Mayer, e suicidouse o 5 de febreiro de 1943. Segundo a s\u00faa petici\u00f3n, Jeanette MacDonald e Nelson Eddy cantaron e oficiaron no seu funeral."}
{"id": "292033", "revid": "47401", "url": "https://gl.wikipedia.org/wiki?curid=292033", "title": "W.S. Van Dyke", "text": ""}
{"id": "292035", "revid": "1131", "url": "https://gl.wikipedia.org/wiki?curid=292035", "title": "Ida Lupino", "text": "Ida Lupino, nada en Londres o 4 de febreiro de 1918 e finada nos \u00c1nxeles (California) o 3 de agosto de 1995 foi unha actriz e directora de cinema angloestadounidense.\nTraxectoria.\nNaceu en 1918, e non en 1914 como indican algunhas biograf\u00edas, filla da actriz Connie O\u2019Shea e do artista de \"music hall\" Stanley Lupino, membro dunha familia brit\u00e1nica de artistas de teatro de orixe italiana. Os seus pais e o seu curm\u00e1n Lupino Lane anim\u00e1rona a entrar no mundo do espect\u00e1culo e debutou no cinema en 1931 con \"The Love Race\". Durante varios anos estivo a interpretar pequenos papeis.\nTrala s\u00faa interpretaci\u00f3n en \"The Light That Failed\" (1939) comezou a ser considerada seriamente como actriz dram\u00e1tica, pasando a realizar mellores papeis na d\u00e9cada de 1940, cando ela se describiu como a Bette Davis dos \"homes pobres\".\nDurante este per\u00edodo f\u00edxose co\u00f1ecida polos seus papeis duros e actuou en filmes como \"They Drive by Night\" (1940) e \"High Sierra\" (1941), ambas as d\u00faas con Humphrey Bogart. A pesar de traballar de maneira regular e ser moi solicitada nesa d\u00e9cada nunca chegou \u00e1 categor\u00eda de grande estrela. En 1947 deixou Warner Bros. para converterse nunha actriz independente. En 1948 nacionalizouse estadounidense.\nA finais dos anos corenta interesouse polo traballo detr\u00e1s da c\u00e1mara. En 1949 cando Elmer Clifton sufriu un ataque card\u00edaco e non puido finalizar \"Not Wanted\", filme Filmways, compa\u00f1\u00eda fundada por Lupino e o seu marido, Collier Young, ela mesma finalizou o filme. Despois chegaron os seus propios proxectos , que a converteron na \u00fanica muller directora no Hollywood da \u00e9poca. Tras catro filmes \u201cfemininos\u201d sobre temas sociais, dirixiu o seu primeiro gran filme, \"The Hitch-Hiker\" (1953), primeiro filme negro dirixido por unha muller. Lupino bromeaba dicindo que se como actriz era a \"Bette Davis dos pobres\", como directora era a \"Don Siegel dos pobres\".\nEn 1952 recibiu a invitaci\u00f3n para ser a \"cuarta estrela\" da produtora televisiva Four Star Television, xunto a Dick Powell, David Niven e Charles Boyer, trala marcha de Joel McCrea e Rosalind Russell. Lupino seguiu actuando nas d\u00e9cada de 1950, 1960 e 1970 e a s\u00faa actividade como directora neses anos encami\u00f1ouse case en exclusiva a produci\u00f3ns televisivas como \"Alfred Hitchcock Presents\", \"The Twilight Zone\", \"Have Gun Will Travel\", \"The Donna Reed Show\", \"Gilligan's Island\", \"77 Sunset Strip\", \"The Investigators\", \"The Ghost &amp; Mrs. Muir\", \"The Rifleman\",\"Batman\", \"Sam Benedict\", \"Bonanza\", \"The Untouchables\", \"The Fugitive\" e \"Bewitched\". Entre 1957 e 1958 protagonizou co seu home, Howard Duff, a comedia da CBS \"Mr. Adams and Eve\".\nCara ao final da s\u00faa carreira participou como artista invitada en numerosos programas de televisi\u00f3n, retir\u00e1ndose en 1978 aos sesenta anos de idade.\nFaleceu en 1995 a causa dun accidente cerebrovascular mentres era tratada dun cancro de colon."}
{"id": "292036", "revid": "56817", "url": "https://gl.wikipedia.org/wiki?curid=292036", "title": "Prote\u00edna globular", "text": "As prote\u00ednas globulares ou esferoprote\u00ednas son prote\u00ednas que se pregan adoptando unha forma m\u00e1is ou menos esf\u00e9rica, o que lles d\u00e1 unha estrutura complexa, e poden formar disoluci\u00f3ns coloidais en auga. Constit\u00faen un dos grandes tipos estruturais de prote\u00ednas, xunto coas prote\u00ednas fibrosas, que son practicamente insolubles.\nNon se deben confundir coas globinas, que son tam\u00e9n prote\u00ednas globulares, pero dun tipo determinado, que te\u00f1en un pregamento de globina. As globulinas son outras prote\u00ednas de nome parecido, tam\u00e9n globulares, dun tipo determinado, entre as que salientan as globulinas do plasma sangu\u00edneo.\nEstrutura globular e solubilidade.\nO termo prote\u00edna globular \u00e9 bastante antigo (data probablemente do s\u00e9culo XIX) e converteuse nun termo un tanto arcaico dado os miles de prote\u00ednas co\u00f1ecidas e a existencia dun vocabulario descritivo de motivos estruturais m\u00e1is espec\u00edfico e descritivo. Pero segue us\u00e1ndose como un termo para facer descrici\u00f3ns xerais. A natureza globular destas prote\u00ednas pode determinarse con t\u00e9cnicas relativamente sinxelas como ultracentrifugaci\u00f3n ou por t\u00e9cnicas de dispersi\u00f3n din\u00e1mica da luz.\nA s\u00faa forma esf\u00e9rica est\u00e1 inducida pola s\u00faa estrutura terciaria. Os grupos apolares (hidrof\u00f3bicos) agr\u00fapanse no interior da mol\u00e9cula, mentres que os polares (hidrof\u00edlicos) disp\u00f3\u00f1ense cara ao exterior, permitindo que se establezan atracci\u00f3ns dipolo-dipolo co disolvente, o que explica a solubilidade da mol\u00e9cula.\nFunci\u00f3ns.\nAs prote\u00ednas globulares adoitan estar solubles no citosol ou nos l\u00edquidos fisiol\u00f3xicos ou formar parte de membranas, pero algunhas prote\u00ednas globulares poden formar estruturas filamentosas na c\u00e9lula; por exemplo, as tubulinas alfa e beta son prote\u00ednas globulares, pero ens\u00e1mblanse orixinando un microt\u00fabulo, que ten unha forma filamentosa e unha funci\u00f3n estrutural.\nA diferenza das prote\u00ednas fibrosas que s\u00f3 desempe\u00f1an funci\u00f3ns estruturais, as prote\u00ednas globulares tam\u00e9n poden actuar como: \nExemplos.\nEntre as prote\u00ednas globulares m\u00e1is co\u00f1ecidas temos a hemoglobina, un membro da familia das globulinas. Outras prote\u00ednas globulares son as inmunoglobulinas (IgA, IgD, IgE, IgG e IgM), e as alfa e beta globulinas. Os encimas son tipicamente globulares, igual que as prote\u00ednas implicadas na transduci\u00f3n de sinais na c\u00e9lula."}
{"id": "292037", "revid": "27155", "url": "https://gl.wikipedia.org/wiki?curid=292037", "title": "Esferoprote\u00edna", "text": ""}
{"id": "292038", "revid": "56817", "url": "https://gl.wikipedia.org/wiki?curid=292038", "title": "El Eco Escolar", "text": "El Eco Escolar foi un peri\u00f3dico editado en Santiago de Compostela en 1863.\nHistoria e caracter\u00edsticas.\nSubtitulado \"Hoja diaria compostelana de noticias, avisos e intereses generales\", apareceu o 2 de xaneiro de 1863. Primeiramente edit\u00e1base diariariamente, logo pasou a ser semanal e despois apareceu tres veces \u00e1 semana. Sufriu modificaci\u00f3ns nos seus subt\u00edtulos, na s\u00faa cabeceira e na s\u00faa periodicidade. A partir do 8 de xaneiro subtitulouse \"Revista semanal compostelana cient\u00edfica, literaria y de intereses generales\", despis pasou a \"Revista semanal de intereses generales\". A partir do n\u00famero 28 cambiou o subt\u00edtulo por \"Peri\u00f3dico compostelano de noticias, avisos e intereses generales\", a partir do 32 \"Peri\u00f3dico literario, de noticias, avisos e intereses generales\" e a partir do 48 \"Peri\u00f3dico de intereses morales y materiales, cient\u00edfico y literario\". Cambiou a s\u00faa cabeceira a partir do n\u00famero 51, pasando a denominarse El Eco Compostelano co subt\u00edtulo \"Peri\u00f3dico de intereses morales y materiales, noticias y anuncios\", pero continuando coa numeraci\u00f3n. Fundado e dirixido por Ram\u00f3n Otero Acu\u00f1a e editado por Jos\u00e9 Rodr\u00edguez Ruibal. Entre os seus colaboradores figuraron Jos\u00e9 Dom\u00ednguez Izquierdo, Francisco Romero Blanco, Heliodoro Cid, Vicente Cid Osorio, Lu\u00eds Fern\u00e1ndez Deus, Romualdo de Acevedo, Juli\u00e1n Obaya e Antonio Garc\u00eda V\u00e1zquez-Queipo. Publicou \"O gaiteiro\", de Rosal\u00eda de Castro, e \"Mar\u00eda na crucifixi\u00f3n de Xes\u00fas\", de L\u00f3pez de la Vega, pero prescindiu dos contidos literarios nos \u00faltimos n\u00fameros."}
{"id": "292039", "revid": "23204", "url": "https://gl.wikipedia.org/wiki?curid=292039", "title": "Prote\u00edna fibrosa", "text": "As prote\u00ednas fibrosas (ou fibrilares ou filamentosas), tam\u00e9n chamadas escleroprote\u00ednas, son prote\u00ednas de forma alongada e insolubles con funci\u00f3n estrutural. Constit\u00faen un dos grandes tipos estruturais de prote\u00ednas, xunto coas prote\u00ednas globulares.\nExemplos son as queratinas, o col\u00e1xeno, a elastina, e a fibro\u00edna. As funci\u00f3ns exercidas por estas prote\u00ednas son estruturais, como o sost\u00e9n, protecci\u00f3n, formaci\u00f3n do tecido conectivo, tend\u00f3ns, tecido \u00f3seo, e tecido muscular.\nEstrutura.\nAs escleroprote\u00ednas forman longos filamentos proteicos, formados por moitas mol\u00e9culas da prote\u00edna. Aparecen como agregados insolubles, debido \u00e1s cadeas laterais hidrof\u00f3bicas que colgan da mol\u00e9cula.\nA secuencia pept\u00eddica de moitas escleroprote\u00ednas xeralmente cont\u00e9n unha variedade limitada de residuos de amino\u00e1cidos que se repiten; \u00e1s veces forman estruturas secundarias especiais, como a h\u00e9lice do col\u00e1xeno. As estruturas a mi\u00fado est\u00e1n enlazadas coas adxacentes por medio de enlaces de hidr\u00f3xeno ou de pontes disulfuro entre ciste\u00ednas.\nEn xeral, as escleroprote\u00ednas non se desnaturalizaci\u00f3n tan facilmente como as prote\u00ednas globulares, e son practicamente insolubles en auga e inertes."}
{"id": "292040", "revid": "27155", "url": "https://gl.wikipedia.org/wiki?curid=292040", "title": "Prote\u00edna filamentosa", "text": ""}
{"id": "292041", "revid": "27155", "url": "https://gl.wikipedia.org/wiki?curid=292041", "title": "Escleroprote\u00edna", "text": ""}
{"id": "292042", "revid": "27155", "url": "https://gl.wikipedia.org/wiki?curid=292042", "title": "Prote\u00edna fibrilar", "text": ""}
{"id": "292043", "revid": "1888", "url": "https://gl.wikipedia.org/wiki?curid=292043", "title": "Romualdo de Acevedo", "text": ""}
{"id": "292044", "revid": "10599", "url": "https://gl.wikipedia.org/wiki?curid=292044", "title": "Premi\u00e0", "text": "Premi\u00e0 \u00e9 un top\u00f3nimo catal\u00e1n que prov\u00e9n do xentilicio latino \"Primiliano\". Pode facer referencia a:"}
{"id": "292045", "revid": "22795", "url": "https://gl.wikipedia.org/wiki?curid=292045", "title": "Ram\u00f3n Otero Acu\u00f1a", "text": "Ram\u00f3n Otero Acu\u00f1a, nado en C\u00e1diz e finado en Santiago de Compostela o 5 de abril de 1876, foi un m\u00e9dico, profesor e xornalista galego.\nTraxectoria.\nEn 1839 era profesor axudante do Colexio de Cirurx\u00eda de C\u00e1diz. En 1854 foi nomeado catedr\u00e1tico de Patolox\u00eda cir\u00farxica da Universidade de Santiago de Compostela, posto no que permaneceu at\u00e9 a s\u00faa morte. Pertenceu ao consello editorial da \"Revista de Ciencias M\u00e9dicas\", colaborou en \"La Joven Galicia\" e dirixiu \"El Eco Escolar\"."}
{"id": "292046", "revid": "98629", "url": "https://gl.wikipedia.org/wiki?curid=292046", "title": "Lista de operadores do A340", "text": "Pedidos e entregas.\nUnha listaxe de pedidos, entregas e operadores do Airbus A340 cara o 30 de abril de 2014."}
{"id": "292047", "revid": "56817", "url": "https://gl.wikipedia.org/wiki?curid=292047", "title": "El Villagarciano", "text": "El Villagarciano foi un semanario editado en Vilagarc\u00eda de Arousa entre 1897 e 1901.\nHistoria e caracter\u00edsticas.\nApareceu en maio de 1897. Fundado e dirixido por Jos\u00e9 Mar\u00eda Abalo Sousa, ti\u00f1a como \u00fanico objetivo a creaci\u00f3n dunha estaci\u00f3n de ferrocarril no concello de Vilagarc\u00eda de Arousa. O n\u00famero 17, \u00faltimo exemplar co\u00f1ecido, apareceu en 1901."}
{"id": "292048", "revid": "56817", "url": "https://gl.wikipedia.org/wiki?curid=292048", "title": "El Correo de Galicia (1865)", "text": "El Correo de Galicia foi un peri\u00f3dico editado en Santiago de Compostela entre 1865 e 1867.\nHistoria e caracter\u00edsticas.\nApareceu en 1865. Dirixido por Manuel Rey, foi substitu\u00eddo por Jos\u00e9 Salgado Rodr\u00edguez. Entre os seus colaboradores figuraron Juan Manuel Paz Novoa e Jos\u00e9 Mar\u00eda Portal Gonz\u00e1lez. Cesou a s\u00faa publicaci\u00f3n en 1867 e foi continuado por \"\"La Estrella Compostelana\"."}
{"id": "292049", "revid": "98629", "url": "https://gl.wikipedia.org/wiki?curid=292049", "title": "Alexander Mackendrick", "text": "Alexander Mackendrick, nado en Boston (Massachusetts) o 8 de setembro de 1812 e finado nos \u00c1nxeles (California) o 22 de decembro de 1993 foi un director de cinema escoc\u00e9s.\nTraxectoria.\nFoi o \u00fanico fillo de Francis e Martha Mackendrick, que emigraran aos Estados Unidos desde Glasgow o ano anterior ao seu nacemento. O seu pai era construtor de barcos e enxe\u00f1eiro civil. Cando Mackendrick cumpriu seis anos o seu pai morreu v\u00edtima da gripe. A s\u00faa nai, necesitada de cartos, decidiu facerse dese\u00f1adora de roupa. Para iso tivo que deixar o seu fillo co av\u00f3, que o levou de volta a Escocia con sete anos. Mackendrick nunca volveu saber nada da s\u00faa nai.\nMackendrick tivo unha infancia triste e solitaria. Asistiu a Hillhead High School de 1919 a 1926 e logo pasou tres anos na Glasgow School of Art. A principios da d\u00e9cada de 1930 mudouse a Londres para traballar como director de arte para a firma de publicidade de J. Walter Thompson. Entre 1936 e 1938 escribiu cinco anuncios para o cinema. En 1937 Mackendrick escribiu o seu primeiro gui\u00f3n, \"Midnight Menace\", co seu curm\u00e1n e amigo Roger MacDougall.\nNo comezo da segunda guerra mundial traballou no Ministerio de Informaci\u00f3n realizando filmes de propaganda. En 1942 foi a Alxer e Italia coa Psychological Warfare Division. Al\u00ed rodou noticiarios e documentais. Trala guerra Mackendrick e MacDougall crearon Merlin Productions, coa que produc\u00edan documentais, pero resultou un malo investimento e en 1946 entrou na Ealing Studios onde traballou nove anos e dirixiu tres c\u00e9lebres filmes, \"Whisky Galore!\" (1949), \"The Man in the White Suit\" (1951) e \"The Ladykillers\" (1955).\nEn 1955 abandonou o Reino Unido para ir a Hollywood. O resto da s\u00faa vida profesional pasouna entre Londres e Os \u00c1nxeles. En 1957 dirixiu o filme \"Chantaxe en Broadway\", que foi un \u00e9xito de cr\u00edtica e protagonizaron Tony Curtis e Burt Lancaster. Tras ser despedido da rodaxe de \"The Devil\u2019s Disciple\" en 1959 quedou desolado e pasou a dirixir varios anuncios para a televisi\u00f3n. Tam\u00e9n realizou unha serie de filmes durante a d\u00e9cada de 1960.\nEn 1969 volveu aos Estados Unidos cando foi nomeado decano da escola de cinema do California Institute of the Arts. Deixou o cargo en 1978 para converterse en profesor da escola. Continuou na escala ata que morreu v\u00edtima dunha pneumon\u00eda en 1993."}
{"id": "292055", "revid": "1505", "url": "https://gl.wikipedia.org/wiki?curid=292055", "title": "El Iris (Santiago de Compostela)", "text": "El Iris foi un peri\u00f3dico editado en Santiago de Compostela en 1868.\nHistoria e caracter\u00edsticas.\nApareceu en 1868. Redactado por Remigio Caula, Alejandro Oliv\u00e1 e S\u00e1ez de Melgar, alumnos da Universidade de Santiago de Compostela. S\u00f3 durou un mes."}
{"id": "292056", "revid": "22795", "url": "https://gl.wikipedia.org/wiki?curid=292056", "title": "Siphonophora", "text": "A dos sifon\u00f3foros, \"Siphonophorae\" Eschscholtz, 1829, ou \"Siphonophora\", \u00e9 unha orde de cnidarios da clase dos de hidrozoos.\nAs s\u00faas especies a pesar de teren, \u00e1 primeira vista, unha aparencia de medusas, tr\u00e1tanse en realidade de colonias de varios membros \u2014os zooides\u2014 que poden ser polipoides ou medusoides, morfol\u00f3xica e funcionalmente ben especializadas. Son case sempre pel\u00e1xicas.\nUnha das especies m\u00e1is co\u00f1ecidas \u00e9 a carabela portuguesa (\"Physalia physalis\"). Outra famosa, pertencente ao x\u00e9nero \"Erenna\", unha das d\u00faas \u00fanicas especies animais que emitiren bioluminescencia vermella.\nClasificaci\u00f3n.\nA clasificaci\u00f3n dos sifon\u00f3foros \u00e9 moi variable en funci\u00f3n dos autores.&lt;br&gt; Velaqu\u00ed a clasificaci\u00f3n segundo o \"World Register of Marine Species\":\nOrde \"Siphonophorae\" "}
{"id": "292057", "revid": "27249", "url": "https://gl.wikipedia.org/wiki?curid=292057", "title": "Commodore Amiga", "text": ""}
{"id": "292058", "revid": "27249", "url": "https://gl.wikipedia.org/wiki?curid=292058", "title": "Isom\u00e9trica", "text": ""}
{"id": "292059", "revid": "1131", "url": "https://gl.wikipedia.org/wiki?curid=292059", "title": "Populous", "text": "Populous \u00e9 un videoxogo de PC desenvolvido por Bullfrog en 1989 e publicado por Electronic Arts. Consid\u00e9rase o primeiro videoxogo de simulaci\u00f3n de deus. En 1991, Populous obtivo o Premio Origin ao \"Mellor Xogo de Ordenador de Estratexia ou Militar de 1990\" ao igual que o premio ao \"Mellor Xogo do Ano de 1990\" por parte da revista estadounidense \"Video Games &amp; Computer Entertainment\". Foi o primeiro xogo da serie \"Populous\", precedendo a \"Populous II\" e \"\".\nEn \"Populous\", o xogador asume o rol dunha deidade e debe dirixir o seu pobo con intervenci\u00f3ns divinas co obxectivo de destru\u00edr os fieis doutros deuses. Existen dous tipos de acci\u00f3ns que o xogador pode levar a cabo: a construci\u00f3n de edificios e o recrutamento de xente, elementos moi similares a outros videoxogos de estratexia en tempo real modernos; e intervenci\u00f3ns divinas, principalmente desastres que se poden lanzar contra os inimigos e modificaci\u00f3ns do terreo en favor dos seus fieis. Unha vez se destr\u00fae a civilizaci\u00f3n contraria no primeiro mundo, o xogador pode continuar con 500 \"novos\" mundos a conquistar, ou xogar mundos xerados aleatoriamente.\nO xogo non s\u00f3 foi o primeiro no seu x\u00e9nero, sen\u00f3n que tam\u00e9n foi un dos primeiros xogos en non seguir unha historia linear, deixando que o xogador axeitara a s\u00faa aventura a medida que progresaba. Tam\u00e9n foi un dos primeiros xogos en utilizar a perspectiva isom\u00e9trica e en ter un modo multixogador que permit\u00eda botar partidas entre xogadores utilizando distintos sistemas (un xogador en Amiga pod\u00eda xogar polo m\u00e9todo de conexi\u00f3n paralela cun xogador con PC Engine ou DOS)."}
{"id": "292060", "revid": "27249", "url": "https://gl.wikipedia.org/wiki?curid=292060", "title": "Desastre natural", "text": ""}
{"id": "292068", "revid": "7596", "url": "https://gl.wikipedia.org/wiki?curid=292068", "title": "Ametista impostora", "text": "A ametista impostora (Laccaria amethystina), \u00e9 un pequeno cogomelo comest\u00edbel e de cor brillante que medra en bosques caducifolios e de con\u00edferas. A s\u00faa cor ametista (violeta) vaise perdendo coa idade e o desgaste, o que o fai dif\u00edcil de identificar, de a\u00ed o nome de \"impostora\". O nome com\u00fan comp\u00e1rtase coa especie relacionada \"Laccaria laccata\". At\u00f3pase nas zonas temperadas do hemisferio norte, mais tam\u00e9n atop\u00e1ronse nalgunhas zonas tropicais de Am\u00e9rica Central e do Sur. Recentemente a outras especies do x\u00e9nero d\u00e9uselle tam\u00e9n o nome de impostoras. Aparece en Galiza.\nDescrici\u00f3n.\nO chapeu mide 1\u20136\u00a0cm de di\u00e1metro, e \u00e9 inicialmente convexo, torn\u00e1ndose despois aachatado, e normalmente cunha depresi\u00f3n central (embigo). Cando Cando a\u00ednda \u00e9 novo e h\u00famido ten unha cor lila p\u00farpura intensa, que se desvanece coa disecaci\u00f3n. \u00c1s veces \u00e9 algo casposo no centro, e ten estr\u00edas p\u00e1lidas no beirado. O p\u00e9 ou esteo ten a mesma cor ca o chapeu, e ten fibrilas abrancazadas na base, que se fan fari\u00f1entas na parte superior. \u00c9 fibroso, oco, bastante \u00e1spero cando se esmaga coss dedos, con dimensiones de de longo por de ancho. A carne non ten un sabor ou cheiro distitivo, e \u00e9 fina, cunha cor lila p\u00e1lida. As lamelas son da mesma cor ca o chapeu, normalmente bastante espazados, e te\u00f1en unha voaxa de esporas brancas; a uni\u00f3n co esteo \u00e9 sinuosa; cunha indentaci\u00f3n c\u00f3ncava antes de ligar o esteo.\nTaxonom\u00eda.\nEs especie foi descrita en 1778 polo co\u00f1ecido bot\u00e1nico e farmac\u00e9utico ingl\u00e9s William Hudson coma \"Agaricus amethystinus\", e despois p\u00faxose no x\u00e9nero \"Laccaria\" por Mordecai Cubitt Cooke. Este fungo tivo moitos binomios, pero o m\u00e1is frecuente son as referencias \u00e1 cor ametista. Dunha volta foi emprazada no x\u00e9nero \"Collybia\", como \"Collybia amethystina\", seguramente pola forma do esteo. O seu lugar actual no x\u00e9nero \"Laccaria\", co nome espec\u00edfico \"amethystina\", foi usado por Cooke por vez primeira en 1884. En 1922 nomeouse coma unha variedade de \"Laccaria laccata\", \"Laccaria laccata\" var. \"amethystina\" (Cooke) Rea, considerada hoxe sin\u00f3nimo.\nCaracter\u00edsticas microsc\u00f3picas.\nAs esporas son esf\u00e9ricas, hialinas, e leva espi\u00f1os en punta (equinulados) que son longos en relaci\u00f3n co tama\u00f1o da espora; que adoitan ter dimensi\u00f3ns de 7 &amp; ndash; 10 por 7 &amp; ndash; 10\u00a0m. Os basidios, as c\u00e9lulas portadores de esporas, son en forma de maza e hialina, e son 30 &amp; ndash; 64,5 por 8,5 e ndash; 14\u00a0\u00b5m .\nDistribuci\u00f3n e h\u00e1bitat.\n\"L. amethystina\" \u00e9 unha especie com\u00fan na maior\u00eda das zonas temperadas de Europa, Asia, Am\u00e9rica Central, Am\u00e9rica do Sur, e leste de Am\u00e9rica do Norte. Medra solitario ou espallado en bosques caducifolios e de con\u00edferas, asociado a micorrizas, especialmente con \u00e1rbores da orde das Fagales. Aparece a finais do ver\u00e1n ou a comezos do inverno, e frecuentemente en faiais; de Am\u00e9rica Central e do Sur, ou en carballeiras. As pescudas mostraron que \"L. amethystina\" \u00e9 un fungo-amonio, unha clasificaci\u00f3n ecol\u00f3xica que se refire aos organismos que medran en solos onde hai moito amon\u00edaco, ou outra forma de nitr\u00f3xeno; a especie do mesmo x\u00e9nero \"Laccaria bicolor\" tam\u00e9n \u00e9 un fungo-amonio.\nComestibilidade.\nComa outros membros do x\u00e9nero \"Laccaria\", esta especie \u00e9 comest\u00edbel, a\u00ednda que xeralmente non se procura para alimentaci\u00f3n. A\u00ednda que non \u00e9 inherentemente t\u00f3xico, en solos que est\u00e1n contaminadas con ars\u00e9nico, pode bioacumular unha elevada concentraci\u00f3n de devandito elemento."}
{"id": "292070", "revid": "18868", "url": "https://gl.wikipedia.org/wiki?curid=292070", "title": "Laccaria amethystina", "text": ""}
{"id": "292080", "revid": "56817", "url": "https://gl.wikipedia.org/wiki?curid=292080", "title": "El Iris del Bello Sexo", "text": "El Iris del Bello Sexo foi un peri\u00f3dico editado en Santiago de Compostela en 1841.\nHistoria e caracter\u00edsticas.\nSubtitulado \"Peri\u00f3dico de literatura y costumbres\", apareceu o 2 de maio de 1841. De dezaseis p\u00e1xinas, o seu editor e responsable era Jos\u00e9 N\u00fa\u00f1ez Casta\u00f1o. Figuraban como redactoras Enarda, Galatea, Isabel R., Clorinda, Carmen e outros escritores como Jos\u00e9 Mar\u00eda Posada, Jacinto R. L\u00f3pez e os irm\u00e1ns Alberto e Antonio Camino. P\u00e9rez Costanti identifica a Enarda e Galatea con A. Camino, se ben xa no n\u00famero 2 Galatea abandonaba a publicaci\u00f3n por temor a que se descubrise a s\u00faa identidade. No aspecto literario m\u00f3fase dos rom\u00e1nticos santiagueses \"con sus guedejas colgando a lo ruso \u00f3 a lo b\u00e1rbaro\". Cesou a s\u00faa publicaci\u00f3n co n\u00famero 9, en xu\u00f1o de 1841, cambiando o t\u00edtulo por \"El Iris de Galicia\", continuando coa numeraci\u00f3n anterior at\u00e9 agosto dese ano, cando se anunciou a s\u00faa desaparici\u00f3n definitiva, substitu\u00eddo por \"Revista de Galicia\"."}
{"id": "292081", "revid": "23204", "url": "https://gl.wikipedia.org/wiki?curid=292081", "title": "Gat\u00f3n do Bierzo", "text": "Gat\u00f3n do Bierzo (\"Floruit\" 853-878), tenente no Bierzo e en Astorga, probablemente fillo do rei Ramiro I de Asturias, foi un magnate que xogou un papel primordial tanto na reconquista militar das terras de Galicia, Le\u00f3n e Zamora, como na s\u00faa repoboaci\u00f3n.\nAscendencia.\nA li\u00f1a xeneal\u00f3xica m\u00e1is aceptada bas\u00e9ase na obra Al-Bayan Al-Mughrib escrita por Ibn Idhari quen o sit\u00faa como irm\u00e1n do rei Ordo\u00f1o I de Asturias e, polo tanto, fillo de Ramiro I de Asturias. Outros autores, non obstante, o supo\u00f1en irm\u00e1n de Nu\u00f1a, polo tanto, cu\u00f1ado de Ordo\u00f1o.\nProtagonista na reconquista e repoboaci\u00f3n.\nA invasi\u00f3n musulm\u00e1 sumiu o Bierzo nunha grave crise demogr\u00e1fica e econ\u00f3mica, ata que cara ao 850, Ordo\u00f1o I, tendo en conta o prestixio do conde Gat\u00f3n, encargoulle a reconquista e repoboaci\u00f3n da bisbarra, empresa \u00e1 que se suman, segu\u00edndoo, castel\u00e1ns, asturianos e moz\u00e1rabes.\nPartindo do noroeste do Bierzo (a tradici\u00f3n e a lenda faille partir de Paraxis no concello berciano de Valboa), emprendeu diversas expedici\u00f3ns militares co obxectivo de controlar os territorios bercianos, as\u00ed como Le\u00f3n e Zamora, conseguindo afianzar o dominio sobre o primeiro deles e en gran parte dos segundos.\nO seu papel na repoboaci\u00f3n destes territorios foi moi importante, asumindo o protagonismo desta tarefa, repoboando, nesa \u00e9poca, gran parte de Le\u00f3n e Zamora con xentes procedentes do Bierzo. No ano 854 enc\u00e1rgaselle a repoboaci\u00f3n de Astorga As\u00ed se testemu\u00f1a nun documento do ano 878 que nomea o conde Gat\u00f3n \u00e1 fronte do \"populus de Bergido cum illorum comite Gaton exierunt pro Astorica populare\".\nEn 854 Ordo\u00f1o I enviou tropas para socorrer os toledanos que se sublevaran contra Al-Hakam os que, temendo as represalias do emir, solicitaron apoio. O rei enviou unha mesnada liderada polo conde Gat\u00f3n que foi derrotada despois de caer nunha emboscada, morrendo, segundo as cr\u00f3nicas \u00e1rabes, uns oito mil cristi\u00e1ns.\nPosteriormente, durante ese s\u00e9culo, repobo\u00e1ronse baixo o seu mando, numerosas vilas e aldeas que ao ser ocupadas por grupos procedentes do Bierzo, conservaron nas s\u00faas toponimias o lugar de orixe.\nNa bisbarra de La Cepeda enc\u00f3ntrase o pobo de Villagat\u00f3n, que como o seu nome indica aloxou o Pazo do Conde Gat\u00f3n. Non se conserva na actualidade o devandito edificio, pero si a\u00ednda a r\u00faa que o albergou, hoxe chamada R\u00faa do Pazo.\nMatrimonio e descendencia.\nCasou con Exilona (tam\u00e9n chamada Exilo), nacendo catro fillos deste matrimonio :"}
{"id": "292082", "revid": "1131", "url": "https://gl.wikipedia.org/wiki?curid=292082", "title": "Banco de La Coru\u00f1a", "text": "O Banco de La Coru\u00f1a, foi un banco galego con sede na cidade da Coru\u00f1a, activo entre 1859 e 1970.\nHistoria e caracter\u00edsticas.\nFundado ao amparo da Lei de Bancos de 28 de xaneiro de 1856, autorizado por Real Decreto de 25 de novembro de 1857 (publicado o 9 de xaneiro de 1858), abriu as s\u00faas portas o 1 de xullo de 1859.\nFoi fundado como banco emisor por 25 anos, cun capital social de catro mill\u00f3ns de reais de bill\u00f3n. Naceu por iniciativa dun grupo de comerciantes e empresarios coru\u00f1eses, que promoveron a creaci\u00f3n dun banco propio que salvagardase a autonom\u00eda local fronte ao establecemento dunha sucursal do Banco de Espa\u00f1a que puidese supor un obst\u00e1culo ao desenvolvemento do comercio da Coru\u00f1a.\nO 15 de novembro de 1875, desapareceu como tal por mor do Decreto Echegaray de 1874 que establec\u00eda o monopolio da emisi\u00f3n de billetes no Banco de Espa\u00f1a. Posteriormente unha gran parte dos accionistas crearon El Cr\u00e9dito Gallego. De novo, volver\u00e1 a aparecer coa denominaci\u00f3n anterior o 8 de decembro de 1917 cun capital de 5\u00a0000\u00a0000 de pesetas. En 1934 era o 34\u00ba banco espa\u00f1ol. En 1970 absorbeuno o Banco de Bilbao."}
{"id": "292083", "revid": "1131", "url": "https://gl.wikipedia.org/wiki?curid=292083", "title": "Lois Tob\u00edo", "text": "O nome de Lois Tob\u00edo pode referirse a:"}
{"id": "292084", "revid": "98629", "url": "https://gl.wikipedia.org/wiki?curid=292084", "title": "There's Something About Mary", "text": "There's Something About Mary \u00e9 un filme estadounidense dirixido polos Irm\u00e1ns Farrelly, Bobby e Peter. Est\u00e1 protagonizado por Cameron Diaz, Matt Dillon e Ben Stiller.\nSinopse.\nTed Strohehmann viviu angustiado durante 14 anos da s\u00faa vida. A raz\u00f3n da s\u00faa desgraza no \u00e9 outra que Mary Jensen, a rapaz que todos desexan e coa que por fin consegue ter unha cita na festa de graduaci\u00f3n. Mais un desafortunado accidente coa cremalleira dos pantal\u00f3ns desfai os seus plans."}
{"id": "292085", "revid": "624", "url": "https://gl.wikipedia.org/wiki?curid=292085", "title": "Diodoro de Sicilia", "text": ""}
{"id": "292086", "revid": "15490", "url": "https://gl.wikipedia.org/wiki?curid=292086", "title": "Diodoro S\u00edculo", "text": "Diodoro S\u00edculo ou de Sicilia (en grego \u0394\u03b9\u03cc\u03b4\u03c9\u03c1\u03bf\u03c2 \u03a3\u03b9\u03ba\u03b5\u03bb\u03b9\u03ce\u03c4\u03b7\u03c2) foi un historiador grego do s\u00e9culo I a.C. nado en Agyrium (hoxe Agira), na provincia romana de Sicilia.\nTraxectoria.\nXerome de Estrid\u00f3n (\"Chronica\") sit\u00faa a madurez de Diodoro cara ao 49 a.C., o que coincide coas afirmaci\u00f3ns do propio autor. A data m\u00e1is antiga que menciona Diodoro \u00e9 a s\u00faa visita a Exipto na 180\u00aa Olimp\u00edada (entre o 60 e o 56 a.C), que foi recordada por un tumulto en demanda da pena de morte para un cidad\u00e1n romano que matara accidentalmente un gato, animal sagrado para os antigos exipcios (\"Bibliotheca historica\" 1.41, 1.83). O \u00faltimo feito recordado por Diodoro \u00e9 a vinganza de Octavio C\u00e9sar Augusto sobre a cidade de Tauromenium (hoxe Taormina), cuxa negativa a axudalo conduciu ao futuro emperador a unha derrota naval no -36 Diodoro non d\u00e1 mostra de haberse decatado da conversi\u00f3n de Exipto en provincia romana -o que ocorreu no -30-, polo que seguramente publicou a s\u00faa obra completa antes desa data. Diodoro afirma que empregou trinta anos na composici\u00f3n da s\u00faa \"Historia\" e que emprendeu varias perigosas viaxes a trav\u00e9s de Europa e Asia para completar as s\u00faas investigaci\u00f3ns hist\u00f3ricas; con todo, os cr\u00edticos modernos advertiron varios erros sorprendentes que unha testemu\u00f1a ocular non deber\u00eda cometer.\nBiblioteca hist\u00f3rica.\nA s\u00faa Historia, \u00e1 que chamou \"Bibliotheca Historica\", consta de 40 volumes, divididos en tres secci\u00f3ns:\nElixiu o nome de \"Bibliotheca\" en reco\u00f1ecemento da multiplicidade de fontes que lle serviron para compo\u00f1er a obra. Entre os autores que puideron ser identificados figuran Hecateo de Mileto, Ctesias, \u00c9foro, Teopompo, Xerome de Cardia, Duris de Samos, Diulo, Filisto, Timeo de Tauromenio, Polibio e Posidonio.\nO uso liberal que fixo dos historiadores que o precederon articula a cr\u00edtica negativa que se lle d\u00e1 na edici\u00f3n de 1911 da \"Enciclopedia Brit\u00e1nica\":\nMoito m\u00e1is comprensivo m\u00f3strase outro autor, C.H. Oldfather, quen escribiu na s\u00faa introduci\u00f3n \u00e1 s\u00faa traduci\u00f3n de Diodoro:\nComo xa se indicou, a inmensa obra de Diodoro non se conservou intacta: temos os cinco primeiros libros e os numerados do X ao XX. O resto s\u00f3 nos chegou en fragmentos preservados en Focio e os resumos de Constantino Porfirox\u00e9nito.\nA \"editio princeps\" de Diodoro foi unha traduci\u00f3n latina dos cinco primeiros libros, realizada por Poggio Bracciolli en Bolo\u00f1a en 1472. A primeira impresi\u00f3n do orixinal grego (en Basilea en 1535) conti\u00f1a s\u00f3 os libros XVI a XX, e foi o traballo de Vincentius Opsopoeus. Todos os libros e fragmentos sobreviventes foron publicados s\u00f3 en 1559 por H. Stephanus en Xenebra.\nV\u00e9xase tam\u00e9n.\nLigaz\u00f3ns externas.\n\"Biblioteca hist\u00f3rica\":"}
{"id": "292090", "revid": "1888", "url": "https://gl.wikipedia.org/wiki?curid=292090", "title": "Jes\u00fas Folgar Calvo", "text": "Jes\u00fas Folgar Calvo, nado o 8 de decembro de 1903 e finado en Santiago de Compostela o 17 de xullo de 1980, foi un mestre e xornalista galego.\nTraxectoria.\nAfiliado ao PSOE, foi vicesecretario da Federaci\u00f3n de entidades socialistas agrarias y marineras da Comarca de Compostela e dirixiu o semanario \"Trabajo\" en xullo de 1931. Foi mestre no Carballal dende 1931. No franquismo continuou como mestre do Carballal. Finou en Santiago de Compostela con 76 anos. \nVida persoal.\nCasou con Pilar L\u00f3pez Pose en 1930, e foi pai de Joaqu\u00edn e Carlos Folgar L\u00f3pez."}
{"id": "292096", "revid": "5863", "url": "https://gl.wikipedia.org/wiki?curid=292096", "title": "Xenofonte de \u00c9feso", "text": "Xenofonte de \u00c9feso (\u039e\u03b5\u03bd\u03bf\u03c6\u1ff6\u03bd, \"fl.\" s\u00e9culo II ? - s\u00e9culo III?) foi un escritor grego.\nA s\u00faa novela \"Habr\u00f3comes e Ant\u00eda\" ou \"Efes\u00edaca\" (\"\u1f18\u03c6\u03b5\u03c3\u03b9\u03b1\u03ba\u03ac\") serviu como inspiraci\u00f3n da traxedia shakesperiana de \"Romeo e Xulieta\".\nA mi\u00fado conf\u00fandese a Xenofonte de \u00c9feso co Xenofonte que foi militar ateniense."}
{"id": "292098", "revid": "89787", "url": "https://gl.wikipedia.org/wiki?curid=292098", "title": "Cyril Vasi\u013e", "text": "Cyril Vasi\u013e, nado en Ko\u0161ice (Eslovaquia) o 10 de abril de 1965, \u00e9 un arcebispo grecocat\u00f3lico eslovaco e te\u00f3logo xesu\u00edta.\nTraxectoria.\nCyril Vasi\u013e naceu en Ko\u0161ice. Entre 1982 e 1987 estudou na Facultade de Teolox\u00eda dos Santos Cirilo e Metodio, en Eslovaquia.\nO 14 de xu\u00f1o de 1987 foi ordenado sacerdote da arquieparqu\u00eda de Pre\u0161ov, ent\u00f3n s\u00e9 vacante, polo bispo de Kri\u017eevci Slavomir Miklov\u0161. O 15 de outubro de 1990 profesou como membro da Compa\u00f1\u00eda de Xes\u00fas.\nO 7 de maio de 2009 foi nomeado secretario da Congregaci\u00f3n para as Igrexas Orientais e arcebispo titular de \"Ptolemais in Libya\". Recibiu a consagraci\u00f3n episcopal o 14 de xu\u00f1o de mans do mesmo Miklov\u0161, xa em\u00e9rito, sendo os co-consagradores principais o arcebispo metropolitano de Pre\u0161ov J\u00e1n Babjak e o bispo de Ko\u0161ice Milan Chautur. O 19 de febreiro de 2014 o papa Francisco confirmouno como secretario da Congregaci\u00f3n para as Igrexas Orientais."}
{"id": "292100", "revid": "89787", "url": "https://gl.wikipedia.org/wiki?curid=292100", "title": "Air China", "text": "Air China Limited (chin\u00e9s simplificado: \u4e2d\u56fd\u56fd\u9645\u822a\u7a7a\u516c\u53f8; chin\u00e9s tradicional: \u4e2d\u570b\u570b\u969b\u822a\u7a7a\u516c\u53f8; coloquialmente co\u00f1ecida como \u56fd\u822a/\u570b\u822a) \u00e9 a aeroli\u00f1a nacional da Rep\u00fablica Popular da China. Ten a s\u00faa sede no distrito Shunyi, en Pequ\u00edn. A s\u00faa base de operaci\u00f3ns at\u00f3pase no Aeroporto Internacional de Pequ\u00edn-Capital. A aeroli\u00f1a \u00e9 membro da alianza Star Alliance.\nFrota.\nActual.\nEn decembro de 2020 a frota de Air China estaba formada polos seguintes avi\u00f3ns:"}
{"id": "292101", "revid": "1576", "url": "https://gl.wikipedia.org/wiki?curid=292101", "title": "Boeing 777-200", "text": ""}
{"id": "292102", "revid": "865", "url": "https://gl.wikipedia.org/wiki?curid=292102", "title": "Virgin Atlantic Airways", "text": ""}
{"id": "292103", "revid": "839", "url": "https://gl.wikipedia.org/wiki?curid=292103", "title": "Diocese cat\u00f3lica latina de Palencia", "text": "A diocese de Palencia (en lat\u00edn: \"dioecesis Palentina\") \u00e9 unha s\u00e9 da Igrexa Cat\u00f3lica Latina sufrag\u00e1nea da aquidiocese de Burgos. En 2004 ti\u00f1a 174.471 bautizados dunha poboaci\u00f3n total de 177.128 habitantes. O seu bispo actual \u00e9 Esteban Escudero Torres.\nTerritorio.\nO territorio da diocese coincide co da provincia de Palencia. A s\u00e9 episcopal \u00e9 a cidade de Palencia. O territorio est\u00e1 dividido en 455 parroquias, agrupadas en 9 arciprestados.\nHistoria.\nA cidade de Palencia foi destru\u00edda en 456 polo rei visigodo Teodorico II. Non se sabe con seguridade se antes de seren destru\u00edda Palencia era s\u00e9 episcopal. Por outra parte, hai moitos datos sobre os bispos entre o s\u00e9culo VI e o s\u00e9culo VII nos documentos dos once concilios de Toledo.\nLogo da invasi\u00f3n \u00e1rabe a diocese foi suprimida por espazo de tres s\u00e9culos, at\u00e9 que, coa reconquista dos cristi\u00e1ns, foi restabelecida en 1035.\nOs l\u00edmites da diocese foron cambiados o 29 de decembro de 1059, e novamente o 25 de setembro de 1595, cando cedeu tres arciprestados para erixir a diocese de Valladolid.\nEn 1955 a diocese adaptou os seus l\u00edmites territoriais, para facelos coincidir cos da provincia civil hom\u00f3nima.\nEpiscopoloxio.\n[[Categor\u00eda:Divisi\u00f3ns territoriais cat\u00f3licas en Castela e Le\u00f3n]]\n[[Categor\u00eda:Dioceses da Igrexa cat\u00f3lica latina]]"}
{"id": "292104", "revid": "56817", "url": "https://gl.wikipedia.org/wiki?curid=292104", "title": "El Eco (Mondo\u00f1edo)", "text": "El Eco foi un semanario editado en Mondo\u00f1edo entre 1885 e 1886.\nHistoria e caracter\u00edsticas.\nSubtitulado \"Peri\u00f3dico verdaderamente cat\u00f3lico\", apareceu o 25 de xu\u00f1o de 1885. \u00c9 continuaci\u00f3n de \"El Eco Mindoniense\"."}
{"id": "292105", "revid": "839", "url": "https://gl.wikipedia.org/wiki?curid=292105", "title": "Ricardo Bl\u00e1zquez P\u00e9rez", "text": ""}
{"id": "292108", "revid": "624", "url": "https://gl.wikipedia.org/wiki?curid=292108", "title": "Pedro G\u00f3mez Sarmiento de Villandrando", "text": ""}
{"id": "292111", "revid": "1888", "url": "https://gl.wikipedia.org/wiki?curid=292111", "title": "Feliciano Sanjurjo Silva", "text": "Feliciano Sanjurjo Silva foi un avogado e xornalista galego\nTraxectoria.\nFoi presidente da carlista Junta cat\u00f3lico-mon\u00e1rquica de Lorenzana y Alfoz (1870). Fundador e propietario de \"El Eco Mindoniense\", colaborou en \"Las Riberas del Eo\". Marchou a Arxentina en 1883. Retornou nos anos noventa. Foi xerente de Electricista Mindoniense."}
{"id": "292114", "revid": "98629", "url": "https://gl.wikipedia.org/wiki?curid=292114", "title": "Esteban Quet Puigvert", "text": "Esteban Quet Puigvert, nado en Santa Susanna de Pineda (Barcelona) en 1826 e finado en Barcelona en 18 de maio de 1897, foi un profesor universitario e pol\u00edtico catal\u00e1n.\nFormaci\u00f3n e primeiros anos.\nOs seus estudos universitarios desenvolveunos na Universidade de Barcelona. Comezou estudando na Facultade de Medicina (1844 a 1845), pero ben cedo mudounos polos da Facultade de Farmacia, que rematou en 1851. En febreiro de 1854 fundou e dirixiu a revista \"\"La Alianza Farmaceuticom\u00e9dica\", que se publicou ata o mes de decembro, tendo a s\u00faa sede no n\u00famero 24 da \"calle de la Plater\u00eda\" da cidade condal. Entrementres, actuou como profesor substituto na Facultade de Farmacia desde 1852. Nesta \u00e9poca ingresou como socio da barcelonesa \"Real Academia de las Buenas Letras\", na que no derradeiro d\u00eda do ano 1853 deu lectura a un estudo sobre a frenolox\u00eda, materia na que comezou a interesarse. En 1854 Barcelona sufriu unha epidemia de c\u00f3lera e o Concello nomeouno farmac\u00e9utico de distrito.\nA finais de 1854, trasladouse a vivir a Madrid, onde refundou a revista baixo o nome de \"La Alianza M\u00e9dica\"\" (xaneiro de 1855), sa\u00edndo o derradeiro n\u00famero en decembro de 1856. En xaneiro de 1858 atop\u00e1molo colexiado no \"Colegio de Farmac\u00e9uticos de Madrid\" e, cando menos, desde 1863 \u00e9 membro da \"\"Academia M\u00e9dico-quir\u00fargica Matritense\". Tras o peche da revista, desenvolveu os seus co\u00f1ecementos sobre frenolox\u00eda, dando cursos ao menos desde maio no sal\u00f3n da s\u00faa casa, no n\u00famero 31 (4\u00ba piso, 2\u00ba) da c\u00e9ntrica \"Carrera de San Jer\u00f3nimo\", da que a\u00ednda se consideraba unha materia propia de \"estudos modernos\". Mesmo publicou estudos frenol\u00f3xicos de criminais, como o do asasino Miguel Fuentebuena ao ano seguinte. Neste tempo relacionouse con intelectuais e cient\u00edficos, como o m\u00e9dico Pedro Gonz\u00e1lez de Velasco, quen impulsou en 1864 a creaci\u00f3n da \"Sociedad Antropol\u00f3gica Espa\u00f1ola\", dal cal participar\u00eda Quet na s\u00faa fundaci\u00f3n.\nO 7 de decembro de 1860 obtivo o t\u00edtulo de Doutor en Farmacia pola \"Universidad Central de Madrid\". Finalmente, por Real Orde de 12 de decembro de 1863, e tras superar unha oposici\u00f3n, foi nomeado catedr\u00e1tico de Materia Farmac\u00e9utica Vexetal na Universidade de Santiago de Compostela.\nEstad\u00eda en Santiago.\nEn Santiago residiu no n\u00famero 18 da R\u00faa de San Pedro e no n\u00famero 24 da R\u00faa de San Francisco. Quet debeu tomar posesi\u00f3n da c\u00e1tedra universitaria nos primeiros d\u00edas de 1864, logo que o seu nomeamento sucedeu case que rematado o ano anterior. Ao ano seguinte entrou de cheo no organigrama directivo da facultade ao ser nomeado Secretario e, ao pouco, Decano interino por falecemento do anterior, Jaime Forn Segura. Mant\u00edvose como decano ata 1866, cando foi substitu\u00eddo por Antonio Brunet Talleda. No mesmo ano abandonou a secretar\u00eda da facultade.\nEn setembro de 1868 produciuse un punto de inflexi\u00f3n na carreira de Quet cando triunfou a \"septembrina\" e a ra\u00ed\u00f1a Isabel II tivo que exiliarse. Estaba encargado de dar o discurso inaugural de apertura do ano acad\u00e9mico, para o que ti\u00f1a preparado o tema \"Pesas y medidas\" (que xa abordou ao colexiarse en Madrid uns anos antes). Pero, nunha r\u00e1pida e arriscada decisi\u00f3n, decidiuno cambiar por outro, moito m\u00e1is comprometido coa s\u00faa militancia republicana, que titulou \"La Revoluci\u00f3n de Septiembre, especialmente en lo que ata\u00f1e a la ense\u00f1anza\" ou \"\u00a1Libertad de ense\u00f1anza!\". Ao pouco, fundou e dirixiu unha nova publicaci\u00f3n chamada \"El Eco de la Democracia Santiaguesa\", da que apenas sa\u00edron 5 n\u00fameros. A partir de ent\u00f3n a implicaci\u00f3n pol\u00edtica de Quet no Sexenio Democr\u00e1tico ser\u00eda moi importante.\nEn 1869 foi elixido Presidente do Comit\u00e9 do Partido Republicano Federal de Santiago e, como tal, acudiu \u00e1 sinatura do \"Pacto federal astur-galaico\" do 18 de xu\u00f1o, a\u00ednda que insospeitadamente quedou inscrito dentro dos representantes da provincia de Ourense. En setembro publicou \"Conferencias populares, dedicadas a los obreros y aldeanos de Galicia\", no que dun xeito pedag\u00f3xico (cunha f\u00f3rmula moi directa e breve de pregunta-resposta) tratou de explicar as conveniencias da nova Rep\u00fablica fronte \u00e1 antiga Monarqu\u00eda. Case rematado o ano, o d\u00eda 23 de decembro, presentou un Manifesto, asinado con el por outros republicanos ben co\u00f1ecidos (Ram\u00f3n Hermida Romero, Baltasar Garc\u00eda Villar, Jos\u00e9 Ca\u00f1izo, Joaqu\u00edn Mar\u00eda Casta\u00f1os Ord\u00f3\u00f1ez, Marcial Moure Gonz\u00e1lez e Pablo Gonz\u00e1lez Mun\u00edn), que lle reportou unha denuncia pola Autoridade por \"delito de inxuria, calumnia e desacato contra o Goberno, por algunhas das s\u00faas actuaci\u00f3ns e a marcha seguida\". Esta denuncia foi arquivada pola Audiencia provincial da Coru\u00f1a no mes de abril de 1871.\nEn agosto de 1872 o seu partido tomou a decisi\u00f3n de presentarlle \u00e1s elecci\u00f3ns ao Congreso dos Deputados, enfront\u00e1ndolle ao candidato \"ministerial\", Eugenio Montero R\u00edos. Entendendo que a s\u00faa formaci\u00f3n era netamente minoritaria e incapaz \"per se\" de ga\u00f1ar, o 23 de agosto publicou na prensa un novo manifesto no que chamou \u00e1 uni\u00f3n de t\u00f3dalas tendencias pol\u00edticas opostas ao Goberno do momento, inclu\u00edndo a republicanos unitarios e federalistas, tradicionalistas, radicais e moderados. O chamamento non acadou o resultado esperado e o escrutinio foi contundente, dando 3999 votos ao pol\u00edtico de Louriz\u00e1n e apenas 440 para o republicano. Esta derrota levou ao Partido Rep\u00fablicano Federal de Santiago a elixir unha nova xunta directiva, e o d\u00eda 14 de outubro ofrec\u00e9ronlle a tesourar\u00eda do Comit\u00e9, mentres que a presidencia pasou a mans de Marcial Moure Gonz\u00e1lez. Esta derrota nas urnas foi dura no \u00e1mbito local, pero a nivel estatal viuse que os apoios ao rei Amadeu I eran febles, polo que se seguiu desde as filas republicanas unha estratexia de redobro de esforzos para preparar o que semellaba unha nova revoluci\u00f3n pol\u00edtica que estaba en intres de se presentar. As\u00ed, aproveitaron a leva de quintas para dar mitins nas principais prazas da cidade, fac\u00e9ndoo Quet na Praza de Cervantes.\nNa primeira semana de febreiro de 1873 a situaci\u00f3n do rei era insostible e Quet traballaba arreo para preparar o inevitable cambio. O momento chegou o d\u00eda 11 de febreiro cando o rei Amadeo renunciou ao trono e proclamouse esa mesma tarde a Primeira Rep\u00fablica Espa\u00f1ola. Ao d\u00eda seguinte, unha representaci\u00f3n dos republicanos locais presentouse perante o alcalde P\u00e9rez-D\u00e1vila e esix\u00edronlle a renuncia, que aceptou. Nese momento, Quet pasou a presidir a Xunta de Goberno Democr\u00e1tica Republicana Federal de Santiago do 12 ao 14 de febreiro de 1873, o tempo indispensable para afiuzar a Rep\u00fablica na cidade. Logo, o poder municipal volveu ao anterior alcalde. O seguinte movemento foi o de formar unha Milicia Nacional que garantira a supervivencia da Rep\u00fablica. Para iso formouse o Batall\u00f3n de Voluntarios da Rep\u00fablica, dividido en 4 compa\u00f1\u00edas e cuns cadros integrados fundamentalmente por membros e simpatizantes do Partido Republicano, correspond\u00e9ndolle a Quet a capitan\u00eda da 1\u00aa compa\u00f1\u00eda. Nos meses seguintes a m\u00e1xima preocupaci\u00f3n foi a de armar adecuadamente aos milicianos, sendo habitual que dedicara a meirande parte dos seus esforzos \u00e1 direcci\u00f3n da s\u00faa compa\u00f1\u00eda.\nNeste momento, c\u00f3mpre salientar o interese de Quet Puigvert pola homoxeneizaci\u00f3n do sistema de pesos e medidas, como pode verse polas s\u00faas publicaci\u00f3ns, e que materializouse nunha proposta que no mes de marzo fixo chegar ao Presidente Estanislao Figueras no que lle manifestaba que, ao seu xu\u00edzo, \"ser\u00eda conveniente unha pequena modificaci\u00f3n, antes da cu\u00f1axe da nova moeda co emblema da Rep\u00fablica, consistente aquela na adopci\u00f3n do duro por unidade monetaria, divid\u00edndoo en 100 c\u00e9ntimos\".\nFoi nomeado vogal da xunta directiva e membro dunha comisi\u00f3n do \"Centro de Iniciativa para la Nueva Organizaci\u00f3n de Galicia\"\", participando na redacci\u00f3n dun manifesto titulado \"A Galicia\". A proclamaci\u00f3n da Rep\u00fablica Federal o 16 de xu\u00f1o trouxo consigo o inicio dos levantamentos cantonais, como o de Ferrol. Ademais, a Terceira Guerra Carlista enquistouse e a cidade estaba ameazada constantemente por partidas carlistas que induciron un continuo ambiente de inseguridade e levaron ao reclamo de Quet de armar \u00e1 poboaci\u00f3n para a s\u00faa defensa. Finalmente, todo isto xunto precipitou a ca\u00edda da Rep\u00fablica e a Restauraci\u00f3n dos Borb\u00f3ns no trono o 29 de decembro de 1874.\nCo novo orde de cousas, Quet Puigvert volveu \u00e1 actividade docente, mantendo un perfil pol\u00edtico baixo. En novembro de 1876 foi proposto para unha nova categor\u00eda de ascenso e en 1881 comezou a impartir tam\u00e9n a disciplina de \"Materia Farmac\u00e9utica Animal e Mineral\", fac\u00e9ndoo ata a s\u00faa marcha de Santiago. En agosto de 1877 optou a unha praza na Facultade de Farmacia da \"Universidad Central de Madrid\", pero foi rexeitado en medio dunha pol\u00e9mica co ministro de Fomento, que daquela era Montero R\u00edos, o antigo adversario pol\u00edtico. O candidato finalmente elixido foi Fausto Garagarza, un home cunha longa carreira pol\u00edtica, moito m\u00e1is acorde aos gobernos de corte moderado. En 1883 Quet foi elixido novamente Decano da Facultade de Farmacia, no que se mantivo ata que o 31 de decembro de 1888, unha Real Orde deulle traslado \u00e1 Universidade de Barcelona para ser catedr\u00e1tico de \"\"Materia Farmac\u00e9utica Vexetal\". Quet xa ti\u00f1a a comunicaci\u00f3n desde principios do mes de decembro e, en canto o soubo, sa\u00edu cara \u00e1 capital catal\u00e1 coa s\u00faa familia.\nEn canto \u00e1 s\u00faa actividade pol\u00edtica na d\u00e9cada dos 80, Quet non volveu ao organigrama doutro partido ata que en xaneiro de 1881 aceptou ser vogal do novo \"Partido Dem\u00f3crata Progresista de Santiago\", baixo a presidencia de Santiago de Andr\u00e9s-Moreno Garc\u00eda, no que se integraron antigos compa\u00f1eiros republicanos como Jos\u00e9 S\u00e1nchez Villamar\u00edn, Pablo Gonz\u00e1lez Mun\u00edn e outros pol\u00edticos de per\u00edodos anteriores, como Maximino Teijeiro Fern\u00e1ndez e Gerardo Jerem\u00edas Devesa. En maio de 1885 presentouse \u00e1s elecci\u00f3ns municipais, pero non acadou a acta de concelleiro por apenas 34 votos, en plena vor\u00e1xine do monterismo, cuxa preponderancia escenificouse na recepci\u00f3n ofrecida ao pol\u00edtico santiagu\u00e9s o 12 de xu\u00f1o de 1887 na que non faltou o propio Quet, rendido \u00e1 s\u00faa influencia na pol\u00edtica local. O \"canto do cisne\" de Quet na pol\u00edtica local vir\u00eda cando en abril de 1888 erixiuse como palad\u00edn da segregaci\u00f3n do partido xudicial de Santiago da provincia da Coru\u00f1a, propondo a s\u00faa constituci\u00f3n nunha nova provincia ou mesmo integrarse na de Pontevedra.\nQuet Puigvert interesouse por asuntos moi diversos, como xa se puido constatar no respectante aos pesos e medidas. As\u00ed, tivo unha faciana de inventor menos co\u00f1ecida. En marzo de 1888, abraiado polos incendios que, recorrentemente, se suced\u00edan nos teatros da \u00e9poca, inventou un material ign\u00edfugo para os panos e bastidores dos escenarios, feito cunha mestura de tecidos de algod\u00f3n, de f\u00edo, papel de estraza e bramante, e ofreceuno ao Ministro de Fomento, daquela o liberal Carlos Navarro Rodrigo.\nDerradeiros anos en Barcelona.\nTras tomar posesi\u00f3n da c\u00e1tedra barcelonesa, en 1889, Quet comezou a impartir a disciplina de \"Materia Farmac\u00e9utica Vexetal\" e a reintegrarse nos c\u00edrculos intelectuais da cidade. A nivel acad\u00e9mico, en xullo de 1894 recibiu do Ministerio de Fomento a \"categor\u00eda honor\u00edfica de termo\" da secci\u00f3n de farmacia, curiosamente ao mesmo tempo co seu antigo co\u00f1ecido Fausto Garagarza.\nEn canto \u00e1 s\u00faa presenza social, por unha banda, como veuse, a s\u00faa proposta de empregar un material ign\u00edfugo da s\u00faa invenci\u00f3n nos teatros non semella que acadara \u00e9xito. Isto non lle arredrou e o 9 de marzo de 1889 deu unha conferencia no \"Instituto de Fomento del Trabajo Nacional\" barcelon\u00e9s titulado \"Incendios de los teatros y el medio de evitarlos mediante el uso de telas incombustibles \u00f3 no inflamables\". Finalmente, chegou a patentar o invento das \"teas de fibra vexetal incombustiveis\". Por outra banda, integrouse no Directorio do \"Partido Republicano Nacional\" da provincia de Barcelona, que se constitu\u00edu en febreiro de 1896, para ao ano seguinte ser o seu presidente.\nO 18 de maio de 1897, Esteban Quet morreu en Barcelona. O funeral de enterro do d\u00eda seguinte estivo moi concorrido, contando coa representaci\u00f3n da Universidade de Barcelona (acudiron o reitor e o decano da Facultade de Farmacia) e do Partido Republicano (o presidente do C\u00edrculo Republicano Nacional e o presidente do Directorio do Partido Republicano). Como curiosidade, sobre o cadaleito coloc\u00e1ronlle o barrete e a muceta morada, s\u00edmbolo a mesmo tempo da Facultade de Farmacia e da Rep\u00fablica.\nQuet Puigvert na sociedade compostel\u00e1.\nAo longo destes anos, a s\u00faa produci\u00f3n literaria non se circunscribe unicamente \u00e1 dos seus discursos acad\u00e9micos e pol\u00edticos, sen\u00f3n que son abondosas as colaboraci\u00f3ns cos xornais da \u00e9poca, coma os compostel\u00e1ns \"La Gacetilla de Santiago\" e \"El Diario de Santiago\" (dirixidas polo tam\u00e9n pol\u00edtico Manuel Bibiano Fern\u00e1ndez), o coru\u00f1\u00e9s \"La Voz de Galicia\" ou mesmo alg\u00fan portugu\u00e9s. Sempre como divulgador cient\u00edfico, publicou neles unha colecci\u00f3n de artigos baixo o t\u00edtulo de \"Di\u00e1logos cient\u00edficos\"\", nos que abordaba temas como a potabilidade das augas, os xard\u00edns, as pragas etc\u00e9tera. As\u00ed, c\u00f3mpre destacar artigos como o dedicado \u00e1 \"\"Phylloxera Vaxtratix\" ou o titulado \"Limpieza de los \u00e1rboles. Brocha met\u00e1lica\". Toda esta actividade veuse de s\u00fapeto interrompida pola presi\u00f3n da autoridade eclesi\u00e1stica, notablemente molesta pola s\u00faa filiaci\u00f3n pol\u00edtica.\nTam\u00e9n \u00e9 interesante salientar a s\u00faa participaci\u00f3n como socio, moi com\u00fan por todo o demais na sociedade compostel\u00e1 do s\u00e9culo XIX, nas sociedades recreativas da cidade, como no Recreo Art\u00edstico e Industrial de Santiago de Compostela e no Casino de Santiago de Compostela. Mesmo Quet Puigvert acadar\u00eda un posto na directiva do Casino de Santiago de 1880, ao ser elixido o 13 de xaneiro Director 3\u00ba baixo a presidencia de Luis Rodr\u00edguez Seoane. Ser\u00edan moi frecuentes, a partir da ca\u00edda da Rep\u00fablica, os seus discursos e charlas no Casino. Tam\u00e9n foi socio da Real Sociedade Econ\u00f3mica de Amigos do Pa\u00eds de Santiago. Dentro da Universidade, presidiu a comisi\u00f3n que en 1881 conmemorou o bicentenario de Pedro Calder\u00f3n de la Barca, sobre o que formulou oportunos discursos.\nPor \u00faltimo, Quet Puigvert destacouse por ser un decidido antitaurino, recomendando \u00e1s autoridades que non fomentaran as corridas de touros coa s\u00faa presenza ou autoriz\u00e1ndoas fora dos d\u00edas festivos, por ser \"un espect\u00e1culo cualificado en todas as partes de b\u00e1rbaro ou inhumano\". Non obstante, isto contrasta coa s\u00faa pertenza \u00e1 xunta directiva da \"Asociaci\u00f3n para el fomento de la caza y la pesca\" que se constitu\u00edu en Santiago en 1883.\nQuet Puigvert e a masonar\u00eda.\nNon se sabe con exactitude o momento en que Quet ingresa na masonar\u00eda. Pero, si que podemos deducir que o seu interese pola frenolox\u00eda est\u00e1 relacionado coa organizaci\u00f3n mas\u00f3nica. Hai que lembrar que \"a escola interna da Masonar\u00eda estudaba en tempos remotos a fisonom\u00eda como ciencia obxectiva, baseada na comparaci\u00f3n sistem\u00e1tica das leis de correspondencia psicof\u00edsica, coa que se demostraba que determinadas formas de cranios e rostros corresponden a calidades e tendencias tam\u00e9n determinadas\". Para alg\u00fans, a mediados do s\u00e9culo XIX, a frenolox\u00eda era unha ciencia destinada a modificar as condutas e favorecer a integraci\u00f3n na sociedade de t\u00f3dolos seres humanos, democratizando verdadeiramente a humanidade, o que encaixa moi ben cos principios mas\u00f3nicos en xeral.\nPara Val\u00edn Fern\u00e1ndez, Esteban Quet pode ser o \"simb\u00f3lico\" \"Quintiliano\" que en 1871 dirixiu unha agresiva carta ao tradicionalista Arcebispo de Santiago, Miguel Garc\u00eda Cuesta, en resposta a outra que o Prelado publicou no \"Bolet\u00edn Oficial Eclesi\u00e1stico del Arzobispado de Santiago de Compostela\", na que reprobaba aos mas\u00f3ns galegos. A carta de \"Quintiliano\" titulouse \"Carta de un mas\u00f3n de los valles galaicos al cardenal arzobispo de Santiago\". Este mas\u00f3n contaba co grao 18\u00ba, unha categor\u00eda media que xa daba conto dunha certa relevancia dentro da loxa \"Luz Compostelana n\u00ba 13\". Nesta loxa atop\u00e1base \"toda la flor y nata del Partido Republicano Federal compostelano\", polo que para Val\u00edn Fern\u00e1ndez \u00e9 l\u00f3xico que \"Esteban Quet fose, nalg\u00fan momento, membro activo desta loxa\"\". As\u00ed, vemos a Jos\u00e9 S\u00e1nchez Villamar\u00edn (\"Viriato 1\u00ba\"), a Pablo Gonz\u00e1lez Mun\u00edn (\"Guzm\u00e1n\"), a Marcial Moure Gonz\u00e1lez (\"Albar\"), a Fortunato Rodr\u00edguez Arizmendi (\"Rodrigo\"), a Isidro Berreco (\"Byron\"), a Manuel L\u00f3pez Naval\u00f3n (\"Lutero\") e a Maximino Teijeiro Fern\u00e1ndez (\"Tertuliano\"). En case t\u00f3dolos casos podemos observar que a inicial do nome simb\u00f3lico coincide coa inicial do primeiro apelido, as\u00ed que o noso \"Quintiliano\" ter\u00eda que ser, segundo esta l\u00f3xica, algu\u00e9n cun apelido que comezara por \"Q\".\nFamilia e vida persoal.\nEstivo casado con Mar\u00eda Mart\u00ednez Alarc\u00f3n. Foi irm\u00e1n de Jos\u00e9 Quet Puigvert, un liberal que acompa\u00f1ou a Prim no seu exilio en 1845 e que morreu en 1883."}
{"id": "292115", "revid": "865", "url": "https://gl.wikipedia.org/wiki?curid=292115", "title": "Airbus A350-900", "text": ""}
{"id": "292116", "revid": "865", "url": "https://gl.wikipedia.org/wiki?curid=292116", "title": "Airbus A340-312", "text": ""}
{"id": "292117", "revid": "89787", "url": "https://gl.wikipedia.org/wiki?curid=292117", "title": "Ervellaca", "text": "A ervellaca (Vicia sativa) \u00e9 unha planta da familia Fabaceae (antes Leguminosae).\nAo igual que moitas outras especies da familia, \u00e9 capaz de fixar nitr\u00f3xeno da atmosfera mediante unha simbiose, nas s\u00faas ra\u00edces, con bacterias do x\u00e9nero \"Rhizobia\".\nMedra en zonas de cultivo como m\u00e1 herba, nitrificando os solos sobre os que medra e o aproveitamento principal desta planta radica no seu uso como fertilizante verde ou coma forraxe gandeira aportando aos animais unha cantidade importante de prote\u00ednas.\nDescrici\u00f3n.\nPlanta herb\u00e1cea anual erecta ou rubideira hirsuta ou glabrescente de 30 a 80\u00a0cm de altura, con talos ascendentes m\u00e1is ou menos angulosos. Follas paripinnadas, de 1 a 8 pares de fol\u00edolos, pecioladas e con est\u00edpulas lanceoladas, as follas finalizan nun gabi\u00e1n ramificado que axuda a rubir \u00e1 planta. As flores agr\u00fapanse en inflorescencias sentadas cunha ou d\u00faas flores cun pequeno pedicelo de 2\u00a0mm; as flores pos\u00faen un c\u00e1liz actinomorfo formado por 5 s\u00e9palos soldados formando un tubo que termina con 5 dentes estreitos e triangulares, m\u00e1is longos ca o tubo. Pos\u00fae unha corola papilion\u00e1cea, zigomorfa, formada por cinco p\u00e9talos ceibos de cor violeta a vermella p\u00farpura. O androceo formado por nove estames unidos na base e un separado, todos eles con anteras oblongas. O xineceo ten un ovario glabro ou ser\u00edceo cun guecho de pelos. Os froitos son legumes coas marxes pilosas e cun n\u00famero vari\u00e1bel de sementes no seu interior (de 4 a 9).\nDistribuci\u00f3n e h\u00e1bitat.\nOrixinaria do centro e sur de Europa e da conca mediterr\u00e1nea. Na Pen\u00ednsula Ib\u00e9rica aparece espontaneamente en case todo o territorio. O seu cultivo espallouse por todo o planeta. Aparece en Galicia.\nMedra en zonas de cultivo e herbeiras, en solos nitrificados dende o nivel do mar ata os 1000 m. de altitude.\nCultura.\nPode establecerse como cultura mon\u00f3fita, mais acons\u00e9llase sementar a ervellaca cun cereal (avea, orxo) ou unha gram\u00ednea pratense (herba de Vigo) que exercen de arx\u00f3n. Cult\u00edvase de preferencia en seca\u00f1o, en diferentes \u00e9pocas do ano. As variedades de outono sem\u00e9ntanse nesa estaci\u00f3n e coll\u00e9itanse a finais da primavera (maio-xu\u00f1o). As variedades de primavera, axeitadas para \u00e1reas de invernos rigurosos, sem\u00e9ntanse a inicios da primavera e completan o seu ciclo no ver\u00e1n. Finalmente, nalg\u00fans regad\u00edos c\u00e1lidos (val do Ebro) sem\u00e9ntase a ervellaca no ver\u00e1n, logo de apa\u00f1ar o cereal, e s\u00e9gase cando a masa vexetativa \u00e9 importante, a inicios do inverno, para dar en verde aos animais.\nNo seu uso forraxeiro, sem\u00e9ntase densamente, 250\u00a0kg/ha (se o cultivo \u00e9 de seca\u00f1o a dose de sementeira red\u00facese polo menos \u00e1 metade). Pola contra, cando se sementa para semente, neces\u00edtase menor cantidade a usar; sen\u00f3n, o culivo ha ser moi vexetativo, e haber\u00e1 menos flores e menor produci\u00f3n de semente.\nDespois de sementar recom\u00e9ndase pasar lixeiramente un rolo para suavizar a sucada de sementeira, e permitir o correcto paso da colleitadora. Unha vez sementado, c\u00f3mpre vixiar uns d\u00edas para disuadir as pombas e outras aves que poden comer a semente.\nHistoria.\nForma parte da dieta humana dende a antig\u00fcidade por restos carbonizados atopados en sitios no Neol\u00edtico, en Siria, Turqu\u00eda, Bulgaria, Hungr\u00eda e Eslovaquia. Tam\u00e9n se atopaba no Antigo Exipto e na Idade de Bronce en Turkmenist\u00e1n e Eslovaquia. A definitiva evidencia de cultivo at\u00f3pase s\u00f3 nos tempos da Antiga Roma.\nTaxonom\u00eda.\n\"Vicia sativa\" foi descrita por Carl von Linn\u00e9 e publicado en \"Species Plantarum\", vol. 2: 736 en 1753.\nNomes vern\u00e1culos.\nGalego: ervellaca, brenza, herba da fame, nichela, veza. Marcial Valladares N\u00fa\u00f1ez no seu \"Diccionario gallego-castellano\" (1884) ch\u00e1malle h\u00e8rba d'a fame ou \"herbellaca\". Outros nomes son: arvellaca, verza, leriquia, liriquia, livica, herba do crego e pan do cuco. "}
{"id": "292118", "revid": "865", "url": "https://gl.wikipedia.org/wiki?curid=292118", "title": "Airbus A330-200", "text": ""}
{"id": "292119", "revid": "18868", "url": "https://gl.wikipedia.org/wiki?curid=292119", "title": "Vicia sativa", "text": ""}
{"id": "292120", "revid": "18868", "url": "https://gl.wikipedia.org/wiki?curid=292120", "title": "Brenza", "text": ""}
{"id": "292121", "revid": "18868", "url": "https://gl.wikipedia.org/wiki?curid=292121", "title": "Herba da fame", "text": ""}
{"id": "292122", "revid": "18868", "url": "https://gl.wikipedia.org/wiki?curid=292122", "title": "Veza", "text": ""}
{"id": "292123", "revid": "18868", "url": "https://gl.wikipedia.org/wiki?curid=292123", "title": "Nichela", "text": ""}
{"id": "292124", "revid": "865", "url": "https://gl.wikipedia.org/wiki?curid=292124", "title": "Airbus A320-232", "text": ""}
{"id": "292125", "revid": "18868", "url": "https://gl.wikipedia.org/wiki?curid=292125", "title": "Leriquia", "text": ""}
{"id": "292126", "revid": "1131", "url": "https://gl.wikipedia.org/wiki?curid=292126", "title": "Lois Tob\u00edo Campos", "text": "Lois Tob\u00edo Campos, nado en Lami\u00f1o (Bri\u00f3n) en 1861 e finado en Santiago de Compostela o 7 de abril de 1943, foi un mestre e escritor galego.\nTraxectoria.\nEra fillo de Ram\u00f3n Tob\u00edo Mart\u00ednez, labrego acomodado, e de Xoana Campos. Ram\u00f3n Tob\u00edo era fillo de Mar\u00eda Xosefa Mart\u00ednez Vioxo, irm\u00e1 do pai de Rosal\u00eda de Castro, coa que Lois Tob\u00edo pasou parte da s\u00faa infancia en Orto\u00f1o. Comezou a estudar co seu t\u00edo, Lois Tob\u00edo Mart\u00ednez, mestre en Bri\u00f3n. Fixo Maxisterio na Escola Normal de Santiago de Compostela, titul\u00e1ndose en 1881. Estivo como interino en Ribeira e no Colexio de San Agust\u00edn de Vilagarc\u00eda de Arousa, incorporado ao Instituto de Segundo Ensino de Pontevedra.\nEn Vilagarc\u00eda comezou a publicar artigos e poes\u00eda na prensa local, ao tempo que sacaba o t\u00edtulo de Bacharelato por libre, que acadou en 1885. Comezou os estudos de Farmacia na Universidade de Santiago de Compostela, sen chegar a rematar a carreira. En 1892 acadou a praza de Mestre na Escola de San Francisco de Viveiro, e ao ano seguinte marchou a Madrid para seguir os cursos da Escola Superior do Maxisterio e poder optar a un posto como docente nas Escolas Normais. A trav\u00e9s de profesores como Bartolom\u00e9 Cossio co\u00f1eceu a Instituci\u00f3n Libre de Ense\u00f1anza, onde coincidiu con Francisco Giner de los R\u00edos.\nDe regreso a Viveiro participou na vida cultural da vila, con publicaci\u00f3ns e conferencias co gallo do Centenario da publicaci\u00f3n de \"Don Quijote\" ou polo aniversario do nacemento de Nicomedes Pastor D\u00edaz. Amais de ocupar o seu posto na escola p\u00fablica, deu clase nun centro privado. En 1915 pasou a dar clase na Escola Graduada anexa \u00e1 Escola Normal de Santiago.\nFoi nomeado acad\u00e9mico correspondente da Real Academia Galega, e publicou diversos artigos no seu \"Bolet\u00edn\". Era tam\u00e9n membro da Sociedade Astron\u00f3mica de Barcelona. En 1898 recibiu a Cruz de Isabel a Cat\u00f3lica.\nVida persoal.\nCasou en 1905 con M\u00e9lida Fern\u00e1ndez Gonz\u00e1lez, da familia fidalga dos Pardo-Vaamonde. Foi pai de Lois Tob\u00edo Fern\u00e1ndez e Mar\u00eda Tob\u00edo."}
{"id": "292129", "revid": "136516", "url": "https://gl.wikipedia.org/wiki?curid=292129", "title": "Hummus", "text": "O hummus (en ; en ; en ) \u00e9 unha pasta feita de garavanzos esmagados con zume de lim\u00f3n, unha crema denominada tahina (pasta de sementes de s\u00e9samo) e aceite de oliva, que segundo a variante local pode levar ademais outros ingredientes como allos, pemento (xeralmente deitado ao servirse) etc. \u00c9 un prato moi popular en todo o Oriente Medio, inclu\u00eddos Israel, L\u00edbano, Palestina, Turqu\u00eda, Grecia, Siria, Armenia e Chipre, a\u00ednda que o \"hummus\" que se consome en Grecia \u00e9 bastante distinto do que se atopa no mundo \u00e1rabe e en Israel.\nO \"hummus\" seica te\u00f1a a orixe no Antigo Exipto, e a s\u00faa preparaci\u00f3n era moi diferente \u00e1 actual, servida en porci\u00f3ns pequenas sobre unha peza de pan.\nEtimolox\u00eda.\nEn \u00e1rabe, \"hummus\" significa simplemente \"garavanzo\". O prato descrito por regra xeral \u00e9 realmente denominado na s\u00faa forma m\u00e1is completa como \"Hummus bi tahina\", que en \u00e1rabe \u00e9 representado como \u062d\u064f\u0645\u064f\u0651\u0635 \u0628\u0637\u062d\u064a\u0646\u0629 (\"\u1e25ummu\u1e63 bi \u1e6da\u1e25\u012bna\") i.e. garavanzos e pasta de s\u00e9samo, ou \"musabbaha\".\nPreparaci\u00f3n.\nA receita b\u00e1sica \u00e9 unha mestura de garavanzos cocidos con tah\u00edna, allo e zume de lim\u00f3n en proporci\u00f3n vari\u00e1bel, a\u00ednda que unha base habitual \u00e9: 500 g de garavanzos, unha ou d\u00faas culleradas sopeiras de tah\u00edna, d\u00faas ou tres culleradas sopeiras de aceite de oliva, un dente de allo e o zume de medio lim\u00f3n. Esm\u00e1gase todo formando unha pasta de certa consistencia, \u00e1 que se lle engade sal e especias como comi\u00f1o, coandro ou carvea se se desexar. No momento de servir (fr\u00edo ou morno), engdese pemento doce. En ocasi\u00f3ns, previamente fr\u00f3tanse os garavanzos cocidos dentro da s\u00faa auga de cocci\u00f3n para que se desprenda a codia, que se tira. O \"hummus\" fica logo m\u00e1is fino.\nA fina textura deste pur\u00e9 fai que os coci\u00f1eiros de todo o mundo ofrezan diversas variantes dependendo dos costumes e a sinxeleza. \u00c9 unha preparaci\u00f3n que se serve habitualmente nun prato e fr\u00eda, acompa\u00f1ada de porci\u00f3ns de pan de pita que se emprega como elemento para mollar, ou de verduras e hortalizas frescas. Algunhas versi\u00f3ns m\u00e1is modernas empregan en lugar de pan pita unhas tortillas chip. A versi\u00f3n crudivexetariana simplemente substit\u00fae os garavanzos cocidos por garavanzos xermolados. \u00c9 frecuente servir este prato coma un almorzo. \u00c9 un prato moi emprgeado nas coci\u00f1as vexetarianas, veganas e crudivexetarianas."}
{"id": "292130", "revid": "25871", "url": "https://gl.wikipedia.org/wiki?curid=292130", "title": "Slavomir Miklov\u0161", "text": "Slavomir Miklov\u0161, nado o 16 de maio de 1934 en \u0110ur\u0111evo (hoxe Serbia) e finado o 21 de xullo de 2011 en Novi Sad, foi un eclesi\u00e1stico da Igrexa cat\u00f3lica bizantina en Croacia, Serbia e Montenegro, bispo de Kri\u017eevci entre 1983 e 2009.\nTraxectoria.\nSlavomir Miklov\u0161 naceu en \u0110ur\u0111evo o 16 de maio de 1934, o oitavo fillo dunha familia de orixe rutena formada por Simeon e Verona (de apelido de solteira Gnip). Estudou a secundaria en Rijeka e Pazin, e posteriormente Teolox\u00eda na Universidade de Zagreb. O 7 de xullo de 1964 foi ordenado sacerdote da eparqu\u00eda de Kri\u017eevci en \u0110ur\u0111evo. Logo de ser ordenado, traballou como capel\u00e1n de Ruski Krstur entre 1964 e 1968 e p\u00e1rroco entre 1968 e 1969 en Vukovar.\nO 22 de xaneiro de 1983 foi nomeado bispo de Kri\u017eevci. Recibiu a consagraci\u00f3n episcopal o 25 de marzo de 1983 de mans do arcebispo Miroslav Marusyn, secretario da Congregaci\u00f3n para as Igrexas Orientais, e tivo como co-consagrantes a Joakim Segedi e a Joakim Herbut.\nO 25 de maio de 2009 o papa Bieito XVI aceptou a renuncia por idade de Miklov\u0161. Xa retirado, o 14 de xu\u00f1o consagrou bispo a Cyril Vasi\u013e na bas\u00edlica de Santa Mar\u00eda a Maior de Roma.\nFinou o 21 de xullo de 2011 en Novi Sad.\nPremios e distinci\u00f3ns.\nO 21 de agosto de 2007 o presidente ucra\u00edno Viktor Yushchenko condecorou a Miklov\u0161 coa Orde ao M\u00e9rito, terceira clase, por \"\u00abcontribu\u00edr de xeito significativo ao fornecemento da autoridade de Ucra\u00edna no mundo, a divulgaci\u00f3n dos logros hist\u00f3ricos e contempor\u00e1neos, e con motivo do d\u00e9cimo sexto aniversario da independencia de Ucra\u00edna\u00bb\"."}
{"id": "292135", "revid": "56817", "url": "https://gl.wikipedia.org/wiki?curid=292135", "title": "Igl\u00fa", "text": "Un igl\u00fa \u00e9 unha vivenda circular con forma de c\u00fapula constru\u00eddo con bloques de xeo, t\u00edpico de zonas como a Ant\u00e1rtida, o norte do Canad\u00e1 ou Alasca. Son utilizados polos esquim\u00f3s como abrigo temporal na \u00e9poca invernal."}
{"id": "292136", "revid": "89787", "url": "https://gl.wikipedia.org/wiki?curid=292136", "title": "Cr\u00e1ter Galilaei", "text": "Galilaei \u00e9 un cr\u00e1ter de impacto lunar situado ao oeste do \"Oceanus Procellarum\". A certa distancia cara ao sueste est\u00e1 o cr\u00e1ter Reiner, mentres que ao sur-suroeste est\u00e1 o Cavalerius. Ao nordeste do cr\u00e1ter hai unha rima sinuosa (depresi\u00f3n con forma de canal) chamada Rima Galilaei. Cara ao sueste at\u00f3pase a infrecuente formaci\u00f3n Reiner Gama, unha sucesi\u00f3n de remu\u00ed\u00f1os de material claro disposto radialmente. Ten un di\u00e1metro de 15,5\u00a0km e unha profundidade de 1,4\u00a0km.\nGalilaei \u00e9 un cr\u00e1ter bastante ordinario, co seu bordo ben definido e cun albedo m\u00e1is intenso que o dos mares circundantes. As s\u00faas paredes interiores descenden at\u00e9 un anel de material fragmentario no bordo exterior da superficie interior. Hai unha pequena elevaci\u00f3n preto do centro.\nA uns 40\u00a0km ao sur est\u00e1 o lugar de aluaxe da sonda rob\u00f3tica Luna 9, o primeiro veh\u00edculo da s\u00faa clase en realizar un descenso controlado na superficie lunar.\nA pesar de que Galileo Galilei foi o primeiro en publicar observaci\u00f3ns astron\u00f3micas da L\u00faa realizadas con telescopio, o \u00fanico accidente lunar bautizado no seu honor foi esta humilde formaci\u00f3n.\nInicialmente, o nome de Galilaeus deullo Giovanni Battista Riccioli, un xesu\u00edta italiano que realizou un dos primeiros mapas detallados da L\u00faa en 1651, a unha formaci\u00f3n grande e brillante con intenso albedo situada preto do cr\u00e1ter, e que agora \u00e9 co\u00f1ecida como Reiner Gama. O nome foi transferido ao cr\u00e1ter da s\u00faa actual localizaci\u00f3n por Johann Heinrich M\u00e4dler no seu influente Mappa Selenographica, publicado en colaboraci\u00f3n con Wilhelm Beer en catro partes entre 1834 e 1836. O motivo de M\u00e4dler para este cambio foi que o seu mapa non inclu\u00eda nomes de formaci\u00f3ns de albedo intenso, forz\u00e1ndoo a cambiar o nome de Galileo para ese insignificante cr\u00e1ter ao seu car\u00f3n."}
{"id": "292169", "revid": "1131", "url": "https://gl.wikipedia.org/wiki?curid=292169", "title": "Estado de Sao Paulo", "text": ""}
{"id": "292171", "revid": "1987", "url": "https://gl.wikipedia.org/wiki?curid=292171", "title": "Lista de ex\u00f3nimos en galego", "text": "A seguinte \u00e9 unha lista de ex\u00f3nimos empregados en lingua galega, ordenados por pa\u00edses. A lista incl\u00fae tanto ex\u00f3nimos en uso como ex\u00f3nimos en desuso ou en galego medieval.\nAs fontes m\u00e1is com\u00fans empregadas para a elaboraci\u00f3n desta lista son as seguintes:\nNos top\u00f3nimos que deben ir acompa\u00f1ados de artigo xa o te\u00f1en inclu\u00eddo, mais, nos que o artigo non forma parte del, eng\u00e1dese logo do top\u00f3nimo entre par\u00e9nteses.\nBrasil.\nUDC respecta as formas portuguesas, mais tam\u00e9n acepta como galegas Mato Groso, Mato Groso do Sul, Minas Xerais, R\u00edo de Xaneiro, R\u00edo Grande, San Paulo, Santar\u00e9n e Bel\u00e9n.\nDinamarca.\nDinamarca\nGuinea-Bisau.\nUDC reco\u00f1ece como formas que se poden empregar Guin\u00e9-Bissau e Guinea-Bisau.\nPortugal.\nUDC reco\u00f1ece como formas galegas Tras os Montes, Val do Texo, Ribatexo, Alentexo e Mi\u00f1o\nSan Tom\u00e9 e Pr\u00edncipe.\nUDC acepta San Tom\u00e9 como forma galega."}
{"id": "292176", "revid": "895", "url": "https://gl.wikipedia.org/wiki?curid=292176", "title": "CSD Arz\u00faa", "text": ""}
{"id": "292177", "revid": "1131", "url": "https://gl.wikipedia.org/wiki?curid=292177", "title": "Casino Sociedade Deportiva Arz\u00faa", "text": "O Casino S.D. Arz\u00faa \u00e9 un equipo de f\u00fatbol\u00a0galego\u00a0de Arz\u00faa. Compite na Terceira Divisi\u00f3n e o seu terreo de xogo \u00e9 o Campo Municipal do Viso.\nHistoria.\nTras varias tempadas en Preferente, na 2018/2019 o equipo logrou un hist\u00f3rico ascenso \u00e1 Terceira Divisi\u00f3n tras vencer por 1-4 \u00e1 Agrupaci\u00f3n Estudiantil en Loimil."}
{"id": "292179", "revid": "839", "url": "https://gl.wikipedia.org/wiki?curid=292179", "title": "Abu Dabi", "text": ""}
{"id": "292181", "revid": "839", "url": "https://gl.wikipedia.org/wiki?curid=292181", "title": "Emirato de Abu Dabi", "text": ""}
{"id": "292183", "revid": "839", "url": "https://gl.wikipedia.org/wiki?curid=292183", "title": "Gran Premio de Abu Dabi", "text": ""}
{"id": "292184", "revid": "23204", "url": "https://gl.wikipedia.org/wiki?curid=292184", "title": "Kaz\u00e1n", "text": "Kaz\u00e1n (en , \"Kazan\"; en , \"Qazan\") \u00e9 a capital e cidade m\u00e1is poboada da Rep\u00fablica de Tatarst\u00e1n, na Federaci\u00f3n Rusa. A cidade at\u00f3pase \u00e1 beira do r\u00edo Volga, na converxencia co r\u00edo Kazanka, e ten unha poboaci\u00f3n de 1\u00a0143\u00a0546 (segundo o censo preliminar de 2010), o que a converte na oitava cidade m\u00e1is poboada de Rusia, cunha \u00e1rea metropolitana de 1,57 mill\u00f3ns.\nA cidade foi fundada polos b\u00falgaros do Volga en 1005 como un forte fronteirizo no norte. En 1438, foi capturada polas Hordas de Ouro e creouse o Khanato t\u00e1rtaro de Kaz\u00e1n. Unha serie de guerras co principado de Moscova levou finalmente \u00e1 toma de Kaz\u00e1n polas tropas de Iv\u00e1n o Terrible en 1552, seguido da destruci\u00f3n de gran parte da cidade e a reubicaci\u00f3n dos t\u00e1rtaros nas beiras pantanosas do lago Kaban. Kaz\u00e1n sufriu numerosos incendios graves e despois dun deles, en 1579, descubr\u00eduse a icona de \"Nosa Se\u00f1ora de Kaz\u00e1n\".\nKaz\u00e1n \u00e9 un dos principais centros econ\u00f3micos, pol\u00edticos, cient\u00edficos, educativos, culturais e deportivos do pa\u00eds. O \u00abComplexo hist\u00f3rico e arquitect\u00f3nico do Kremlin de Kaz\u00e1n\u00bb est\u00e1 inclu\u00eddo pola UNESCO dentro do Patrimonio da Humanidade. A cidade desfruta dunha multietnicidade famosa pola convivencia entre musulm\u00e1ns e cristi\u00e1ns, que \u00e9 tam\u00e9n reco\u00f1ecida pola UNESCO, o que se reflicte nunha variada riqueza arquitect\u00f3nica propia de cada confesi\u00f3n, como a mesquita Qul Sharif, unha das mesquitas meirandes de Europa. Dende abril de 2009, leva legalmente o t\u00edtulo de \"Terceira Capital de Rusia\"."}
{"id": "292191", "revid": "85894", "url": "https://gl.wikipedia.org/wiki?curid=292191", "title": "Antonio Maseda Bouso", "text": "Antonio Maseda Bouso, nado en Rego dos Cas (Mondo\u00f1edo) en 1893 e finado en Madrid o 19 de decembro de 1989, foi un avogado, xornalista e pol\u00edtico galego.\nTraxectoria.\nViviu dez anos na Inclusa ata que o rescatou o seu pai, Jos\u00e9 Maseda, emigrante en Cuba. Estudou en Comillas. Doutor en Dereito e en Filosof\u00eda e Letras e rexistrador da propiedade. Foi un dos fundadores da Irmandade da Fala mindoniense en 1917. Dirixiu os peri\u00f3dicos \"Acci\u00f3n Social\" e \"Galicia Social Agraria\". Presidente da Sociedade de Obreiros Cat\u00f3licos de Mondo\u00f1edo, foi presidente da Federaci\u00f3n Cat\u00f3lico-Agraria de Mondo\u00f1edo (1920) e secretario da Confederaci\u00f3n Nacional Cat\u00f3lico-Agraria (1929). Nas elecci\u00f3ns de 1933 foi candidato agrario de dereitas, pero non resultou elixido. Foi profesor da Escola Normal de Mestres. No franquismo foi Delegado Extraordinario de Protecci\u00f3n de Menores. Foi Membro da Real Academia de Xurisprudencia e Lexislaci\u00f3n, presidente da Caja Central de Ahorros e da Caja de Pensiones de Catalu\u00f1a y Baleares.\nVida persoal.\nCasou con Mar\u00eda Arango Lamas en 1920, e foi pai de Elisa Maseda Arango."}
{"id": "292196", "revid": "7802", "url": "https://gl.wikipedia.org/wiki?curid=292196", "title": "Papa Francisco", "text": ""}
{"id": "292198", "revid": "89787", "url": "https://gl.wikipedia.org/wiki?curid=292198", "title": "Smyrnium", "text": "Smyrnium \u00e9 un x\u00e9nero de plantas da familia das umbel\u00edferas.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 262. 1753. A especie tipo \u00e9: \"Smyrnium olusatrum\" L."}
{"id": "292200", "revid": "89787", "url": "https://gl.wikipedia.org/wiki?curid=292200", "title": "Alternaria", "text": "Alternaria \u00e9 un x\u00e9nero de fungos ascomicetos, cuxas especies son co\u00f1ecidas como importantes pat\u00f3xenos vexetais. Son tam\u00e9n al\u00e9rxenos com\u00fans en humanos, desenvolv\u00e9ndose no interior de construci\u00f3ns e causando febre do feo, rinite al\u00e9rxica ou reacci\u00f3ns de hipersensibilidade que por veces levan \u00e1 asma. Facilmente causan infecci\u00f3ns oportunistas en persoas inmunocomprometidas, como doentes con SIDA.\nExisten 299 especies neste x\u00e9nero; son ubicuas no ambiente e son unha parte natural da flora f\u00fanxica en case calquera lugar, sendo axentes normais de decomposici\u00f3n. As esporas transp\u00f3rtanse polo ar e poden atoparse no solo e na auga, as\u00ed coma no interior de habitaci\u00f3ns ou en obxectos. As esporas son singulares ou poden formar longas cadeas. Poden desenvolverse en colonias espesas, xeralmente de cor negra ou cinsenta.\nPolo menos o 20% da deterioraci\u00f3n de produtos agr\u00edcolas \u00e9 causada por especies de \"Alternaria\". Moitos problema de sa\u00fade en humanos poden ser causados por estes fungos, os cales se desenvolven na pel e nas membranas mucosas, inclu\u00edndo os ollos e o tracto respiratorio. As alerxias son com\u00fans, mais as infecci\u00f3ns serias son raras, excepto en persoas con sistema imunitario comprometido. Por\u00e9n, as especies deste x\u00e9nero producen frecuentemente produtores prol\u00edficos de varios compostos t\u00f3xicos. Os efectos da maior\u00eda destes compostos na sa\u00fade animal e vexetal non son ben co\u00f1ecidos. Os termos \"alternariose\" e \"alternariotoxicose\" son usados para os problemas causados por fungos deste x\u00e9nero en humanos e animais.\nNon todas as especies de \"Alternaria\" son pragas e pat\u00f3xenos; algunhas mostraron potencial como axentes biol\u00f3xicos no control de especies invasoras."}
{"id": "292203", "revid": "61897", "url": "https://gl.wikipedia.org/wiki?curid=292203", "title": "Alternaria solani", "text": "Alternaria solani \u00e9 un fungo do x\u00e9nero \"Alternaria\" que ataca a familia das solan\u00e1ceas de forma global, provocando unha doenza co\u00f1ecida como pinta negra ou \"mancha de alternaria\" (en ingl\u00e9s co\u00f1ecido coma \"early blight\" e en castel\u00e1n coma \"tiz\u00f3n temprano\").\nEtiolox\u00eda.\nO fungo tam\u00e9n \u00e9 pat\u00f3xeno noutras solan\u00e1ceas, sobrevivindo en restos de cultivos, solos e outros hospedeiros. A infecci\u00f3n nas follas pode ocorrer de forma asintom\u00e1tica, dependendo da actividade do tecido foliar, nivel de fertilizaci\u00f3n nitroxenada e idade. A alternancia entre per\u00edodos secos e h\u00famidos favorece o r\u00e1pido desenvolvemento da doenza, sendo m\u00e1is severa en plantas con estr\u00e9s h\u00eddrico ou nutricional.\nSinais.\nAtaca toda a parte a\u00e9rea da planta, pec\u00edolo e talo. Os sinais inicialmente son vis\u00edbeis nas follas m\u00e1is vellas e baixas da planta, onde xorden pequenas manchas. Estas crecen posteriormente adquirindo un formato ovoide, de coloraci\u00f3n escura e con zonas conc\u00e9ntricas caracter\u00edsticas. Nos tub\u00e9rculos, as lesi\u00f3ns son escuras, de formato circular ou irregular e deprimidas.\nControl.\nAs medidas de control son semellantes a do mildio da pataqueira (\"Phytophthora infestans\"), pois ambas ocorren moitas veces simultaneamente. O uso de sementes de patacas sadias sas \u00e9 fundamental para o control. Alg\u00fans cultivares nacionais como Aracy e Contenda te\u00f1en resistencia intermediaria por\u00e9n, non dispensan o uso de funxicidas.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Alternaria]]\n[[Categor\u00eda:Fitopatolox\u00eda]]\n[[Categor\u00eda:Fungos descritos en 1896]]"}
{"id": "292206", "revid": "89787", "url": "https://gl.wikipedia.org/wiki?curid=292206", "title": "Lume bacteriano", "text": "O lume bacteriano (\"fire blight\" en ingl\u00e9s) \u00e9 unha doenza que afecta a diversas especies de plantas da familia das ros\u00e1ceas entre as cales se atopan diversas especies froiteiras, tales como pereiras (\"Pyrus\"), maceiras (\"Malus\"), marmeleiros (\"Cydonia\") e nespereiras (\"Eryobotrya\" e \"Mespillus\"), as\u00ed como a outras plantas ornamentais e silvestres: \"Amelanchier\", \"Chaenomeles\", \"Crataegus\" (estripeiros), \"Cotoneaster\", \"Photinia davidiana\", \"Pyracantha\", \"Sorbus\" (sorbeiras) e as variedades ornamentais de \"Pyrus\" e \"Malus\". O pat\u00f3xeno causante \u00e9 a bacteria Erwinia amylovora.\nA sensibilidade da enfermidade \u00e9 moi diversa segundo especies e variedades. Os danos causados poden ser moi graves, especialmente en pereira, pode producir a morte da planta afectada nun per\u00edodo moi curto de tempo. Isto aumenta pola gran facilidade de propagaci\u00f3n da doenza e porque non hai tratamentos qu\u00edmicos curativos.\nS\u00edntomas e danos do lume bacteriano.\nNormalmente as segundas infecci\u00f3ns prod\u00facense na primavera. A partir da polinizaci\u00f3n das flores a doenza progresa de xeito descendente e vai afectando a follas e gomos; as flores e as follas toman un aspecto queimado, que d\u00e1 nome \u00e1 enfermidade. Os rebentos tenros murchan e, en ocasi\u00f3ns, c\u00farvanse. A infecci\u00f3n pasa \u00e1s franzas e p\u00f3las secundarias, \u00e1s principais e finalmente aos toros, causando finalmente que a \u00e1rbore ou arbusto seque.\nMedidas en caso de introduci\u00f3n da enfermidade.\nEn plantaci\u00f3ns: arricar e destru\u00edr todas as plantas infectadas dentro dun radio m\u00ednimo 10 m da planta afectada.\nEstablecer unha zona de seguranza nun radio de 1 quil\u00f3metro, arrincando as plantas afectadas e prohibindo o transporte de vexetais."}
{"id": "292207", "revid": "18868", "url": "https://gl.wikipedia.org/wiki?curid=292207", "title": "Erwinia amylovora", "text": ""}
{"id": "292211", "revid": "32797", "url": "https://gl.wikipedia.org/wiki?curid=292211", "title": "Juan Jos\u00e9 Vi\u00f1as Balduvieco", "text": ""}
{"id": "292212", "revid": "98629", "url": "https://gl.wikipedia.org/wiki?curid=292212", "title": "Carya", "text": "Carya (as nogueiras de pec\u00e1n) \u00e9 un x\u00e9nero de plantas arb\u00f3reas, m\u00e1is raramente arbustivas, da familia Juglandaceae. Incl\u00fae unha trintena de t\u00e1xones aceptados -entre espec\u00edficos, infraespec\u00edficos e h\u00edbridos- dos case 150 descritos.\nEtimolox\u00eda.\nCarya: derivado do grego \"\u03ba\u03ac\u03c1\u03c5\u03bf\u03bd\", \"noz\".\nDescripi\u00f3n.\n\u00c1rbores, m\u00e1is raramente arbustos, de 3 at\u00e9 50 de altura, monoicos como todos os representantes da familia, con casca de cor cinsenta ou apardada, lisa con fendas en individuos novos, torn\u00e1ndose engurrada e ocasionalmente profundamente sucada ou exfoliada en escamas laminares ou ben en fitas longas ou largas. As follas son imparipinnadas, con pec\u00edolo de glabro a pubescente ou escamoso e 3-21 fol\u00edolos peciolulados de marxe asserado -os distais m\u00e1is grandes- que miden de 2-26 por 1-14\u00a0cm. Os amentos masculinos (candeas), p\u00e9nsiles, son de 3 fasc\u00edculos de flores con 3-15 estames pubesentes ou non. As flores femininas organ\u00edzanse en espigas terminais. Os froitos son drup\u00e1ceos (\"drupa involucrada\" ou \"trima\") de inv\u00f3lucro dehiscentes en 4 valvas de suturas lisas ou aladas, con noz comprimida ou non, angulosa ou lisa, suave ou verrugosa, de casca fina ou grosa e de cor parda, ocasionalmente pintada de negro ou marr\u00f3n. A semente pode ser doce ou amarga.\nDistribuci\u00f3n.\nUnha ducia de especies son nativas de Am\u00e9rica do Norte (11 nos Estados Unidos, 1 en M\u00e9xico), e unhas 5\u20136 da China e Indochina. Un certo n\u00famero de especies foron introducidas en diversas rexi\u00f3ns do mundo con fins ornamentais, alimenticios ou industriais.\nEspecies e clasificaci\u00f3n.\nPrincipais especies:\nPor exemplo:\nUsos.\nO x\u00e9nero ten certa importancia econ\u00f3mica: por exemplo, \"Carya illinoinensis\", a nogueira de pec\u00e1n com\u00fan, e a s\u00faa noz, \u00e9 o produtor m\u00e1is importante de \u00abnoces\u00bb de Am\u00e9rica do Norte, e a madeira das verdadeiras \u00abNogueiras americanas\u00bb \u00e9 sen igual para a fabricaci\u00f3n de mangos de ferramentas por ser moi rexa e resistente a golpes. Tam\u00e9n estas nogueiras son unha boa fonte alimenticia para a fauna salvaxe sendo moi apreciadas na gastronom\u00eda humana.\nPor outra banda, \"Carya cordiformis\" , \"C . glabra\" , e \"C . ovata\" cult\u00edvanse extensivamente en Europa central como madeira de construci\u00f3n."}
{"id": "292213", "revid": "89787", "url": "https://gl.wikipedia.org/wiki?curid=292213", "title": "Kool &amp; the Gang", "text": "Kool &amp; the Gang \u00e9 un grupo estadounidense de jazz, R&amp;B, soul, funk e disco group, formado en 1964 como \"Jazziacs\" na cidade de Jersey City, Nova Jersey.\nPasaron por diferentes fases musicais durante a s\u00faa historia, comezando cun jazz purista, pasando polo funk e R&amp;B, adoptando un son smooth pop-funk, e co paso do milenio, acabaron tendo un son m\u00e1is moderno de electro-pop. Na s\u00faa carreira venderon arredor de 70 mill\u00f3ns de \u00e1lbums en todo o mundo."}
{"id": "292214", "revid": "23204", "url": "https://gl.wikipedia.org/wiki?curid=292214", "title": "Kool and the Gang", "text": ""}
{"id": "292215", "revid": "1131", "url": "https://gl.wikipedia.org/wiki?curid=292215", "title": "Manuel Iglesias L\u00f3pez", "text": "Juan Manuel Iglesias L\u00f3pez, nado en Carbia (Vila de Cruces) o 22 de xaneiro de 1870 e finado en 1955, foi un mec\u00e1nico e inventor galego.\nTraxectoria.\nEn 1884, con 14 anos, emigrou a Arxentina. Traballou nunha chacra en San Isidro, nunha carpinter\u00eda en san Isidro, onde aprendeu o oficio, e despois ingresou nos talleres do Ferrocarril Central Argentino onde espertou o seu interese pola mec\u00e1nica. Instalouse coa familia en Campana (Provincia de Buenos Aires) e constru\u00edu un torno rudimentario, co que fixo algunhas pezas de autom\u00f3bil. Finalmente en 1907 rematou a construci\u00f3n do primeiro autom\u00f3bil da Arxentina, que os veci\u00f1os de Campana bautizaron co nome de Mataperros.\nVida persoal.\nCasou con Mar\u00eda Mantelini en 1896.\nReco\u00f1ecementos.\nCampana dedicoulle unha estatua e o concello de Vila de Cruces dedicoulle unha r\u00faa na vila."}
{"id": "292216", "revid": "98629", "url": "https://gl.wikipedia.org/wiki?curid=292216", "title": "Rabaza", "text": "A rabaza (Angelica pachycarpa) \u00e9 unha herb\u00e1cea perenne nativa do noroeste da Pen\u00ednsula Ib\u00e9rica, e naturalizada en Nova Zelandia. Medra en forestas, herbeiras e nas beiras dos regatos e, ocasionalmente, cult\u00edvase coma ornamental pola s\u00faa follaxe brillante e as s\u00faas flores en umbelas abrancazadas.\nDescrici\u00f3n.\n\"Angelica pachycarpa\" \u00e9 unha planta carnosa, grosa, de curta duraci\u00f3n. Medra sobre un metro de altura, e ten unha follaxe verde escura moi brillante. As flores son dun branco cremoso at\u00e9 un ton averdado en umbelas planas de 10 a 20\u00a0cm de ancho. A follaxe e os talos ocos te\u00f1en un arrecendo anisado feble. Os talos son te\u00f1en sucos. A follaxe b\u00e1sica \u00e9 de pinnada a dous ou tres e moi peciolada; as follas do talo son de 1 a 3 pinnadas con pec\u00edolos moi curtos. O froito \u00e9 de at\u00e9 12 mil\u00edmetros de longo, marr\u00f3n con \u00e1s de cor clara, e ten un recendo semellante ao pemento.\n\"Angelica pachycarpa\" at\u00f3pase na comunidade Crithmo-Armerion maritimae (G\u00e9hu 1968) da pen\u00ednsula ib\u00e9rica (cant\u00eds mar\u00edtimos de Galicia) que tam\u00e9n incl\u00fae especies coma: \"Armeria berlengensis\", \"Armeria euscadiensis\", \"Armeria maritima\" subsp. \"miscella\", \"Armeria pubigera\" subsp. \"depilata\", \"Armeria pubigera\" subsp. \"pubigera\", \"Centaurea borjae\", \"Daucus gingidium\" subsp. \"atlanticum\", \"Leucanthemum ircutianum\" subsp. \"crassifolium\", \"Leucanthemum merinoi\", \"Leucanthemum pluriflorum\", \"Rumex acetosa\" subsp. \"biformis\", \"Rumex rupestris\", \"Sesamoides suffruticosa\" subsp. \"latifolia\", \"Silene uniflora\", \"Spergularia rupicola\" subsp. \"rupicola\", \"Trifolium occidentale\".\nNotas.\n[[Categor\u00eda:Angelica]]\n[[Categor\u00eda:Arbustos de Galicia]]\n[[Categor\u00eda:Flora da Europa Atl\u00e1ntica]]"}
{"id": "292217", "revid": "1505", "url": "https://gl.wikipedia.org/wiki?curid=292217", "title": "Angelica pachycarpa", "text": ""}
{"id": "292218", "revid": "1505", "url": "https://gl.wikipedia.org/wiki?curid=292218", "title": "Anx\u00e9lica mari\u00f1a", "text": ""}
{"id": "292219", "revid": "1888", "url": "https://gl.wikipedia.org/wiki?curid=292219", "title": "Juan Manuel Iglesias", "text": ""}
{"id": "292221", "revid": "1131", "url": "https://gl.wikipedia.org/wiki?curid=292221", "title": "Pedro Rodr\u00edguez G\u00f3mez (xornalista)", "text": "Pedro Rodr\u00edguez G\u00f3mez, finado en Mondo\u00f1edo o 18 de xullo de 1903, foi un xornalista galego.\nTraxectoria.\nFoi director de \"El Hermandino\". Emigrou a Am\u00e9rica e regresou enfermo. Faleceu ao pouco do seu retorno."}
{"id": "292222", "revid": "5863", "url": "https://gl.wikipedia.org/wiki?curid=292222", "title": "El Cruzado (Mondo\u00f1edo)", "text": "El Cruzado foi un peri\u00f3dico editado en Mondo\u00f1edo entre 1912 e 1917.\nHistoria e caracter\u00edsticas.\nSubtitulado \"Semanario tradicionalista\", apareceu o 6 de abril de 1912. Con censura eclesi\u00e1stica, nun principio sa\u00eda os s\u00e1bados, a partir do 5 de agosto de 1914 transformouse en \"Bisemanario tradicionalista\" e apareceu d\u00faas veces por semana, m\u00e9rcores e s\u00e1bados. O seu director era Jos\u00e9 Polo Folgueira, quen s\u00f3 figuraba como director legal, pois o peri\u00f3dico estaba inspirado polo seu propietario Enrique Costas M\u00e1rquez cun claro matiz tradicionalista. O redactor era o seu irm\u00e1n Carolino Costas M\u00e1rquez. Editouse na imprenta de Mancebo e despois nunha propia, aparecendo como director o dono. Contou coas colaboraci\u00f3ns de Antonio Noriega Varela e Manuel Amor Meil\u00e1n. En galego publicou alg\u00fans poemas sat\u00edricos asinados co pseud\u00f3nimo de C\u00e1stulo e unha escolma de cantigas recollidas por Noriega Varela, prologada por Basilio \u00c1lvarez. Cesou a s\u00faa publicaci\u00f3n o 30 de maio de 1917."}
{"id": "292223", "revid": "85894", "url": "https://gl.wikipedia.org/wiki?curid=292223", "title": "C\u00e1ndido Carreiras", "text": "C\u00e1ndido Carreiras Domenech, nado en Mondo\u00f1edo en 1870 e finado na mesma vila en 1947, foi un pol\u00edtico e xornalista galego.\nTraxectoria.\nRexentou unha sastrer\u00eda e un caf\u00e9-librer\u00eda na planta baixa da s\u00faa vivenda. Republicano, correlixionario de Manuel Leiras Pulpeiro, o 11 de febreiro de 1892 asistiu a un banquete celebrado en conmemoraci\u00f3n da proclamaci\u00f3n da Primeira Rep\u00fablica. En 1904 asistiu a unha asemblea rexional republicana, representando aos republicanos de Mondo\u00f1edo. En maio de 1913 asistiu aos actos de propaganda republicana que o Partido Republicano Radical celebrou en Santiago de Compostela. Durante a Ditadura de Primo de Rivera sufri\u00f3 multas e ameazas de prisi\u00f3n, chegando a ser desterrado a Ribadeo. Presidente do Comit\u00e9 Republicano de Mondo\u00f1edo, proclamou a Segunda Rep\u00fablica desde o balc\u00f3n da antiga Casa Consistorial aos acordes do Himno de Riego. Foi presidente da Comisi\u00f3n Xestora de Mondo\u00f1edo e secularizou o cemiterio municipal aos tres d\u00edas de posesionarse da Alcald\u00eda. o Cesou como alcalde o 18 de xu\u00f1o de 1931 ao tomar posesi\u00f3n a corporaci\u00f3n elixida nas elecci\u00f3ns de maio. Colaborou en \"Don Fino\", \"Tierra Gallega\", \"El Radical\" e \"Gui\u00f3n\", foi redactor xefe de \"Justicia\" e tam\u00e9n colaborou en \"El Pueblo Gallego\" do que foi correspondente en Mondo\u00f1edo. Coa vitoria da Fronte Popular nas elecci\u00f3ns de feberiro de 1936 foi nomeado concelleiro da Xestora municipal como independente de esquerda, tomando posesi\u00f3n en marzo. Co golpe de Estado do 18 de xullo de 1936 foi detido o 15 de agosto. Trasladado \u00e1 cadea de Lugo e despois \u00e1 de Monforte, foi conducido ao C\u00e1rcere da Coru\u00f1a o 21 de outubro de 1937.\nVida persoal.\nCasou con Aurora Herb\u00f3n Gonz\u00e1lez."}
{"id": "292224", "revid": "1888", "url": "https://gl.wikipedia.org/wiki?curid=292224", "title": "C\u00e1ndido Carreiras Domenech", "text": ""}
{"id": "292225", "revid": "23204", "url": "https://gl.wikipedia.org/wiki?curid=292225", "title": "John Landis", "text": "John David Landis, nado o 3 de agosto de 1950 en Chicago, Illinois, \u00e9 un director, actor, produtor e guionista estadounidense. \u00c9 co\u00f1ecido polos seus filmes c\u00f3micos, os filme de terror, e os v\u00eddeos musicais de Michael Jackson. Dirixiu \"National Lampoon's Animal House\", \"An American Werewolf in London\", o v\u00eddeo musical de \"Thriller\", \"Os Blues Brothers\" e \"Beverly Hills Cop III\".\nFilmograf\u00eda.\nCine.\nDirixidos por Landis:\nCo-dirixidos por Landis:\nEscritos por Landis:\nComo actor:\nDocumentais.\nPara Video/DVD:\nPara televisi\u00f3n:\nCo-dirixidos por Landis:\nV\u00eddeos musicais.\nPara Michael Jackson:\nPara B.B. King (do filme \"B.B. King \"Into the Night\"\"):\nPara Paul McCartney:"}
{"id": "292226", "revid": "23204", "url": "https://gl.wikipedia.org/wiki?curid=292226", "title": "John David Landis", "text": ""}
{"id": "292230", "revid": "22570", "url": "https://gl.wikipedia.org/wiki?curid=292230", "title": "Moby", "text": "Richard Melville Hall, nado o 11 de setembro de 1965, co\u00f1ecido polo seu nome art\u00edstico Moby, \u00e9 un cantautor, m\u00fasico, DJ e fot\u00f3grafo estadounidense. \u00c9 co\u00f1ecido pola s\u00faa m\u00fasica electr\u00f3nica, o seu estilo de vida vegano, e por ser un activista dos dereitos dos animais. Moby vendeu arredor de 20 mill\u00f3ns de \u00e1lbums en todo o mundo. AllMusic consid\u00e9rao \"unha das figuras m\u00e1is importantes da m\u00fasica dance de comezos da d\u00e9cada de 1990, que axudou a levar esta m\u00fasica a unha audiencia masiva no Reino Unido e en Am\u00e9rica\"."}
{"id": "292231", "revid": "23204", "url": "https://gl.wikipedia.org/wiki?curid=292231", "title": "Richard Melville Hall", "text": ""}
{"id": "292234", "revid": "89787", "url": "https://gl.wikipedia.org/wiki?curid=292234", "title": "Anx\u00e9lica brava", "text": "A anx\u00e9lica brava (Angelica sylvestris) \u00e9 unha especie da familia das umbel\u00edferas, nativa do oeste e norte de Europa, Laponia, Groenlandia, pa\u00edses escandinavos e Rusia. Aparece tam\u00e9n nos Alpes, Pireneos, Apeninos e o C\u00e1ucaso.\nDescrici\u00f3n.\nDe 1 a 2 m de altura. A s\u00faa ra\u00edz que \u00e9 bianual, \u00e9 moi carnosa, m\u00e1is ben longa e grosa e ascende dela un talo groso, acanalado, fistuloso, ramificado e articulado, de cor purp\u00farea. As follas son grandes, pinnadas, con fol\u00edolos de bordos serrados, lanceolados-ovalados e agudos e con pec\u00edolos envolventes. As flores son dunha cor amarela averdada e se dispo\u00f1en en grandes umbelas de 30 a 40 flores que, cando madurecen, conv\u00e9rtense nunhas umbeli\u00f1as m\u00e1is mi\u00fadas por\u00e9n m\u00e1is compactas.\nHistoria.\nDo grego \"anghelos\", anxo, polas s\u00faas virtudes. Na zona do Val de Ar\u00e1n e en Le Couserans (Pireneos), os talos floridos pendur\u00e1banse do teito para afastar da casa os maos esp\u00edritos. A ra\u00edz us\u00e1base como amuleto polos xogadores. Considerouse un talism\u00e1n para os cativos.\nPropiedades.\nPrincipios: Aceite esencial, \u00e1cido anx\u00e9lico, resina, tanino, pectina. Na esencia identificouse: felandreno, furfurol, alcois met\u00edlico e et\u00edlico. As follas te\u00f1en un 1%. A densidade oscila do 0,8 \u00f3 0,9, sendo sol\u00fabel en tres volumes de alcol a 90\u00b0.\nIndicaci\u00f3ns: \u00e9 recendente, carminativo, emenagogo, antiesp\u00e1stico, anafrodis\u00edaco.\nPode provocar fotosensibilizaci\u00f3n e dermatite de contacto. A doses elevadas deprime o sistema nervioso central.\n\u00dasanse a ra\u00edz e as sementes. Ap\u00e1\u00f1ase en setembro, de preferencia exemplares de solos secos, que te\u00f1en maior riqueza nos seus principios activos.\nOutros usos: as sementes esmagadas \u00fasanse coma insecticida. Os talos queimados nas brasas, ceiban un fume recendente que disque provoca estados visionarios ao alentalo.\nTaxonom\u00eda.\n\"Angelica sylvestris\" foi descrita por Carl von Linn\u00e9 e publicado en \"Species Plantarum\" 1: 251. 1753.\nAngelica: nome xen\u00e9rico que deriva do lat\u00edn para \"angelical\", en referencia \u00e1s propiedades medicinais da planta, que se di que foi revelada a un monxe por un anxo que lle dixo que era unha cura para unha praga.\nsylvestris: ep\u00edteto que significa \"que medra bravo\".\nGaler\u00eda de imaxes.\nDetalles da planta:"}
{"id": "292235", "revid": "18868", "url": "https://gl.wikipedia.org/wiki?curid=292235", "title": "Angelica sylvestris", "text": ""}
{"id": "292237", "revid": "89787", "url": "https://gl.wikipedia.org/wiki?curid=292237", "title": "Don Fino", "text": "Don Fino foi un peri\u00f3dico editado en Mondo\u00f1edo en 1921.\nHistoria e caracter\u00edsticas.\nSubtitulado \"Peri\u00f3dico quincenal\", apareceu o 8 de xaneiro de 1921. O 5 de marzo cambiou o seu subt\u00edtulo por \"Peri\u00f3dico semanal\", a\u00ednda que en realidade sa\u00eda de xeito irregulat. Peri\u00f3dico sat\u00edrico fundado e dirixido por Ram\u00f3n Lorenzo Gonz\u00e1lez. Entre os seus colaboradores figuraban Leopoldo Rojo Iglesias, Ram\u00f3n Rey e C\u00e1ndido Carreiras. Constaba das secci\u00f3ns: \"De palique\", \"Comentando...\", \"Nuestros hombres c\u00e9lebres\", \"Bocadillos\", \"Cosas\" e \"Noticias\". Publicou en galego \"A liberdade agraria\", asinada co pseud\u00f3nimo Maquiavelo, e \"\u00a1M\u00e1is coraxe!\", de Antonio Noriega Varela. O director foi procesado e condenado pola publicaci\u00f3n dun soneto que conti\u00f1a inxurias e calumnias ao farmac\u00e9utico Manuel Ferreiro Varela. Cesou a s\u00faa publicaci\u00f3n co n\u00famero 26, o 12 de xu\u00f1o de 1921."}
{"id": "292238", "revid": "1888", "url": "https://gl.wikipedia.org/wiki?curid=292238", "title": "Germ\u00e1n Rego Gonz\u00e1lez", "text": "Germ\u00e1n Rego Gonz\u00e1lez foi un empresario e pol\u00edtico galego.\nTraxectoria.\nFillo de Jos\u00e9 Ram\u00f3n Rego Villamil e Remedios Gonz\u00e1lez. Foi concelleiro en Mondo\u00f1edo en 1922. Na Segunda Rep\u00fablica foi elixido alcalde de Mondo\u00f1edo, tomando posesi\u00f3n o 18 de xu\u00f1o de 1931. Cesou como concelleiro o 4 de marzo de 1936. Dono da f\u00e1brica de m\u00e1rmore A Competidora Universal en Lousada (Sasd\u00f3nigas).\nVida persoal.\nCasou en 1932 con Mar\u00eda del Carmen D\u00edaz-Portas N\u00fa\u00f1ez de Rego, filla de Ferm\u00edn D\u00edaz-Portas Fern\u00e1ndez, e foi pai de Jos\u00e9 Ram\u00f3n, Mar\u00eda del Carmen e Mar\u00eda Victoria Rego D\u00edaz-Portas."}
{"id": "292239", "revid": "7802", "url": "https://gl.wikipedia.org/wiki?curid=292239", "title": "EE. UU.", "text": ""}
{"id": "292240", "revid": "4817", "url": "https://gl.wikipedia.org/wiki?curid=292240", "title": "Aleksei Leonov", "text": "Aleksei Arkhipovich Leonov (), nado en Kemerovo (daquela pertencente \u00e1 Uni\u00f3n Sovi\u00e9tica) o 30 de maio de 1934, \u00e9 un cosmonauta ruso que realizou a primeira cami\u00f1ada espacial o 18 de marzo de 1965. Leonov foi un dos vinte pilotos da Forza A\u00e9rea Sovi\u00e9tica seleccionado para formar parte do primeiro grupo de cosmonautas en 1960. Como todos os cosmonautas sovi\u00e9ticos, Leonov foi membro do Partido Comunista da Uni\u00f3n Sovi\u00e9tica.\nA s\u00faa cami\u00f1ada espacial era para orixinalmente a misi\u00f3n Vostok 11, pero esta foi cancelada, e o acontecemento hist\u00f3rico ocorreu na Voskhod 2. Estivo f\u00f3ra da nave durante 12 minutos e nove segundos o 18 de marzo de 1965, unido coa nave por unha correa de 5,35 metros. Ao final da cami\u00f1ada espacial, o traxe espacial de Leonov inflouse no baleiro do espazo ata o punto en que non pod\u00eda volver entrar na esclusa de aire. Tivo que abrir unha v\u00e1lvula para permitir que a presi\u00f3n do traxe descendese e ser capaz de volver dentro da c\u00e1psula. Leonov pasara un ano e medio en adestramento intensivo de ingravidez para a misi\u00f3n.\nA partir de xaneiro de 2011, Leonov \u00e9 o \u00faltimo supervivente dos cinco cosmonautas do programa Vosjod.\nEn 1968, Leonov foi seleccionado para ser comandante dun voo circunlunar da Soiuz. Con todo, como todos os voos de proba non tripulado deste proxecto fracasaron, e a misi\u00f3n Apollo 8 xa deu ese paso na carreira espacial dos Estados Unidos, o voo foi cancelado. Tam\u00e9n foi seleccionado para ser o primeiro sovi\u00e9tico na L\u00faa, a bordo da nave espacial LOK/N1. Este proxecto tam\u00e9n foi cancelado. (Por certo, o dese\u00f1o require unha cami\u00f1ada espacial de risco entre os veh\u00edculos lunares, algo que contribu\u00edu \u00e1 s\u00faa selecci\u00f3n). Leonov puido ser comandante da malograda misi\u00f3n Soiuz 11 en 1971 \u00e1 Saliut 1, a primeira estaci\u00f3n espacial tripulada, pero a s\u00faa tripulaci\u00f3n foi substitu\u00edda pola de reposto despois de que o cosmonauta Valeri Kub\u00e1sov fose sospeitoso de contraer a tuberculose.\nLeonov puido mandar a seguinte misi\u00f3n \u00e1 Saliut 1, pero esta foi cancelada logo da morte dos membros da tripulaci\u00f3n da Soiuz 11 e a estaci\u00f3n espacial perdeuse. Os seguintes dous Saliuts (en realidade a estaci\u00f3n militar Almaz) perd\u00e9ronse no lanzamento. A partir da Saliut 4, Leonov fora cambiado a un proxecto m\u00e1is prestixiosos.\nA segunda viaxe ao espazo de Leonov foi igualmente significativo: Mandou \u00e1 metade sovi\u00e9tica da misi\u00f3n Apollo-Soiuz (Soiuz 19), a primeira misi\u00f3n espacial conxunta entre a Uni\u00f3n Sovi\u00e9tica e os Estados Unidos.\nDe 1976 a 1982, Leonov foi o comandante do equipo de cosmonautas (\"Xefe de Cosmonautas\"), e director achego do Centro de Adestramento de Cosmonautas Iuri Gagarin, onde supervisou a formaci\u00f3n da tripulaci\u00f3ns. Tam\u00e9n editou o xornal de cosmonautas \"Neptuno\". Retirouse en 1991.\nLeonov \u00e9 un artista consumado que publicou libros que incl\u00faen \u00e1lbums das s\u00faas obras art\u00edsticas e as obras que fixo en colaboraci\u00f3n co seu amigo Andr\u00e9i Sokolov. Leonov levou lapiseiros de cores e papel ao espazo, onde esbozou a Terra e debuxou retratos dos astronautas do Apollo que viaxaron con el durante o proxecto Apollo-Soiuz. Arthur C. Clarke escribiu nas s\u00faas notas de ' que, logo dun exame en 1968 de ', Leonov sinaloulle que a ali\u00f1aci\u00f3n da L\u00faa, a Terra e o Sol m\u00f3strase na apertura \u00e9 esencialmente o mesmo que na pintura de 1967 de Leonov Preto da L\u00faa, a\u00ednda que o encadramento diagonal da pintura non se repetiu na pel\u00edcula. Clarke tivo un bosquexo autografado desta pintura, que fixo Leonov logo da proxecci\u00f3n, colgada na parede da s\u00faa oficina.\nEn 2001, foi un dos vicepresidentes da sede en Moscova do Alfa Bank e asesor do vicepresidente primeiro no Consello.\nEn 2004, Leonov e o exastronauta estadounidense David Scott comezaron a traballar nunha historia dobre da carreira espacial entre os Estados Unidos e a Uni\u00f3n Sovi\u00e9tica. Baixo o t\u00edtulo \"As d\u00faas caras da L\u00faa: A nosa Historia da Carreira Espacial na Guerra Fr\u00eda\", que se publicou en 2006. Neil Armstrong e Tom Hanks escribiron a introduci\u00f3n ao libro.\nLeonov foi tam\u00e9n un colaborador do libro de 2007 en \"Ese mar silencioso\" de Colin Burgess e Francis French, que describe a s\u00faa vida e a s\u00faa carreira na exploraci\u00f3n espacial."}
{"id": "292241", "revid": "23204", "url": "https://gl.wikipedia.org/wiki?curid=292241", "title": "Canadian-American Hockey League", "text": "Ae Canadian-American Hockey League, popularmente co\u00f1ecida como Can-Am League,foi unha liga profesional menor de h\u00f3ckey sobre xeo de Am\u00e9rica do Norte que se disputou entre 1926 e 1936. Foi unha antecesora directa da American Hockey League (AHL).\nDurante os seus dez primeiros anos, o n\u00famero de equipos que conformaron a Can-Am variou entre os cinco e os seis equipos. Cando Boston abandonou despois da tempada 1935\u201336 a liga quedou reducida a catro equipos (Philadelphia, Providence, Springfield e New Haven), con todo, a CAHL uniuse con outros catro equipos da International Hockey League (Syracuse, Buffalo, Pittsburgh e Cleveland) e operaron como un novo pero temporal \"sistema de mutua convivencia\" chamada \"International-American Hockey League.\" Deste xeito as d\u00faas ligas xog\u00e1ronse xuntas durante os dous anos seguintes cos equipos da Can-Am xogando na Conferencia Leste, e os da IHL na Conferencia Oeste, a pesar de que Buffalo tivo que abandonar a competici\u00f3n a principios da tempada 1936\u201337 cando o teito do seu pavill\u00f3n caeu a causa dunha tormenta de neve.\nNunha reuni\u00f3n celebrada en Nova York o 28 de xu\u00f1o de 1938, as d\u00faas ligas un\u00edronse formalmente nunha competici\u00f3n inificada de oito equipos que se denominou I-AHL coa incorporaci\u00f3n do daquela tres veces campi\u00f3n da EAHL Hershey Bears, ao que lle concederon un posto na I-AHL para substitu\u00edr ao desaparecido equipo de Buffalo . A liga cambiou o seu nome polo actuald de AHL en 1940.\nAs franqu\u00edas actuais da AHL te\u00f1en ra\u00edces na antiga Can-Am. O Hartford Wolf Pack descende dos Providence Reds, que se trasladaron a Binghamton (Nova York en 1977, antes de trasladarse a Hartford en 1997. Os Utica Comets descenden dos antigos Springfield Indians, que se trasladaron a Worcester (Massachusetts) en 1994 antes de reubicarse en Peoria en 2005, e a Utica en 2013.\nCampi\u00f3ns.\nO trofeo de campi\u00f3n era co\u00f1ecido como Henri Fontaine Trophy."}
{"id": "292243", "revid": "839", "url": "https://gl.wikipedia.org/wiki?curid=292243", "title": "Miguel \u00c1ngel Blanco (hom\u00f3nimos)", "text": "O nome de Miguel \u00c1ngel Blanco pode referirse a:"}
{"id": "292245", "revid": "6279", "url": "https://gl.wikipedia.org/wiki?curid=292245", "title": "Miguel \u00c1ngel Blanco (actor)", "text": ""}
{"id": "292246", "revid": "22570", "url": "https://gl.wikipedia.org/wiki?curid=292246", "title": "North American Hockey League (1973\u20131977)", "text": "A North American Hockey League (NAHL) foi unha liga menor profesional de h\u00f3ckey sobre xeo que se disputou entre 1973 e 1977 en Am\u00e9rica do Norte. Moitos dos equipos da NAHL funcionaron como equipos de desenvolvemento para as franqu\u00edas da World Hockey Association. A NAHL foi unha das d\u00faas ligas, xunto coa Southern Hockey League, que formaban a Eastern Hockey League cando esta cesou as s\u00faas operaci\u00f3ns en 1973. A Lockhart Cup (denominada as\u00ed en honor ao membro do Hockey Hall of Fame Lockhart) era entregada ao campi\u00f3n da liga. Coa perda do n\u00famero de franqu\u00edas, a NAHL decidiu po\u00f1er punto e final \u00e1 s\u00faa existencia en setembro de 1977.\nA liga inspirou o filme de 1977 \"Slap Shot\".\nHistoria.\nO 1 de maio de 1973, a Eastern Hockey League (EHL), que viv\u00eda unha segunda forma (unha forma de afeccionados entre 1933 e 1953, e unha forma profesional entre 1953 e 1973) suspendeu as s\u00faas actividades, dando como resultado a creaci\u00f3n de d\u00faas novas ligas: a Southern Hockey League e a North American Hockey League.\nA liga comezou na tempada 1973-74, sendo o comisario da liga John Timmins, e o presidente Bill Rocheleau. A liga suspendeu as s\u00faas actividades ao finalizar a tempada 1976-77, desaparecendo definitivamente o 24 de setembro de 1977 despois dunha votaci\u00f3n maioritaria dos gobernadores a favor da s\u00faa disoluci\u00f3n. Para asegurar a existencia dos Syracuse Blazers e a viabilidade da liga, os outros equipos ter\u00edan que pagar 50.000 d\u00f3lares cada un, e os propietarios preferiron desmantelar a competici\u00f3n.\nEquipos.\nAo longo da historia da liga participaron 11 equipos na mesma:\nCampi\u00f3ns da Lockhart Cup.\nO campi\u00f3n das series finais da liga recib\u00eda a Lockhart Cup:"}
{"id": "292247", "revid": "25871", "url": "https://gl.wikipedia.org/wiki?curid=292247", "title": "V\u00edctor Garc\u00eda Ferreiro", "text": "V\u00edctor Garc\u00eda Ferreiro, nado en Negreira en 1859 e finado en Santiago de Compostela o 3 de decembro de 1933, foi un m\u00e9dico, profesor e pol\u00edtico galego.\nTraxectoria.\nEstudou medicina na Universidade de Santiago de Compostela. Foi m\u00e9dico en Negreira e dirixiu o peri\u00f3dico \"El Barcal\u00e9s\" na Ba\u00f1a. Foi catedr\u00e1tico por oposici\u00f3n na Facultade de Medicina da Universidade de Salamanca e, por fin, catedr\u00e1tico de \"Enfermidades da Infancia\" na Facultade de Medicina na Universidade de Santiago de Compostela.\nFoi alcalde interino de Santiago, por falecemento do anterior propietario, M\u00e1ximo de la Riva Garc\u00eda, desde o 15 de marzo de 1922 ata o 1 de abril do mesmo ano.\nVida persoal.\nEstivo casado con Sof\u00eda Fabeiro Garc\u00eda. Foi t\u00edo do tam\u00e9n alcalde de Santiago Juan Varela-de Limia Garc\u00eda."}
{"id": "292248", "revid": "839", "url": "https://gl.wikipedia.org/wiki?curid=292248", "title": "Alexei Leonov", "text": ""}
{"id": "292249", "revid": "895", "url": "https://gl.wikipedia.org/wiki?curid=292249", "title": "SD Sarriana", "text": ""}
{"id": "292250", "revid": "6496179", "url": "https://gl.wikipedia.org/wiki?curid=292250", "title": "Sociedade Deportiva Sarriana", "text": "A Sociedade Deportiva Sarriana \u00e9 un club de f\u00fatbol\u00a0galego\u00a0de Sarria. Foi fundado en 1968 e compite no Grupo 1 da Preferente Galicia. O seu terreo de xogo \u00e9 o Estadio Municipal de Ribela."}
{"id": "292251", "revid": "34155", "url": "https://gl.wikipedia.org/wiki?curid=292251", "title": "Gobernaci\u00f3n de Grodno", "text": "A gobernaci\u00f3n de Grodno (en , tr. \"Grodnenskaia guberniia\") foi unha gobernaci\u00f3n do Imperio Ruso, con capital en Grodno (actual Hrodna, Belar\u00fas).\nHistoria.\nEn 1796, co fin das partici\u00f3ns de Polonia, foi creada a gobernaci\u00f3n de Slonim, que inclu\u00eda a rexi\u00f3n de Grodno. Este foi unido en 1797 coa gobernaci\u00f3n de Vilna para formar a gobernaci\u00f3n de Lituania. En 1801 foron novamente separadas, e a gobernaci\u00f3n de Slonim mudou o nome polo de Grodno. Existiu at\u00e9 a primeira guerra mundial, cando foi ocupado polas forzas do Imperio Alem\u00e1n."}
{"id": "292252", "revid": "23204", "url": "https://gl.wikipedia.org/wiki?curid=292252", "title": "Synkavi\u010dy", "text": "Synkavi\u010dy (en belaruso cir\u00edlico \"\u0421\u044b\u043d\u043a\u0430\u0432\u0456\u0447\u044b\") \u00e9 unha localidade de Belar\u00fas, na rexi\u00f3n de Hrodna e no distrito de Ze\u013ava.\nA maior atracci\u00f3n de Synkavi\u010dy \u00e9 a s\u00faa igrexa fortificada medieval. \u00c9 un templo g\u00f3tico ortodoxo constru\u00eddo no s\u00e9culo XIX, e \u00e9 un dos edificios m\u00e1is antigos de estilo g\u00f3tico en Belar\u00fas."}
{"id": "292254", "revid": "89787", "url": "https://gl.wikipedia.org/wiki?curid=292254", "title": "Silene", "text": "Silene \u00e9 un x\u00e9nero de plantas faner\u00f3gamas da familia Caryophyllaceae. \u00c9 sin\u00f3nimo co x\u00e9nero Lychnis, entre moitos outros. En Galiza atopamos diferentes especies.\nDescrici\u00f3n.\nAs \"Silene\" son plantas de follas opostas, lampinas ou vilosas.\nAs flores est\u00e1n en feixes. O c\u00e1liz \u00e9 tubular que leva de 10 a 30 nervaduras e se termina en 5 dentes os 5 p\u00e9talos son bilobulados ou sutilmente divididos en correas. Hai 10 estames, e 3 (\u00e1s veces 5) estilos.\nVarias especies te\u00f1en ou poden ter flores unisexuais (en particular, \"Silene dioica\" e \"Silene latifolia\"). Neste caso o c\u00e1liz das flores femininas xeralmente \u00e9 m\u00e1is inchado ca o das flores masculinas. O froito \u00e9 unha c\u00e1psula con 5 compartimentos.\n\"Silene dioica\" e \"Silene latifolia\" son moi correntes como plantas bravas por toda Europa, inclu\u00edndo Galiza.\n\u00c9 doado que hibriden para produciren individuos con flores dunha cor rosa m\u00e1is p\u00e1lida. \"Silene musgo\" \u00e9 com\u00fan na rexi\u00f3n setentrional do \u00e1rtico.\nEcolox\u00eda.\nAs especies de \"Silene\" son a base de alimentaci\u00f3n das larvas dalgunhas especies de Lepidoptera (bolboretas e avela\u00ed\u00f1as).\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 416\u2013421. 1753. A especie tipo \u00e9: \"Silene anglica\" L. \nO nome do x\u00e9nero est\u00e1 certamente vencellado ao personaxe de Sileno (en grego \"\u03a3\u03b5\u03b9\u03bb\u03b7\u03bd\u03cc\u03c2\"; en lat\u00edn \"S\u012bl\u0113nus\"), pai adoptivo e preceptor de Dionisos, sempre representado co bandullo inchado semellante aos c\u00e1lices de numerosas especies, por exemplo \"Silene vulgaris\" ou \"Silene conica\". Malia que tam\u00e9n se ten evocado (Teofrasto \"via\" Lobelius e despois Linn\u00e9) unha pos\u00edbel orixe a partir do grego \"\u03c3\u03af\u03b1\u03bbo\u03bd, \u03bf\u03c5\", \"cuspe, moco, baba\", aludindo \u00e1 viscosidade de certas especies, ou ben \"\u03c3\u03af\u03b1\u03bb\u03bf\u03c2, o\u03bd\", \"groso\", que ser\u00eda o mesmo que a primeira interpretaci\u00f3n, ou sexa, inflado/inchado.\nNomes com\u00fans:\nRexeneraci\u00f3n.\nCient\u00edficos da Academia de Ciencias de Rusia cultivaron esp\u00e9cimes de \"Silene stenophylla\" a partir da placenta de froitos conservados durante 32.000 anos no permafrost de Siberia. Tr\u00e1tase logo da planta m\u00e1is antiga devolta \u00e1 vida.\nEspecies de Silene.\nEn Galiza atopamos principalmente \"Silene latifolia\" (chamada subiote ou cabaci\u00f1a), \"Silene armeria\" (chamada atoci\u00f3n), \"Silene maritima\", \"silene vulgaris\" (chamada colexa), \"Silene dioica\" (chamada dioica), \"Silene scabriflora\" (chamadas catalinas).\nEspecies de Europa :\nEspecies de Am\u00e9rica do Norte :"}
{"id": "292258", "revid": "31997", "url": "https://gl.wikipedia.org/wiki?curid=292258", "title": "Antena 3 Radio", "text": "Antena 3 Radio foi unha cadea espa\u00f1ola de radio de tipo xeral en activo desde o 1 de febreiro de 1982 ata o 19 de xu\u00f1o de 1994. Serviu de base para a creaci\u00f3n de Antena 3 Televisi\u00f3n en 1989.\nFundaci\u00f3n.\nFoi creada o 1 de febreiro de 1982 polas sociedades editoras de \"La Vanguardia\" (51%) e \"ABC-Prensa Espa\u00f1ola\" (13%), Manuel Mart\u00edn Ferrand (5%), a axencia Europa Press e o Grupo Zeta. O conselleiro delegado era Manuel Mart\u00edn Ferrand. O seu presidente era Rafael Jim\u00e9nez de Parga, cargo que m\u00e1is tarde desempe\u00f1ar\u00eda Javier God\u00f3 (de La Vanguardia). O director xeral era Javier Jimeno, o Xefe de Programas era Jos\u00e9 Lu\u00eds Orosa e Jos\u00e9 Cavero era o director de informativos.\nObxectivos.\nO obxectivo inicial de Antena 3 era crear unha cadea privada de televisi\u00f3n, solicitude que foi denegada en 1982, pero aceptada en 1989, cando se creou Antena 3 Televisi\u00f3n, integrando \u00e1 emisora de radio na s\u00faa corporaci\u00f3n e pasando o seu presidente a ser tam\u00e9n o presidente da nova empresa, denominada Antena 3 de Televisi\u00f3n S.A.\nHistoria.\nComezos.\nAntena 3 Radio empezou a emitir a nivel nacional o 4 de maio de 1982. En 1984 obtivo o control de Promotora de Televisi\u00f3n e Radio S.A. e a s\u00faa cadea Radio 80, pasando a denominarse Radio 80 Serie Oro. En 1991, a trav\u00e9s de Onda Musical S.A. comezou as s\u00faas emisi\u00f3ns a cadea Radiol\u00e9, a segunda radiof\u00f3rmula de Antena 3 Radio.\nEn 1989 foi a primeira compa\u00f1\u00eda de medios de comunicaci\u00f3n en Espa\u00f1a en cotizar en Bolsa e ademais foi accionista fundadora de Antena 3 de Televisi\u00f3n S.A., unha das tres empresas que recibiron concesi\u00f3n de Televisi\u00f3n en 1989.\nConsolidaci\u00f3n.\nEn 1992 logrou liderar as enquisas do EGM (3\u00a0139\u00a0000 de o\u00edntes para Antena 3 Radio fronte aos 3\u00a0007\u00a0000 o\u00edntes da Cadea SER na segunda onda de 1992). En xullo do mesmo ano e trala operaci\u00f3n \u00e1 pr\u00e9sa para desmantelar ao rival que superara \u00e1 SER, prod\u00facese o desembarco \u00e1 pr\u00e9sa en Antena 3 de Radio. Paralelamente, Antonio Asensio (presidente do Grupo Zeta) lograr\u00eda facerse co control de Antena 3 de Televisi\u00f3n S.A. co apoio de Banesto.\nO 14 de xullo do mesmo ano, Javier God\u00f3 foi destitu\u00eddo do seu cargo como presidente de Antena 3 Radio. Tralo traspaso por parte de Javier God\u00f3 das s\u00faas acci\u00f3ns \u00e1 sociedade Investimentos God\u00f3 S.A., os principais accionistas pasaron a ser Investimentos God\u00f3 S.A., e un 25% en mans da bolsa.\nEntrada de PRISA.\nO 22 de xullo de 1992 o Grupo PRISA (propietario do case 100% da Cadena SER) comprou o 49% de Investimentos God\u00f3 e o 51% do capital de Paltrieva pasando a controlar o 25% de Antena 3 Radio e Javier God\u00f3 volveu presidir a cadea. Tras varios movementos accionariais, tom\u00e1ronse diversas decisi\u00f3ns que afectaron ao equipo directivo e aos principais locutores da cadea, os cales foron a outras cadeas, en especial \u00e1 COPE.\nA finais de 1992, cumprindo a Lei de Televisi\u00f3n, Antena 3 de Radio S.A. vendeu o paquete de acci\u00f3ns que posu\u00eda de Antena 3 de Televisi\u00f3n S.A. (12,49%), co cal se desvinculaba a cadea de radio da cadea de televisi\u00f3n.\nEn 1993 lanzou unha OPA para adquirir as acci\u00f3ns que circulaban en bolsa. Trala posterior reduci\u00f3n de capital, a composici\u00f3n do capital de Antena 3 de Radio S.A. quedaba controlado practicamente por Inversiones God\u00f3 S.A. (ao 63%) e por Paltrieva S.A. (ao 33%).\n\u00c1 s\u00faa vez, a composici\u00f3n de Investimentos God\u00f3 estaba participada por PRISA e Javier God\u00f3, a case partes iguais, e a de Paltrieva a pola editora da Vanguardia, a empresa PRISA e Javier God\u00f3.\nUni\u00f3n Radio S.A..\nA colaboraci\u00f3n mutua de ambos grupos levou en novembro de 1993 \u00e1 creaci\u00f3n de \"Sociedade de Servizos Radiof\u00f3nicos Uni\u00f3n Radio S.A.\", participada a un 80% polo Grupo PRISA (80%), e sendo o principal obxectivo de Uni\u00f3n Radio o facerse cargo de toda a estratexia empresarial das emisoras pertencentes \u00e1 SER e a Antena 3 Radio. Oficialmente, a s\u00faa constituci\u00f3n far\u00edase p\u00fablica o venres 4 de febreiro de 1994. Pouco logo da creaci\u00f3n de Uni\u00f3n Radio, oito xornalistas consagrados (Antonio Herrero, Manuel Mart\u00edn Ferrand, Melchor Miralles, Pedro J. Ram\u00edrez, Luis \u00c1ngel de la Viuda, Federico Jim\u00e9nez Losantos, Jos\u00e9 Mar\u00eda Garc\u00eda e Lu\u00eds Herrero) demandar\u00edan ao grupo PRISA por abuso de posici\u00f3n de dominio. Dita denuncia foi \u00e1 s\u00faa vez criticada polo diario El Pa\u00eds nun editorial.\nParalelamente, en xaneiro de 1993 produciuse a fusi\u00f3n entre as cadeas emisoras de Radio 80 (pertencentes ao Grupo Antena 3 Radio) e as emisoras de Radio Minuto (pertencentes ao Grupo PRISA).\nEn maio de 1994, e co ditame desfavorable do Tribunal de Defensa da Competencia, o Consello de Ministros autorizou a operaci\u00f3n de concentraci\u00f3n e a creaci\u00f3n de Uni\u00f3n Radio.\nFinal das emisi\u00f3ns.\nAs\u00ed pois, o 19 de xu\u00f1o de 1994, Antena 3 Radio deixou de existir como emisora de radio generalista e converteuse en \"Sinfo Radio Antena 3\", emisora dedicada \u00e1 m\u00fasica cl\u00e1sica.\nNo 2000, o Tribunal Supremo declarou ilegal a operaci\u00f3n de concentraci\u00f3n levada a cabo en 1994.\nFinalmente, o 29 de marzo de 2002, Sinfo Radio Antena 3 deixou de emitir en FM e foi substitu\u00edda por diferentes emisoras do grupo Prisa Radio. A frecuencia que cobre case toda a provincia de Madrid 104.3 FM pasou a emitir a nova emisora de Prisa Radio M\u00e1xima FM, emisora de m\u00fasica dance.\nAntes de desaparecer, o capital de A3R continuaba estando participado por Inversiones God\u00f3 S.A. e Paltrieva S.A.\nPosteriormente as frecuencias en FM foron adquiridas por Prisa Radio: Ten un accionariado no que \"PRISA\" \u00e9 o accionista maioritario cun 73,49%, o \"Grupo God\u00f3\" ten un 18,37% e o fondo de capital privado \"3i\", o 8,14% restante.\nAntena 3 Radio en Galicia.\nAntena 3 Radio emit\u00eda en Galicia por medio das frecuencias propiedade de La Voz de Galicia. A primeira en incorporarse foi a da Coru\u00f1a en abril de 1983, segu\u00edndolle en maio de 1984 as de Vigo, Pontevedra, O Barco de Valdeorras e Viveiro, en 1985, Carballo, e, en 1990, Lugo, Santiago de Compostela e Ribadavia. O director de Antena 3 Radio en Galicia era Bieito Rubido e nela traballaron profesionais como Nonito Pereira, Mon Santiso, Carlos Luis Rodr\u00edguez, Ram\u00f3n N\u00fa\u00f1ez Centella, Paco Lodeiro, Constantino Garc\u00eda ou Jos\u00e9 Gerardo Fern\u00e1ndez. \nLogo da incorporaci\u00f3n a PRISA, en 1993, Antena 3 Galicia comezou a emitir 12 horas de produci\u00f3n propia destacando programas como: \"Tertulia Deportiva\", de Vicente Leirach\u00e1, \"Cami\u00f1o de Volta\" de Xos\u00e9 Luis Barreiro, \"Bule, Bule\" con Ant\u00f3n Reixa, ou \"Corre Carmela que chove\", con Siro L\u00f3pez. Posteriormente, asociouse temporalmente \u00e1 COPE antes de comezar unha nova xeira dando lugar a RadioVoz en 1994. "}
{"id": "292259", "revid": "7802", "url": "https://gl.wikipedia.org/wiki?curid=292259", "title": "Antena 3 de Radio", "text": ""}
{"id": "292260", "revid": "7802", "url": "https://gl.wikipedia.org/wiki?curid=292260", "title": "Antena 3 Televisi\u00f3n", "text": ""}
{"id": "292261", "revid": "89787", "url": "https://gl.wikipedia.org/wiki?curid=292261", "title": "Exarcado apost\u00f3lico cat\u00f3lico bielorruso de Belar\u00fas", "text": "O exarcado apost\u00f3lico de Belar\u00fas foi un exarcado apost\u00f3lico da Igrexa Cat\u00f3lica Belarusa estabelecido en 1940, baixo xurisdici\u00f3n do arcebispo de Lviv dos ucra\u00ednos.\nHistoria.\nEn 1907 o Metropolita de Lviv Andrei Sheptytskyi obtivera do papa P\u00edo X permiso para organizar a estrutura e a xerarqu\u00eda da Igrexa Grecocat\u00f3lica nos territorios de Rusia. Este privilexio lle ser\u00eda confirmado polos seus sucesores Bieito XV e P\u00edo XI.\nEn base a este privilexio, en setembro de 1939, logo da invasi\u00f3n de Belar\u00fas Occidental (ent\u00f3n parte de Polonia) pola Uni\u00f3n Sovi\u00e9tica, e pola extensi\u00f3n da influencia ortodoxa nas \u00e1reas baixo dominio sovi\u00e9tico, o s\u00ednodo grecocat\u00f3lico ucra\u00edno decidiu nomear 3 exarcas encargados de crear a estrutura eclesial na URSS, que se sumar\u00edan a Klymentii Sheptytskyi: Yosyf Slipyi (Ucra\u00edna), Anton Niemancevi\u010d (Belar\u00fas) e Mykolai Charnetskyi (Volinia, Polesia e Podlasia). Inicialmente, de xeito temporal, o exarcado de Belar\u00fas foi confiado a Charnetskyi, at\u00e9 que Niemancevi\u010d foi nomeado exarca o 17 de setembro de 1940.\nO exarcado apost\u00f3lico, por\u00e9n, deixou na pr\u00e1ctica de existir cando o seu exarca Anton Niemancevi\u010d foi arrestado pola Gestapo o 4 de xullo de 1942. A\u00ednda que de curta duraci\u00f3n, a importancia desta xurisdici\u00f3n reside en que foi a primeira vez, dende a abolici\u00f3n forzosa da Uni\u00f3n de Brest en 1839, na que os fieis grecocat\u00f3licos bielorrusos recibiron unha circunscrici\u00f3n eclesi\u00e1stica propia, independente da dos bispos latinos."}
{"id": "292264", "revid": "27155", "url": "https://gl.wikipedia.org/wiki?curid=292264", "title": "Foveola g\u00e1strica", "text": "As foveolas g\u00e1stricas ou fosi\u00f1as g\u00e1stricas (na terminolox\u00eda anat\u00f3mica en lat\u00edn \"foveolae gastricae\") son unhas depresi\u00f3ns ou invaxinaci\u00f3ns con forma de funil ou pozo que se encontran por todo o epitelio superficial da mucosa g\u00e1strica. Est\u00edmase que existen uns 3,5 mill\u00f3ns destas fosi\u00f1as en toda a mucosa g\u00e1strica. Na s\u00faa zona profunda as foveolas g\u00e1stricas contin\u00faanse con varias gl\u00e1ndulas tubulares chamadas gl\u00e1ndulas g\u00e1stricas ou f\u00fandicas, que se estenden m\u00e1is profundamente. Normalmente desembocan 3 ou 4 destas gl\u00e1ndulas en cada foveola. As foveolas da zona do cardias son m\u00e1is superficiais e as da zona do p\u00edloro son as m\u00e1is profundas. Nas foveolas g\u00e1stricas v\u00e9rtese o zume g\u00e1strico procedente das gl\u00e1ndulas g\u00e1stricas de m\u00e1is abaixo, o cal pasa \u00e1 luz do est\u00f3mago.\nO interior das foveolas, igual que o resto da mucosa g\u00e1strica que tapiza a superficie que d\u00e1 \u00e1 luz do est\u00f3mago, est\u00e1 revestida por un epitelio cil\u00edndrico alto produtor de moco protector, formado polas c\u00e9lulas mucosas superficiais. Na zona profunda das foveolas est\u00e1n presentes tam\u00e9n estas c\u00e9lulas, pero m\u00e1is abaixo, onde empezan as gl\u00e1ndulas g\u00e1stricas (na zona do istmo e, sobre todo, no colo das gl\u00e1ndulas g\u00e1stricas), aparecen as c\u00e9lulas mucosas do colo, que tam\u00e9n producen moco, se dividen por mitose e hai formas transicionais coas c\u00e9lulas mucosas superficiais da parte superior."}
{"id": "292265", "revid": "27155", "url": "https://gl.wikipedia.org/wiki?curid=292265", "title": "Fosi\u00f1a g\u00e1strica", "text": ""}
{"id": "292266", "revid": "25871", "url": "https://gl.wikipedia.org/wiki?curid=292266", "title": "Budokan", "text": "Budokan () \u00e9 un estilo de Karate que foi creado por Chew Choo Soot, despois de adestrar outros deportes de loita na xuventude mentres empezou o adestramento de karate cun oficial do ex\u00e9rcito xapon\u00e9s, no per\u00edodo da ocupaci\u00f3n xaponesa da Malaisia, a s\u00faa terra natal. O estilo pretende sintetizar un prototipo de arte marcial orixinal, que complementa os estilos de karate Shotokan e Kenshinkan con elementos doutras modalidades, como wushu e taekwondo."}
{"id": "292267", "revid": "98629", "url": "https://gl.wikipedia.org/wiki?curid=292267", "title": "Minneapolis Millers (AHA)", "text": "Os Minneapolis Millers foron un equipo de h\u00f3ckey sobre xeo da cidade de Minneapolis, Minnesota (Estados Unidos). O equipo xogou na American Hockey Association (AHA) en dous per\u00edodos, ga\u00f1ando dous t\u00edtulos de liga nas tempadas 1927-28 e 1936\u201337. Os Millers xogaban os seus partidos como local no Minneapolis Arena, un pavill\u00f3n con capacidade para 5.500 espectadores.\nEntre 1925 e 1928, o equipo contou nas s\u00faas filas con Cecil \u00ab Tiny \u00bb Thompson, futura estrela da National Hockey League, que chegou aos Boston Bruins antes de iniciar a tempada 1928-29 e que ga\u00f1ar\u00eda unha Stanley Cup na s\u00faa primeira tempada na franqu\u00eda de Boston.\nHistoria.\nAs orixes dos Millers rem\u00f3ntanse a 1925, cando o equipo comezou a participar de xeito semiprofesional na Central Hockey League (CHL), pasando a formar parte da American Hockey Association (AHA) a partir da tempada seguinte xunto cos outros equipos da CHL. Na s\u00faa primeira tempada na AHA os Millers chegaron \u00e1 final do campionato dirixidos polo canadense Lloyd Turner, mais caeron fronte aos Duluth Hornets nos \"play-offs\" por 3 a 0. Ao ano seguinte, tam\u00e9n con Turner no banco, o equipo proclamouse campi\u00f3n de liga por primeira vez nos seus tan s\u00f3 tres anos de existencia, por\u00e9n na s\u00faa terceira tempada na AHA caer\u00edan na primeira rolda dos \"play-offs\" na que foi a \u00faltima tempada de Turner no banco do equipo de Minnesota.\nDespois da Marcha de Turner, os Millers atravesaron unha crise nos seus resultados, xa que nin Bill \"Red\" Stuart na 1929-30, nin John \"Nip\" Dwan na 1930-31 conseguiron meter ao equipo nos \"play-offs\". De feito 1931 foi o \u00faltimo ano que o equipo competir\u00eda na AHA, volvendo a unha revivida Central Hockey League na que compet\u00edan s\u00f3 equipos de Minnesota. En 1935, coa desaparici\u00f3n da CHL o equipo regresou \u00e1 AHA, ga\u00f1ando o seu segundo e \u00faltimo t\u00edtulo da competici\u00f3n na tempada do seu retorno con Harold \"Joe\" Simpson, con quen o equipo chegar\u00eda \u00e1 final na tempada seguinte, perdendo fronte aos St. Louis Flyers por 3 partidos a 0, curiosamente o mesmo rival e o mesmo resultado que o ano anterior. Os tres anos seguintes non foron mellores, e o equipo nin tan sequera conseguiu superar a primeira rolda das series finais. Finalmente na tempada 1941-42, que ser\u00eda a \u00faltima do equipo na AHA, os Millers non foron capaces de clasificarse para os \"play-offs\".\nEn 1942 o equipo cesou as s\u00faas actividades durante a segunda guerra mundial, sendo reestablecido na United States Hockey League en 1945. Os dous primeiros anos dos Millers na USHL non foron bos, na primeira tempada o equipo non se clasificou para os \"play-offs\", e na segunda caeron na primeira rolda. Por\u00e9n, no seu terceiro ano na competici\u00f3n, e con Bill Cook no banco os de Minneapolis chegaron \u00e1 final da liga, caendo fronte aos Houston Huskies por 3-2, malia ter comezado ga\u00f1ando o primeiro partido da serie. Despois dunha tempada sen xogar as series polo t\u00edtulo, na tempada 1949-50 os Millers volveron loitar polo t\u00edtulo logo de clasificarse na segunda posici\u00f3n da liga por detr\u00e1s dos Omaha Knights. Logo de desfacerse na primeira rolda dos St. Paul Saints por 3 partidos a 0, os Millers se enfrontaron na final aos de Omaha ga\u00f1ando a final en catro partidos despois de que os de Nebrasca se impuxeran no primeiro duelo. Finalmente o equipo desapareceu en 1950."}
{"id": "292268", "revid": "27155", "url": "https://gl.wikipedia.org/wiki?curid=292268", "title": "Mucosa g\u00e1strica", "text": "A mucosa g\u00e1strica \u00e9 a capa de membrana mucosa que reviste interiormente ao est\u00f3mago, que cont\u00e9n c\u00e9lulas produtoras de moco protector e as gl\u00e1ndulas produtoras de zume g\u00e1strico. Nos humanos ten aproximadamente 1\u00a0mm de grosor e a s\u00faa superficie \u00e9 lisa, suave, e aveludada, de cor rosa agrisada cando est\u00e1 fresca, m\u00e1is p\u00e1lida na zona do cardia e p\u00edloro, e de tons m\u00e1is brillantes na infancia, debido a unha maior vascularizaci\u00f3n. Este mucosa consta dun epitelio superficial, unha l\u00e1mina propia, e unha capa muscular da mucosa (\"muscularis mucosae\").\nA mucosa g\u00e1strica \u00e9 m\u00e1is delgada na zona do cardia, e m\u00e1is grosa cara ao p\u00edloro. Durante o estado contra\u00eddo do \u00f3rgano a mucosa forma moitos pregamentos, sobre todo lonxitudinais, que est\u00e1n m\u00e1is marcados na zona pil\u00f3rica, e arredor da curvatura maior do est\u00f3mago. Pero cando o est\u00f3mago se distende porque est\u00e1 cheo, os pregamentos est\u00edranse e desaparecen, polo que a mucosa parece lisa. Este pregamento e despregamento d\u00e9bese \u00e1 contracci\u00f3n da \"muscularis mucosae\" e \u00e1 natureza laxa da submucosa.\nCando se examina a superficie da mucosa cunha lupa, esta presenta unha serie de elevaci\u00f3ns e sucos, que forman \u00e1reas de 2 a 6\u00a0mm de di\u00e1metrto. Nestas \u00e1reas f\u00f3rmanse invaxinaci\u00f3ns con forma de pozo ou funil denominadas foveolas ou fosi\u00f1as g\u00e1stricas, de 0,12 a 0,25\u00a0mm de di\u00e1metro. Hai uns 3,5 mill\u00f3ns destas fosi\u00f1as en todo o est\u00f3mago. No fondo destas fosi\u00f1as desembocan unha tubos finos (xeralmente 3 ou 4 en cada unha), que se estenden en zonas m\u00e1is profundas por todo o espesor da mucosa, que se denominan gl\u00e1ndulas g\u00e1stricas, f\u00fandicas ou ox\u00ednticas (uns 15 mill\u00f3ns en total na mucosa), e que producen os zumes g\u00e1stricos e moco.\nAdemais das gl\u00e1ndulas g\u00e1stricas ou f\u00fandicas, existen na mucosa outros dous tipos de gl\u00e1ndulas tubulares que desembocan nas foveolas, que son: gl\u00e1ndulas card\u00edacas, situadas na zona proximal do est\u00f3mago, preto do cardia, e as gl\u00e1ndulas pil\u00f3ricas, situada ao final do est\u00f3mago, na zona pil\u00f3rica. As gl\u00e1ndulas card\u00edacas e pil\u00f3ricas producen moco.\nNa mucosa at\u00f3panse varios tipos de c\u00e9lulas end\u00f3crinas. As gl\u00e1ndulas pil\u00f3ricas conte\u00f1en c\u00e9lulas produtoras de gastrina, chamadas c\u00e9lulas G; esta hormona estimula a produci\u00f3n de \u00e1cido por parte das c\u00e9lulas parietais ou ox\u00ednticas das gl\u00e1ndulas g\u00e1stricas. As c\u00e9lulas ECL, at\u00f3panse nas gl\u00e1ndulas g\u00e1stricas ou f\u00fandicas e liberan histamina, que \u00e9 tam\u00e9n un estimulante da secreci\u00f3n de \u00e1cido. As c\u00e9lulas enterocromaf\u00edns (c\u00e9lulas EC) producen serotonina, que estimula a contracci\u00f3n dos m\u00fasculos lisos.\nCapas da mucosa.\nEpitelio superficial.\nA superficie da mucosa est\u00e1 cuberta por unha capa simple de epitelio columnar. Este epitelio comeza abruptamente no orificio do cardia, onde hai unha brusca transici\u00f3n co epitelio esof\u00e1xico estratificado. As c\u00e9lulas que o forman denom\u00ednanse c\u00e9lula mucosa superficial, producen moco, e revisten tam\u00e9n o interior das foveolas g\u00e1stricas. Nas gl\u00e1ndulas g\u00e1stricas ou f\u00fandicas atopamos c\u00e9lulas produtoras de moco similares chamadas c\u00e9lulas mucosas do colo (hai unha transici\u00f3n coas c\u00e9lulas mucosas superficiais), c\u00e9lulas parietais ou ox\u00ednticas produtoras de \u00e1cido clorh\u00eddrico, e c\u00e9lulas principais ou cimox\u00e9nicas, produtoras de pepsin\u00f3xeno (precursor do encima pepsina), xunto con algunhas c\u00e9lulas end\u00f3crinas. As c\u00e9lulas mucosas superficiais do \"fundus\" do est\u00f3mago e da zona pil\u00f3rica te\u00f1en unha importante concentraci\u00f3n de iodo creada polo simportador de sodio-ioduro.\nL\u00e1mina propia.\nA l\u00e1mina propia est\u00e1 formada por tecido conxuntivo situado nos espazos entre as gl\u00e1ndulas g\u00e1stricas, e entre estas e a \"muscularis mucosae\". Est\u00e1 formada por fibras col\u00e1enas e reticulares, fibroblastos e alg\u00fans leucocitos. Na zona pil\u00f3rica pode haber na l\u00e1mina propia c\u00e9lulas musculares lisas e pequenas cantidades de tecido linfoide.\nMuscular da mucosa.\nA \u00faltima capa da mucosa, antes de dar paso \u00e1 submucosa, \u00e9 a capa muscular da mucosa (\"muscularis mucosae\"), formada por fibras de m\u00fasculo liso, que forman unha capa circular (interna) e outra lonxitudinal (externa), e \u00e1s veces hai outra capa circular adicional (na posici\u00f3n m\u00e1is externa). Algunhas fibras chegan \u00e1 l\u00e1mina propia entre as gl\u00e1ndulas. Cando se contraen estes m\u00fasculos compr\u00edmese a mucosa. Nas lesi\u00f3ns da parede estomacal, se estas non chegan \u00e1 \"muscularis mucosa\" denom\u00ednanse erosi\u00f3ns, pero se a lesi\u00f3n \u00e9 m\u00e1is profunda e chega a ela denom\u00ednase \u00falcera."}
{"id": "292270", "revid": "85894", "url": "https://gl.wikipedia.org/wiki?curid=292270", "title": "O Pobo, Tomeza, Pontevedra", "text": "O Pobo \u00e9 un lugar da parroquia de Tomeza no concello de Pontevedra, na provincia de Pontevedra. Segundo o IGE, en 2022 ti\u00f1a 150 habitantes (77 homes e 73 mulleres)."}
{"id": "292271", "revid": "85894", "url": "https://gl.wikipedia.org/wiki?curid=292271", "title": "O Casal do R\u00edo, Tomeza, Pontevedra", "text": "O Casal do R\u00edo \u00e9 un lugar da parroquia de Tomeza no concello de Pontevedra, na provincia de Pontevedra. Segundo o IGE, en 2022 ti\u00f1a 79 habitantes (39 homes e 40 mulleres).\nRecibe o seu nome por estar situado a car\u00f3n do r\u00edo dos Gafos."}
{"id": "292272", "revid": "85894", "url": "https://gl.wikipedia.org/wiki?curid=292272", "title": "Lusqui\u00f1os, Tomeza, Pontevedra", "text": "Lusqui\u00f1os \u00e9 un lugar da parroquia de Tomeza no concello de Pontevedra, na provincia de Pontevedra. Segundo o IGE, en 2022 ti\u00f1a 413 habitantes (191 homes e 222 mulleres)."}
{"id": "292273", "revid": "85894", "url": "https://gl.wikipedia.org/wiki?curid=292273", "title": "O Marco, Tomeza, Pontevedra", "text": "O Marco \u00e9 un lugar da parroquia de Tomeza no concello de Pontevedra, na provincia de Pontevedra. Segundo o IGE, en 2022 ti\u00f1a 32 habitantes (17 homes e 15 mulleres)."}
{"id": "292275", "revid": "89787", "url": "https://gl.wikipedia.org/wiki?curid=292275", "title": "Konstantinos Argyros", "text": "Konstantinos Argyros (en grego, \u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 \u0391\u03c1\u03b3\u03c5\u03c1\u03cc\u03c2), nado en Atenas o 21 de maio de 1986, \u00e9 un cantante grego.\nTraxectoria.\nKonstantinos Argyros creceu xunto a s\u00faa familia na cidade ateniense onde naceu, \u00e1 idade de cinco anos comezou a estudar piano. Tempo despois comezou a tocar a guitarra e instrumentos gregos. Cando comezou a traballar de maneira profesional, fixo aparici\u00f3n nos clubs nocturnos de m\u00fasica grega, tal como a discoteca \"FIX\" en Tesal\u00f3nica.\nNo ver\u00e1n do ano 2008, Konstantinos colaborou compa\u00f1\u00eda musical SONY Bmg e lanzou un disco. Desde setembro do ano 2011 ata maio de 2012 apareceu na discoteca \"VOX\" coa cantante St\u00e9lla Kal\u00ed."}
{"id": "292276", "revid": "85894", "url": "https://gl.wikipedia.org/wiki?curid=292276", "title": "Pontecabras, Alba, Pontevedra", "text": "Pontecabras\u00e9 un lugar da parroquia de Alba no concello de Pontevedra, na provincia de Pontevedra. Segundo o IGE, en 2022 ti\u00f1a 55 habitantes (32 homes e 23 mulleres).\nToponimia.\nRecibe o seu nome por unha antiga ponte sobre o r\u00edo da G\u00e1ndara."}
{"id": "292277", "revid": "85894", "url": "https://gl.wikipedia.org/wiki?curid=292277", "title": "Guxilde, Alba, Pontevedra", "text": "Guxilde \u00e9 un lugar da parroquia de Alba no concello de Pontevedra, na provincia de Pontevedra. Segundo o IGE, en 2022 ti\u00f1a 53 habitantes (27 homes e 26 mulleres)."}
{"id": "292278", "revid": "1131", "url": "https://gl.wikipedia.org/wiki?curid=292278", "title": "Guxilde", "text": "O top\u00f3nimo galego Guxilde pode referirse a:"}
{"id": "292279", "revid": "85894", "url": "https://gl.wikipedia.org/wiki?curid=292279", "title": "San Caetano, Alba, Pontevedra", "text": "San Caetano \u00e9 un lugar da parroquia de Alba no concello de Pontevedra, na provincia de Pontevedra. Segundo o IGE, en 2022 ti\u00f1a 80 habitantes (37 homes e 43 mulleres)."}
{"id": "292280", "revid": "85894", "url": "https://gl.wikipedia.org/wiki?curid=292280", "title": "Reariz, Alba, Pontevedra", "text": "Reariz \u00e9 un lugar da parroquia de Alba no concello de Pontevedra, na provincia de Pontevedra. Segundo o IGE, en 2022 ti\u00f1a 121 habitantes (56 homes e 65 mulleres).\nPola aldea pasa o Cami\u00f1o Portugu\u00e9s."}
{"id": "292281", "revid": "1131", "url": "https://gl.wikipedia.org/wiki?curid=292281", "title": "Leborei", "text": "O top\u00f3nimo galego Leborei pode referirse a:"}
{"id": "292282", "revid": "85894", "url": "https://gl.wikipedia.org/wiki?curid=292282", "title": "Leborei, Cerponz\u00f3ns, Pontevedra", "text": "Leborei \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 91 habitantes (48 homes e 43 mulleres)."}
{"id": "292285", "revid": "23204", "url": "https://gl.wikipedia.org/wiki?curid=292285", "title": "Luva", "text": "Unha luva \u00e9 unha peza de vestiario para cubrir a man. Polo xeral, as luvas cobren cada dedo por sepado. Hai dous tipos peculiares de luva:\nOs materiais de confecci\u00f3n var\u00edan segundo a funci\u00f3n e poden inclu\u00edr algod\u00f3n, la, pel ou l\u00e1tex, entre outros.\nEtimolox\u00eda.\nO substantivo \"luva\" deriva do termo da\u00a0lingua g\u00f3tica\u00a0\"lofa\" que significaba 'palma da man'.\nHistoria.\nAs referencies escritas das luvas datan da Grecia antiga, onde eran vestidas para protexer as mans na navegaci\u00f3n e na guerra. Igualmente, os pobos xerm\u00e1nicos aparecen retratados con luvas para protexerse do fr\u00edo.\nNa Idade Media comezaron a asociarse coa elegancia e o luxo, xa que o portador pod\u00eda levar teas caras e amosar pel sen marcas, a diferenza dos traballadores manuais de clase baixa. As mulleres incorporaron luvas m\u00e1is af\u00edns \u00f3s seus ornamentos cara \u00f3 s\u00e9culo XIII, os dese\u00f1os complic\u00e1ronse, e tam\u00e9n se engadiron f\u00edos de materiais preciosos e xoias, especialmente a realeza.\nA finais da Idade Moderna nacen as luvas de traballo, como os de xardinar\u00eda, que continuaron us\u00e1ndose en \u00e1mbitos profesionais e deportivos."}
{"id": "292286", "revid": "56817", "url": "https://gl.wikipedia.org/wiki?curid=292286", "title": "A Seca", "text": "O top\u00f3nimo A Seca pode referirse a varios lugares de Galicia:"}
{"id": "292287", "revid": "839", "url": "https://gl.wikipedia.org/wiki?curid=292287", "title": "Konstant\u00ednos Argyr\u00f3s", "text": ""}
{"id": "292288", "revid": "56817", "url": "https://gl.wikipedia.org/wiki?curid=292288", "title": "Universidade Cat\u00f3lica de Lublin", "text": "A Universidade Cat\u00f3lica Xo\u00e1n Paulo II de Lublin (en , KUL) \u00e9 unha universidade privada con sede en Lublin, Polonia, con arredor de 19.000 estudantes.\nActualmente ten sete facultades: Teolox\u00eda; Filosof\u00eda; Dereito, Dereito Can\u00f3nico e Administraci\u00f3n; Humanidades; Ciencias Sociais; Biotecnolox\u00eda e Ciencias Ambientais; Matem\u00e1ticas. Ademais, ten outras tres facultades externas ao campus, un instituto de lexicograf\u00eda e unha escola interdisciplinaria en humanidades e ciencias sociais."}
{"id": "292290", "revid": "5863", "url": "https://gl.wikipedia.org/wiki?curid=292290", "title": "Fabada", "text": "A fabada ou tam\u00e9n fabada asturiana \u00e9 un prato tradicional do principado de Asturias, en Espa\u00f1a, que consiste nunha potaxe de fabas con touci\u00f1o, chourizo, morcilla, e \u00e1s veces outros ingredientes. T\u00e9\u00f1ase en conta que o termo \"faba\" pode referirse tanto aos feix\u00f3ns (\"Phaseolus vulgaris\"), cos que se prepara este prato (brancos secos), como tam\u00e9n aos chamados faball\u00f3ns (\"Vicia faba\"). En Asturias estes legumes co\u00f1\u00e9cense co nome de \"fabes\" (en galego fabas ou feix\u00f3ns).\nOs feix\u00f3ns p\u00f3\u00f1ense a remollo na v\u00e9spera da preparaci\u00f3n. Coc\u00ed\u00f1anse a pouco lume durante d\u00faas a tres horas, cunha cebola enteira, que se retira pouco despois do inicio da cocedura. O tempero incl\u00fae pemento en po, azafr\u00e1n e aceite. Finalmente b\u00f3tanse diversas carnes de porco afumadas e cr\u00faas que, no seu conxunto, se co\u00f1ecen coma \"compango\". O \"compango\" est\u00e1 normalmente constitu\u00eddo por touci\u00f1o, chourizo, morcilla, orella e rabo. O caldo debe ficar no seu punto, presentando unha tonalidade alaranxada.\nDe acordo coa tradici\u00f3n popular, \u00e9 un prato que sabe mellor no d\u00eda seguinte de ser preparado. S\u00e9rvese normalmente nun prato ou nunha cazola de barro, coa carne servidas \u00e1 parte.\nA\u00ednda que a receita como tal \u00e9 tipicamente asturiana, en todas as rexi\u00f3ns do norte e centro da pen\u00ednsula prep\u00e1ranse pratos semellantes, como en Galicia. \u00c9 un prato tan popular que \u00e9 pos\u00edbel encontrar versi\u00f3ns enlatadas na maior parte dos supermercados espa\u00f1ois. \u00c9 considerado un prato de inverno e cons\u00f3mese polo xantar, xa que \u00e9 farto e pesado.\nHistoria.\nO consumo de \"fabes\" rem\u00f3ntase en Asturias ao s\u00e9culo XVI, no que se sabe con certeza que se plantaba no territorio e algunhas delas se consum\u00edan. A variedade que se emprega na fabada \u00e9 a que se denomina \"de la Granja\", unha variedade suave e manteigosa axeitada para este prato. O cultivo desta variedade ocupa en Asturias arredor de 2.500 hect\u00e1reas.\nA receita da fabada revela unha orixe humilde pois os ingredientes as\u00ed o amosan. Os estudosos mencionan que puido ter nacido a fabada xa no s\u00e9culo XVIII a\u00ednda que non hai evidencias que apoien esta afirmaci\u00f3n, hai que considerar que malia que as fabas son un ingrediente puramente rural, tense a crenza de que a fabada nace nas vilas. Non existen referencias escritas literarias sobre as fabas en ningunha das obras; unha das m\u00e1is co\u00f1ecidas: La Regenta, non a menciona malia ter feito unha descrici\u00f3n exhaustiva dos costumes da rexi\u00f3n. Outros autores mencionan a s\u00faa semellanza coa \"cassoulet\" do Languedoc procedente da coci\u00f1a francesa que poder\u00eda ter chegado a Asturias grazas ao cami\u00f1o de Santiago v\u00eda a ruta francesa na \u00e9poca da Idade Media.\nCuriosamente a primeira referencia escrita da fabada aparece nun diario asturiano de Xix\u00f3n denominado \"El Comercio\" o ano 1884 pero non menciona a receita. As aparici\u00f3ns posteriores na literatura culinaria asturiana relacionan o prato co pote asturiano, e autores como Armando Palacio Vald\u00e9s ao describir as caracter\u00edsticas dos pastores asturianos na s\u00faa obra \"Sinfon\u00eda Pastoral\" (1931) non menciona o prato. Segundo as pescudas de diferentes expertos a fabada nace nun per\u00edodo non determinado entre o s\u00e9culo XIX e XX. Alg\u00fans autores incl\u00ednanse m\u00e1is polo s\u00e9culo XX. Hoxe en d\u00eda \u00e9, por\u00e9n, xa un prato moi co\u00f1ecido, non s\u00f3 en Asturias sen\u00f3n en todo o territorio espa\u00f1ol. Aparecen receitas na literatura de comezos de s\u00e9culo. En lingua galega as primeiras referencias aparecen en 1934 na obra de Vicente Risco: \"Mitteleuropa, impresi\u00f3s d'unha viaxe\": \nTam\u00e9n aparece mencionada na obra de Bernardo Acevedo y Huelves e Marcelino Fern\u00e1ndez y Fern\u00e1ndez: \"Vocabulario del bable de occidente\" (galego oriental).\nOs emigrantes asturianos polo mundo espallaron a receita do prato por onde foron. Deste xeito aparecen en lugares arredados variantes deste prato, como nas \u00e1reas achegadas \u00e1 cidade estadounidense de Tampa.\nGozan xa de tradici\u00f3n as chamadas \"Jornadas Gastron\u00f3micas de la Fabada, Fabes y Verdinas\" en Llanes e as \"Jornadas de su Excelencia la Fabada\" en La Felguera."}
{"id": "292291", "revid": "18868", "url": "https://gl.wikipedia.org/wiki?curid=292291", "title": "Fabada asturiana", "text": ""}
{"id": "292292", "revid": "51040", "url": "https://gl.wikipedia.org/wiki?curid=292292", "title": "Cassoulet", "text": "O cassoulet (do occitano ca\u00e7olet) \u00e9 un prato gastron\u00f3mico, fundamentalmente un guiso feito con feix\u00f3ns brancos e distintas partes de carne animal. \u00c9 t\u00edpico da coci\u00f1a do sur de Francia, concretamente das rexi\u00f3ns de Languedoc e Mediod\u00eda-Pireneos.\nCaracter\u00edsticas.\nA\u00ednda que, como en todos os pratos antigos e populares, hai diferenzas entre as receitas dunha familia e outra, p\u00f3dese concretar que o ingrediente b\u00e1sico do \"cassoulet\" son os feix\u00f3ns o fabas brancas, que se cocen con anacos de carne e embutidos que poden variar segundo a receita, mais entre os que se adoita atopar a costela de porco, salchichas de Tolosa, touci\u00f1o e rox\u00f3ns e pato confeitado. Nalgunhas modalidades da receita incluso morcilla de sangue, dependendo da tempada do ano ou a variedade local.\nAs fabas p\u00f3\u00f1ense a remollo unhas horas antes e despois se coci\u00f1an a pouco lume con algunhas verduras (tomate, cebola, cenouras, allo e finas herbas), graxa de pato e unha pouca auga nunha \"cassole\" ou cazola de barro. Este recipiente, ou m\u00e1is ben o seu diminutivo, que en galego ser\u00eda \"cazoli\u00f1a\", \u00e9 o que d\u00e1 nome ao prato.\nTres vilas achegadas, Castelnaudary, Carcasona e Tolosa, disp\u00fatanse a orixe, e especialmente a mellor calidade de cada variedade do prato, continuando unha disputa xa ancestral. Disque, por\u00e9n, tam\u00e9n en Castelnaudary, at\u00f3pase o \"cassoulet\" \"Deus Pais\", en Carcasona at\u00f3pase o cassoulet \"Deus Fillo\" e en Tolosa at\u00f3pase o cassoulet \"Deus Esp\u00edrito Santo\", refir\u00edndose ao concepto cristi\u00e1n da Santa Trindade.\nO mesmo que ocorre coa receita semellante e seica filla desta: a fabada, e tam\u00e9n frecuente atopar a \"cassoulet\" xa pronta en latas en Francia."}
{"id": "292293", "revid": "18868", "url": "https://gl.wikipedia.org/wiki?curid=292293", "title": "Ca\u00e7olet", "text": ""}
{"id": "292294", "revid": "839", "url": "https://gl.wikipedia.org/wiki?curid=292294", "title": "Carcassonne", "text": ""}
{"id": "292295", "revid": "98629", "url": "https://gl.wikipedia.org/wiki?curid=292295", "title": "Empanadilla", "text": "A empanadilla \u00e9 unha empanada pequena de forma semicircular e que se prepara frix\u00edndoa ou coc\u00e9ndoa no forno. \u00c9 t\u00edpico da coci\u00f1a galega as\u00ed como doutras moitas zonas do mundo, con diferentes variantes.\nAdoita facerse cunha masa rechea de carne, at\u00fan ou outros ingredientes en forma de torta que posteriormente se frixir en aceite a ferver ou, como no caso da empanada, m\u00e9tense no forno. No resto de Espa\u00f1a a empanadilla acostuma ser s\u00f3 a frita, mais en Galicia \u00e9 com\u00fan atopalas de masa no forno (masa de pan ou de follado.) Nos bares galegas son com\u00fans como tapas, feitas cunha masa semellante \u00e1s chulas fritidas en aceite a ferver e recheas de todo tipo de ingredientes, sendo o m\u00e1is habitual a carne picada. Nos supermercados e tendas de conxelados atopamos unha versi\u00f3n prefabricada de empanadillas pequeni\u00f1as recheas de at\u00fan con tomate. As empanadillas fritas adoitan ter unha textura corcante que contrasta coa moleza do miolo. Acostuman servirse fr\u00edas, mais hai zonas onde se serven quentes e incluso con mollos.\nCaracter\u00edsticas.\nA empanadilla \u00e9 un alimento recheo xeralmente dun contido salgado (carne picada, polo, bonito, xoubas ou at\u00fan por regra xeral con algunha verdura cr\u00faa ou en vinagre, un ovo duro picado) nalg\u00fans casos con salsa de tomate (non en Galicia) ou de doce (pode ser pataca doce, pataca, noz, marmelo etc\u00e9tera) como poden ser os \"casadielles\" da coci\u00f1a asturiana. Existen tam\u00e9n empanadillas vexetarianas hoxe en d\u00eda, de cogomelos, algas, queixos etc.\nA masa elab\u00f3rase en forma de torta dun di\u00e1metro aproximado de 12 cm e s\u00e9lase por regra xeral cos dentes dun garfo nas fritidas ou dobrando a masa coma nas empanadas nas cocidas no forno.\nNa literatura galega.\nComo receita tipicamente galega, a empanadilla aparece en documentos en galego xa dende comezos do s\u00e9culo XIX. Nun texto an\u00f3nimo de 1807 aparece nomeada: \nAparecen tam\u00e9n nun texto de 1858 de Juan Manuel Pintos da s\u00faa obra \"Contos da aldea que parecen historias da vila e historias da vila que parecen contos de aldea\":\nV\u00e9xase tam\u00e9n.\nOutros artigos.\n[[Categor\u00eda:Empanadas]]\n[[Categor\u00eda:Gastronom\u00eda de Galicia]]\n[[Categor\u00eda:Tapas de Galicia]]\n[[Categor\u00eda:Aperitivos]]"}
{"id": "292296", "revid": "23204", "url": "https://gl.wikipedia.org/wiki?curid=292296", "title": "Gobernadores civ\u00eds da Coru\u00f1a", "text": "Esta \u00e9 unha lista dos gobernadores civ\u00eds da Coru\u00f1a, tomando como punto de arranque a reforma territorial implementada por Javier de Burgos no Real Decreto do 30 de novembro de 1833. O posto de Gobernador civil inicialmente recibiu os nome de Subdelegado de Fomento, Xefe Superior Pol\u00edtico, Xefe Pol\u00edtico e mesmo Gobernador Civil durante os primeiros anos. A partir de 1836 empregouse unicamente a denominaci\u00f3n de Xefe pol\u00edtico, ata que quedou fixado en 1847 co nome de Gobernador Civil. Non obstante, a\u00ednda se mantivo a denominaci\u00f3n de xefe pol\u00edtico da provincia durante un par de anos, ata que o Real Decreto de 28 de decembro de 1849 (publicado o d\u00eda 30) determinou que os xefes pol\u00edticos provinciais (os gobernadores civ\u00eds de provincia) e intendentes subdelegados de rendas provinciais pasaban a integrarse nunha \u00fanica autoridade civil chamada gobernador civil provincial.\nReinado de Isabel II.\nRexencia de Mar\u00eda Cristina de Borb\u00f3n (29/09/1833 - 17/10/1840)\nRexencia de Espartero (17/10/1840 - 23/07/1843)\nMaior\u00eda de Idade (23/07/1843 - 03/05/1844)\nD\u00e9cada Moderada (03/05/1844 - 18/07/1854)\nBienio Progresista (18/07/1854 - 14/07/1856)\nBienio Moderado (14/07/1856 - 30/06/1858)\nGoberno da Uni\u00f3n Liberal (30/06/1858 - 02/03/1863)\nCrise Final (02/03/1863 - 19/09/1868)\nGoberno Provisional.\nPer\u00edodo que se estende entre o 19 de setembro de 1868 e o 2 de xaneiro de 1871.\nReinado de Amadeu I.\nPer\u00edodo que se estende entre o 2 de xaneiro de 1871 e o 11 de febreiro de 1873.\nPrimeira Rep\u00fablica.\nPer\u00edodo que se estende entre o 11 de febreiro de 1873 e o 29 de decembro de 1874.\nRestauraci\u00f3n borb\u00f3nica.\nReinado de Alfonso XII (29/12/1874 - 25/11/1885)\nRexencia de Mar\u00eda Cristina (26/11/1885 - 17/05/1902)\nReinado de Alfonso XIII (17/05/1902 - 13/09/1923)\nDitadura de Miguel Primo de Rivera (13/09/1923 - 14/04/1931)\nSegunda Rep\u00fablica.\nPer\u00edodo que, na provincia da Coru\u00f1a, se estende entre o 14 de abril de 1931 e o 20 de xullo de 1936.\nDitadura do xeneral Franco.\nPer\u00edodo que, na provincia da Coru\u00f1a, se estende entre o 20 de xullo de 1936 e o 15 de xu\u00f1o de 1977.\nTransici\u00f3n e per\u00edodo constitucional actual.\nPer\u00edodo que, na provincia da Coru\u00f1a, se estende entre o 15 de xu\u00f1o de 1977 e o 30 de maio de 1997, data na que desaparecen os Gobernos civ\u00eds para transformarse en subdelegaci\u00f3ns do Goberno."}
{"id": "292297", "revid": "1131", "url": "https://gl.wikipedia.org/wiki?curid=292297", "title": "Igrexa de San Xi\u00e1n de Veiga", "text": "A Igrexa de San Xi\u00e1n de Veiga \u00e9 un templo rom\u00e1nico situado na parroquia de Veiga, no concello lugu\u00e9s da Pobra do Broll\u00f3n, que data do s\u00e9culo XII, sendo o m\u00e1is antigo que se atopa nese concello.\nHistoria e caracter\u00edsticas.\nData da segunda metade do s\u00e9culo XII con naves \u00e1bsidas semicirculares. A nave principal \u00e9 rectangular con muros de cachotar\u00eda, cuberta a d\u00faas augas con tellado de lousa. A sancrist\u00eda est\u00e1 acaroada a un dos laterais da nave. A portada principal \u00e9 estreita e alongada, e est\u00e1 reformada. Ten tres arquivoltas semicirculares peraltadas. Canzorros lisos, estela con Flor de Lis e, no interior, retablo barroco do s\u00e9culo XVIII, esculturas e campanario con espadana de catro vans."}
{"id": "292299", "revid": "6551496", "url": "https://gl.wikipedia.org/wiki?curid=292299", "title": "CNN", "text": "Cable News Network (en galego: Cadea de Noticias por Cable), m\u00e1is co\u00f1ecido polas s\u00faas siglas (CNN), \u00e9 unha cadea de televisi\u00f3n estadounidense fundada en 1980 polo empresario Ted Turner. Actualmente \u00e9 parte de Time Warner. CNN foi a primeira cadea de televisi\u00f3n en cubrir noticias as 24 horas do d\u00eda.\nDesde o seu lanzamento o 1 de xu\u00f1o de 1980, a cadea expandiuse notablemente, inclu\u00edndo na actualidade 15 cadeas de televisi\u00f3n de cable e sat\u00e9lite, doce sitios web e d\u00faas cadeas de radio. CNN lanzou tam\u00e9n varias cadeas noutros idiomas, como espa\u00f1ol e turco.\nActualmente CNN \u00e9 a canle de noticias m\u00e1is visto nos Estados Unidos, segu\u00edndolle Fox News Channel. As cadeas en espa\u00f1ol son: CNN en Espa\u00f1ol, CNN Latino e CNN Chile; CNN distrib\u00fae tam\u00e9n programas de radio en espa\u00f1ol.\nEn 1997 foi galardoada co Premio Pr\u00edncipe de Asturias de Comunicaci\u00f3n e Humanidades.\nSedes e oficinas.\nMundial.\nNota: Moitas das axencias seguintes pech\u00e1ronse debido \u00e1 crise financeira ou recortes presupostarios."}
{"id": "292301", "revid": "15490", "url": "https://gl.wikipedia.org/wiki?curid=292301", "title": "Exarca (cristianismo)", "text": "Un exarca \u00e9, no cristianismo oriental, unha autoridade eclesi\u00e1stica que act\u00faa en representaci\u00f3n dun patriarca (ou equivalentes), ou que ten autoridade sobre outros bispos sen ser un patriarca, ou que ten autoridade sobre un grupo de fieis non suficientemente extenso como para constitu\u00edr unha eparqu\u00eda ou diocese.\nHistoria do termo.\nO t\u00edtulo de \"exarca\" (do ) empreg\u00e1base orixinalmente para aquel bispo metropolitano cunha xurisdici\u00f3n maior que a da s\u00faa propia provincia eclesi\u00e1stica, e neste sentido at\u00e9 o concilio de Calcedonia os patriarcas eran denominados \"exarcas\". Cando se adoptou o t\u00edtulo de patriarca para os bispos de Roma, Alexandr\u00eda e Antioqu\u00eda, o t\u00edtulo quedou para os metropolitas que dirix\u00edan as outras tres dioceses da divisi\u00f3n de Diocleciano da prefectura do pretorio de Oriente, isto \u00e9, os exarcas de Asia (con s\u00e9 en \u00c9feso), o Ponto (con s\u00e9 en Cesarea de Capadocia) e Tracia (con s\u00e9 en Heraclea); a xurisdici\u00f3n destes exarcas desapareceu coa elevaci\u00f3n da s\u00e9 de Constantinopla, a\u00ednda que se mantiveron como t\u00edtulo honor\u00edfico.\nPosteriormente o t\u00edtulo foi empregado de xeito ocasional para calquera tipo de bispo metropolitano. En occidente o termo desapareceu de xeito gradual, sendo substitu\u00eddo polos t\u00edtulos de \"vigairo apost\u00f3lico\" e \"primado\"; alg\u00fans casos existentes constit\u00faen unha excepci\u00f3n, como no caso do arcebispo de Li\u00f3n H\u00e9racle de Montboissier, quen foi nomeado \"exarca da Borgo\u00f1a\" por Frederico I en 1157, a\u00ednda que trat\u00e1base dun t\u00edtulo plenamente honor\u00edfico. \nEn oriente o termo evolucionou para significar un bispo que xerarquicamente est\u00e1 entre un patriarca e un bispo metropolitano, seguindo o principio de que non pod\u00eda haber m\u00e1is patriarcas que os cinco da pentarqu\u00eda, e que \u00e9 independente destes: as\u00ed, cando a Igrexa de Chipre foi declarada autoc\u00e9fala, o seu primado recibiu o t\u00edtulo de \"exarca de Chipre\". Do mesmo xeito, as igrexas medievais de Pe\u0107, Ohrid e Tarnovo estiveron gobernadas por exarcas, a\u00ednda que a mi\u00fado estes prelados empregaban o t\u00edtulo de \"patriarca\". Posteriormente, cando os ortodoxos b\u00falgaros acadaron a autocefalia en 1870 chamaron ao seu primado exarca de Bulgaria. Os patriarcas orientais en ocasi\u00f3ns nomearon exarcas cun episcopado subordinado para xurisdici\u00f3ns eclesi\u00e1sticas con certa autonom\u00eda.\nUso actual.\nCatolicismo.\nTradicionalmente, a tradici\u00f3n cat\u00f3lica oriental reco\u00f1ece tres tipos de exarcas: aqueles con territorio propio, e exarcas apost\u00f3licos, patriarcais ou arquiepiscopais que gobernan un territorio que a\u00ednda non constit\u00fae unha diocese.\nExarcas con territorio propio.\nO exarca con territorio equivale ao abade territorial na Igrexa latina, e \u00e9 o superior dun mosteiro independente, con clero e fieis propios. O \u00fanico exemplo actual \u00e9 a abad\u00eda territorial de Santa Mar\u00eda de Grottaferrata.\nExarca apost\u00f3lico.\nUn \"exarca apost\u00f3lico\" \u00e9 un eclesi\u00e1stico a quen o papa, bispo da s\u00e9 apost\u00f3lica encarga o coidado pastoral dos fieis dunha determinada igrexa oriental nun territorio, co\u00f1ecida como exarcado apost\u00f3lico, que non ten sido elevado ao rango de eparqu\u00eda e que non est\u00e1 situado no territorio can\u00f3nico dunha destas Igrexas. Corresp\u00f3ndese cun vigairo apost\u00f3lico da Igrexa Latina. Os exarcados apost\u00f3licos est\u00e1n inmediatamente suxeitos \u00e1 Santa S\u00e9, e os patriarcas e arcebispos maiores orientais exercen sobre eles unha supervisi\u00f3n limitada. Os exarcas apost\u00f3licos te\u00f1en as mesmas atribuci\u00f3ns que os bispos diocesanos. Por data de estabelecemento, os exarcados apost\u00f3licos son (ou foron) os seguintes:\nExarcas patriarcais e arquiepiscopais.\nDe xeito semellante, os patriarcas e arcebispos maiores poden nomear tam\u00e9n exarcas, co\u00f1ecidos neste caso como \"exarcas patriarcais\" ou \"arquiepiscopais\". Estes exarcas lim\u00edtanse ao territorio tradicional da s\u00faa igrexa particular, e poden ser sufrag\u00e1neos dunha arquieparqu\u00eda ou estar directamente suxeitos ao patriarca ou arcebispo maior.\nOrtodoxia.\nO termo \"exarca\" na Igrexa ortodoxa ten sido empregado ao longo do tempo con diferentes significados. Os patriarcas te\u00f1en nomeado exarcas con xurisdici\u00f3n sobre outros bispos, normalmente para comunidades eclesiais con certa autonom\u00eda. Por\u00e9n, o significado pouco preciso do termo ten provocado que tam\u00e9n se empregue para outros representantes patriarcais, arcebispais ou mesmo episcopais. Os representantes dos mosteiros estaurop\u00e9xicos, directamente suxeiros ao patriarca ou ao s\u00ednodo, tam\u00e9n son chamados exarcas."}
{"id": "292303", "revid": "839", "url": "https://gl.wikipedia.org/wiki?curid=292303", "title": "Exarca apost\u00f3lico", "text": ""}
{"id": "292304", "revid": "89787", "url": "https://gl.wikipedia.org/wiki?curid=292304", "title": "El cor de la ciutat", "text": "El cor de la ciutat (\"O coraz\u00f3n da cidade\" en catal\u00e1n) foi unha telenovela producida e emitida por Televisi\u00f3 de Catalunya, que se emitiu por TV3 durante dez temporadas entre o 11 de setembro de 2000 e o 23 de decembro de 2009. A serie ti\u00f1a como obxectivo explicar o d\u00eda a d\u00eda dos veci\u00f1os do barrio barcelon\u00e9s de Sant Andreu de Palomar (ag\u00e1s unha tempada na que se centrou no barrio de Sants); historias coti\u00e1s identificables en calquera lugar da sociedade catal\u00e1.\nEmit\u00edronse nove tempadas completas e unha d\u00e9cima de tres meses, superando a cifra dos 1.900 cap\u00edtulos, o que a converte na serie m\u00e1is longa da historia de Televisi\u00f3 de Catalunya. Tam\u00e9n foi a m\u00e1is vista, chegando a puntas de 800.000 espectadores (case o 50% da cota de pantalla en Catalu\u00f1a) e superando o mill\u00f3n de espectadores nos seus cap\u00edtulos especiais de final de tempada, de maior duraci\u00f3n que o habitual, e que \u00edan seguidos dunha gala chamada \"La nit del cor\".\nLocalizaci\u00f3n.\nOs interiores grav\u00e1banse no centro de produci\u00f3n que TVC ten en l'Hospitalet de Llobregat. Os exteriores eran gravados no barrio barcelon\u00e9s de Sant Andreu de Palomar, ag\u00e1s na sexta tempada onde os exteriores grav\u00e1ronse no barrio de Sants.\n\"La nit del cor\".\nLa nit del cor era un cap\u00edtulo especial que se fac\u00eda ao final de cada tempada o domingo pola noite e que ti\u00f1a unha duraci\u00f3n m\u00e1is longa (unha hora aproximadamente) que os cap\u00edtulos diarios, no que se resolv\u00edan moitos dos problemas da serie pero tam\u00e9n se abr\u00eda alg\u00fan interesante para manter a intriga de cara \u00e1 seguinte tempada-\nDespois do cap\u00edtulo fac\u00edase unha gala no Teatre Nacional de Catalunya (TNC) onde asist\u00edan todos os actores e actrices de \"El cor de la ciutat\", e tam\u00e9n os novos que aparecer\u00edan na seguinte tempada. Tam\u00e9n se entregaron premios aos actores, guionistas e outros participantes na serie. Os presentadores da gala foron variando, entre eles Albert Om, Cristina Puig e M\u00e0bel Mart\u00ed."}
{"id": "292305", "revid": "7802", "url": "https://gl.wikipedia.org/wiki?curid=292305", "title": "Cable News Network", "text": ""}
{"id": "292306", "revid": "98629", "url": "https://gl.wikipedia.org/wiki?curid=292306", "title": "Canle de Castela", "text": "A canle de Castela \u00e9 unha obra de enxe\u00f1ar\u00eda hidr\u00e1ulica feita co prop\u00f3sito de facilitar o transporte de trigo de Castela ata os portos do norte e dende al\u00ed a outros mercados. Percorre parte das provincias de Burgos, Palencia e Valladolid, na comunidade aut\u00f3noma de Castela e Le\u00f3n. Foi realizada entre mediados do s\u00e9culo XVIII e o primeiro terzo do XIX, se ben a chegada do ferrocarril logo fixo que quedase obsoleta. Est\u00e1 declarada como Ben de interese cultural, RI-53-0000397, na categor\u00eda de Conxunto Hist\u00f3rico Art\u00edstico dende o 13 de xu\u00f1o de 1991.\nOrixinalmente concibida como unha rede de catro canles que unir\u00edan Segovia con Reinosa, s\u00f3 se chegaron a constru\u00edr tres ramais (o Norte, o Sur e o de Campos). Cunha anchura que var\u00eda entre 11 e 22 metros, a canle discorre \u00f3 longo de 207 quil\u00f3metros, atravesando 38 termos municipais, e unindo as localidades de Alar del Rey (Palencia), onde ten o seu nacemento, coas de Valladolid e de Medina de Rioseco, situadas respectivamente \u00f3 final dos ramais Sur e de Campos (a Canle ten forma de Y invertido). Ten un desnivel total de 150 metros.\nA meirande parte da canle discorre pola provincia de Palencia (o ramal Norte por completo e tam\u00e9n unha parte dos ramais Sur e de Campos). Nela sit\u00faanse dous dos puntos m\u00e1is emblem\u00e1ticos da infraestrutura. O primeiro \u00e9 o cruzamento co r\u00edo Carri\u00f3n, en Calahorra de Ribas (concello de Ribas de Campos), que lle fornece augas. O segundo e El Serr\u00f3n (concello de Grijota), onde a canle galla nos ramais de Campos (cara a Medina de Rioseco) e do Sur (cara a Valladolid). Poucos quil\u00f3metros augas abaixo, o ramal Sur flanquea a cidade de Palencia polo oeste, coa cal se comunica mediante unha d\u00e1rsena que chega deica a beira mesma do r\u00edo Carri\u00f3n, constru\u00edda para facilitar as tarefas de carga e descarga.\nEn Calahorra de Ribas p\u00f3dese ler un monumental fito erixido para conmemorar a uni\u00f3n dos r\u00edos Carri\u00f3n e Pisuerga en agosto de 1791: \nPrecedentes.\nOs antecedentes desta grande obra hidr\u00e1ulica rem\u00f3ntanse \u00f3s s\u00e9culos XVI e XVII. O desenvolvemento de sistemas de navegaci\u00f3n interiores en Europa, que fomentar\u00e1 o comercio e o regad\u00edo, trad\u00facense en Espa\u00f1a en estudos dirixidos por Bartolom\u00e9 Bustamante en 1549 sobre as posibilidades que ofrec\u00eda a conca do Pisuerga.\nO s\u00e9culo XVIII retom\u00e1ronse estes vellos proxectos en tempos de Fernando VI por iniciativa do Marqu\u00e9s da Ensenada. A idea ilustrada da mellora das comunicaci\u00f3ns interiores como fomento da actividade econ\u00f3mica tomar\u00e1 corpo con d\u00faas realizaci\u00f3ns fundamentais: a Canle Imperial de Arag\u00f3n e a Canle de Castela.\nA obra.\nA canle de Castela, o proxecto m\u00e1is importante de enxe\u00f1ar\u00eda civil da Espa\u00f1a Ilustrada, ti\u00f1a por obxectivo principal servir como v\u00eda de comunicaci\u00f3n e transporte que solucionase o problema de illamento que sufr\u00eda a meseta castel\u00e1, debido a un relevo complicado e a unha deficiente rede viaria, que fac\u00eda case imposible o transporte dos produtos agrarios da rexi\u00f3n.\nA mediados do s\u00e9culo XVIII, o rei Fernando VI e o seu ministro, o Marqu\u00e9s da Ensenada, empezaron a pensar nun plan para potenciar a econom\u00eda de Espa\u00f1a, e ent\u00f3n o Marqu\u00e9s suxire a Fernando VI a construci\u00f3n dunha rede de cami\u00f1os e canles de transporte pensados para Castela, \u00f3 ser, por ent\u00f3n, a principal produtora de cereais. Dous anos despois, Antonio de Ulloa, prestixioso enxe\u00f1eiro, presenta o Proxecto Xeral das Canles de Navegaci\u00f3n e Rego para os Reinos de Castela e Le\u00f3n inspirado en anteriores traballos do franc\u00e9s Carlos Lemaur.\nAs obras da canle comezaron o 16 de xullo de 1753 en Calahorra de Ribas, baixo a direcci\u00f3n de Antonio de Ulloa e o enxe\u00f1eiro xefe Carlos Lemaur, no tramo co\u00f1ecido como Ramal de Campos. \u00d3 ano de iniciarse paral\u00edzanse as obras, tendo constru\u00eddos ata ent\u00f3n 25\u00a0km, dende Calahorra de Ribas. M\u00e1is tarde, en 1759, as obras contin\u00faanse, pero esta vez in\u00edcianse no estreito de Nogais, cerca de Alar del Rey, foi as\u00ed como comezou a construci\u00f3n do Ramal do Norte, sendo finalizadas as obras deste ramal en agosto de 1791, cando as augas do Norte se unen coas do Ramal de Campos no lugar de Calahorra de Ribas.\n\u00d3 ano seguinte da finalizaci\u00f3n do Ramal Norte iniciase a navegaci\u00f3n en Alar del Rey, \u00e1 vez que se comezan as obras do Ramal Sur ata Valladolid. A Guerra da Independencia e as posteriores crises pol\u00edtica, econ\u00f3mica e social ocasionaron grandes estragos no xa constru\u00eddo, e obrigaron a paralizar as obras en Soto Alburez no ano 1804.\nO rei Fernando VII, vendo que o Erario P\u00fablico non era capaz de seguir financiando o custo da obra, dita en setembro de 1828, unha Real Orde para que o proxecto puidera ser realizado por unha empresa privada. Desta forma, en 1831 o Estado concede \u00e1 Compa\u00f1\u00eda da Canle de Castela a explotaci\u00f3n da Canle durante 80 anos, unha vez terminadas as obras. A cambio comprom\u00e9tese a finalizar as obras en sete anos. De novo a guerra impide o cumprimento dos prazos establecidos, polo que \u00e9 necesario un novo contrato mediante o cal se acurta o prazo de explotaci\u00f3n a 70 anos, e ampl\u00edase o prazo para realizar as obras. Unha vez privatizada a s\u00faa construci\u00f3n, en 1835 finalizase o Ramal do Sur coa chegada das augas \u00f3 r\u00edo Pisuerga en Valladolid, e en 1849 final\u00edzase o Ramal de Campos baixo o reinado de Isabel II.\nAs\u00ed o 14 de decembro de 1849 comeza a explotaci\u00f3n da Canle de Castela pola Compa\u00f1\u00eda da Canle de Castela e un per\u00edodo de 70 anos, revertindo despois \u00f3 Estado, que o administrar\u00e1 dende ent\u00f3n, dependendo da Confederaci\u00f3n Hidrogr\u00e1fica do Douro. A\u00ednda que a navegaci\u00f3n comezou a finais do s\u00e9culo XVIII, a \u00e9poca de maior esplendor tivo lugar entre os anos 1850\u20131860, cando as barcas que sucaban a Canle superaban as 350. Pero foi a partir da apertura da li\u00f1a f\u00e9rrea Valladolid\u2013Alar del Rey, cun trazado case paralelo \u00f3 da Canle de Castela, cando se limita e cede a s\u00faa utilizaci\u00f3n coma v\u00eda de transporte e comunicaci\u00f3n.\nNon obstante a s\u00faa conca segue proporcionando outros usos derivados da forza motriz, xerando un desenvolvemento econ\u00f3mico e industrial nas localidades polas que discorre e propiciando que nazan f\u00e1bricas de papel, fari\u00f1a, coiros, mu\u00ed\u00f1os, armas e incluso estaleiros.\nAproveitamento econ\u00f3mico.\nA navegaci\u00f3n comercial de grans por medio de barcazas foi o principal recurso ata 1860 no que se inaugura a li\u00f1a ferroviaria Venta de Ba\u00f1os\u2013Alar del Rey. O ferrocarril Valladolid\u2013Medina de Rioseco supuxo, por \u00faltimo, o colapso do tr\u00e1fico de mercador\u00edas. O aproveitamento da forza motriz nas esclusas \u2014mu\u00ed\u00f1os fari\u00f1eiros, bat\u00e1ns etc.\u2014 e a utilizaci\u00f3n de auga para rego agr\u00edcola \u201423 000 hect\u00e1reas\u2014 ser\u00e1n as principais utilidades dende a segunda metade do s\u00e9culo XIX.\nActualmente o principal uso econ\u00f3mico directo \u00e9 o regad\u00edo, deixando abandonada a navegaci\u00f3n en 1959.\nOutro recurso moi explotado no presente s\u00e9culo comeza a ser a promoci\u00f3n tur\u00edstica deste gran legado arquitect\u00f3nico que a Canle de Castela constit\u00fae.\nEn 2010 est\u00e1 previsto comezar a celebraci\u00f3n dun acontecemento cicloturista, o Gran Premio Canle de Castela, que tentar\u00e1 de facer resurdir o pasado esplendor da Canle de Castela a trav\u00e9s da promoci\u00f3n dos seus valores patrimoniais e naturais a trav\u00e9s desta proba deportiva, que nun futuro pr\u00f3ximo pretende converterse en carreira ciclista profesional.\nO Gran Premio Canle de Castela combina tramos asfaltados con tramos onde os ciclistas circular\u00e1n polas sirgas, dotando \u00e1 proba dunha espectacularidade inspirada nas grandes carreiras cl\u00e1sicas centroeuropeas, como a Par\u00eds-Roubaix ou o Tour de Flandres.\nZona de interese hist\u00f3rico e natural.\nNa actualidade, este grande Y invertido que percorre de norte a sur a autonom\u00eda castelano-leonesa conserva un valioso conxunto de esclusas, mu\u00ed\u00f1os de fari\u00f1a, almac\u00e9ns e d\u00e1rsenas de grande interese hist\u00f3rico. Ademais, proporciona abastecemento de auga a n\u00facleos urbanos, regad\u00edos \u00f3 campo e espazos culturais e de ocio a veci\u00f1os e visitantes. Est\u00e1n a realizarse distintos investimentos para recuperalo e darlle unha sa\u00edda dentro do turismo rural \u00e1 vez que se acondicionan os seus cami\u00f1os como v\u00edas de cicloturismo, xa que nas s\u00faas beiras xurdiron diversos ecosistemas de ribeira, cunha primeira franxa de vexetaci\u00f3n higr\u00f3fila formada por carrizos e espadanas, unha segunda franxa similar a un bosque de galer\u00eda (olmos, lamigueiros, \u00e1lamos brancos, freixos, salgueiros, alixos, madreselvas, ...); e unha terceira franxa de arbustos. Entre a fauna destacable temos aguiachos lagoeiros, numerosas ardidas, anseriformes e Podicipediformes, entre outros.\nCo paso do tempo, nas marxes da Canle de Castela foron form\u00e1ndose unha serie de bra\u00f1as de alto valor ecol\u00f3xico, que representan unha illa de biodiversidade dentro da paisaxe homox\u00e9nea de Terra de Campos. Estas bra\u00f1as te\u00f1en unha extensi\u00f3n variable: algunhas non chegan a ocupar nin unha hect\u00e1rea mentres que outras superan as 20. O seu alto valor ecol\u00f3xico est\u00e1 relacionado coa s\u00faa diversa vexetaci\u00f3n acu\u00e1tica e co importante n\u00famero de especies vertebradas que albergan. Dentro das aves, na Canle hai 121 especies de aves nidificantes e tam\u00e9n aves invernantes e aves migradoras e accidentais; 42 especies de mam\u00edferos, 15 delas insect\u00edvoras; 11 especies de anfibios e 14 de r\u00e9ptiles e 14 especies de peixes. Estes valores medioambientais fixeron que se inclu\u00edra dentro da Rede Natura 2000, xa que a maior parte das bra\u00f1as foron declaradas como Zona de Especial Protecci\u00f3n para as Aves (ZEPA) e Lugar de Importancia Comunitaria (LIC), estando \u00e1 vez inclu\u00eddas no Cat\u00e1logo Rexional de Zonas H\u00famidas. Mais, este grao de protecci\u00f3n non foron abondo e actualmente as lagoas da Canle de Castela contan cun estado de conservaci\u00f3n deplorable e incluso algunhas desapareceron.\nRamal norte.\nO ramal norte, de 75\u00a0km, \u00e9 o ramal con m\u00e1is desnivel, requirindo a construci\u00f3n de 24 esclusas. Toma as s\u00faas augas do r\u00edo Pisuerga, en Alar del Rey, e finaliza no r\u00edo Carri\u00f3n, en Calahorra de Ribas.\nMunicipios polos que discorre o ramal norte.\nOrdenados de norte a sur e de leste a oeste.\nRamal de Campos.\nO Ramal de Campos, de 78\u00a0km, \u00e9 o ramal con menos desnivel, requirindo a construci\u00f3n de 7 esclusas. Comeza en Calahorra de Ribas e segue ata Medina de Rioseco.\nRamal sur.\nO ramal sur, de 54\u00a0km, ten 18 esclusas. Comeza na bifurcaci\u00f3n do Ramal de Campos en Serr\u00f3n, e segue ata Valladolid."}
{"id": "292307", "revid": "839", "url": "https://gl.wikipedia.org/wiki?curid=292307", "title": "\u00d3blast de Odesa", "text": ""}
{"id": "292308", "revid": "1131", "url": "https://gl.wikipedia.org/wiki?curid=292308", "title": "Teatre Nacional de Catalunya", "text": "O Teatre Nacional de Catalunya (tam\u00e9n co\u00f1ecido como TNC) \u00e9 un teatro da cidade de Barcelona, en Catalu\u00f1a. Inaugurado en 1996 naceu co obxectivo b\u00e1sico de consolidar unha oferta teatral de alta calidade tanto a nivel nacional como internacional que, dende a capacidade de risco est\u00e9tico e a voluntade de servizo propia do teatro p\u00fablico, completase un panorama teatral caracterizado pola creatividade e a riqueza das iniciativas.\nO edificio do Teatre, situado na pla\u00e7a de les Arts da Cidade condal, diante do Auditori e preto da pla\u00e7a de les Gl\u00f2ries Catalanes, conta con d\u00faas salas aptas para facer representaci\u00f3ns: a \"Sala Gran\" (Sala Grande), con bancadas de teatro grego e capacidade para 866 espectadores, e a \"Sala Petita\" (Sala Pequena), con bancadas m\u00f3biles e capacidade para entre 266 e 500 persoas. Dese\u00f1ado polo arquitecto catal\u00e1n Ricard Bofill i Lev\u00ed, \u00e9 un dos edificios emblem\u00e1tics de Barcelona."}
{"id": "292311", "revid": "839", "url": "https://gl.wikipedia.org/wiki?curid=292311", "title": "Oblast de Vinnitsia", "text": ""}
{"id": "292313", "revid": "839", "url": "https://gl.wikipedia.org/wiki?curid=292313", "title": "Oblast de Poltava", "text": ""}
{"id": "292319", "revid": "3471", "url": "https://gl.wikipedia.org/wiki?curid=292319", "title": "Salsa de tomate", "text": "A salsa de tomate ou mollo de tomate \u00e9 unha salsa elaborada coci\u00f1ando tomates maduros normalmente cun rustrido de allo, cebola ou outros ingredientes. Dependendo do pa\u00eds poden engadirse m\u00e1is ou menos ingredientes. No caso de Galicia adoita ser o rustrido de allo, cebola e, por veces, pementos. En Espa\u00f1a e Italia, unha fritura de cebolas, alf\u00e1bega, sal, aceite, allo e varias especias. En M\u00e9xico, por exemplo, eng\u00e1denselle chiles vermellos, coandro, cebola, vinagre, lim\u00f3n e sal.\nA salsa de tomate hoxe en d\u00eda pode adquirirse envasada en m\u00faltiples formas (tomate natural triturado, tomate fritido, salsa de tomate \u00e1 antiga etc...). C\u00f3mpre saber que noutros pa\u00edses de fala inglesa tales como Australia, Nova Zelandia, India e Gran Breta\u00f1a o termo salsa de tomate (\"tomato sauce\") ref\u00edrese xeralmente ao condimento azucrado a base de tomates denominado en Galicia, \"ketchup\". Nestes pa\u00edses, os mollos feitos con tomate ch\u00e1manse \"mollos para pastas\", \"mollo de polo\" etc., dependendo do seu uso.\nElaboraci\u00f3n.\nEn xeral en Europa elab\u00f3rase a salsa do tomate extraendo a polpa dos tomates moi maduros (na industria envasadora empr\u00e9ganse tomates verdes e por esta raz\u00f3n engaden azucre coa intenci\u00f3n de eliminar o sabor acedo), ad\u00f3itase facer un rustrido de cebolas con algunha verdura que incl\u00fae: pemento, allo etc. Ad\u00f3itase frixir todo xunto, o rustrido e a polpa dos tomates, durante unhas horas at\u00e9 que o mollo reduza o seu volume \u00e1s 2/3 partes. O seu emprego vai dende a elaboraci\u00f3n de partida doutros mollos, como pode ser a salsa bolo\u00f1esa, a c\u00edngara etc. ou na elaboraci\u00f3n das bases de pizza, ou en propias salsas de tomate envasadas.\nEmprego en gastronom\u00eda.\nAlgunhas gastronom\u00edas do mundo empregan a salsa de tomate con grande intensidade, deste xeito tense na coci\u00f1a grega que se emprega especiada con canela as\u00ed como acompa\u00f1ada doutras especias gregas.\nA coci\u00f1a italiana emprega este mollo e os seus variantes nos pratos de pasta, como por exemplo os espaguetes \u00e1 napolitana (\"spaghetti alla napolitana\"). Alg\u00fans italo-americanos denominan \u00e1 salsa de tomate co termo \"gravy\", o \"Sunday gravy\" tr\u00e1tase dun mollo de tomate que cont\u00e9n carne (a mi\u00fado carne de porco en alb\u00f3ndegas semellante ao rag\u00f9 italiano) que se identifica como unha coci\u00f1a italo-americana, este mollo serve xeralmente sobre a pasta."}
{"id": "292320", "revid": "18868", "url": "https://gl.wikipedia.org/wiki?curid=292320", "title": "Mollo de tomate", "text": ""}
{"id": "292321", "revid": "98629", "url": "https://gl.wikipedia.org/wiki?curid=292321", "title": "Vila romana de Almenara-Puras", "text": "A vila romana de Almenara-Puras \u00e9 un sitio arqueol\u00f3xico e museo que se atopa entre os termos municipais de Almenara de Adaja e Puras, na provincia espa\u00f1ola de Valladolid, na divisoria coa provincia de Segovia, na comunidade aut\u00f3noma de Castela e Le\u00f3n, Espa\u00f1a. Tr\u00e1tase dos restos dunha vila romana do s\u00e9culo IV, cunha boa cantidade de mosaicos que chegaron intactos ata o s\u00e9culo XXI. As instalaci\u00f3ns constan dos restos escavados da vila, ademais da reproduci\u00f3n a tama\u00f1o natural dunha suposta casa de campo romana da mesma \u00e9poca e a exposici\u00f3n dun museo chamado Museo das Vilas Romanas. A Universidade de Valladolid e a Deputaci\u00f3n de Valladolid son as responsables do seu mantemento e posta a punto.\nEn 1994 foi declarado Ben de Interese Cultural (m\u00e1ximo nivel de protecci\u00f3n dos previstos na Lei do Patrimonio Hist\u00f3rico Espa\u00f1ol).\nO contorno xeogr\u00e1fico.\nA vila romana at\u00f3pase nas terras co\u00f1ecidas como P\"ago de la Calzadilla\", entre Almenara de Adaja e Puras. Acc\u00e9dese pola estrada N-601, no desv\u00edo ata Almenara de Adaja, na que se sinaliza a vila romana. A localizaci\u00f3n do pago est\u00e1 na marxe dereita do r\u00edo Adaja, cuxo val se abre en direcci\u00f3n S-N, na segunda terraza deste r\u00edo e \u00f3 bordo da terceira, a 780 m de altitude. O contorno corresponde \u00e1 t\u00edpica paisaxe de campi\u00f1a con superficies a distintos niveis ou socalcos fluviais.\nNas proximidades hai \u2014ou hab\u00eda\u2014 auga abundante, coa lagoa de Monduengo, a da Vega e a charca m\u00e1is pr\u00f3xima que se alimenta da auga de El Arroyuelo. Foi esta unha das boas condici\u00f3ns para que houbese un primeiro asentamento prehist\u00f3rico e despois unha vila romana.\nHistoria e descrici\u00f3n da vila.\nA trav\u00e9s das escavaci\u00f3ns p\u00faidose constatar que antes desta vila do s\u00e9culo IV houbo outra do s\u00e9culo III de menores dimensi\u00f3ns e categor\u00eda \u2014desta vila m\u00e1is antiga cons\u00e9rvanse os vestixios dunhas termas\u2014. Non se co\u00f1ece o nome dos propietarios nin as s\u00faas actividades pero a xulgar polas dimensi\u00f3ns, luxo dos mosaicos e obxectos aparecidos, os historiadores chegaron a supo\u00f1er que se trataba dunha gran familia bastante rica que chegou a utilizar a casa como vivenda habitual para o que se constru\u00edron boas estancias, tanto para os propietarios como para invitados.\nA casa, orientada \u00f3 leste, ten unha extensi\u00f3n de 2 500 m2 que se articulan en torno a dous patios con columnas \u2014per\u00edstilo\u2014; no terreo do redor hab\u00eda outras estancias para criados e colonos ademais dos edificios propios dunha granxa. A entrada principal est\u00e1 polo lado leste; a planta est\u00e1 distribu\u00edda en d\u00faas zonas ben diferenciadas, unha para a familia e outra para invitados, visitas sociais ou de negocios. As termas at\u00f3panse \u00f3 oeste e definen claramente o alto status dos donos da casa. No \u00e1ngulo nordeste est\u00e1n as habitaci\u00f3ns do servizo as\u00ed como as coci\u00f1as e despensas.\nOs muros foron levantados con formig\u00f3n (\"opus cementicium\"). As paredes estaban pintadas \u00f3 fresco, algunhas con z\u00f3colo que imitaba o m\u00e1rmore. O chan de t\u00f3dalas habitaci\u00f3ns estaba tapizado con mosaicos de diferente calidade e cubr\u00edase o edificio con tella curva chamada \u00edmbrice.\nA actividade da vila debeu durar todo o s\u00e9culo IV e parte do V no que se detecta un paulatino abandono. A casa debeu servir como refuxio nalg\u00fan momento e despois como canteira para posibles edificios nalg\u00fan outro lugar. Nalgunhas habitaci\u00f3ns poden descubrirse rastros de fogueiras no centro do mosaico no que se ve perfectamente unha deterioraci\u00f3n parcial a causa desas fogueiras. Despois do s\u00e9culo V non hai m\u00e1is noticias sobre a propiedade. O espazo debeu irse cubrindo de terra, como ocorre sempre, ata que chegado o s\u00e9culo XIX se descubriu accidentalmente parte dun mosaico e se comezou a sospeitar que baixo aquelas terras de labor pod\u00eda encontrarse unha vila romana.\nOs mosaicos.\nEn toda a vila hai un total de 400 m\u00b2 de mosaicos case todos perfectamente conservados. Alg\u00fans presentan mostras de ter sufrido unha fogueira para quentamento ou coci\u00f1a nos tempos en que a vila foi abandonada e opcionalmente ocupada quizais por pastores ou por xente de paso. A calidade na execuci\u00f3n destes mosaicos difire duns a outros; hainos dunha calidade extrema e outros son m\u00e1is correntes. Os temas son os com\u00fans en case t\u00f3dolos mosaicos atopados noutras vilas sendo os xeom\u00e9tricos os m\u00e1is abundantes, con debuxos de c\u00edrculos enlazados, n\u00f3s, sogueado, cruz gamada, flor de lis, peixes e outras figuras. Na estancia que se sup\u00f3n era o triclinio ou comedor de invitados, na parte da \u00e1bsida, est\u00e1 representada unha gran cr\u00e1tera que simboliza a invitaci\u00f3n a comer, xa que nestes casos era indispensable esta vaixela onde mesturaban o vi\u00f1o con auga e algunhas especias. Na estancia considerada como o sal\u00f3n da familia est\u00e1 o mosaico mais notable de todo o conxunto. \u00c9 o mosaico chamado de Pegaso.\nMosaico de Pegaso.\n\u00c1chase no sal\u00f3n da parte sur, correspondente \u00e1 zona familiar. \u00c9 unha estancia que comprende unha parte menor en rect\u00e1ngulo e outra maior formando un oct\u00f3gono.\nTodo o espazo ten unha decoraci\u00f3n de mosaico con figuras xeom\u00e9tricas que imitan as peltas ou escudos gregos. No centro vese a escena de Pegaso e a fonte Hipocrene, feito de modo que parece unha alfombra sobre o pavimento. A escena en si est\u00e1 delimitada por unha serie de 6 orlas de diferente debuxo e representa a historia de Pegaso, cando chega \u00f3s pes do monte Helic\u00f3n, enviado por Poseid\u00f3n para solucionar o crecemento desmesurado do monte que empezara a incharse de compracencia \u00f3 escoitar os c\u00e1nticos das Pi\u00e9rides e as Musas. Pegaso (neste caso sen \u00e1s) opta por dar unha patada no chan e inmediatamente xorde un manancial ou fonte, \u00f3 mesmo tempo que o monte se vai desinchando paulatinamente. No mosaico vese a Pegaso axudado por d\u00faas ninfas e \u00f3 fondo \u00e1 esquerda, a fonte representada por unha moza cunha vaixela da que mana a auga e tocada con coroa de algas, mentres que \u00e1 dereita se ve o monte Helic\u00f3n, morada das musas.\nAs termas.\nSon unhas termas importantes en canto a edificaci\u00f3n e servizo e demostran a categor\u00eda dos seus propietarios. Na s\u00faa orixe eran moito m\u00e1is pequenas pero hai constancia de obras e reaxustes para agrandalas, seguramente en momentos de prosperidade. At\u00f3panse \u00f3 oeste do conxunto e acc\u00e9dese a elas a trav\u00e9s dun corredor que conduce \u00e1 primeira habitaci\u00f3n ou vest\u00edbulo chamado \"apoditerio\"; dende al\u00ed p\u00e1sase \u00f3 ambiente fr\u00edo \u2014\"frigidario\"\u2014, a maior das estancias, onde se daban masaxes e se fac\u00edan exercicios ximn\u00e1sticos. \u00d3 fondo at\u00f3pase unha piscina que ter\u00eda a auga fr\u00eda. Dende o frigidario p\u00e1sase \u00f3 ambiente temperado \u2014\"tepidario\"\u2014, con outra piscina esta vez de auga quente. A \u00faltima habitaci\u00f3n era un \"caldario\" que ti\u00f1a calefacci\u00f3n por aire quente que se distribu\u00eda por debaixo do chan. Unha gran caldeira de auga alimentaba a ba\u00f1eira. Xunto \u00f3 ambiente fr\u00edo at\u00f3panse as latrinas.\nSimulaci\u00f3n de creaci\u00f3n de mosaicos.\nNa parte norte do complexo e debaixo da estrutura de protecci\u00f3n aproveit\u00e1ronse uns espazos para colocar unhas escenas figuradas de obreiros e axudantes traballando na confecci\u00f3n dos mosaicos. Poden verse os utensilios empregados as\u00ed como a materia prima, pigmentos e teselas xa preparadas para a s\u00faa colocaci\u00f3n.\nProspecci\u00f3ns arqueol\u00f3xicas.\nEn 1887 t\u00edvose noticia da posible existencia dunha vila romana baixo o terreo que naqueles anos eran terras de labranza pero non houbo m\u00e1is intervenci\u00f3ns ata chegar \u00f3 ano 1942 en que comezaron os primeiros traballos dirixidos polo profesor da Universidade de Valladolid Gratiniano Nieto Gallo. Foi ent\u00f3n cando se descubriron os 400 m\u00b2 de mosaico nun espazo de 1 500 m\u00b2.\nEn 1969 a Deputaci\u00f3n de Valladolid comprou os terreos onde se supo\u00f1\u00eda enterrada a vila romana e como consecuencia, ao poder actuar con m\u00e1is seguridade e calma, os departamentos de Prehistoria e de Arqueolox\u00eda da Universidade de Valladolid iniciaron unha serie de traballos descubrindo pouco a pouco novas estancias da vila.\nEn 1996, a Deputaci\u00f3n e a Universidade de Valladolid chegaron a un acordo e firmaron un contrato a largo prazo que favoreceu moito as escavaci\u00f3ns que se seguiron facendo, o seu estudo, o mantemento e a posta en marcha dun \"museo de vilas romanas\".\nO m\u00e1is conflitivo nunha escavaci\u00f3n destas caracter\u00edsticas \u00e9 a s\u00faa conservaci\u00f3n e mantemento. Neste caso conseguiuse facer toda unha montaxe de protecci\u00f3n cos materiais m\u00e1is axeitados e cun dese\u00f1o vangardista e pr\u00e1ctico que se pon \u00e1 cabeza das protecci\u00f3ns do mundo da arqueolox\u00eda.\nO museo.\nDentro do complexo do xacemento instalouse un museo dedicado \u00e1s vilas romanas no que se recolle toda clase de informaci\u00f3n, dende as maquetas que reconstr\u00faen unha vila tipo co seu contorno xeogr\u00e1fico, pasando por temas interesantes como a artesan\u00eda, agricultura e os seus apeiros, produtos do campo, transporte, pesas e medidas, actividade t\u00e9xtil etc. As reproduci\u00f3ns de moitos dos obxectos atopados nesta escavaci\u00f3n e outros pertencentes a outras vilas est\u00e1n recollidos en vitrinas con carteis que explican de maneira did\u00e1ctica cada tema. F\u00edxose tam\u00e9n unha maqueta coa idealizaci\u00f3n da vila de Almenara na que poden verse t\u00f3dolos apousentos co alzado de paredes, columnas e b\u00f3vedas. Como axuda did\u00e1ctica o museo ofrece tam\u00e9n un audiovisual sobre a Hispania romana, o s\u00e9culo IV e a decadencia do Imperio.\nIdealizaci\u00f3n dunha casa de vila romana.\nMoi cerca da estrutura do museo e xacemento arqueol\u00f3xico constru\u00eduse a tama\u00f1o natural a casa dunha \"vila ideal\" para mellor comprensi\u00f3n dos visitantes. A casa non representa unha vila grande sen\u00f3n mediana, como corresponder\u00eda a unha de tantas como houbo en t\u00f3dalas provincias romanas dos s\u00e9culos III, IV e V. As distintas estancias artic\u00falanse \u00f3 redor dun patio con columnas e todas elas est\u00e1n equipadas con mobles e obxectos que imitan os mobles e obxectos romanos daqueles s\u00e9culos, base\u00e1ndose en literatura, debuxos, estampaci\u00f3n en cer\u00e1mica, escultura etc. Tam\u00e9n se coidou moito o colorido das paredes e z\u00f3colos.\nAsentamentos prehist\u00f3ricos.\n\u00d3 facer os traballos de limitaci\u00f3n do que fora o per\u00edmetro da vila romana, non s\u00f3 da casa sen\u00f3n dos terreos que lle pertenc\u00edan, descubr\u00edronse na parte sur, no sector chamado polos arque\u00f3logos C III, as primeiras manifestaci\u00f3ns dun asentamento prehist\u00f3rico que consist\u00edan nun conxunto de cer\u00e1micas rotas e realizadas a man que foron estudadas por Germ\u00e1n Delibes e Alfonso Moure baixo a direcci\u00f3n do profesor Pedro de Palol. Aqueles fragmentos foron considerados da primeira Idade de Ferro.\nEntre 1979 e 1982 fix\u00e9ronse escavaci\u00f3ns de 5 catas de 3 por 2 metros. Na campa\u00f1a de 1982 fix\u00e9ronse 2 catas a uns 200 m \u00f3 suroeste das anteriores xunto \u00e1 charca de El Arroyuelo. O estado das pezas encontradas era fragmentario; \u00f3 parecer t\u00f3dalas pezas estaban feitas a man e correspond\u00edan a concos, alg\u00fan vaso carenado e alg\u00fan fragmento de p\u00e9 de copa. O enclave non sorprendeu \u00f3s historiadores pois as condici\u00f3ns f\u00edsico-xeogr\u00e1ficas eran propicias para supo\u00f1er un asentamento primitivo, a\u00ednda que seguramente non tivo continuidade hist\u00f3rica ata a chegada dos romanos e a construci\u00f3n da vila de Almenara."}
{"id": "292322", "revid": "1505", "url": "https://gl.wikipedia.org/wiki?curid=292322", "title": "Rustrido", "text": "Un rustrido ou refrito \u00e9 un preparado tipo mollo feito principalmente con cebola, allo e pemento, frixidos en aceite, manteiga ou touci\u00f1o, que se utiliza como condimento. P\u00f3deselle engadir ademais sal, coandro e ceboli\u00f1o, todo en anaqui\u00f1os e fritido at\u00e9 quedaren desfeitos pola auga que van ceibando. A operaci\u00f3n de sofrito real\u00edzase sobre unha tixola de ferro a pouco lume.\nEmprego.\nNa coci\u00f1a galega fanse rustridos de cebola e pementos para reencher as empanadas principalmente. Tam\u00e9n se bota por riba dalgunhas carnes e peixes como salsa. \u00e1s veces leva pirixel. Por extensi\u00f3n, empr\u00e9gase o termo rustrido para calquera fritura na que se bota cicuta, ruda e outras herbas medicinais, que se empregan coma menci\u00f1as caseiras en fregas e outras aplicaci\u00f3ns. O verbo galego rustrir (fritir) est\u00e1 emparentado co franc\u00e9s antigo \"rost\", \"rostir\" (asar), de onde v\u00e9n \"roti\" (asado).\nNa coci\u00f1a castel\u00e1, o rustrido adoita facerse aromatizado con pemento (doce ou picante) ou no seu defecto uns anacos de chourizo. Empr\u00e9gase na elaboraci\u00f3n de moitos pratos como o \"pisto manchego\", ou na simple preparaci\u00f3n de cocidos que incl\u00faen legumes (o cocido galego non leva rustridos).\nO rustrido empr\u00e9gase tam\u00e9n a mi\u00fado, con lixeiras variante, nas distintas coci\u00f1as mediterr\u00e1neas, como a portuguesa (\"refogado\", sen chourizo nin pemento en po), a catal\u00e1 (\"sofregit\", sen chourizo nin pemento, nin coandro, con aceite de oliva, a mi\u00fado con pemento vermello, cun chile ou especias como o sasafr\u00e1n, o pirixel, o romeu, ou o tomi\u00f1o), a italiana (\"soffritto\", sen chourizo nin pemento en po, con aceite de oliva, cebola, cenoria e apio) ou a grega, na que se adoita comer con arroz."}
{"id": "292323", "revid": "18868", "url": "https://gl.wikipedia.org/wiki?curid=292323", "title": "Refrito", "text": ""}
{"id": "292324", "revid": "89787", "url": "https://gl.wikipedia.org/wiki?curid=292324", "title": "Samfaina", "text": "A samfaina \u00e9 unha preparaci\u00f3n catal\u00e1 a base de berenxena e cabaci\u00f1a cortados en anaqui\u00f1os e rustridos con allo picado e cebola e tomate relados en aceite de oliva. P\u00f3dese engadir tam\u00e9n pemento verde do tipo italiano e vermello cortados en cachi\u00f1os e algunhas herbas, con moderaci\u00f3n, como tomi\u00f1o ou romeu. En Catalu\u00f1a ad\u00f3itase comer coma acompa\u00f1amiento de carnes (tipicamente costela de porco, coello, polo etc.) ou peixes (at\u00fan, bacallau etc.), que acostuman rematarse de coci\u00f1ar na mesma tixola ou pota da \"samfaina\".\nOr\u00edxe e etimolox\u00eda.\nSegundo a \"Enciclop\u00e8dia Catalana\" (enciclopedia catal\u00e1) o substantivo \"samfaina\" at\u00f3pase escrito por vez primeira en 1890, e prov\u00e9n do anterior \"samf\u00f2nia\" que, \u00e1 s\u00faa vez, deriva do lat\u00edn \"symph\u014dn\u012dia\" (sinfon\u00eda)."}
{"id": "292326", "revid": "98629", "url": "https://gl.wikipedia.org/wiki?curid=292326", "title": "Igrexa de Santo Andr\u00e9 de Aguilar de Campos", "text": "A igrexa de Santo Andr\u00e9 \u00e9 un templo cat\u00f3lico que se atopa na localidade de Aguilar de Campos (provincia de Valladolid).\nDescrici\u00f3n.\nDe estilo g\u00f3tico mud\u00e9xar, foi constru\u00eddo en pedra de cachotar\u00eda e ladrillo a mediados do s\u00e9culo XIV por Fadrique Enr\u00edquez, almirante de Castela e conde de Benavente, cuxo escudo adorna o capitel dos piares dun antigo p\u00f3rtico que enmarcan a porta do templo.\nA planta consta de tres naves separadas por piares cruciformes que soportan arcos apuntados.\nUnha b\u00f3veda de cruceiro cobre a cabeceira poligonal, outra de can\u00f3n con lunetos a nave central mentres que b\u00f3vedas de aresta fan o propio coas naves laterais, cuxos albeiros descansan sobre modill\u00f3ns decorados de estilo rom\u00e1nico.\nO presbiterio conta cun retablo maior de estilo neocl\u00e1sico. O altar data de 1820 e foi costeado polo arcebispo de Burgos Manuel Cid Monroy.\nCaracter\u00edsticas.\nA igrexa parroquial de Santo Andr\u00e9 \u00e9 un edificio g\u00f3tico mud\u00e9xar de mediados do s\u00e9culo XIV. Est\u00e1 realizada con pedra de cachotar\u00eda e ladrillo sobre unha planta de tres naves separadas por piares cruciformes que soportan arcos apuntados. A porta principal est\u00e1 escoltada por dous piares dun antigo p\u00f3rtico. Os seus capiteis mostran escudos dos Enr\u00edquez, fundadores do templo. Comezando polo presbiterio, o retablo maior \u00e9 unha obra neocl\u00e1sica, \u00f3 igual que d\u00faas esculturas que mostran e que representan o Pai Eterno e Santo Andr\u00e9, a quen est\u00e1 consagrado o templo. A decoraci\u00f3n do altar se complementa con dous escudos e d\u00faas pinturas. Foi costeado en 1820 por Manuel Cid Monroy, arcebispo de Burgos. O chan do presbiterio acolle varias l\u00e1pidas sepulcrais. A pila bautismal, po-la s\u00faa parte, est\u00e1 decorada a base de flores de lis en relevo. O rolo \u00e9 dos mais interesantes da provincia. Tratase dunha obra g\u00f3tica, de finais do s\u00e9culo XV e ornamentado, con varias bolas de pedra."}
{"id": "292327", "revid": "1093", "url": "https://gl.wikipedia.org/wiki?curid=292327", "title": "Martin Lewis Perl", "text": ""}
{"id": "292328", "revid": "5863", "url": "https://gl.wikipedia.org/wiki?curid=292328", "title": "Castelo de Alaejos", "text": "O Castelo de Alaejos \u00e9 unha fortaleza de orixe medieval situada na poboaci\u00f3n de Alaejos (provincia de Valladolid). Na actualidade a\u00ednda se poden visitar as ru\u00ednas do castelo, que se converteron nun dep\u00f3sito arqueol\u00f3xico.\nHistoria.\nA fortaleza foi constru\u00edda en 1453 por orde do bispo de \u00c1vila, Alonso de Fonseca, quen tam\u00e9n mandou levantar o castelo de Coca. Entre os seus muros estivo encerrada a ra\u00ed\u00f1a de Castela Xoana de Portugal, nai de Xoana a Beltranexa e muller de Henrique IV de Castela. En 1673 atop\u00e1base xa en ru\u00ednas. Na primavera do ano 2011 realizouse a escavaci\u00f3n de sondaxes arqueol\u00f3xicas na fortaleza."}
{"id": "292329", "revid": "22570", "url": "https://gl.wikipedia.org/wiki?curid=292329", "title": "Igrexa de San Pedro Ap\u00f3stolo de Alaejos", "text": "A igrexa de San Pedro Ap\u00f3stolo \u00e9 un templo cat\u00f3lico que se atopa na localidade de Alaejos (provincia de Valladolid).\nCaracter\u00edsticas.\nA igrexa de San Pedro Ap\u00f3stolo, de Alaejos, \u00e9 unha obra do terceiro cuarto do s\u00e9culo XVI, en cuxa construci\u00f3n confl\u00faen reminiscencias g\u00f3ticas, xunto a elementos estruturais e decorativos, renacentistas e mud\u00e9xares. Destaca pola s\u00faa esvelta torre, obra barroca de finais do s\u00e9culo XVII. Un balc\u00f3n de forxa castel\u00e1 \u00e1brese \u00e1 praza para actos p\u00fablicos.\nA Direcci\u00f3n Xeral de Belas Artes, Arquivos e Bibliotecas, por Resoluci\u00f3n de 11 de novembro de 1981, incoou expedinte de declaraci\u00f3n de monumento. O 30 de abril de 1984 a Real Academia de Belas Artes de San Fernando informou favorablemente desta declaraci\u00f3n, as\u00ed como a Universidade de Valladolid o 16 de outubro de 1996."}
{"id": "292330", "revid": "89787", "url": "https://gl.wikipedia.org/wiki?curid=292330", "title": "Igrexa de Santa Mar\u00eda de Alaejos", "text": "A igrexa de Santa Mar\u00eda \u00e9 un templo cat\u00f3lico que se atopa na localidade de Alaejos (provincia de Valladolid). Foi declarado Ben de Interese Cultural o 3 de xu\u00f1o de 1931.\nDescrici\u00f3n.\nConstru\u00edda no s\u00e9culo XVI en ladrillo unido con argamasa de cal e xeso, a Igrexa de Santa Mar\u00eda une estilos renacentistas, mud\u00e9xares e barrocos.\nConta con tres naves cubertas con b\u00f3vedas de cruceiro decoradas en ouro e policrom\u00eda por Francisco Mart\u00ednez. D\u00faas armaduras mud\u00e9xares cobren o centro do cruceiro e a capela maior.\nA torre campanario, tam\u00e9n constru\u00edda en ladrillo no s\u00e9culo XVIII, ten catro corpos. De estilo barroco alcanza os 64 metros de altura e no \u00faltimo piso existe unha construci\u00f3n similar a un minarete.\nAdemais conta cun coro plateresco tallado en madeira sen policrom\u00eda e un retablo maior dedicado \u00e1 asunci\u00f3n de Mar\u00eda que foi realizado polo escultor Esteban Jord\u00e1n.\nO interior da igrexa alberga o Museo Interparroquial de Arte Sacra con ourivar\u00eda, esculturas e pinturas da comarca, entre as que se destacan dous cadros de Luca Giordano."}
{"id": "292331", "revid": "1131", "url": "https://gl.wikipedia.org/wiki?curid=292331", "title": "Tratado de Albeitaria", "text": "O Tratado de Albeitaria \u00e9 un texto medieval sobre veterinaria, dedicado \u00e1 cr\u00eda de cabalos e \u00e1 cura das s\u00faas doenzas e feridas.\nContido.\nO texto vai precedido dun pr\u00f3logo asinado polo propio autor, Giordano Ruffo (\"Jurdan Ruvio de Calabria\"), que serve de introduci\u00f3n. Neste pr\u00f3logo o autor divide o texto en seis partes: sobre a xestaci\u00f3n e nacemento do cabalo, a cr\u00eda e alimentaci\u00f3n do poldro, a domesticaci\u00f3n e ensinanza (como ferralo e como montalo), sobre a s\u00faa anatom\u00eda, as s\u00faas enfermidades (parasitos, inflamaci\u00f3ns, f\u00edstulas...) e sobre os remedios para estas.\nCaracter\u00edsticas.\nO texto orixinal \u00e9 unha obra escrita en lat\u00edn a mediados do s\u00e9culo XIII por Giordano Ruffo na corte italiana de Frederico II Hohenstaufen. O texto en lingua galego-portuguesa apareceu nun manuscrito heterox\u00e9neo do notario de Baiona \u00c1lvaro Eans das Eiras, e foi copiado cara a 1420, dunha traduci\u00f3n realizada posiblemente a partir da edici\u00f3n de 1318 feita polo Mestre Giraldo na corte do rei Din\u00eds de Portugal.\nO texto ten car\u00e1cter pragm\u00e1tico, sen motivaci\u00f3n literaria, e a copia en galego-portugu\u00e9s ten unha ortograf\u00eda moi descoidada con vacilaci\u00f3ns no uso de mai\u00fasculas e caracteres. Con todo, a versi\u00f3n en galego-portugu\u00e9s conta cun l\u00e9xico m\u00e1is popular e menos eufem\u00edstico c\u00e1 versi\u00f3n portuguesa: as\u00ed, \u00fasase \"cu\" fronte a \"fundo\" ou \"sesso\", e \"collo\u00f5s\" fronte a \"natura\", \"rraizes\" e \"companhoes\".\nA copia en galego-portugu\u00e9s consta de vinte e seis folios escritos por ambas as d\u00faas caras. En 1801 o manuscrito pasou a Jos\u00e9 Vicente Fontela Avalle, e foi publicado polo seu neto Juan Dom\u00ednguez Fontela nos n\u00fameros XI e XII do \"Bolet\u00edn de la Comisi\u00f3n Provincial de Monumentos de Orense\" (1936-1939). O profesor Jos\u00e9 Luis Pensado levou a cabo unha introduci\u00f3n, unha edici\u00f3n paleogr\u00e1fica e un glosario do texto, que foron editados en 2004 polo CIRP canda unha proposta de edici\u00f3n cr\u00edtica de Gerardo P\u00e9rez Barcala."}
{"id": "292332", "revid": "1131", "url": "https://gl.wikipedia.org/wiki?curid=292332", "title": "Jos\u00e9 Luis Pensado Tom\u00e9", "text": ""}
{"id": "292333", "revid": "1131", "url": "https://gl.wikipedia.org/wiki?curid=292333", "title": "Tratado de Albeitar\u00eda", "text": ""}
{"id": "292335", "revid": "22795", "url": "https://gl.wikipedia.org/wiki?curid=292335", "title": "Ungulados", "text": ""}
{"id": "292337", "revid": "5863", "url": "https://gl.wikipedia.org/wiki?curid=292337", "title": "Villaamil y Castro", "text": ""}
{"id": "292338", "revid": "55968", "url": "https://gl.wikipedia.org/wiki?curid=292338", "title": "Leite frito", "text": "O leite frito (ou leite fritido) \u00e9 un doce elaborado con fari\u00f1a e azucre cocidos en leite at\u00e9 formaren unha masa homox\u00e9nea que, ao arrefriar, c\u00f3rtase en porci\u00f3ns cuadrangulares, rebozase con fari\u00f1a e ovo e fr\u00edxese en aceite.\nAdoita servirse coma sobremesa, cuberta con azucre e canela en po. \u00c9 tipico da gastronom\u00eda de Galicia.\nNa literatura galega.\nXaqu\u00edn Lorenzo Fern\u00e1ndez fala dalg\u00fans doces de Galicia entre os que nomea o leite frito na s\u00faa obra \"Etnograf\u00eda, cultura material\" de 1962:\nPreparaci\u00f3n.\nPor mor a que segue a ser tradicional elaborar o leite frito de xeito caseiro e artesanal, existen moitas variantes tanto na receita como na forma de preparaci\u00f3n e a presentaci\u00f3n final. Todas elas te\u00f1en en com\u00fan a cocedura do leite con azucre, canela en rama e opcionalmente pela de lim\u00f3n. Nun cunco mest\u00faranse azucre, fari\u00f1a e xema de ovo, incorporando despois o leite morno para mesturar ben e cocer a pouco lume (lume maino). Obtense as\u00ed unha masa mesta que se disp\u00f3n nunha fonte untada con manteiga (que obviamente debe estar fundida), cun espesor de 1 a 2\u00a0cm, e se deixa arrefriar para despois cortala en porci\u00f3ns alongadas, cadradas, rectangulares ou romboidais. Reb\u00f3zanse estas en fari\u00f1a e ovo batido e fr\u00edtense, servindo empoadas con azucre e canela. Poden facerse con outro sabor, como \u00e9 o chocolate, engadindo unha ou d\u00faas culleradas de cacao en po \u00e1 mestura da fari\u00f1a."}
{"id": "292339", "revid": "18868", "url": "https://gl.wikipedia.org/wiki?curid=292339", "title": "Leite fritido", "text": ""}
{"id": "292341", "revid": "1987", "url": "https://gl.wikipedia.org/wiki?curid=292341", "title": "Igrexa de Santiago Ap\u00f3stolo de Alcazar\u00e9n", "text": "A igrexa de Santiago Ap\u00f3stolo \u00e9 un templo cat\u00f3lico situado na localidade de Alcazar\u00e9n (provincia de Valladolid). Est\u00e1 situada na Praza Maior, e foi reaberta tras m\u00e1is dunha d\u00e9cada cerrada \u00f3 p\u00fablico o 12 de maio de 2013. Foi declarada Ben de Interese Cultural.\nCaracter\u00edsticas.\nTen orixe no s\u00e9culo XIV, de estilo rom\u00e1nico-mud\u00e9xar, e foi profundamente transformada nos s\u00e9culos XVII e XVIII. A s\u00faa \u00e1bsida presenta no exterior tres arcadas apuntadas de ladrillo con ali\u00f1aci\u00f3n vertical.\nValor art\u00edstico.\nA igrexa \u00e9 de tres naves de case a mesma altura, entre piares e arcos de medio punto. A central c\u00f3brese con b\u00f3vedas de can\u00f3n con lunetos e aresta, as laterais tam\u00e9n con b\u00f3vedas de aresta. A sacrist\u00eda e a nave do evanxeo c\u00f3brense con xeseiras barrocas. A torre de ladrillo e formig\u00f3n, sit\u00faase xunto \u00e1 cabeceira, no lado da Ep\u00edstola. O seu campanario ad\u00f3rnase con bolas e remata en chapitel. A portada principal \u00e1brese no lado do Evanxeo, a outra \u00e9 mais sinxela e de arco de medio punto, sit\u00faase no lado da ep\u00edstola.\nO retablo maior est\u00e1 dedicado a Santiago Ap\u00f3stolo, representado na fornela central como \"Santiago Matamoros\" na batalla de Clavijo (s. IX en Astorga, Ramiro I de Oviedo contra Abderram\u00e1n II). Nas antigas pinturas g\u00f3ticas \u00f3 fresco recentemente atopadas tam\u00e9n aparece esta representaci\u00f3n. No coro hai un \u00f3rgano rococ\u00f3 de madeira en branco do s. XVIII.\nNo Presbiterio resaltan catro sepulturas das varias que existen. Por orde dende o lado do Evanxeo \u00f3 da Ep\u00edstola, na primeira l\u00e1pida funeraria lese a seguinte inscrici\u00f3n: \"Esta sepultura \u00e9 de Francisco G\u00f3mez notario e da s\u00faa muller Ana Sanz e dos seus herdeiros, vendeuse esta igrexa con licenza do ordinario ano de 1605\". A segunda l\u00e1pida leva gravada esta outra: \"Dotou esta sepultura Mar\u00eda de Aldevela muller que foi de Juan de Villanueba en cincocentos marabed\u00eds de renda cada ano. 1600\". O texto da terceira di: \"Esta lauda \u00e9 de Luis do Barrio e da s\u00faa muller Mar\u00eda Garc\u00eda e dos seus fillos. Ano 1591\". A \u00faltima dec\u00f3rase con inscrici\u00f3n e escudo her\u00e1ldico: \"Esta sepultura douna a igrexa a Juan Pastor e a s\u00faa muller Catalina de Niebas con licenza que deron o retablo do Crucifixo. Ano 1600\"."}
{"id": "292342", "revid": "23204", "url": "https://gl.wikipedia.org/wiki?curid=292342", "title": "Igrexa de San Marti\u00f1o de Aldeamayor de San Mart\u00edn", "text": "A Igrexa de San Marti\u00f1o de Tours \u00e9 un templo cat\u00f3lico que se atopa na localidade de Aldeamayor de San Mart\u00edn (provincia de Valladolid). Est\u00e1 declarada Ben de Interese Cultural.\nCaracter\u00edsticas.\nNa s\u00faa construci\u00f3n dist\u00ednguense varias etapas e distintos estilos arquitect\u00f3nicos. A finais do s\u00e9culo XV constru\u00edronse a cabeceira e a capela contigua, de Santa Catalina, fundada en 1497 polo bacharel Juan Fern\u00e1ndez, cura do municipio e arcipreste de Fuentidue\u00f1a.\nA segunda etapa emprendeuse durante a segunda metade do s\u00e9culo XVI, pero as obras avanzaban lentamente, xa que a comezos do s\u00e9culo XVII a\u00ednda se estaban constru\u00edndo as naves, e en 1623 estaba por terminar o corpo da igrexa. Durante este per\u00edodo traballaron na s\u00faa construci\u00f3n varios mestres, document\u00e1ndose en 1598 varios pagos a Francisco del Bado; en 1610, o mestre canteiro Pedro de la Vega substit\u00fae a de los Corrales.\nNunha terceira etapa levouse a cabo a construci\u00f3n da torre, de boa canter\u00eda, levantada no \u00faltimo tramo da nave da Ep\u00edstola. Consta de dous corpos sobre z\u00f3colo, o inferior \u00e9 liso, e o superior perforado con arcos de medio punto nas frontes. Est\u00e1 rematada con antepeitos balaustrados e pin\u00e1culos. Nun dos seus peitor\u00eds est\u00e1 inscrito o ano 1566 como data de conclusi\u00f3n. Segundo a informaci\u00f3n dos libros de f\u00e1brica desta igrexa, a torre \u00e9 obra do canteiro Diego de Cubillas quen nomea como \"mestre da torre\". Cubillas morreu antes de recibir t\u00f3dolos pagos e foi o seu xenro e herdeiro, o canteiro Lope de Matienzo, quen se encargou de cobrar o total.\nXa no s\u00e9culo XVII, dentro do estilo purista postherreriano, traballou na obra Diego de Praves, encargado de examinar o proxecto, e dar trazas e condici\u00f3ns para a s\u00faa conclusi\u00f3n. M\u00e1is tarde, en 1636, terminou de constru\u00edr a portada, aberta con arco sinxelo, encadrado por pilastras e entallamento, sobre o que se colocou unha fornela que alberga unha imaxe de pedra de San Marti\u00f1o Bispo, labrada en 1736.\nA igrexa ten coro alto \u00f3s pes cun \u00f3rgano rococ\u00f3 de madeira sen pintar, do s\u00e9culo XVIII."}
{"id": "292343", "revid": "56817", "url": "https://gl.wikipedia.org/wiki?curid=292343", "title": "Gl\u00e1ndula card\u00edaca", "text": "As gl\u00e1ndulas card\u00edacas son gl\u00e1ndulas produtoras de moco que se encontran na mucosa g\u00e1strica na zona do cardia do est\u00f3mago humano e doutros animais, arredor da uni\u00f3n gastroesof\u00e1xica. A \u00e1rea que ocupan no seu humano \u00e9 moi pequena en comparaci\u00f3n con outros animais, xa que no porco, por exemplo, ocupan case un terzo do seu est\u00f3mago, mentres que no ser humano s\u00f3 ocupan unha \u00e1rea de entre 5 e 30\u00a0mm de largo desde o orificio do cardia. Son gl\u00e1ndulas tubulares xeralmente retortas e pouco profundas, que desembocan nas fosi\u00f1as g\u00e1stricas, que nesa zona son bastante planas. Est\u00e1n formada por c\u00e9lulas produtoras de moco protector, e pode haber algunha c\u00e9lula end\u00f3crina produtora de gastrina ou indiferenciada, mais non hai c\u00e9lulas produtoras de \u00e1cido clorh\u00eddrico ou de pepsin\u00f3xeno, como as das gl\u00e1ndulas f\u00fandicas do est\u00f3mago."}
{"id": "292345", "revid": "56817", "url": "https://gl.wikipedia.org/wiki?curid=292345", "title": "Gl\u00e1ndula pil\u00f3rica", "text": "As gl\u00e1ndulas pil\u00f3ricas son gl\u00e1ndulas produtoras de moco que se encontran na mucosa g\u00e1strica humana na zona do p\u00edloro do est\u00f3mago, nos 4 ou 5\u00a0cm finais do est\u00f3mago. As gl\u00e1ndulas pil\u00f3ricas desembocan nas fosi\u00f1as g\u00e1stricas, que na zona do p\u00edloro son as m\u00e1is profundas do est\u00f3mago. As gl\u00e1ndulas pil\u00f3ricas son tubulares retortas e ramificadas, m\u00e1is ramificadas e anchas que as gl\u00e1ndulas f\u00fandicas. A c\u00e9lula predominante da gl\u00e1ndula \u00e9 unha c\u00e9lula produtora de moco protector, e segundo alg\u00fans autores \u00e9 id\u00e9ntica \u00e1 c\u00e9lula mucosa do colo da gl\u00e1ndula f\u00fandica. M\u00e1is raramente pode haber c\u00e9lulas end\u00f3crinas produtoras de gastrina e algunhas c\u00e9lulas parietais produtoras de \u00e1cido (observadas na zona do esf\u00ednter pil\u00f3rico).\nO adenoma de gl\u00e1ndula pil\u00f3rica \u00e9 un raro neoplasma con caracter\u00edsticas distintas ao adenoma g\u00e1strico de tipo foveolar."}
{"id": "292350", "revid": "1131", "url": "https://gl.wikipedia.org/wiki?curid=292350", "title": "Ponte e calzada romana de Becilla de Valderaduey", "text": "A ponte e calzada romana de Becilla de Valderaduey \u00e9 un conxunto formado por unha calzada romana e unha ponte sobre o r\u00edo Valderaduey, no municipio de Becilla de Valderaduey (provincia de Valladolid). O conxunto foi declarado Ben de Interese Cultural o 31 de agosto de 1995.\nCaracter\u00edsticas.\nA ponte de orixe romana \u00e9 unha construci\u00f3n de pedra con tres arcadas de medio punto, maior o central e tres aliviadoiros para as crecidas cos seus tallamares, e polo que cruza a calzada romana que logo discorre a beira do r\u00edo Valderaduey. Por aqu\u00ed transcorreu a Canell\u00f3n Real Leon\u00e9s Occidental da Mesta."}
{"id": "292352", "revid": "89787", "url": "https://gl.wikipedia.org/wiki?curid=292352", "title": "Markus Persson", "text": "Markus Alexej \"Notch\" Persson, nado o 1 de xu\u00f1o de 1979, \u00e9 un dese\u00f1ador e programador de videoxogos sueco. Persson \u00e9 co\u00f1ecido por ser o dono de Mojang, a compa\u00f1\u00eda de videoxogos que fundou xunto con Carl Manneh e Jakob Porser a finais de 2010. En setembro de 2014 anunciou publicamente que abandonar\u00eda Mojang despois de que esta fose mercada por Microsoft. A s\u00faa principal motivaci\u00f3n para fundar Mojang foi \"Minecraft\", un xogo de tipo \"mundo aberto\" en primeira persoa que ga\u00f1ou popularidade e apoio dende que apareceu a s\u00faa demo en 2009. Dende o lanzamento de \"Minecraft\", Persson ga\u00f1ou unha significante notoriedade na industria do videoxogo, conseguindo varios premios e estableendo relaci\u00f3ns coas principais figuras deste mundo. Persson retivo a s\u00faa posici\u00f3n como principal dese\u00f1ador do \"Minecraft\" ata o lanzamento oficial do xogo en 2011, cando Jens Bergensten converteuse na principal autoridade creativa."}
{"id": "292353", "revid": "25871", "url": "https://gl.wikipedia.org/wiki?curid=292353", "title": "Tintagel - Tre war Venydh", "text": ""}
{"id": "292354", "revid": "89787", "url": "https://gl.wikipedia.org/wiki?curid=292354", "title": "Igrexa da Asunci\u00f3n de Benafarces", "text": "A Igrexa da Asunci\u00f3n de Benafarces \u00e9 un templo cat\u00f3lico que se atopa na localidade de Benafarces (provincia de Valladolid). Foi declarado Ben de Interese Cultural.\nCaracter\u00edsticas.\nA igrexa de Santa Mar\u00eda a Nova, igrexa parroquial dedicada \u00e1 Nosa Se\u00f1ora da Asunci\u00f3n, foi constru\u00edda en pedra no s\u00e9culo XVI. De arquitectura renacentista con elementos g\u00f3ticos, conta cunha \u00fanica e ancha nave cuberta cunha b\u00f3veda de can\u00f3n apuntado do s\u00e9culo XVIII apoiado en arcos faix\u00f3ns.\n\u00d3 costado do lado da ep\u00edstola at\u00f3pase na portada, gardada por un p\u00f3rtico con arco de medio punto e franqueada por columnas corintias que soportan un arco mixtil\u00edneo cunha fornela.\nA capela maior est\u00e1 cuberta por unha b\u00f3veda de cruceiro de terceletes. O retablo maior, obra barroca do s\u00e9culo XVIII, conta cun s\u00f3 corpo tetr\u00e1stilo e un \u00e1tico-casca apuntado. Destaca entre t\u00f3dalas imaxes a dunha Virxe co Neno.\nPese \u00e1 s\u00f3lida construci\u00f3n, a finais da d\u00e9cada de 1990 e debido \u00e1s fortes choivas cederon parte dos cimentos derrub\u00e1ndose a torre e parte dos muros, recubr\u00edndose a parede f\u00e1rtante por unha enorme vidreira."}
{"id": "292355", "revid": "25871", "url": "https://gl.wikipedia.org/wiki?curid=292355", "title": "Igrexa da Asunci\u00f3n de Castrillo de Duero", "text": "A igrexa de Nosa Se\u00f1ora da Asunci\u00f3n \u00e9 un templo de culto cat\u00f3lico que se atopa na parte m\u00e1is alta de Castrillo de Duero (Valladolid).\nDescrici\u00f3n.\nTr\u00e1tase dunha edificaci\u00f3n constru\u00edda na segunda metade do s\u00e9culo XII, a\u00ednda que soamente conserva deste per\u00edodo a cabeceira rom\u00e1nica, pertencendo o resto do templo \u00f3 barroco. Dita cabeceira, rectangular no exterior e semicircular no interior, conta con d\u00faas fiestras. As tres naves que compo\u00f1en o templo at\u00f3panse divididas por piares que soste\u00f1en arcos de medio punto.\nS\u00faa f\u00e1brica \u00e9 de pedra, pos\u00fae b\u00f3vedas de can\u00f3n e destaca o cruceiro con c\u00fapula e lanterna, proxectada \u00f3 exterior cun chapitel.\nO retablo maior, de estilo rococ\u00f3, foi realizado polo escultor Roque Mu\u00f1oz entre 1602 e 1605. Desmont\u00e1ndoo do seu lugar orixinal tras unha restauraci\u00f3n na que apareceron pinturas \u00f3 fresco no altar maior, albergando na s\u00faa fornela central unha imaxe da Asunci\u00f3n da Virxe de finais do s\u00e9culo XVIII."}
{"id": "292356", "revid": "56817", "url": "https://gl.wikipedia.org/wiki?curid=292356", "title": "Tenerife (hom\u00f3nimos)", "text": "O top\u00f3nimo Tenerife pode referirse a:"}
{"id": "292357", "revid": "1576", "url": "https://gl.wikipedia.org/wiki?curid=292357", "title": "Aeroporto de Tenerife", "text": ""}
{"id": "292370", "revid": "5863", "url": "https://gl.wikipedia.org/wiki?curid=292370", "title": "Jos\u00e9 Villa-Amil y Castro", "text": ""}
{"id": "292372", "revid": "98629", "url": "https://gl.wikipedia.org/wiki?curid=292372", "title": "Andrei Sheptytskyi", "text": "Andrei Sheptytskyi (en ), nado o 29 de xullo de 1865 en Prylbychi (ent\u00f3n parte do Reino de Galicia e Lodomeria, actual Ucra\u00edna) e finado o 1 de novembro de 1944 en Lviv, foi arcebispo de Lviv e metropolita de Galicia, e primado da Igrexa cat\u00f3lica bizantina ucra\u00edna entre 1900 e 1944.\nTraxectoria.\nRoman Mariia Aleksandr Sheptytskyi naceu o 29 de xullo de 1865 en Prylbychi, unha vila do distrito de Yavoriv, ent\u00f3n parte do Reino de Galicia e Lodomeria, no Imperio Austr\u00edaco. A s\u00faa familia era da nobreza cat\u00f3lica polaca, a\u00ednda que tam\u00e9n con ascendencia ortodoxa ucra\u00edna.\nSheptytskyi estudou Leis en Cracovia e Wroc\u0142aw, doutor\u00e1ndose en 1888, e posteriormente entrou nun mosteiro basiliano, tomando o nome mon\u00e1stico de Andrei. O 28 de agosto de 1892 foi ordenado sacerdote da Orde de San Basilio Magno, e continuou a estudar Teolox\u00eda cos xesu\u00edtas en Cracovia, doutor\u00e1ndose en 1894.\nO 19 de xu\u00f1o de 1899 foi nomeado bispo de Ivano-Frankivsk. Recibiu a consagraci\u00f3n episcopal o 17 de setembro de mans do arcebispo de Lviv Yulian Sas-Kuilovskyi, sendo os co-consagradores principais Kostiantyn Chekhovych, bispo de Przemy\u015bl, e Joseph Weber, bispo auxiliar de Lviv.\nO 31 de outubro de 1900 foi elixido para dirixir a Igrexa Cat\u00f3lica Bizantina Ucra\u00edna, sendo confirmado o 17 de decembro de 1900 como arcebispo de Lviv e metropolita de Galicia.\nDurante a primeira guerra mundial foi arrestado polos rusos por mor da s\u00faa nacionalidade austro-h\u00fangara, at\u00e9 que foi liberado en 1918 como consecuencia da revoluci\u00f3n sovi\u00e9tica.\nFinou en Lviv o 4 de novembro de 1944.\nO 16 de xullo de 2015 foi declarado venerable polo papa Francisco."}
{"id": "292373", "revid": "27155", "url": "https://gl.wikipedia.org/wiki?curid=292373", "title": "Proba do indol", "text": "A proba do indol \u00e9 unha proba bioqu\u00edmica utilizada en microbiolox\u00eda que se realiza con especies bacterianas para determinar a capacidade do microorganismo de converter o amino\u00e1cido tript\u00f3fano en indol. Esta conversi\u00f3n real\u00edzana un conxunto de encimas intracelulares, que se denominan triptofanase.\nBioqu\u00edmica.\nO indol x\u00e9rase por desaminaci\u00f3n redutiva do tript\u00f3fano por medio da mol\u00e9cula intermediaria \u00e1cido indolpir\u00favico. A trioptofanase cataliza a reacci\u00f3n de desaminaci\u00f3n, durante a cal se retira o grupo amino (-NH2) do tript\u00f3fano. Os produtos finais da reacci\u00f3n son indol, \u00e1cido pir\u00favico, amonio (NH4+) e enerx\u00eda. Requ\u00edrese como coencima o fosfato de piridoxal. \nRealizaci\u00f3n da proba.\nIgual que en moitas probas bioqu\u00edmicas realizadas en bacterias, os resultados da proba do indol quedan indicados por un cambio de cor despois de realizar a reacci\u00f3n engadindo un reactivo.\nOs cultivos bacterianos puros deben cultivarse nun caldo de peptona ou tript\u00f3fano est\u00e9ril durante 24\u201348 horas antes de realizar a proba. Despois da incubaci\u00f3n, eng\u00e1dense 5 pingas do reactivo de Kovac (formado por alcohol isoamil\u00edco, para-dimetilaminobenzaldehido, \u00e1cido clorh\u00eddrico concentrado) ao caldo de cultivo.\nUnha variante desta proba utiliza o reactivo de Ehrlich (que usa alcohol et\u00edlico en vez de alcohol isoam\u00edlico, e foi desenvolvido por Paul Ehrlich), e util\u00edzase cando se est\u00e1 a realizar a proba a bacterias anaerobias e non fermentadoras.\nO resultado positivo v\u00e9n indicado pola aparici\u00f3n dunha cor vermella ou vermella violeta na capa de alcohol superficial do caldo. Cando o resultado \u00e9 negativo a cor \u00e9 amarela. Tam\u00e9n poden darse resultados variables, nos que se produce unha cor laranxa. Isto d\u00e9bese \u00e1 presenza de escatol, tam\u00e9n chamado metil indol ou indol metilado, que \u00e9 outro posible produto da degradaci\u00f3n do tript\u00f3fano.\nBacterias indol positivas.\nEntre as bacterias que dan positivo na proba do indol est\u00e1n: \"Aeromonas hydrophila\", \"Aeromonas punctata\", \"Bacillus alvei\", \"Edwardsiella\" sp., \"Escherichia coli\", \"Flavobacterium\" sp., \"Haemophilus influenzae\", \"Klebsiella oxytoca\", \"Proteus\" sp. (pero non \"P. mirabilis\" e \"P. penneri\"), \"Plesiomonas shigelloides\", \"Pasteurella multocida\", \"Pasteurella pneumotropica\", \"Streptococcus faecalis\", e \"Vibrio\" sp.\nBacterias indol positivas.\nEntre as bacterias que dan negativo na proba do indol est\u00e1n: \"Actinobacillus\" spp., \"Aeromonas salmonicida\", \"Alcaligenes\" sp., a maior\u00eda dos \"Bacillus\" sp., \"Bordetella\" sp., \"Enterobacter\" sp., \"Lactobacillus\" spp., a maior\u00eda dos \"Haemophilus\" sp., a maior\u00eda das \"Klebsiella\" sp., \"Neisseria\" sp., \"Pasteurella haemolytica\", \"Pasteurella ureae\", \"Proteus mirabilis\", \"Proteus penneri\", \"Pseudomonas\" sp., \"Salmonella\" sp., \"Serratia\" sp., e \"Yersinia\" sp."}
{"id": "292384", "revid": "839", "url": "https://gl.wikipedia.org/wiki?curid=292384", "title": "Iv\u00e1n Aivazovsky", "text": ""}
{"id": "292405", "revid": "98629", "url": "https://gl.wikipedia.org/wiki?curid=292405", "title": "Pecoros", "text": "A dos pecoros (Pecora) \u00e9 unha infraorde de mam\u00edferos artiod\u00e1ctilos que comprende a maior\u00eda dos ruminantes. A maior\u00eda dos membros da infraorde te\u00f1en ap\u00e9ndices craniais proxectados desde o \u00f3so frontal; s\u00f3 dous x\u00e9neros existentes na actualidade carecen deles, \"Hydropotes\" e \"Moschus\".\nA\u00ednda que a maior\u00eda dos pecoros te\u00f1en ap\u00e9ndices craniais, s\u00f3 alg\u00fans destes ap\u00e9ndices son cualificados como \"cornos\", e moitos cient\u00edficos coinciden en que os ap\u00e9ndices non xurdiron dun antepasado com\u00fan, sen\u00f3n que evolucionaron independentemente.\nCaracter\u00edsticas diferenciais.\nOs \"Pecora\" comparten caracter\u00edsticas con outros artiod\u00e1ctilos, inclu\u00edndo un est\u00f3mago de catro cavidades e uns p\u00e9s parax\u00f3nicos, \u00e9 dicir, que os eixes de simetr\u00eda en cada extremidade pasan entre os dedos III e IV, o que significa que soportam o peso do corpo nestes dedo. Janis e Scott (1987) reco\u00f1ecen varios caracteres que distinguen aos \"Pecora\" dos membros do seu taxon irm\u00e1n, o dos \"Tragulina\": un astr\u00e1galo con caras paralelas, perda do trapecio e diferenzas en diversas partes do cranio, como na rexi\u00f3n petrosa do \u00f3so temporal.\nAp\u00e9ndices craniais.\nAs caracter\u00edsticas distintivas da maior\u00eda das familias dos pecoros son os ap\u00e9ndices craniais. Os pecoros modernos (coa excepci\u00f3n dos \"Moschidae\") te\u00f1en un dos catro tipos de ap\u00e9ndices craniais seguintes: cornos, cornos con hastas, osiconos e estoxos c\u00f3rneos caducos.\nCornos.\nOs cornos \"verdadeiros\" te\u00f1en un n\u00facleo de \u00f3so cuberto por unha envoltura permanente de queratina. Son r\u00edpicos dos b\u00f3vidos. Os cornos desenv\u00f3lvense sobre o peri\u00f3steo do \u00f3so frontal, e poden seren rectos ou curvos. As diferentes caracter\u00edsticas da perficie da va\u00ed\u00f1a de queratina (por exemplo, as cristas ou os xiros) crese que son causadas por diferentes taxas de crecemento ao redor do n\u00facleo do \u00f3so.\nHastas.\nAs hastas son estruturas \u00f3seas que caen e son substitu\u00eddas cada ano nos membros da familia dos c\u00e9rvidos. Medran cun crecemento permanente nunha estrutura do \u00f3so frontal denominada \"ped\u00edculo\". Estas cornamentas poden ser ramificadas, como no cervo (\"Cervus elaphus\") ou palmadas, como no alce (\"Alces alces\").\nOsiconos.\nOs osiconos son protuberancias permanentes de estrutura \u00f3sea que derivan de cartilaxea osificados que proceden do \u00f3so frontal ou dos parietais (fusionados) durante a vida do animal, e que est\u00e1n recubertos de pel e pelo. Pres\u00e9ntanos s\u00f3 os xir\u00e1fidos e alg\u00fans clados relacionados extintos, representados nos animais modernos s\u00f3 pola xirafa (\"Giraffa camelopardalis\") e os machos do ocapi (\"Okapia johnstoni\").\nEstoxos c\u00f3rneos caducos.\nEsre tipo de cornos son similares aos cornos \"verdadeiros\", con va\u00ed\u00f1s de queratina que cobren os n\u00edcleos \u00f3seos permanentes; por\u00e9n, estas fundas son caducas, e caen como as cornamentas dos cervos. Co\u00f1\u00e9cese moi pouco sobre o desenvolvemento destas estruturas, pero xeralmente suponse que evolucionaron independentemente. O \u00fanico animal que os presenta \u00e9 o ant\u00edlope americano (\"Antilocapra americana\").\nClasificaci\u00f3n.\nA infraorde foi definida polo cirtuxi\u00e1n e anatomista comparativo brit\u00e1nico, especializado en mam\u00edferos, William Henry Flower (1831-1899).\nO nome \"Pecora\" prov\u00e9n da palabra latina \"pecus, -oris\" que significa \"gando\".\nFamilias.\nUsualmente para determinar as relaci\u00f3ns entre as familias dos pecoros (as\u00ed como de todos os artiod\u00e1ctilos) bas\u00e9anse en estudos moleculares, xa que hai pouco consenso en estudos morfol\u00f3xicos.\nAs seguintes familias son reco\u00f1ecidas como v\u00e1lidas por diferentes grupos de cient\u00edficos.\nHistoria evolutiva.\nOs primeiros f\u00f3siles de ruminantes apareceron no eoceno medio. Estes animais eran pequenos, probabelmente omn\u00edvoros e que viv\u00edan nos bosques.\nOs artiod\u00e1ctilos con ap\u00e9ndices carniais m\u00e1is antigos datan do mioceno temper\u00e1n.\nA aparici\u00f3n dos pecoros durante o mioceno suxire que sufriron unha r\u00e1pida diversificaci\u00f3n talvez debida aos cambios clim\u00e1ticos da \u00e9poca."}
{"id": "292406", "revid": "10599", "url": "https://gl.wikipedia.org/wiki?curid=292406", "title": "Sublevaci\u00f3n de Xaca", "text": ""}
{"id": "292407", "revid": "22795", "url": "https://gl.wikipedia.org/wiki?curid=292407", "title": "Pecora", "text": ""}
{"id": "292410", "revid": "27155", "url": "https://gl.wikipedia.org/wiki?curid=292410", "title": "Indol", "text": "O indol \u00e9 un composto org\u00e1nico heteroc\u00edclico arom\u00e1tico. Ten unha estrutura bic\u00edclica, constitu\u00edda por un anel hexagonal de benceno fusionado cun anel pentagonal pirrol que cont\u00e9n nitr\u00f3xeno. O indol est\u00e1 amplamente distribu\u00eddo nos ambientes naturais, xa que poden producilo diversas bacterias. Como mol\u00e9cula de sinalizaci\u00f3n celular o indol regula varios aspectos a fisiolox\u00eda bacteriana, como a formaci\u00f3n de esporas, estabilidade dos pl\u00e1smidos, resistencia aos f\u00e1rmacos, formaci\u00f3n de biopel\u00edculas, e a virulencia. Un importante derivado do indol \u00e9 o amino\u00e1cido tript\u00f3fano, o cal \u00e9 o precursor do neurotransmisor serotonina.\nPropiedades xerais e distribuci\u00f3n.\nO indol \u00e9 s\u00f3lido a temperaturas moderadas. O indol poden producilo moitas bacterias como produto de degradaci\u00f3n do amino\u00e1cido tript\u00f3fano. Est\u00e1 presente de forma natural nas feces humanas e ten un intenso cheiro fecal. Por\u00e9n, a concentraci\u00f3ns moi baixas ten un aroma floral, e \u00e9 un constitu\u00ednte de moitos recendos de flores (como o das flores de laranxeira) e perfumes. Tam\u00e9n aparece no alcatr\u00e1n de hulla.\nCando funciona como substitu\u00ednte denom\u00ednase indolil (ou \u00e1s veces indol-).\nO indol pode sufrir substituci\u00f3n electrof\u00edlica, principalmente na posici\u00f3n 3. Os indois substitu\u00eddos son elementos estruturais (e para alg\u00fans compostos os precursores sint\u00e9ticos) dos alcaloides derivados do tript\u00f3fano triptaminas, como o neurotransmisor serotonina, e a melatonina. \nOutros compostos ind\u00f3licos son a hormona vexetal auxina (\u00e1cido indolil-3-ac\u00e9tico, IAA), triptofol, o f\u00e1rmaco antiinflamatorio indometacina, o betabloqueante pindolol, e o alucin\u00f3xeno natural dimetiltriptamina.\nO nome \"indol\" procede da fusi\u00f3n das palabras indigo\" e oleum\", xa que o indol illouse primeiramente tratando a tintura \u00edndigo con aceite (oleum). A terminaci\u00f3n ol non se refire, pois, aos alcohois.\nHistoria.\nA qu\u00edmica do indol empezou a desenvolverse co estudo da tintura \u00edndigo. O \u00edndigo pode converterse en isatina e despois en oxindol. M\u00e1is tarde, en 1866, Adolf von Baeyer reduciu o oxindol a indol utilizando po de cinc. En 1869, este investigador propuxo unha f\u00f3rmula para o indol (imaxe \u00e1 esquerda).\nCertos derivados do indol foron importantes tinturas para uso industrial ata o final do s\u00e9culo XIX. Na d\u00e9cada de 1930, intensificouse o interese polo indol cando se chegou a saber que o n\u00facleo do indol est\u00e1 presente en moitos alcaloides importantes, e no tript\u00f3fano e as auxinas, e esta segue sendo unha \u00e1rea de activa investigaci\u00f3n hoxe en d\u00eda.\nBios\u00edntese.\nO indol biosintet\u00edzase por medio do antranilato. Cond\u00e9nsase coa serina por medio da adici\u00f3n de Michael do indol ao PLP-aminoacrilato.\nO indol \u00e9 o principal constitu\u00ednte do alcatr\u00e1n de hulla, e a fracci\u00f3n de destilaci\u00f3n a 220\u2013260\u00a0\u00b0C \u00e9 a principal fonte industrial deste produto.\nRutas sint\u00e9ticas.\nO indol e os seus derivados poden tam\u00e9n sintetizarse por diversos m\u00e9todos.\nA principais rutas de s\u00edntese industrial do indol empezan a partir da anilina por medio dunha reacci\u00f3n en fase de vapor co etil\u00e9n glicol en presenza de catalizadores:\nEn xeral, as reacci\u00f3ns real\u00edzanse entre os 200 e os 500\u00a0\u00b0C. Os rendementos poden chegar ao 60%. Outros precursores do indol son a formiltoluidina, a 2-etilanilina, e o 2-(2-nitrofenil)etanol, todos os cales sofren ciclaci\u00f3ns. Desenvolv\u00e9ronse moitos outros m\u00e9todos aplicables.\nS\u00edntese do indol de Leimgruber-Batcho.\nA s\u00edntese de indol de Leimgruber-Batcho \u00e9 un m\u00e9todo eficiente de sintetizar indol e indois substitu\u00eddos. Divulgado orixinalmente nunha patente en 1976, este m\u00e9todo ten un alto rendemento e pode xerar indois substitu\u00eddos. Este m\u00e9todo \u00e9 especialmente popular na industria farmac\u00e9utica, na cal moitos f\u00e1rmacos est\u00e1n feitos de indois especificamente substitu\u00eddos.\nS\u00edntese de indol de Fischer.\nUn dos m\u00e9todos m\u00e1is antigos e m\u00e1is fiables para a s\u00edntese de indois substitu\u00eddos \u00e9 a s\u00edntese de indol de Fischer, desenvolvida en 1883 por Emil Fischer. A\u00ednda que a s\u00edntese do propio indol \u00e9 complicada utilizando o m\u00e9todo de Fischer, este util\u00edzase a mi\u00fado para xerar indois substitu\u00eddos nas posici\u00f3ns 2- e 3. Por\u00e9n, o indol pode tam\u00e9n sintetizarse polo m\u00e9todo de Fischer facendo reaccionar fenilhidrazina con \u00e1cido pir\u00favico seguindo coa descarboxilaci\u00f3n do \u00e1cido indol-2-carbox\u00edlico formado. Isto realizouse nunha s\u00edntese nun s\u00f3 recipiente utilizando irradiaci\u00f3n con microondas.\nReacci\u00f3ns qu\u00edmicas do indol.\nBasicidade.\nA diferenza da maior\u00eda das aminas, o indol non \u00e9 b\u00e1sico. A situaci\u00f3n dos enlaces \u00e9 completamente an\u00e1loga \u00e1 do pirrol. C\u00f3mpren \u00e1cidos moi fortes como o \u00e1cido clorh\u00eddrico para protonar o indol. A forma protonada ten unha pKa de \u22123,6. A sensibilidade de moitos compostos ind\u00f3licos (por exemplo, as triptaminas) en condici\u00f3ns \u00e1cidas d\u00e9bese a esta protonaci\u00f3n.\nSubstituci\u00f3n electrof\u00edlica.\nA posici\u00f3n m\u00e1is reactiva no indol para unha substituci\u00f3n arom\u00e1tica electrof\u00edlica \u00e9 C-3, a cal \u00e9 1013 veces m\u00e1is reactiva en certas reacci\u00f3ns que o benceno. Por exemplo, \u00e9 alquilado por unha serina fosforilada na bios\u00edntese do amino\u00e1cido tript\u00f3fano (ver figura m\u00e1is arriba). A reacci\u00f3n de formilaci\u00f3n de Vilsmeier-Haack do indol ten lugar a temperaturas moderadas exclusivamente en C-3. Como o anel pirr\u00f3lico \u00e9 a porci\u00f3n m\u00e1is reactiva do indol, a substituci\u00f3n electrof\u00edlica do anel carboc\u00edclico (benceno) pode ter lugar s\u00f3 despois de que son substitu\u00eddos N-1, C-2, e C-3.\nA gramina \u00e9 un \u00fatil intermediario sint\u00e9tico que se produce pola reacci\u00f3n de Mannich do indol con dimetilamina e formaldehido. \u00c9 o precursor do \u00e1cido indol-ac\u00e9tico e do tript\u00f3fano sint\u00e9tico.\nAcidez do N-H e complexos ani\u00f3n indol organomet\u00e1licos.\nO centro N-H ten un pKa de 21 en DMSO, polo que c\u00f3mpren bases moi fortes como o hidruro de sodio ou o butil litio e condici\u00f3ns libres de auga para completar a desprotonaci\u00f3n. Os derivados alcali metal resultantes poden reaccionar de d\u00faas maneiras. Os sales m\u00e1is i\u00f3nicos como os compostos de sodio ou potasio tenden a reaccionar con electr\u00f3filos no nitr\u00f3xeno-1, mentres que os compostos, m\u00e1is covalentes, de magnesio (\"reactivos de Grignard de indol\") e, especialmente, os complexos de cinc tenden a reaccionar no carbono-3 (ver figura de m\u00e1is abaixo). De xeito an\u00e1logo, solventes apr\u00f3ticos polares como a DMF e o DMSO tenden a favorecer o ataque sobre o nitr\u00f3xeno, mentres que os solventes non polares como o tolueno favorecen o ataque en C-3.\nAcidez do carbono e litiaci\u00f3n C-2.\nDespois do prot\u00f3n do N-H, o hidr\u00f3xeno en C-2 \u00e9 o seguinte prot\u00f3n m\u00e1is \u00e1cido do indol. A reacci\u00f3n de indois con N protexido co butil litio ou coa litio diisopropilamida causan a litiaci\u00f3n exclusivamente na posici\u00f3n C-2. Este forte nucle\u00f3filo pode despois utilizarse como tal con outros electr\u00f3filos.\nBergman e Venemalm desenvolveron unha t\u00e9cnica para litiar a posici\u00f3n 2 de indois non substitu\u00eddos.\nAlan Katritzky desenvolveu outra t\u00e9cnica para a litiaci\u00f3n na posici\u00f3n 2 de indois non substitu\u00eddos.\nOxidaci\u00f3n do indol.\nDebido \u00e1 natureza rica en electr\u00f3ns do indol, \u00e9 unha mol\u00e9cula facilmente oxidable. Oxidantes simples como a \"N\"-bromosuccinimida oxidan selectivamente o indol (1 na figura) a oxindol (4 e 5).\nCycloadici\u00f3ns do indol.\nS\u00f3 o enlace pi de C-2 e C-3 do indol pode experimentar reacci\u00f3ns de cicloadici\u00f3n. As variantes intramoleculares son a mi\u00fado de maior rendemento que as cicloadici\u00f3ns intermoleculares. Por exemplo, Padwa \"et al.\" desenvolveron esta reacci\u00f3n de Diels-Alder para formar intermediarios de estricnina avanzados. Neste caso, o 2-aminofurano \u00e9 o dieno, mentres que o indol \u00e9 o dien\u00f3filo. Os indois tam\u00e9n sofren cicloadici\u00f3ns intramoleculares [2+3] e [2+2].\nMalia os rendementos mediocres que se obte\u00f1en, as cicloadici\u00f3ns intermoleculares de derivados do indol est\u00e1n ben documentadas. Un exemplo \u00e9 a reacci\u00f3n de Pictet-Spengler entre derivados do tript\u00f3fano e aldehidos. A reacci\u00f3n de Pictet-Spengler de derivados do indol, como o tript\u00f3fano, orixina como produtos unha mestura de diastere\u00f3meros. A formaci\u00f3n de m\u00faltiples produtos reduce o rendemento qu\u00edmico do produto desexado.\nAplicaci\u00f3ns.\nO aceite esencial natural de xasm\u00edn, utilizado na industria do perfume, cont\u00e9n arredor dun 2,5% de indol. Como obter 1\u00a0kg de aceite natural require o procesamento de varios mill\u00f3ns de flores de xasm\u00edn e costa arredor de 10.000 d\u00f3lares, o indol (entre outras cousas) util\u00edzase na produci\u00f3n do aceite de xasm\u00edn sint\u00e9tico (que costa arredor de mil veces menos).\nProba do indol.\nPara a identificaci\u00f3n de bacterias unha das probas bioqu\u00edmicas que se utiliza \u00e9 a proba do indol. Consiste en ver se a bacteria ten ou non o encima triptofanase, que transforma o tript\u00f3fano en indol. A presenza de indol ponse de manifesto ao engadir un reactivo ao caldo de cultivo, que causa un cambio de cor."}
{"id": "292413", "revid": "27155", "url": "https://gl.wikipedia.org/wiki?curid=292413", "title": "Indolil", "text": ""}
{"id": "292414", "revid": "23204", "url": "https://gl.wikipedia.org/wiki?curid=292414", "title": "Mosteiro de Santa Mar\u00eda da Santa Espi\u00f1a", "text": "O mosteiro da Santa Espi\u00f1a \u00e9 un mosteiro cisterciense que se atopa no vale do r\u00edo Bajoz nos Montes Torozos. Sit\u00faase no municipio de Castromonte na provincia de Valladolid, comunidade aut\u00f3noma de Castela e Le\u00f3n, Espa\u00f1a.\nOs monxes cistercienses chegaron \u00f3 mosteiro no ano 1147, enviados dende Claraval por san Bernaldo de Claraval a petici\u00f3n da infanta-ra\u00ed\u00f1a Sancha Raim\u00fandez quen, o 20 de xaneiro de 1147, doou para a fundaci\u00f3n do mosteiro as s\u00faas herdades en San Pedro da Espi\u00f1a e en Santa Mar\u00eda de Aborridos. O seu irm\u00e1n, o rei Afonso VII, estando en Zamora, confirmou esta doaz\u00f3n dous anos despois, o 6 de abril de 1149.\nEn 1575 os mestres canteiros c\u00e1ntabros Juan de Nates e Juan Ribero de Rada dese\u00f1an as novas trazas do mosteiro mentres que Juan da Vega act\u00faa como fiador. Nates non termina a obra e lle encarga a s\u00faa finalizaci\u00f3n a Juan de Naveda.\nNa actualidade, o mosteiro pertence \u00e1 Xunta de Castela e Le\u00f3n, dedic\u00e1ndose \u00e1 formaci\u00f3n de capataces agrarios e outros profesionais do sector agr\u00edcola.\nHistoria.\nDurante a Idade Media estaba integrado no Meiri\u00f1ado do Infantazgo de Valladolid (en castel\u00e1n antigo citada como: \"Meryndat do Infantadgo de Ualladolid\") unha divisi\u00f3n administrativa da Coroa de Castela, cuxa descrici\u00f3n figura no libro Becerro das Behetr\u00edas de Castela, redactado polas Cortes de Valladolid de 1351, cando o estamento dos fidalgos solicitou \u00f3 rei Pedro I a desaparici\u00f3n das behetr\u00edas mediante a s\u00faa conversi\u00f3n en terras solarengas.\nNa historia da Espi\u00f1a se poden distinguir tres etapas diferenciadas:\nDescrici\u00f3n.\nExterior.\nRodeado dunha enorme muralla do s\u00e9culo XVI, o mosteiro ten a s\u00faa entrada por unha porta monumental con arco de medio punto.\nClaustros.\nOs seus claustros, situados o norte da igrexa, articulan as dependencias m\u00e1is importantes do mosteiro. Conta con dous claustros:\nSala capitular.\n\u00d3 igual que a sancrist\u00eda, se remonta \u00e1s orixes do mosteiro, non habendo sufrido grandes transformaci\u00f3ns dende ent\u00f3n. \u00c9 unha das mellor conservadas e m\u00e1is representativas dos mosteiros cistercienses espa\u00f1ois.\nSancrist\u00eda.\nSuponse que a parte mais antiga do mosteiro fixo de igrexa nos seus comezos. Se data a finais do s\u00e9culo XII e comezos do s\u00e9culo XIII, sendo edificada nun rom\u00e1nico tard\u00edo.\nIgrexa.\nEn ela nos atopamos con partes orixinais do s\u00e9xulo XIII, como as tres naves do fondo con estilo protog\u00f3tico. Tam\u00e9n conta con partes transformadas no s\u00e9culo XVI, como o transepto e o presbiterio, que son renacentistas, segundo o dese\u00f1o do arquitecto Gonzalo Sobremaza.\nFachada.\nSe engadiu no s\u00e9culo XVIII. Conta con d\u00faas esveltas torres xemelgas, constru\u00eddas segundo a li\u00f1a da Escola de Ventura Rodr\u00edguez.\nRetablo.\nO primitivo retablo foi substitu\u00eddo no s\u00e9culo XVI por outro de alabastro da escola de Inocencio Berruguete, que desaparecer\u00eda durante a invasi\u00f3n napole\u00f3nica, a\u00ednda que hai pezas documentalmente localizadas:\nO actual retablo, de estilo renacentista e en madeira policromada, procede do mosteiro de Santa Mar\u00eda de Retuerta, sendo realizado nos talleres de Diego Marquina, en Miranda de Ebro.\nXunto o retablo do altar maior, no lado do Evanxeo, se atopa na estatua orante que representa \u00e1 infanta-ra\u00ed\u00f1a Sancha Raim\u00fandez, fundadora do Mosteiro, realizada en alabastro, a\u00ednda que a infanta no recibiu sepultura al\u00ed, se non no Pante\u00f3n de Reis de Santo Isidoro de Le\u00f3n.\nCapela dos Vega.\nA capela extrema absidal dereita, de estilo g\u00f3tico flam\u00edxero de comezos do s\u00e9culo XV, foi constru\u00edda como capela funeraria para o enterramento da familia dos Condes de Grajal de Campos.\nCapela das Reliquias.\nEngadido do s\u00e9culo XVII para recoller as variadas reliquias do Mosteiro, hoxe s\u00f3 garda a reliquia da Santa Espina, unha das espi\u00f1as que Xesucristo portou na s\u00faa coroa, que foi tra\u00edda por dona Sancha segundo a afirmaci\u00f3n do Tumbo.\nCapela de San Rafael.\nAntigamente chamada capela do Abade, hoxe garda os restos do promotor da restauraci\u00f3n, Rafael Cavestany, e de Enriqueta, a s\u00faa muller. Conta cunha imaxe barroca de San Rafael, unha predela do s\u00e9culo XV da escola de Pedro Berruguete, un sagrario en madeira policromada do s\u00e9culo XVI e unha imaxe en alabastro da escola Napolitana do mesmo s\u00e9culo. Conta cun curioso arco esviaje.\nUso actual.\nNas dependencias monacais at\u00f3pase a Escola de Capacitaci\u00f3n Agraria, unha das mais antigas de Espa\u00f1a. Neste centro p\u00fablico de ensinanza, que depende da Xunta de Castela e Le\u00f3n, os alumnos cursan ciclos de grao medio e programas de garant\u00eda social. Outras instalaci\u00f3ns como o aprisco, os invernadoiros, a vacariza... complementan a formaci\u00f3n que se imparte neste centro.\nPara os amantes da natureza, o mosteiro acolle unha exposici\u00f3n permanente de bolboretas, insectos e distintos artr\u00f3podos dos cinco continentes. Localizada nunha sala do claustro da hospedar\u00eda, esta exposici\u00f3n componse de 3000 exemplares que forman parte dunha colecci\u00f3n total de m\u00e1is de 10\u00a0000 exemplares."}
{"id": "292415", "revid": "5863", "url": "https://gl.wikipedia.org/wiki?curid=292415", "title": "Igrexa de Santa Mar\u00eda do Castelo de Castronu\u00f1o", "text": "A Igrexa de Santa Mar\u00eda do Castelo \u00e9 un templo cat\u00f3lico situado na localidade de Castronu\u00f1o (provincia de Valladolid), declarado Ben de Interese Cultural. Est\u00e1 moi preto do encoro de Castronu\u00f1o."}
{"id": "292417", "revid": "865", "url": "https://gl.wikipedia.org/wiki?curid=292417", "title": "Paradise Lost (banda)", "text": ""}
{"id": "292421", "revid": "98629", "url": "https://gl.wikipedia.org/wiki?curid=292421", "title": "Igrexa de Santiago de Cigales", "text": "A Igrexa de Santiago \u00e9 un templo parroquial Cat\u00f3lico situado en Cigales, (Provincia de Valladolid, Espa\u00f1a), ten planta de sal\u00f3n con tres naves de igual altura, mais ancha a central, separadas por piares cil\u00edndricos sobre baseamentos octogonais, basas \u00e1ticas e capiteis toscanos, e cabeceira formada por tres \u00e1bsidas semicirculares.\nA igrexa de Santiago tam\u00e9n \u00e9 chamada popularmente como Catedral do Vi\u00f1o.\nHistoria.\nA igrexa de Santiago com\u00e9zase a constru\u00edr en 1535 sobre un templo anterior, de menor tama\u00f1o, de paredes e b\u00f3vedas de canteira, con estrutura de tres naves, torre con campanario e varias capelas.\nA construci\u00f3n do templo actual presenta unha formulaci\u00f3n unitaria a\u00ednda que responde a etapas perfectamente definidas: A primeira fase, 1535-1590, corresponde \u00e1 construci\u00f3n da cabeceira e primeiro tramo da nave e ventanais, a cuxo fronte estivo Juan de Sarabia baixo proxecto de Rodrigo Gil de Honta\u00f1on.\nA segunda fase, 1591-1637, na que se constr\u00faen o resto das naves, as b\u00f3vedas, a fachada de Santiago e a de San Xo\u00e1n e parte da torre norte. \u00d3 fronte da obra est\u00e1n Diego de Praves e o seu fillo Francisco. A terceira fase, 1768-1772, na que se fai o coro, as b\u00f3vedas do coro e o sotocoro, a portada de Poente e a torre sur.\nO exterior caracter\u00edzase pola s\u00faa monumentalidade. A fachada principal, en estilo herreriano, \u00e9 obra de Diego de Praves. Consta dun corpo central dividido en dous pisos mediante unha gran cornixa, o piso inferior, con arco de medio punto que acolle unha porta alintelada, rematada en cornixa a modo de dosel, e o superior, repetindo o mesmo esquema con fiestra alintelada. Rematando o conxunto, un front\u00f3n cunha cruz e bolas herrerianas sobre pedestais nos v\u00e9rtices.\nA ambos lados sit\u00faanse d\u00faas torres de catro corpos, o superior destinado \u00f3 campanario con dobres ocos de medio punto por cada lado e unha sinxela varanda de ferro, que rematan con c\u00fapula, lanterna, cupul\u00edn, cruz de forxa de ferro e viraventos.\nA portada sur, a de Santiago, foi constru\u00edda entre 1591 e 1606 baixo a direcci\u00f3n e planos de Diego de Praves. Tr\u00e1tase dunha portada composta de dous corpos separados por entallamento e rematados en front\u00f3n. O corpo inferior consta dun grande arco triunfal de medio punto que acolle unha porta alintelada, franqueada por pares de columnas con fornelas con imaxes de San Pedro e San Pablo nos intercolumnios. O corpo superior, repetindo o mesmo esquema, presenta un altorrelevo de Santiago Matamoros na fornela central. Remata o conxunto un front\u00f3n triangular con \u00f3culo no t\u00edmpano, encima das bolas herrerianas sobre o pedestal.\nInterior.\nRetablo Maior.\nRetablo de estilo Barroco e eucar\u00edstico, ano 1666, dividido en tres r\u00faas e dous corpos. Dourados e estufados obra de Xo\u00e1n das Portas en 1683. A r\u00faa central conten un altorrelevo de Santiago e nas r\u00faas laterais conte\u00f1en esculturas de San Pedro e San Pablo, obras do taller de Gregorio Fern\u00e1ndez.\nRetablo de Santa Mari\u00f1a.\nRetablo de estilo rococ\u00f3, ano 1758, a fornela central con imaxe barroca de Santa Mari\u00f1a, ano 1757, e \u00f3s lados, imaxe de San Pedro Regalado, S. XVIII. e San Andr\u00e9s, ano 1817.\nCapela de San Xo\u00e1n.\nCapela obra de Francisco de Bierna constru\u00edda en 1614 con b\u00f3veda de aresta adornada con rameados espi\u00f1osos. Conta cun retablo renacentista do \u00faltimo terzo do s\u00e9culo XVI, dedicado \u00e1 Nosa Se\u00f1ora das Dolores.\nO retablo principal, de 1758, \u00e9 de estilo rococ\u00f3 con est\u00edpites, dedicado a San Xo\u00e1n Bautista."}
{"id": "292424", "revid": "23204", "url": "https://gl.wikipedia.org/wiki?curid=292424", "title": "Gobernadores civ\u00eds de Pontevedra", "text": "Esta \u00e9 unha lista incompleta dos gobernadores civ\u00eds de Pontevedra, tomando como punto de arranque a reforma territorial implementada por Javier de Burgos no Real Decreto do 30 de novembro de 1833. O posto de Gobernador civil inicialmente recibiu os nome de Subdelegado de Fomento, Xefe Superior Pol\u00edtico e mesmo Gobernador Civil durante os primeiros anos, ata que quedou fixado en 1847 co \u00fanico nome de Gobernador Civil.\nGoberno Provisional.\nPer\u00edodo que se estende entre o 19 de setembro de 1868 e o 2 de xaneiro de 1871.\nReinado de Amadeu I.\nPer\u00edodo que se estende entre o 2 de xaneiro de 1871 e o 11 de febreiro de 1873.\nPrimeira Rep\u00fablica.\nPer\u00edodo que se estende entre o 11 de febreiro de 1873 e o 29 de decembro de 1874.\nSegunda Rep\u00fablica.\nPer\u00edodo que se estende entre o 14 de abril de 1931 e o 20 de xullo de 1936.\nFranquismo.\nPer\u00edodo que se estende entre o 20 de xullo de 1936 e o 15 de xu\u00f1o de 1977.\nDemocracia.\nPer\u00edodo que se estende entre o 15 de xu\u00f1o de 1977 e o 30 de maio de 1997, data na que desaparecen os Gobernos civ\u00eds para transformarse en subdelegaci\u00f3ns do Goberno."}
{"id": "292425", "revid": "1888", "url": "https://gl.wikipedia.org/wiki?curid=292425", "title": "Isidro Liarte Laus\u00edn", "text": "Isidro Liarte Laus\u00edn, nado en Ar\u00e1ndiga (Provincia de Zaragoza) en 1892 e finado en Oviedo o 26 de decembro de 1936, foi un pol\u00edtico espa\u00f1ol.\nTraxectoria.\nMembro de Alianza Republicana. Na Segunda Rep\u00fablica foi nomeado gobernador civil de Almer\u00eda o 12 de xu\u00f1o de 1932, permanecendo no cargo at\u00e9 novembro, cando foi nomeado gobernador de Xa\u00e9n o 6 de novembro, permanecendo no cargo at\u00e9 o 19 de febreiro de 1933 cando foi nomeado gobernador de Toledo at\u00e9 o 13 de setembro en que foi nomeado gobernador de Valladolid. Despois foi gobernador de Pontevedra o 13 de outubro de 1933, permanecendo no cargo at\u00e9 o 12 de decembro dese ano. Afiliado a Izquierda Republicana, foi nomeado gobernador de Baleares o 22 de febreiro de 1936 permanecendo no cargo at\u00e9 o 5 de xullo, cando foi nomeado gobernador de Asturias. Foi asasinado o 26 de decembro de 1936."}
{"id": "292426", "revid": "1131", "url": "https://gl.wikipedia.org/wiki?curid=292426", "title": "V\u00edctor Becerra Herr\u00e1iz", "text": "V\u00edctor Manuel Becerra Herr\u00e1iz, finado en Madrid o 13 de maio de 1981, foi un avogado e pol\u00edtico galego.\nTraxectoria.\nFillo de Manuel Becerra Fern\u00e1ndez. Avogado. Foi nomeado gobernador civil de Pontevedra o 20 de decembro de 1933, permanecendo no cargo at\u00e9 o 28 de maio de 1934. O 21 de decembro de 1935 foi nomeado gobernador civil de C\u00e1ceres, permanecendo no cargo at\u00e9 o 4 de febreiro de 1936. Nas elecci\u00f3ns de febreiro de 1936 participou na candidatura de Centro pola provincia da Coru\u00f1a que encabezaba Manuel Iglesias Corral."}
{"id": "292427", "revid": "1888", "url": "https://gl.wikipedia.org/wiki?curid=292427", "title": "V\u00edctor Manuel Becerra Herr\u00e1iz", "text": ""}
{"id": "292429", "revid": "865", "url": "https://gl.wikipedia.org/wiki?curid=292429", "title": "Bush (grupo musical)", "text": "Bush \u00e9 unha banda inglesa de rock alternativo formada en Londres en 1992 pouco despois de que o guitarrista e vocalista Gavin Rossdale e o guitarrista Nigel Pulsford se co\u00f1ecesen. Ao pouco tempo recrutaron ao baixista Dave Parsons, posteriormente ao bater\u00eda Robin Goodridge, e comezaron a compo\u00f1er. Dave Parsons uniuse a Bush pouco despois de deixar Transvision Vamp. Bater\u00edas como Sacha Gervasi, Amir e Spencer Cobrin ocup\u00e1ronse das baquetas antes de que Robin Goodridge quedase como membro permanente completando a formaci\u00f3n.\nO grupo atopouse co \u00e9xito tras a edici\u00f3n do seu \u00e1lbum de estrea \"Sixteen Stone\" en 1994, que foi certificado 6 veces platino pola RIAA. Bush ser\u00eda unha das bandas de rock m\u00e1is exitosas comercialmente dos 90, vendendo m\u00e1is de 10 mill\u00f3ns de discos nos Estados Unidos. A pesar do seu \u00e9xito nos Estados Unidos, a banda foi menos co\u00f1ecida no seu propio pa\u00eds e conseguiu s\u00f3 un \u00e9xito marxinal al\u00ed. Bush tivo numerosos sinxelos no \"top ten\" das listas da \"Billboard\", e un n\u00famero 1 con \"Razorblade Suitcase\" en 1996. O grupo separouse en 2002, pero reuniuse en 2010 e comezou a traballar nun novo \u00e1lbum, \"The Sea of Memories\", que foi editado en setembro de 2011.\nO grupo elixiu o nome \"Bush\" porque viv\u00edan na \u00e1rea londiniense de Shepherd's Bush.\nNo Canad\u00e1 chegou a ser co\u00f1ecida como Bushx, xa que a banda dos 70 Bush, liderada por Domenic Troiano, posu\u00eda os dereitos do nome nese pa\u00eds. En abril de 1997, anunciouse que Troiano aceptara permitirlles usar o nome de Bush no Canad\u00e1 sen o x, a cambio dunha doaz\u00f3n de 20.000 d\u00f3lares tanto \u00e1 Starlight Children's Foundation como \u00e1 Canadian Music Therapy Trust Fund."}
{"id": "292430", "revid": "98629", "url": "https://gl.wikipedia.org/wiki?curid=292430", "title": "Def Leppard", "text": "Def Leppard \u00e9 unha banda inglesa de hard rock formada no ano 1977 en Sheffieldcomo parte do movemento New Wave of British Heavy Metal. Dende 1992 o grupo est\u00e1 composto por Rick Savage (baixo e coros), Joe Elliott (voz), Rick Allen (bater\u00eda e coros), Phil Collen (guitarra e coros) e Vivian Campbell (guitarra e coros).\nTraxectoria.\nA s\u00faa etapa m\u00e1is exitosa comercialmente foi durante a d\u00e9cada dos 80. O seu \u00e1lbum de 1981 \"High 'n' Dry\" foi producido por Robert John \"Mutt\" Lange, que axudounos a definir o seu estilo, destacando del o tema \"Bringin' On the Heartbreak\" que foi un dos primeiros v\u00eddeos de metal emitidos na MTV en 1982. O seguinte \u00e1lbum de estudio, \"Pyromania\", editado en 1983 e que conti\u00f1a como sinxelo principal o tema \"Photograph\", converteu a Def Leppard nun nome familiar. En 2003 o disco foi colocado no porto 384 na lista da \"Rolling Stone\" dos \"500 mellores \u00e1lbums de todos os tempos\".\nO cuarto \u00e1lbum de Def Leppard, \"Hysteria\", publicado en 1987, chegou ao primeiro posto das listas estadounidenses e brit\u00e1nicas. Cara o ano 2009 fora platino 12 veces nos Estados Unidos, e vendera uns 20 mill\u00f3ns de copias en todo o mundo. Do disco sac\u00e1ronse sete sinxelos, entre eles o n\u00famero 1 na lista \"Billboard Hot 100\" \"Love Bites\", xunto con \"Pour Some Sugar on Me\", \"Hysteria\", \"Armageddon It\", \"Animal\", \"Rocket\" e \"Women\".\nO seu seguinte traballo de estudio, \"Adrenalize\" (o primeiro tras a morte do guitarrista Steve Clark), acadou o n\u00famero 1 da lista estadounidense \"Billboard 200\" e da lista brit\u00e1nica de \u00e1lbums en 1992. Este disco cont\u00e9n varios \u00e9xitos como \"Let's Get Rocked\" e \"Have You Ever Needed Someone So Bad\". O seu \u00e1lbum de 1993 \"Retro Active\" cont\u00e9n o \"hit\" ac\u00fastico \"Two Steps Behind\", e no seu \u00e1lbum de grandes \u00e9xitos \"Vault\", puclicado en 1995, aparece o novo tema \"When Love &amp; Hate Collide\".\nComo uns dos artistas musicais con m\u00e1is vendas en todo o mundo, Def Leppard leva despachados m\u00e1is de 100 mill\u00f3ns de \u00e1lbums en todo o globo, e ten dous discos certificados diamante pola RIAA, \"Pyromania\" e \"Hysteria\". \u00c9 un dos \u00fanicos cinco grupos de rock con dous \u00e1lbums de estudio con m\u00e1is de 10 mill\u00f3ns de vendas nos Estados Unidos. A banda foi olocada no posto 31 da lista de VH1 dos \"100 mellores artistas de hard rock\" e est\u00e1n no n\u00famero 70 da lista dos \"100 mellores artistas de todos os tempos\"."}
{"id": "292435", "revid": "1131", "url": "https://gl.wikipedia.org/wiki?curid=292435", "title": "Ram\u00f3n S\u00e1nchez-Pizju\u00e1n", "text": "Ram\u00f3n S\u00e1nchez-Pizju\u00e1n Mu\u00f1oz, nado en Sevilla o 21 de decembro de 1900 e finado na mesma cidade o 28 de outubro de 1956, foi un avogado andaluz, co\u00f1ecido por ser o presidente do Sevilla F\u00fatbol Club durante 17 anos, en 2 etapas distintas: 1932-1942 e 1948-1956.\nChegou ao Sevilla FC en 1918 como porteiro, pero non tivo moito \u00e9xito como futbolista. Con 23 anos entrou a formar parte da directiva presidida por Manuel Blasco Garz\u00f3n no posto de secretario, cargo que mantivo co seguinte presidente, Juan Dom\u00ednguez Osborne. En 1932 asumiu a presidencia do equipo, nun mandato que durar\u00eda unha d\u00e9cada. En 1942 dimitiu ao ser nomeado vicepresidente da Federaci\u00f3n Espa\u00f1ola de F\u00fatbol e trasladar polo tanto a s\u00faa residencia a Madrid, pero retomou a presidencia en 1948.\nDurante o seu mandato, o Sevilla FC conseguiu tres Copas de Espa\u00f1a (1935, 1939 e 1948).\nProxectou a construci\u00f3n dun novo estadio para o Sevilla FC nuns terreos que comprou en 1937 a\u00ednda que morreu antes do inicio das obras. O estadio, que comezou a constru\u00edrse pouco despois da s\u00faa morte, foi bautizado co seu nome: Estadio Ram\u00f3n S\u00e1nchez Pizju\u00e1n."}
{"id": "292436", "revid": "89787", "url": "https://gl.wikipedia.org/wiki?curid=292436", "title": "Dead Rising", "text": " \u00e9 un videoxogo de acci\u00f3n e supervivencia en mundo aberto que foi lanzado no 2006. Foi desenvolvido e distribu\u00eddo por Capcom, e producido por Keiji Inafune. Foi lanzado o 8 de agosto de 2006 exclusivamente para a consola Xbox 360.\nA historia de \"Dead Rising\" c\u00e9ntrase na personaxe de Frank West, un fotoxornalista que queda atrapado no centro comercial da vila ficticia de Willamette, Colorado, infestado de zombis. Frank debe defenderse a si mesmo dos ataques dos zombis, recatar outros superviventes, facer fronte a psic\u00f3patas, e seguir vivo mentres trata de descubrir a verdade oculta do incidente. O xogador controla a Frank na s\u00faa exploraci\u00f3n do centro comercial, empregando calquera obxecto como unha arma. O xogador pode completar as misi\u00f3ns principais e misi\u00f3ns opcionais para obter Puntos de Prestixio (\"Prestige Points\") e ga\u00f1ar habilidades especiais."}
{"id": "292439", "revid": "3912", "url": "https://gl.wikipedia.org/wiki?curid=292439", "title": "S\u00e9culo -XI", "text": "s\u00e9culo XII adC &lt; s\u00e9culo XI adC &gt; s\u00e9culo X adC\nO s\u00e9culo XI antes de nosa era comezou o 1 de xaneiro do ano 1100 a. C. e terminou o 31 de decembro de 1001 a. C.\nO s\u00e9culo XI a.C. en Europa forma parte do per\u00edodo da Idade de Ferro onde contin\u00faan os cambios postos en marcha no s\u00e9culo anterior, de modo que as antigas civilizaci\u00f3ns da Idade de Bronce ceden o control a novos pobos.\nAcontecementos.\nGalicia.\nO pobo celta dos Saefes invaden Galicia, someter\u00e1 os Oestrimnios, pero este influir\u00e1 no primeiro sobre todo no eido da relixi\u00f3n, da organizaci\u00f3n pol\u00edtica e das relaci\u00f3ns mar\u00edtimas con Breta\u00f1a e Inglaterra."}
{"id": "292440", "revid": "10599", "url": "https://gl.wikipedia.org/wiki?curid=292440", "title": "Ram\u00f3n S\u00e1nchez Pizju\u00e1n", "text": ""}
{"id": "292441", "revid": "98629", "url": "https://gl.wikipedia.org/wiki?curid=292441", "title": "William Henry Flower", "text": "Sir William Henry Flower, nado o 30 de novembro de 1831 en Stratford-upon-Avon (condado de Warwickshire, Inglaterra), e finado o 1 de xullo de 1899 en South Kensington (Londres), foi un cirurxi\u00e1n e zo\u00f3logo brit\u00e1nico, especializado en anatom\u00eda comparada.\nDestacou como unha autoridade en mam\u00edferos, especialmente sobre o enc\u00e9falo dos primates.\nSubministrou soporte a Thomas Henry Huxley nunha controversia sobre o enc\u00e9falo humano con Richard Owen, a que sucedeu como director do Museo de Historia Natural de Londres.\nTraxectoria.\nEstudou medicina no \"University College\" de Londres onde, despois de mostrar un gran talento en fisiolox\u00eda e en anatom\u00eda comparada, obtivo o t\u00edtulo de doutor en medicina en 1851. Logo uniuse ao corpo m\u00e9dico do ex\u00e9rcito, sendo enviado a Crimea como axudante de cirurx\u00eda, obtendo unha medalla polos seus servizoa.\nAo seu regreso \u00e1 Gran Breta\u00f1a foi membro do equipo de cirurx\u00eda do hospital do Middlesex en Londres. En 1861 sucede a John Thomas Quekett (1815-1861) no posto de conservador do \"Hunterian Museum\" no \"Royal College of Surgeons of England\". En 1870 obtivo a cadeira no Hunterian e, en 1884, \u00e1 morte de Sir Richard Owen (1804-1892), sucedeuno na direcci\u00f3n do Museo de Historia Natural de South Kensington. Tam\u00e9n sucedeu en 1894 a Albert Charles Lewis G\u00fcnther (1830-1914) como conservador de zoolox\u00eda, funci\u00f3n que desempe\u00f1ou at\u00e9 1898.\nFlower interesouse particularmente na antropolox\u00eda estrutural e realizou un conxunto completo de medidas de m\u00e1is de 1.300 cranios humanos. Interesouse igualmente na anatom\u00eda comparada dos mam\u00edferos (sobre todo des marsupiais, das baleas e dos primates). Foi o primeiro en demostrar que os l\u00e9mures eran primates.\nFlower foi as\u00ed mesmo o autor de importantes traballos sobre museolox\u00eda e afirmou que cumpr\u00eda distinguir as colecci\u00f3ns destinadas \u00e1 instruci\u00f3n do gran p\u00fablico das utilizadas polos especialistas. Fustrigou o antigo modo de mostrar ao p\u00fablico longas series de esp\u00e9cimes que non difer\u00edan m\u00e1is que por un detalle \u00ednfimo da s\u00faa anatom\u00eda. Puxo en pr\u00e1ctica as s\u00faas ideas nos museos que tivo ao seu cargo e o \u00e9xito que tivo contribu\u00edu moito \u00e1 difusi\u00f3n das s\u00faas teor\u00edas e \u00e1 renovaci\u00f3n das p\u00e1cticas museol\u00f3xicas.\nFoi membro da Royal Society en 1864."}
{"id": "292442", "revid": "5863", "url": "https://gl.wikipedia.org/wiki?curid=292442", "title": "Mart\u00ednez Garrido", "text": ""}
{"id": "292443", "revid": "89787", "url": "https://gl.wikipedia.org/wiki?curid=292443", "title": "Ivo Mozart", "text": "Ivo Mozart, (S\u00e3o Paulo, 10 de xaneiro) \u00e9 un cantor e compositor de Pop brasileiro. Foi co\u00f1ecido pola canci\u00f3n \"Vagalumes\" xunto coa banda Pollo, a cal se converteu na banda sonora da telenovela Sangue Bom. Ivo Mozart tivo outras canci\u00f3ns de \u00e9xito como \"Mocinho do Cinema\" e \"Anjos de Pant\u00e3o\". Na actualidade lanzou 2 \u00e1lbums, \"Ivo Mozart\" no 2011 lanzado de forma independente e \"Ivo Mozart\" no 2013 lanzado polo selo Radar Records."}
{"id": "292448", "revid": "6939", "url": "https://gl.wikipedia.org/wiki?curid=292448", "title": "Ano sid\u00e9reo", "text": ""}
{"id": "292449", "revid": "98629", "url": "https://gl.wikipedia.org/wiki?curid=292449", "title": "Antilocapra americana", "text": "O ant\u00edlope americano (\"Antilocapra americana\"), chamado \"pronghorn\" en ingl\u00e9s e \"berrendo\" polos castel\u00e1n falantes americanos, \u00e9 unha especie de mam\u00edfero artiod\u00e1ctilo, a \u00fanica actual da familia dos antiloc\u00e1pridos e do x\u00e9nero Antilocapra.\nA\u00ednda que hoxe e o \u00fanico representante da familia, esta contaba at\u00e9 principios do plistoceno con numerosas especies. Co paso do tempo, todas se extinguiron por diversas causas, deixando ao ant\u00edlope americano actual como \u00fanico vestixio da s\u00faa presenza.\nDescrici\u00f3n.\nPese a que se lles chama ant\u00edlopes americanos non son verdadeiros ant\u00edlopes. Presenta un marcado dimorfismo sexual, sendo os machos maiores, cun peso de 45 a 60\u00a0kg, mentres que as femias pesan entre os 35 e os 45\u00a0kg.\nDifire do resto dos ruminantes de cornos ocos por ter estoxos c\u00f3rneos caducos. Ambos sexos pos\u00faen cornos curvos e dirixidos cara a atr\u00e1s que mudan cada ano, como os cervos, pero nunca se desprenden da base \u00f3sea que hai baixo a superficie c\u00f3rnea.\nEstes cornos son m\u00e1is grandes (de 12,5 a 45\u00a0cm) e est\u00e1n ramificados nos machos, mentres que nas femias son curtos (de 2,5 a 15\u00a0cm) e sen ramificaci\u00f3ns. Tanto as femias como os machos presentan unha coroa de pelo na base dos cornos e unha crina de cor negra.\nA lonxitude da cabeza e tronco \u00e9 de 1,30 a 1,50 m, a altura na cruz de 70 a 80\u00a0cm, a cola mide uns 10\u00a0cm, e as orellas uns 15\u00a0cm.\nA forma do corpo recorda aos ant\u00edlopes xa que, ao igual que eles, te\u00f1en o lombo a maior altura que os ombros, e as s\u00faas extremidades son delgadas e longas.\nA pelaxe \u00e9 de cor leonada ou pedr\u00e9s (de d\u00faas cores) no lombo (de onde prov\u00e9n o seu nome en castel\u00e1n \"berrendo\"), a\u00ednda que en inverno escur\u00e9cese lixeiramente. A cor acl\u00e1rase nas partes inferiores do corpo at\u00e9 volverse branca na cara, garganta, ventre, patas e gl\u00fateos. Un elemento caracter\u00edstico desta especie \u00e9 a presenza dunha gran mancha branca ao redor da rexi\u00f3n caudal, que est\u00e1 presente en machos, femias e cr\u00edas; a pelaxe nesta zona encr\u00e9spase cando o animal nota alg\u00fan perigo, o que serve de advertencia a outros membros do grupo. Na parte do pescozo sobresaen d\u00faas bandas brancas localizadas unha \u00e1 altura da gorxa e outra debaixo dela. Hai bandas de pelo escuro no nariz, na fronte, nas meixelas, nas partes posteriores do pescozo e da cola. As patas te\u00f1en catro dedos, a\u00ednda que cami\u00f1an sobre dous.\nDistribuci\u00f3n e h\u00e1bitat.\nO ant\u00edlope americano \u00e9 propio de Am\u00e9rica do Norte, encontr\u00e1ndose desde o sur do Canad\u00e1, a trav\u00e9s do oeste dos Estados Unidos, at\u00e9 o norte de M\u00e9xico (Baixa California, Sonora, Chihuahua e Hidalgo).\nO h\u00e1bitat caracter\u00edstico destes animais son os espazos abertos, como chairas herb\u00e1ceas e semidesertos.\nHistoria natural.\nAlim\u00e9ntanse durante gran parte do d\u00eda de herbas, arbustos, musgos e, en ocasi\u00f3ns, incluso de cactos. \nM\u00f3vense en grandes grupos, \u00e1 veces en mandas de centos de animais, especialmente no ver\u00e1n. Os integrantes destas mandas son sempre femias coas s\u00faas cr\u00edas e machos novos. Os machos adultos e os vellos adoitan seren solitarios ou viviren en pequenos grupos, a\u00ednda que \u00e1s veces poden formar tam\u00e9n raba\u00f1os formados unicamente por individuos machos. En outono os machos en idade reprodutora compiten entre si trucando testa con testa co fin de ga\u00f1ar o dereito a reproducirse. \nAo contrario que en moitos outros ungulados, os machos non abandonan as mandas de femias tras a \u00e9poca de celo, sen\u00f3n que permanecen unidos a elas durante todo o inverno seguinte.\nTras 230 d\u00edas de xestaci\u00f3n, as femias paren unha cr\u00eda (se \u00e9 o seu primeiro parto) ou d\u00faas no mes de xu\u00f1o. Estas cr\u00edas son de cor gris e pesan de 2 a 4\u00a0kg. Poucas semanas despois van adquirindo a tonalidade dos adultos.\nInmediatamente despois do parto, as femias separan \u00e1s s\u00faas cr\u00edas e esc\u00f3ndenas entre o mato, a\u00ednda que se mante\u00f1en vixiantes nas zonas pr\u00f3ximas e acoden regularmente para amamentalas.\nDepredadores e estado de conservaci\u00f3n.\nActualmente os ant\u00edlopes americanos non contan con aut\u00e9nticos depredadores. Por\u00e9n, son os mam\u00edferos m\u00e1is r\u00e1pidos de Am\u00e9rica do Norte, podendo correr a 65\u00a0km/h durante varios quil\u00f3metros, saltando de 3 at\u00e9 case 6 m. A s\u00faa velocidade m\u00e1xima rexistrada \u00e9 de 98\u00a0km/h.\nDebido a iso, \u00e9 raro que morran presas doutros animais. Os lobos, coiotes, linces vermellos (\"Lynx rufus\"), pumas e aguias reais poden matar cr\u00edas de poucos d\u00edas, pero incluso isto non \u00e9 algo com\u00fan, pois os pequenos ant\u00edlopes poden pasar horas agochados entre a vexetaci\u00f3n e sen realizar ning\u00fan movemento que poida delatalos. \u00c1s poucas semanas de nacer deixan de esconderse e seguen \u00e1 s\u00faa nai, sendo xa m\u00e1is r\u00e1pidos que os seus potenciais cazadores.\nA pos\u00edbel causa da velocidade do ant\u00edlope americano \u00e9 que at\u00e9 hai \u00e1 penas 20 milenios si ti\u00f1a un depredador do que preocuparse. Nas prader\u00edas americanas habitaban daquela felinos similares ao guepardo de Asia e \u00c1frica, pertencentes ao x\u00e9nero extinto \"Miracinonyx\", que probabelmente alcanzaban velocidades similares a este (105\u00a0km/h en treitos curtos). A velocidade e a resistencia \u00e1 carreira desenvolv\u00e9ronse co fin de escapar deles e, cando os guepardos americanos se extinguiron a finais da \u00faltima glaciaci\u00f3n, os ant\u00edlopes simplemente seguiron sendo igual de veloces que at\u00e9 ent\u00f3n.\nDebido a esta ausencia de depredadores, os ant\u00edlopes americanos multiplic\u00e1ronse sen problemas durante o holoceno, e \u00e1 chegada dos primeiros europeos formaban mandas de mill\u00f3ns de exemplares nas chairas do Canad\u00e1, os Estados Unidos e M\u00e9xico. Isto cambiou coa chamada \"conquista do Oeste\". Ao igual que os bisontes, os ant\u00edlopes americanos foron obxecto dunha brutal matanza a mans dos colonos durante todo o s\u00e9culo XIX, morrendo miles cada ano.\nA principios dos anos 1800 hab\u00eda probabelmente da orde de m\u00e1is de 35 mill\u00f3ns de animais. En 1924 cr\u00edase que a especie estaba cerca da extinci\u00f3n, con s\u00f3 uns 20.000 exemplares. Antes de que a especie diminu\u00edra m\u00e1is dit\u00e1ronse leis para protexela a ela e m\u00e1is ao seu h\u00e1bitat, polo que o seu n\u00famero aumentou en dez veces entre 1924 e 1964. \nA finais do s\u00e9culo XX o n\u00famero de esp\u00e9cimes estim\u00e1base nuns 700.000. A especie xeralmente estaba declinando en M\u00e9xico, a\u00ednda que era m\u00e1is est\u00e1bel no resto da s\u00faa \u00e1rea de distribuci\u00f3n; por\u00e9n, o seu n\u00famero variaba dependendo da severidade das secas e dos invernos. Estim\u00e1base que exist\u00edan menos de 300 individuos de \"berrendo sonorense\" nos Estados Unidos e de 200 a 500 individuos en Sonora, M\u00e9xico.\nNa actualidade a poboaci\u00f3n do ant\u00edlope americano alcanza case os 3 mill\u00f3ns de animais, sendo especialmente abundantes nas zonas protexidas de Wyoming e Colorado. Nalgunhas zonas a caza volveu ser permitida co fin de controlar o exceso de poboaci\u00f3n.\nA UICN cualifica a situaci\u00f3n da especie como \"LC\" (pouco preocupante).\nSubespecies.\nReco\u00f1\u00e9cense as seguintes subespecies:\nFiloxenia.\nCladograma dos \"Certartiodactyla\" existentes segundo Spaulding \"et al\". 2009."}
{"id": "292450", "revid": "22795", "url": "https://gl.wikipedia.org/wiki?curid=292450", "title": "Ant\u00edlope americano", "text": ""}
{"id": "292451", "revid": "22795", "url": "https://gl.wikipedia.org/wiki?curid=292451", "title": "Antiloc\u00e1pridos", "text": ""}
{"id": "292452", "revid": "22795", "url": "https://gl.wikipedia.org/wiki?curid=292452", "title": "Antilocapra", "text": ""}
{"id": "292455", "revid": "22795", "url": "https://gl.wikipedia.org/wiki?curid=292455", "title": "Antilocapridae", "text": ""}
{"id": "292457", "revid": "6567883", "url": "https://gl.wikipedia.org/wiki?curid=292457", "title": "Croissant", "text": "Un croissant (pronunciado \"cruas\u00e1n\") \u00e9 un bolo orixinario de Austria, elaborado con masa fermentada ou de follado enrolada en forma de media l\u00faa. A verba \"croissant\" \u00e9 francesa e significa \"crecente\". O pan est\u00e1 feito de fari\u00f1a, azucre, sal, leite, fermento, manteiga e ovo para pincelar.\nEtimolox\u00eda.\nO termo galego croissant \u00e9 un galicismo, v\u00e9n pois do franc\u00e9s \"croissant\", AFI: [k\u0281wa's\u0251\u0303], \u201ccrecente\u201d, aludindo \u00e1 fase da l\u00faa).\nHistoria.\nA s\u00faa orixe atrib\u00faese aos panadeiros de Viena, onde era co\u00f1ecido polo nome de \"Kipferl\" desde o s\u00e9culo XIII, fac\u00e9ndose de tama\u00f1os variados. . Segundo a tradici\u00f3n, en 1683 (Batalla de Viena), mentres os panadeiros traballaban \u00e1 noite, estes ouviron o balbordo que o inimigo otom\u00e1n fac\u00eda ao cavar un t\u00fanel, e ao dar a alarma sobre o que estaba a acontecer, conseguiron impedir o \u00e9xito do ataque. O formato en crecente ser\u00eda alusivo \u00e1 bandeira do Imperio Otom\u00e1n. Os franceses a\u00ednda hoxe chaman a este tipo de pan amanteigado \"viennoiserie\u2019\u2019.\nAlgunhas pescudas atrib\u00faen a s\u00faa invenci\u00f3n ao comerciante vien\u00e9s de orixe polaca Franz Georg Kolchitsky que viv\u00eda en Constantinopla, onde co\u00f1eceu o caf\u00e9 en 1475. Despois da batalla, os turcos abandonaron unhas 500 sacas do produto, que Franz apa\u00f1ou e aproveitou para abrir un \"caf\u00e9\", e onde comezou a servir a bebida. Para acompa\u00f1ar o caf\u00e9, inventou ese pan en forma de \"crecente\".\nMar\u00eda Antonieta, orixinaria de Viena, introduciu e popularizou o \"croissant\" en Francia, a partir de 1770, onde hoxe \u00e9 un alimento tradicional do almorzo matinal cunha boa cunca de caf\u00e9 con leite. Os nutricionistas recomendan moderaci\u00f3n no seu consumo pois cont\u00e9n a metade do seu peso en graxa.\nCaracter\u00edsticas.\nO segredo do croissant est\u00e1 na masa, que debe ser semifollada. A masa semifollada pos\u00fae menos graxas, menos dobras e leva fermento biol\u00f3xico. As dobras son respons\u00e1beis da separaci\u00f3n da masa e das camadas de graxa que proporcionan a \"follaxe\" do croissant.\nUn bo croissant debe ter un bo aspecto, como unha l\u00faa en cuarto crecente, cunha crosta crocante e unha bela cor dourada. As puntas deven estar separadas do medio, e o miolo debe ser claro, aerado, e mostrar a consistencia certa.\nOs defectos m\u00e1is com\u00fans son ser engraxado, polo uso de manteiga de menor calidade; masa con sabor moi doce por utilizar moito azucre para mascarar ingredientes mediocres; cor sen uniformidade, por defecto do forno."}
{"id": "292458", "revid": "23204", "url": "https://gl.wikipedia.org/wiki?curid=292458", "title": "Gobernadores civ\u00eds de Lugo", "text": "Esta \u00e9 unha lista incompleta dos gobernadores civ\u00eds de Lugo, tomando como punto de arranque a reforma territorial implementada por Javier de Burgos no Real Decreto do 30 de novembro de 1833. O posto de Gobernador civil inicialmente recibiu os nome de Subdelegado de Fomento, Xefe Superior Pol\u00edtico e mesmo Gobernador Civil durante os primeiros anos, ata que quedou fixado en 1847 co \u00fanico nome de Gobernador Civil.\nGoberno Provisional.\nPer\u00edodo que se estende entre o 19 de setembro de 1868 e o 2 de xaneiro de 1871.\nReinado de Amadeu I.\nPer\u00edodo que se estende entre o 2 de xaneiro de 1871 e o 11 de febreiro de 1873.\nPrimeira Rep\u00fablica.\nPer\u00edodo que se estende entre o 11 de febreiro de 1873 e o 29 de decembro de 1874.\nSegunda Rep\u00fablica.\nPer\u00edodo que se estende entre o 14 de abril de 1931 e o 20 de xullo de 1936.\nFranquismo.\nPer\u00edodo que se estende entre o 20 de xullo de 1936 e o 15 de xu\u00f1o de 1977.\nDemocracia.\nPer\u00edodo que se estende entre o 15 de xu\u00f1o de 1977 e o 30 de maio de 1997, data na que desaparecen os Gobernos civ\u00eds para transformarse en subdelegaci\u00f3ns do Goberno."}
{"id": "292459", "revid": "109216", "url": "https://gl.wikipedia.org/wiki?curid=292459", "title": "M\u00f3squidos", "text": "A dos m\u00f3squidos (\"Moschidae\") \u00e9 unha familia de mam\u00edferos artiod\u00e1ctilos ruminantes co\u00f1ecidos vulgarmente como cervos almiscreiros.\nA familia est\u00e1 conformada por un s\u00f3 x\u00e9nero, Moschus, que \u00e1 s\u00faa vez integra a sete especies.\nCaracter\u00edsticas.\nOs m\u00f3squidos son parentes primitivos dos c\u00e9rvidos (\"Cervidae\"), dos que se diferencian por careceren de hastas e por posu\u00edren, os machos, unha gl\u00e1ndula caudal que segrega almiscre.\nEsta substancia odor\u00edfera, segregada no per\u00edodo de celo, acum\u00falase nunha bolsa situada no abdome.\nCada macho de m\u00e1is de tres anos produce uns 30 g de almiscre.\nOs dentes cairos superiores dos machos son moi grandes e curvados, e est\u00e1n dirixidos cara a abaixo e cara ao exterior da boca.\nH\u00e1bitat e distribuci\u00f3n.\nOs cervos almiscreiros, todos asi\u00e1ticos vivem principalmente en h\u00e1bitats boscosos e matogueiras alpinas nas monta\u00f1as do sur de Asia. Antigamente distribu\u00edanse pola India, Paquist\u00e1n, T\u00edbet, Siberia, Mongolia e a China.\nPero na actualidade estes animais enc\u00f3ntranse tan s\u00f3 en Siberia, no Himalaia e no T\u00edbet.\nClasificaci\u00f3n.\nA familia foi descrita en 1821 polo naturalista brit\u00e1nico John Edward Gray (1800-1865).\nEst\u00e1 integrada por varias especies, todas do x\u00e9nero Moschus. A taxonom\u00eda \u00e1 vari\u00e1bel segundo os autores.\nEspecies.\nA maior\u00eda dos autores reco\u00f1ecen as seguintes sete especies:\nAo bordo da extinci\u00f3n.\nOs cervos almiscreiros est\u00e1n ameazados de extinci\u00f3n porque os machos foron cazados (e a\u00ednda son hixe) para beneficiar o almiscre, substancia que se usa en perfumar\u00eda e, ademais, moi empregado na medicina tradicional chinesa."}
{"id": "292460", "revid": "22795", "url": "https://gl.wikipedia.org/wiki?curid=292460", "title": "Moschidae", "text": ""}
{"id": "292461", "revid": "22795", "url": "https://gl.wikipedia.org/wiki?curid=292461", "title": "Moschus", "text": ""}
{"id": "292462", "revid": "22795", "url": "https://gl.wikipedia.org/wiki?curid=292462", "title": "Cervos almiscreiros", "text": ""}
{"id": "292464", "revid": "54334", "url": "https://gl.wikipedia.org/wiki?curid=292464", "title": "Eduardo Andicoberry", "text": "Eduardo Andicoberry Ruiz, nado en Erandio (Biscaia) en 1888 e finado en Tetu\u00e1n o 5 de xaneiro de 1948, foi un xornalista, escritor e pol\u00edtico espa\u00f1ol.\nTraxectoria.\nCriado e educado entre Sevilla e C\u00e1diz, onde o seu pai xestionaba unha compa\u00f1\u00eda comercial dedicada \u00e1 exportaci\u00f3n, principalmente de vi\u00f1os de Xerez. Pertenceu \u00e1 Juventud do Partido Republicano Radical en C\u00e1diz e foi redactor de \"El Radical Gaditano\" en 1908. Traballou en \"Espa\u00f1a Nueva\", \"El Radical\" de Madrid, \"El Mundo\", \"Semanario El Momento\" e dende 1919 foi redactor de \"El Imparcial\" at\u00e9 a s\u00faa desaparici\u00f3n definitiva en 1933 (do que foi o seu \u00faltimo director).\nCoa proclamaci\u00f3n da Segunda Rep\u00fablica foi candidato do Partido Radical pola provincia de Xa\u00e9n nas elecci\u00f3ns a deputados de 1931, non resultando elixido. En 1932 foi nomeado secretario do Comit\u00e9 Nacional do Partido Radical. Logo do triunfo da coalici\u00f3n antimarxista, na que estaba integrado o PRR nas elecci\u00f3ns de decembro de 1933, foi nomeado gobernador civil de Lugo o 20 de decembro de 1933, permanecendo no cargo at\u00e9 o 28 de xu\u00f1o de 1934, cando foi cesado por diferenzas co seu partido. Abandonou a pol\u00edtica, o xornalismo e a literatura. En 1936 traballaba como operario nunha f\u00e1brica de gasosas.\nCoa sublevaci\u00f3n do 18 de xullo de 1936 foi detido en Madrid e posto a disposici\u00f3n dos Tribunales Populares de Urgencia por presunta desafecci\u00f3n \u00e1 Rep\u00fablica. Pasou un tempo na prisi\u00f3n de Porlier e foi finalmente posto en liberdade grazas \u00e1s testemu\u00f1as exculpatorias de significados dirixentes republicanos. No franquismo foi xefe de redacci\u00f3n na Xefatura de prensa do Protectorado Espa\u00f1ol de Marrocos."}
{"id": "292466", "revid": "1888", "url": "https://gl.wikipedia.org/wiki?curid=292466", "title": "Eduardo Andicoberry Ruiz", "text": ""}
{"id": "292467", "revid": "109216", "url": "https://gl.wikipedia.org/wiki?curid=292467", "title": "RDGLDGRN", "text": "RDGLDGRN (pronunciado Red Gold Green) \u00e9 un grupo de m\u00fasica estadounidense orixinario de Reston, Virxinia (un suburbio de Washington, D.C.) que se formou no 2011. A banda gravou o seu primeiro \u00e1lbum con Sound City Studios no 2012, coa colaboraci\u00f3n do produtor Kevin Augunas e enxe\u00f1eiro Clif Norrell. Te\u00f1en traballado con m\u00fasicos notables como Dave Grohl ou Pharrell Williams. RDGLDGRN estreou o seu \u00e1lbum do mesmo nome en setembro de 2013."}
{"id": "292468", "revid": "22570", "url": "https://gl.wikipedia.org/wiki?curid=292468", "title": "Torta de queixo", "text": "Unha torta de queixo (cheescake en ingl\u00e9s) \u00e9 un doce elaborado principalmente con queixo fresco ou cremoso que, dependendo do seu proceso de elaboraci\u00f3n, admite diversos ingredientes. A\u00ednda que de orixe estadounidense, hoxe son moi com\u00fans coma sobremesas nos fogares e restaurantes galegos.\nCaracter\u00edsticas.\nBasicamente \u00e9 unha torta que se toma coma sobremesa de textura lixeira e feita con queixo fresco, leite, azucre, ovos e fari\u00f1a. Todos estes ingredientes mest\u00faranse, col\u00f3canse sobre unha base de galleta mo\u00edda e se enforna durante, aproximadamente, 45 minutos para a cocer. Poden tam\u00e9n engadirse alg\u00fans saborizantes (vainilla ou chocolate) e bagas. Tam\u00e9n existen receitas frescas que no se meten no forno, consistentes en facer unha crema abrancazada co queixo, o azucre e xelatina que se deita na base de galleta e se mete no fr\u00edo, cubr\u00edndose despois cunha tona de marmelada de froitos do bosque (amorodos, amoras, arandos, framboesas...).\nExisten diferentes derivados co sabor da torta, coma iogur\u20acs, xeados, brownies e galletas.\nHistoria.\nUnha antiga forma da torta de queixo poder\u00eda ter sido un prato moi popular na Antiga Grecia, incluso antes da adopci\u00f3n romana do prato coa conquista de Grecia. A menci\u00f3n escrita m\u00e1is temper\u00e1 tunha torta de queixo \u00e9 a dun m\u00e9dico grego Aegimus, que escribiu un libro sobre a arte de facer queixo (\u03c0\u03bb\u03b1\u03ba\u03bf\u03c5\u03bd\u03c4\u03bf\u03c0\u03bf\u03b9\u03b9\u03ba\u03cc\u03bd \u03c3\u03cd\u03b3\u03b3\u03c1\u03b1\u03bc\u03bc\u03b1\u2014\"plakountopoiikon suggramma\").Cat\u00f3n o Vello, no seu manual \"De Agri Cultura\" (tam\u00e9n chamado de \"De Re Rustica\") incl\u00fae receitas de tres tortas para usos relixiosos:\" libum\", \"savillum\" e \"placenta\". Das tres, \"placenta\" \u00e9 m\u00e1is semellante \u00e1 maior\u00eda das tortas de queixo modernas, cunha codia que se prepara e se coce por separado. C\u00f3mpre sinalar que malia que estas primeiras formas recibiron o nome de \"tortas de queixo\", difer\u00edan moito en sabor e consistencia da contempor\u00e1nea.\nA torta de queixo deuse a co\u00f1ecer a trav\u00e9s do tempo, xa que formaron parte do men\u00fa que degustaron (pastel proteico a base de queixo); dos atletas que participaron nos primeiros xogos ol\u00edmpicos da historia, que tiveron lugar no ano 776 antes de Cristo. A exquisita torta espallouse a trav\u00e9s de Europa despois de que os romanos conquistaron Grecia.\nPor\u00e9n, a fabricaci\u00f3n de queixo rem\u00f3ntase at\u00e9 o 2000 a. C, os antrop\u00f3logos atoparon moldes de queixo que datan dese per\u00edodo. \nMentres o imperio avanzaba sobre os distintos pa\u00edses, os colonizadores ian descubrindo que a elaboraci\u00f3n do queixo era algo com\u00fan a todos os pobos, e incorporaban novas t\u00e9cnicas culinarias que aplicaban para recrear a torta de queixo enriquec\u00e9ndoa con diferentes combinaci\u00f3ns.\nIntegrado definitivamente o patrimonio gastron\u00f3mico europeo, esta sobremesa cruzou o atl\u00e1ntico co fluxo de inmigrantes que chegaron aos Estados Unidos na procura de mellores condici\u00f3ns de vida. En 1872 un queixeiro norteamericano ao intentar copiar o \"neufch\u00e2tel\", un queixo de orixe francesa, terminou creando un queixo cremoso que co tempo dar\u00eda lugar ao nacemento do famoso queixo philadelphia, co que se fabrica a torta."}
{"id": "292469", "revid": "18868", "url": "https://gl.wikipedia.org/wiki?curid=292469", "title": "Cheescake", "text": ""}
{"id": "292470", "revid": "22570", "url": "https://gl.wikipedia.org/wiki?curid=292470", "title": "Queixo fresco", "text": "O queixo fresco \u00e9 un queixo de pasta branda, cor branca e sabor suave,que ret\u00e9n gran parte do soro e que non se someteu a refinado nin maduraci\u00f3n.\nA fabricaci\u00f3n deste queixo \u00e9 moi sinxela. O callado \u00e9 esencialmente l\u00e1ctico e dura normalmente 24 horas, a\u00ednda que \u00e1s veces m\u00e1is. A desoradura, cando \u00e9 estimulada por ruptura da callada seguida de presi\u00f3n, non \u00e9 nunca excesiva e ademais os queixos frescos son sempre h\u00famidos (60-80% de auga), o que causa que sexan moi pouco conserv\u00e1beis e que o seu transporte en longas distancias sexa moi dif\u00edcil.\nNo consumo p\u00f3deselle engadir azucre, sal, allo, cebola etc. para tonificar o seu sabor amargo. Precisan da pasteurizaci\u00f3n do leite e da nata porque os xermes patoxenos fican intactos por mor da inexistencia de proceso madurativo.\nPodemos distinguir os queixos frescos segundo o seu xeito de desoradura: desoradura en moldes (queixs de p\u00e9, de r\u00e9xime), en sacos ou en teas (procedemento Berge); a pasta que se obt\u00e9n v\u00e9ndese a granel (callada magra ou graxa) e tam\u00e9n moldeada e con forma (Neusch\u00e2tel, Gournay, Suisse etc.)."}
{"id": "292471", "revid": "1131", "url": "https://gl.wikipedia.org/wiki?curid=292471", "title": "Pontif\u00edcia Universidade Cat\u00f3lica de Minas Gerais", "text": "Pontif\u00edcia Universidade Cat\u00f3lica de Minas Gerais (PUC-MG) \u00e9 unha instituci\u00f3n de ensino superior, privada e cat\u00f3lica brasileira situada en Belo Horizonte, capital do estado de Minas Gerais. Fundada en 1958 co nome de Universidade Cat\u00f3lica de Galicia e o mando de Don Juan Resende Costa, a PUC Minas \u00e9 a Universidade Cat\u00f3lica m\u00e1is extensa do mundo e unha das m\u00e1is reco\u00f1ecidas Instituci\u00f3ns de Ensino Superior brasileiras\nA universidade sit\u00faase en Belo Horizonte, Minas Gerais."}
{"id": "292472", "revid": "3361549", "url": "https://gl.wikipedia.org/wiki?curid=292472", "title": "PUC-MG", "text": ""}
{"id": "292473", "revid": "3361552", "url": "https://gl.wikipedia.org/wiki?curid=292473", "title": "PUC Minas", "text": ""}
{"id": "292475", "revid": "1131", "url": "https://gl.wikipedia.org/wiki?curid=292475", "title": "Fexdega", "text": "A Fundaci\u00f3n Feiras e Exposici\u00f3ns para o Desenvolvemento de Galicia (FEXDEGA) \u00e9 unha fundaci\u00f3n sen actividade actual que organizaba feiras de todo tipo no concello de Vilagarc\u00eda de Arousa. O recinto no que se desenvolv\u00edan ditas actividades est\u00e1 no lugar da Maroma, e a\u00ednda que a actividade de FEXDEGA \u00e9 practicamente nula por mor da crise econ\u00f3mica de 2008, o recinto segue a albergar eventos e os vilagarci\u00e1ns seguen a co\u00f1ecelo co nome da fundaci\u00f3n. Tal recinto conta con 40\u00a0000 metros cadrados, 11\u00a0000 deles cubertos.\nFundaci\u00f3n.\nA representaci\u00f3n no Padroado de FEXDEGA e o seu financiamento, corre a cargo da Xunta de Galicia (a trav\u00e9s da Conseller\u00eda de Econom\u00eda e Industria), o Concello de Vilagarc\u00eda, a C\u00e1mara de Comercio de Vilagarc\u00eda e Novacaixagalicia.\nHistoria.\nEn 1967 uns mozos ligados ao mundo agrario, tentaron facer en Vilagarc\u00eda de Arousa un lugar de encontro para agricultores onde decidir estratexias econ\u00f3micas, convert\u00e9ndose no primeiro sal\u00f3n de toda Galiza. No ano 1980 o Ministerio de Comercio reco\u00f1ece o seu car\u00e1cter de promotor do desenvolvemento de Galiza. En 1993 danse os primeiros pasos para a construci\u00f3n dun novo recinto que se inaugura no ano 2001. No ano 2008 chegou a organizar catorce eventos feriais. No ver\u00e1n de 2011 cesou a organizaci\u00f3n de actividades feirais, no medio dunha gran pol\u00e9mica local co despedimento dos traballadores do recinto e a acusaci\u00f3n destes ao \u00faltimo xerente de incompetencia e dilapidaci\u00f3n.\nFeiras organizadas.\nA feira m\u00e1is grande organizada por FEXDEGA era a Feira Multisectorial no mes de setembro. Outras importantes eran Acui e Galinfancia no Nadal. Albergou tam\u00e9n durante moitos anos o Festival do Norte, a\u00ednda que organizaci\u00f3n era externa.\nActividade.\nA actividade da fundaci\u00f3n en setembro de 2014 era practicamente inexistente, a pesar das promesas do alcalde de manter a actividade co persoal do concello. Non obstante, o recinto segue a alugarse para actividades moi variadas. En febreiro de 2014 converteuse en macrodiscoteca. En marzo albergou unha feira do autom\u00f3bil."}
{"id": "292477", "revid": "23204", "url": "https://gl.wikipedia.org/wiki?curid=292477", "title": "Brownie", "text": "Un brownie (literalmente \u2018marronci\u00f1o\u2019), \u00e9 unha porci\u00f3n cadrada ou rectangular de biscoito de chocolate, orixinario dos Estados Unidos, elaborado sen l\u00e9vedo e que pode levar froitos secos. Hoxe \u00e9 com\u00fan atopalo en restaurantes americanos en Galicia, tam\u00e9n elaborado de forma caseira.\nDescrici\u00f3n.\n\u00c9 un pastel de chocolate pequeno t\u00edpico da gastronom\u00eda dos Estados Unidos de Am\u00e9rica. Ch\u00e1mase as\u00ed pola s\u00faa cor marr\u00f3n escura, ou \"brown\" en ingl\u00e9s. Faise con cacao, unha pouca fari\u00f1a triga, ovos, azucre e moita manteiga. Mest\u00faranse todos os ingredientes e enf\u00f3rnase. \u00c1s veces c\u00f3brese con xarope mesto de chocolate e pode levar anaqui\u00f1os de noces, chocolate, butterscotch (unha especie de toffee crocante), manteiga de cacahuete. Crese que a primeira menci\u00f3n a un \"brownie\" \u00e9 en 1896, a\u00ednda que esta receita non conti\u00f1a chocolate, sen\u00f3n unha melaza.\nOrixe.\nHai tres mitos principais sobre a creaci\u00f3n do brownie. O primeiro, que un xefe de coci\u00f1a engadiu accidentalmente o chocolate derretido \u00e1 masa de galleta. O segundo, que un coci\u00f1eiro esqueceuse de engadir fari\u00f1a \u00e1 masa. E en terceiro lugar, a crenza m\u00e1is popular, que unha ama de casa non ti\u00f1a l\u00e9vedo e improvisou con este novo tratamento; disque estaba a enfornar para os h\u00f3spedes e decidiu servirlles estas tortas chatas.\nPresentaci\u00f3n e variedades.\nOs brownies adoitan servirse quentes cunha b\u00f3la xeado de vainilla, \u00e1s veces nata batida, especialmente coma sobremesa. Hai moitas receitas e variantes deste doce, inclu\u00edda, entre outras, a vegana."}
{"id": "292486", "revid": "32797", "url": "https://gl.wikipedia.org/wiki?curid=292486", "title": "Artemio Precioso", "text": "Artemio Precioso Garc\u00eda, nado en Hell\u00edn en 1891 e finado en Madrid en 1945, foi un escritor, editor e pol\u00edtico espa\u00f1ol.\nTraxectoria.\nCreou varios peri\u00f3dicos en Hell\u00edn, fundou a Editorial Atl\u00e1ntida e dirixiu catro publicaci\u00f3ns semanais. Dirixiu a colecci\u00f3n \"La Novela de Hoy\" (1922-1932), que editou 526 novelas curtas. Tam\u00e9n dirigi\u00f3 a revista de humor \"Muchas Gracias\", onde publicaron humoristas gr\u00e1ficos e historietistas. O seu imperio editorial fundiu a consecuencia do conflito que o enfrontou con Miguel Primo de Rivera ao publicar un relato de Ram\u00f3n Mar\u00eda del Valle-Incl\u00e1n no que satirizaba ao ditador. Este emprendeuna cos decadentistas espa\u00f1ois: Artemio Precioso, Antonio de Hoyos Vinent, \u00c1lvaro Retana e Ram\u00f3n Mar\u00eda del Valle-Incl\u00e1n. Os primeiros lograron fuxir a Par\u00eds, Valle-Incl\u00e1n non. Coa proclamaci\u00f3n da Segunda Rep\u00fablica afiliouse ao Partido Republicano Radical e foi nomeado gobernador civil de Toledo o 11 de febreiro de 1934, permanecendo no cargo at\u00e9 o 28 de xu\u00f1o que pasou a ser gobernador civil de Lugo, permanecendo no cargo at\u00e9 o 27 de novembro. Foi nomeado novamente gobernador civil de Lugo o 1 de xaneiro de 1936 e cesado o 26 de febreiro.\nObra.\nEscritor republicano, combativo e de pluma f\u00e1cil e certera, ide\u00f3logo volteriano, practicou un tipo de literatura de f\u00e1cil consumo, polo xeral er\u00f3tica e decadente. As s\u00faas novelas, case siempre superficiais, de reducida extensi\u00f3n, te\u00f1en pouco interese e fondura. Entre as novelas curtas que escribiu entre 1922 e 1936 est\u00e1n: \"Rosa de carne\", \"Vivir dos veces\", \"La virgen casada\", \"El doctor y su amiga\", \"El crimen del otro\", \"El hijo legal\", \"El juego de la vida\", \"Por qu\u00e9 enga\u00f1an ellas\", \"Pasi\u00f3n y muerte\", \"Cuando el amor nace\", \"El l\u00e9gamo de la tragedia\", \"El millonario pol\u00edgamo\", \"El triunfo de Carmela\", \"Jud\u00edas verdes\", \"Isabel Clara\", \"La doble pasi\u00f3n\", \"La muerte de un se\u00f1orito juerguista\", \"La que suiso ser libre\", \"La tragedia del gordo\", \"La verdadera mujer\", \"La vida est\u00e9ril (Tierra bald\u00eda)\", \"El crimen de un celoso\", \"Memorias de un m\u00e9dico\", \"\u00a1Lav\u00f3 su honra!\", \"Evas y manzanas\", \"Los nuevos ricos de la moral\" etc.\nTraduciu do franc\u00e9s obras de Emmanuel Bove, Maurice Constantin Weyer, Joseph Kessel e Andr\u00e9 Maurois, e do ingl\u00e9s o \"Volpone\" de Ben Jonson.\nVida persoal.\nFoi pai de Artemio Precioso Ugarte."}
{"id": "292487", "revid": "23204", "url": "https://gl.wikipedia.org/wiki?curid=292487", "title": "Xema (ovo)", "text": "A xema \u00e9 a porci\u00f3n central do ovo nos vertebrados ov\u00edparos. Nas aves \u00e9 de cor amarela. At\u00f3pase arrodeada pola clara de ovo e suspendida por un conxunto de cadenas proteicas denominado calaza. At\u00f3pase separada da clara pola membrana vitelina.\nAntes da fecundaci\u00f3n, a xema \u00e9 un \u00fanico \u00f3vulo, unha das poucas c\u00e9lulas que poden verse a simple vista. Est\u00e1 composta polo disco xerminal e o vitelo. O disco xerminal est\u00e1 constitu\u00eddo polo n\u00facleo celular antes de ser fecundado e \u00e9 onde comeza a se desenvolver o embri\u00f3n se se produciu a fecundaci\u00f3n. Orixinalmente at\u00f3pase moi reducido e en posici\u00f3n exc\u00e9ntrica.\nO vitelo \u00e9 unha reserva de nutrientes do citoplasma do \u00f3vulo orixinario. As xemas son unha fonte importante de vitaminas e sales minerais. A xema dun ovo de gali\u00f1a cont\u00e9n case toda a graxa e o colesterol dos ovos e m\u00e1is da metade das prote\u00ednas.\nSe as xemas fican intactas nun ovo fritido, forman o caracter\u00edstico aspecto (en ingl\u00e9s, \"sunny-side up\") deste prato. Cando se mesturan as xemas coas claras forman as tortillas e outras preparaci\u00f3ns culinarias.\nOs ovos de gali\u00f1a (\"Gallus domesticus\"), son os ovos m\u00e1is amplamente difundidos na gastronom\u00eda. O aceite de ovo \u00e9 un produto derivado da xema de ovo, composto principalmente por triglic\u00e9ridos con restos de lecitina e xeralmente libre das prote\u00ednas do ovo, polo que pode ser usado por persoas al\u00e9rxicas ao ovo para aplicaci\u00f3ns t\u00f3picas, como o coidado dos cabelos ou da pel.\nCaracter\u00edsticas nutricionais.\nOs ovos son altamente nutritivos. Fornecen unha gran cantidade de prote\u00ednas completas como lipovitelina, fosfovitina e lipoprote\u00ednas de baixa densidade, vitamina A, riboflavina, \u00e1cido f\u00f3lico, vitamina B6, vitamina B12; ademais de oligoelementos como ferro, calcio, f\u00f3sforo ou potasio.\nToda a vitamina A, D e E do ovo est\u00e1n na xema. O ovo \u00e9 un dos poucos alimentos que cont\u00e9n vitamina D de xeito natural . Unha xema de hovo grande cont\u00e9n aproximadamente 60 kcal, ou 250 kJ; a clara de ovo cont\u00e9n preto de 15 kcal, ou 60 KJ. \u00c9 com\u00fan a crenza de que o excesivo consumo de ovo pode conducir a unha hipercolesterolemia: ultimamente rex\u00e9itase esta hip\u00f3tese, dado que o metabolismo do colesterol implicado na regulaci\u00f3n da colesterolemia \u00e9 end\u00f3xeno, e non est\u00e1 especialmente influ\u00eddo pola inxesta deste, a\u00ednda que si polas graxas saturadas que frecuentemente o acompa\u00f1an nestes alimentos. A meirande parte dos \u00e1cidos graxos que aporta a xema son saturados.\nOutros usos.\nA xema de ovo foi o emulsionante preferido dende a antig\u00fcidade e at\u00e9 mediados do s\u00e9culo XIX para confeccionar as pinturas de t\u00e9mpera, para isto mestur\u00e1banse homoxeneamente os pigmentos mo\u00eddos ou pulverizados que daban as cores (por exemplo, \u00f3xido de cobalto para o azul) na xema de ovo at\u00e9 que esta obti\u00f1a a coloraci\u00f3n arelada, despois tal t\u00e9mpera us\u00e1base case inmediatamente na pintura art\u00edstica."}
{"id": "292488", "revid": "18868", "url": "https://gl.wikipedia.org/wiki?curid=292488", "title": "Xema de ovo", "text": ""}
{"id": "292489", "revid": "27155", "url": "https://gl.wikipedia.org/wiki?curid=292489", "title": "Clara de ovo", "text": "A clara de ovo, branco do ovo ou albume \u00e9 a parte transparente da c\u00e9lula de ovo, que circunda a xema e est\u00e1 formada predominantemente por auga e pola prote\u00edna albumina. Coa calor, a albumina sofre desnaturalizaci\u00f3n e coagula.\nA clara de ovo pos\u00fae un n\u00facleo triploide que moitas veces acumula reservas nutritivas, utilizadas polo embri\u00f3n durante o seu desenvolvemento. Co desenvolvemento do embri\u00f3n, os tecidos do \u00f3vulo t\u00f3rnamse deshidratados, e os envoltorios do \u00f3vulo, imperme\u00e1beis.\nA nivel gastron\u00f3mico \u00e9 a substancia l\u00edquida e transparente que arrodea a xema do ovo, que se torna branca ao fritila ou cocela."}
{"id": "292490", "revid": "18868", "url": "https://gl.wikipedia.org/wiki?curid=292490", "title": "Albume", "text": ""}
{"id": "292491", "revid": "18868", "url": "https://gl.wikipedia.org/wiki?curid=292491", "title": "Clara do ovo", "text": ""}
{"id": "292492", "revid": "18868", "url": "https://gl.wikipedia.org/wiki?curid=292492", "title": "Branco do ovo", "text": ""}
{"id": "292494", "revid": "1888", "url": "https://gl.wikipedia.org/wiki?curid=292494", "title": "Artemio Precioso Garc\u00eda", "text": ""}
{"id": "292498", "revid": "22795", "url": "https://gl.wikipedia.org/wiki?curid=292498", "title": "Giraffa", "text": ""}
{"id": "292499", "revid": "1131", "url": "https://gl.wikipedia.org/wiki?curid=292499", "title": "Cabrero", "text": "O top\u00f3nimo castel\u00e1n Cabrero pode referirse a:"}
{"id": "292500", "revid": "89787", "url": "https://gl.wikipedia.org/wiki?curid=292500", "title": "Xir\u00e1fidos", "text": "A dos xir\u00e1fidos (Giraffidae) \u00e9 unha familia de mam\u00edferos artiod\u00e1ctilos ruminantes que incl\u00fae dous x\u00e9neros con cadans\u00faa especie, distribu\u00eddas en \u00c1frica: a xirafa (\"Giraffa camelopardalis\") e o ocapi (\"Okapia johnstoni\").\nCaracter\u00edsticas.\nConstit\u00faen unha familia de ruminantes que se caracterizan por presentaren un revestimento de pel nos cornos, os cales son moi duradeiros.\nNon presentan dentes caninos superiores, as\u00ed como tampouco falsos pezu\u00f1os laterais.\nOutra caracter\u00edstica son as s\u00faas extremidades posteriores, que son m\u00e1is curtas que as anteriores.\nClasificaci\u00f3n.\nA familia foi descrita en 1821 polo naturalista brit\u00e1nico John Edward Gray, e incl\u00fae na actualidade dous x\u00e9neros con cadans\u00faa especie.\nA estes dous x\u00e9neros hai que engadir outros vinte e dous extintos, alg\u00fans deles dubidosos.\nEspecies e subespecies.\nOrde Artiodactyla"}
{"id": "292501", "revid": "22795", "url": "https://gl.wikipedia.org/wiki?curid=292501", "title": "Giraffidae", "text": ""}
{"id": "292502", "revid": "5309787", "url": "https://gl.wikipedia.org/wiki?curid=292502", "title": "Trag\u00falidos", "text": "A dos trag\u00falidos (\"Tragulidae\") \u00e9 unha familia de mam\u00edferos artiod\u00e1ctilos ruminantes, a \u00fanica da infraorde dos tragulinos (\"Tragulina\"), que son co\u00f1ecidos vulgarmente como cervos rato.\nSon criaturas pequenas, misteriosas, que se encontran soamente nas selvas tropicais de \u00c1frica, a India e o sueste asi\u00e1tico.\nA familia incl\u00fae tres x\u00e9neros e dez especies, varias delas, dos x\u00e9neros \"Moschiola\" e \"Tragulus\", descritas en 2004 e 2005.\nCaracter\u00edsticas.\nOs trag\u00falidos son un exemplo dunha forma primitiva de ruminantes. A\u00ednda que te\u00f1en o est\u00f3mago dividido en catro compartimentos para fermentar plantas resistentes, a terceira c\u00e1mara est\u00e1 pouco desenvolvida.\nNon te\u00f1en cornos, pero ambos os sexos pos\u00faen os caninos superiores grandes, os dos machos son mou prominentes e afiados, proxect\u00e1ndose para f\u00f3ra da mand\u00edbula.\nAs patas son curtas e finas, que lles permite pouca axilidade, pero en cambio serven para cami\u00f1ar pola densa follaxe do seu ambiente.\nO maior membro da familia \u00e9 \"Hyemoschus aquaticus\", de \u00c1frica, que mide aproximadamente 80\u00a0cm de lonxitude e un peso duns 10\u00a0kg.\nE o m\u00e1is pequeno, \"Tragulis javanicus\", do sueste asi\u00e1tico, \u00e9 o menor de todos os ungulados: os adultos miden 45\u00a0cm de lonxitude e pesan 2\u00a0kg.\nTaxonom\u00eda.\nA familia foi descrita en 1864 polo zo\u00f3logo franc\u00e9s Henri Milne-Edwards, e comprende os seguintes x\u00e9neros e especies:"}
{"id": "292503", "revid": "22795", "url": "https://gl.wikipedia.org/wiki?curid=292503", "title": "Tragulidae", "text": ""}
{"id": "292504", "revid": "22795", "url": "https://gl.wikipedia.org/wiki?curid=292504", "title": "Tragulinos", "text": ""}
{"id": "292505", "revid": "22795", "url": "https://gl.wikipedia.org/wiki?curid=292505", "title": "Tragulina", "text": ""}
{"id": "292516", "revid": "5863", "url": "https://gl.wikipedia.org/wiki?curid=292516", "title": "Portanet", "text": ""}
{"id": "292517", "revid": "1093", "url": "https://gl.wikipedia.org/wiki?curid=292517", "title": "Gobernadores civ\u00eds de Ourense", "text": "Esta \u00e9 unha lista incompleta dos gobernadores civ\u00eds de Ourense, tomando como punto de arranque a reforma territorial implementada por Javier de Burgos no Real Decreto do 30 de novembro de 1833. O posto de Gobernador civil inicialmente recibiu os nome de Subdelegado de Fomento, Xefe Superior Pol\u00edtico e mesmo Gobernador Civil durante os primeiros anos, ata que quedou fixado en 1847 co \u00fanico nome de Gobernador Civil.\nGoberno Provisional.\nPer\u00edodo que se estende entre o 19 de setembro de 1868 e o 2 de xaneiro de 1871.\nReinado de Amadeu I.\nPer\u00edodo que se estende entre o 2 de xaneiro de 1871 e o 11 de febreiro de 1873.\nPrimeira Rep\u00fablica.\nPer\u00edodo que se estende entre o 11 de febreiro de 1873 e o 29 de decembro de 1874.\nSegunda Rep\u00fablica.\nPer\u00edodo que se estende entre o 14 de abril de 1931 e o 20 de xullo de 1936.\nFranquismo.\nPer\u00edodo que se estende entre o 20 de xullo de 1936 e o 15 de xu\u00f1o de 1977.\nDemocracia.\nPer\u00edodo que se estende entre o 15 de xu\u00f1o de 1977 e o 30 de maio de 1997, data na que desaparecen os Gobernos civ\u00eds para transformarse en subdelegaci\u00f3ns do Goberno."}
{"id": "292519", "revid": "12452", "url": "https://gl.wikipedia.org/wiki?curid=292519", "title": "Exarcado apost\u00f3lico cat\u00f3lico ucra\u00edno de Bielorrusia", "text": ""}
{"id": "292520", "revid": "51526", "url": "https://gl.wikipedia.org/wiki?curid=292520", "title": "Estebanillo Gonz\u00e1lez", "text": "La vida y hechos de Estebanillo Gonz\u00e1lez, hombre de buen humor, compuesta por \u00e9l mismo \u00e9 unha novela picaresca, publicada en 1646 en Antuerpen pola vi\u00fava de Juan Cnobbart.\nAutor\u00eda.\nA novela est\u00e1 presentada como unha obra autobiogr\u00e1fica. As\u00ed se expresa explicitamente na \"Suma del Privilegio\" da obra, e as\u00ed aparece nas primeiras fontes que citan o texto, como o \"Diccionario de Autoridades\" ou Nicol\u00e1s Antonio, as\u00ed como Calder\u00f3n:\nPor\u00e9n, o hispanista do s\u00e9culo XX Marcel Bataillon defendeu que a obra se trata dunha falsificaci\u00f3n literaria moi coidada, e que o autor real do texto era en realidade un personaxe do contorno de Piccolomini que usurpara os detalles biogr\u00e1ficos da vida do personaxe real, p\u00edcaro e buf\u00f3n de orixe fidalga, pois a cultura con que est\u00e1 escrito o libro desentona fortemente coa formaci\u00f3n e mesmo coa propia biograf\u00eda do traveso p\u00edcaro a quen se pretende atribu\u00edr a autor\u00eda. Chegou a aventurarse a posibilidade de que o autor real fose un capit\u00e1n italiano, Ger\u00f3nimo de Bran, xeneral dos v\u00edveres nos estados de Flandres; non obstante a cr\u00edtica moderna incl\u00ednase pola teor\u00eda de Bataillon, atribu\u00edndo a escrita a un autor an\u00f3nimo dunha colecci\u00f3n de s\u00e1tiras antifrancesas, entre as cales se incl\u00faen alg\u00fans poemas que aparecen no libro e outros novos da mesma man: \"S\u00e1tira contra los monsiures de Francia\", \"Coloquio entre el rey de Francia y Rochel\u00ed\" e \"La batalla que tuvo el pr\u00edncipe Tom\u00e1s al pasar la ribera de Soma y retirada de noche del Conde de Suayson\".&lt;br&gt;Estas tres pezas presentan trazos com\u00fans con dous poemas \u00e9picos sobre as guerras de Flandres, \"La feliz campa\u00f1a y los dichosos progressos que tuvieron las Armas de su Magestad Cat\u00f3lica el Rey Don Phelipe quarto en estos Payses Bajos el an\u00f1o de 1642\" (Bruxelas, 1643) e \"Libro de la Feliz Vitoria\" (Antuerpen, 1640), compostos ambos os dous polo escrib\u00e1n real malague\u00f1o Gabriel de la Vega, moi desenganado da s\u00faa traxectoria cortes\u00e1 en Flandres. Os editores do libro Antonio Carreira e Jes\u00fas Antonio Cid defenden esta opini\u00f3n, bas\u00e1ndose en afinidades de car\u00e1cter estil\u00edstico e hist\u00f3rico.\nFlorencio Sevilla na presentaci\u00f3n da obra \"Novela Picaresca Espa\u00f1ola\", afirma:\nComo dato curioso, a Biblioteca Nacional de Alema\u00f1a d\u00e1 como autor da obra no seu cat\u00e1logo on-line ao propio Esteban Gonz\u00e1lez, de quen d\u00e1 como data de nacemento o ano 1608.\nVida de Estebanillo.\nO protagonista, Esteban Gonz\u00e1lez, \u00e9 fillo dun pintor de Salvaterra de Mi\u00f1o, establecido en Roma pouco despois do seu nacemento. Hai documentaci\u00f3n que acredita a existencia dun pintor espa\u00f1ol en Roma entre 1604 e 1626 que pertenceu \u00e1 Academia de San Lucas, \"misser Lorenzo Gonzales, pitore spagnuolo\", italianizado ao pouco como Laurenzo Gonzales, e que desde 1618 recibe o tratamento de \"signore\". En 1625 foi elixido camarlengo da Academia, e p\u00e9rdese rastro da s\u00faa existencia desde o 18 de outubro de 1626. Segundo a novela, marchou a Palermo (Sicilia) e morreu al\u00ed cara a 1628. Este respectable personaxe non responde ao prototipo do pai dun p\u00edcaro, e amais, segundo o describe o seu fillo, estaba preocupado porque os seus descendentes tivesen unha boa educaci\u00f3n e un futuro profesional. No texto dise que era un home con executoria de fidalgu\u00eda, \u00abmoi severo\u00bb e ben relacionado co embaixador espa\u00f1ol; ao morrer deixou a s\u00faa familia, composta amais pola nai e d\u00faas irm\u00e1s, nunha posici\u00f3n econ\u00f3mica desafogada.\nO nome de Esteban Gonz\u00e1lez aparece xa en 1654 como servinte (\"mozo entretenido de la panater\u00eda\") que fora do pr\u00edncipe Emmanuel Filiberto de Savoia, co baixo soldo de doce mil marabed\u00eds. A\u00ednda que este nobre \u00e9 citado con eloxio na novela, non se menciona o feito de que o chegase a servir, a\u00ednda que si se di que desempe\u00f1ou cargos en ocupaci\u00f3ns moi similares de axudante de coci\u00f1eiro ou p\u00edcaro en casa doutros vicerreis de Sicilia: o cardeal Doria, interino no cargo en catro ocasi\u00f3ns antes e despois de que o fose Filiberto de Savoia (1610\u20131612; 1616; 1624\u20131626; 1639) e o duque de Alburquerque (1627\u20131632).\nNo texto dise que foi \"gentilhombre de la bufa\" ou \"boufon\" do xeneral Ottavio Piccolomini en Flandres (1637\u20131639); en efecto, nuns libros de contas do secretario de Piccolomini, Francesco Useppi, aparece un tal \"Stefaniglio\" ou \"Stefanillo\" ao seu servizo, e con el e o seu ex\u00e9rcito estivo en lugares como Worms ou Dunquerque. Proxectouse un cadro en glorificaci\u00f3n do xeneral que non se chegou a levar a cabo, mais cons\u00e9rvase a descrici\u00f3n do proxecto por parte do secretario, onde \"Stefanello\" ir\u00eda situado a car\u00f3n de Useppi.\nDespois serviu ao cardeal infante Fernando de Austria, e trala morte deste en 1641 regresou co seu antigo amo Piccolomini a Viena en 1642 en plenas convulsi\u00f3ns de guerra en Europa. A vida de Estebanillo prox\u00e9ctase sobre o fondo da Guerra dos Trinta Anos, e asistiu \u00e1 batalla de Nordlingen (1634); traballou intensamente como correo levando mensaxes e cartas dun lado a outro de Europa, do que hai confirmaci\u00f3n documental. En 1645, logo dunha audiencia en Zaragoza con Filipe IV, logrou licenza para administrar unha casa de xogo en N\u00e1poles, tras presentar unha carta no seu favor da emperatriz Mar\u00eda, e tras ser criado do infante don Fernando. A \u00faltima referencia \u00e9 unha nota de 1659 que menciona un memorial presentado por un tal don Esteban Gonz\u00e1lez ao Consello de Guerra.\nEstancia en Galicia.\nNo cap\u00edtulo IV n\u00e1rrase o paso de Estebanillo por Galicia. Fai o cami\u00f1o de Santiago desde Toledo, e entra desde Benavente cara a Ourense, e detense nas Burgas. Despois de chegar a Santiago de Compostela dir\u00edxese cara a Pontevedra, onde come sardi\u00f1as, e despois segue ata Salvaterra de Mi\u00f1o, a vila do seu pai. Xa desde Tui cruza cara a Valen\u00e7a do Minho.\nCr\u00edtica.\nEn Espa\u00f1a fix\u00e9ronse catro edici\u00f3ns no s\u00e9culo XVII e seis reimpresi\u00f3ns no s\u00e9culo XVIII, o que indica unha notable difusi\u00f3n e apreciaci\u00f3n entre o lectorado, a un nivel similar ao de obras da novela picaresca como \"Guzm\u00e1n de Alfarache\" e por riba de \"La vida del Busc\u00f3n\" e \"Lazarillo de Tormes\". Por\u00e9n, no s\u00e9culo XIX a obra pasou a ser simple obxecto de atenci\u00f3n erudita, sen a relevancia doutros cl\u00e1sicos da literatura castel\u00e1.\nDentro das perspectivas da cr\u00edtica filol\u00f3xica, \"Estebanillo Gonz\u00e1lez\" recibiu xu\u00edzos moi dispares. Para Alexander A. Parker, a obra \u00e9 \"desagradable\" e deixa \"moi mal sabor de boca\". Whitbourn afirma que \"a dexeneraci\u00f3n de Estebanillo produce repulsi\u00f3n no lector... e causa indignaci\u00f3n e enfado\". Non obstante, Juan Goytisolo, que tam\u00e9n foi editor da obra, calificou o libro en 1966 de \"magn\u00edfico\", da \"culminaci\u00f3n do x\u00e9nero picaresco desde o punto de vista do seu primitivo designio\", e da \"mellor novela espa\u00f1ola escrita no s\u00e9culo XVII (se exceptuamos, claro est\u00e1, o \"Quixote\")\".\nEdici\u00f3ns.\nA primeira edici\u00f3n levouse a cabo en Antuerpen, co seguinte texto na capa:\n\"LA / VIDA I HECHOS / DE / ESTEVANILLO GONZALEZ, / Hombre de buen humor. / Compuesto por el mesmo. / Dedicada a el Excelent\u00edssimo Se\u00f1or OCTAVIO / PICOLOMINI DE ARAGON, Duque / de Amalfi, Conde del Sacro Romano Impe- / rio, Se\u00f1or de Nachot, Cavallero de la Orden / del Tuson de oro, del Consejo de Estado i / guerra, Gentilhombre de la Camara, Capi- / tan de la guardia de los archeros, Mariscal de / campo General, i Coronel de Cavalleria i In / fanteria de la Magestad Cesarea, i Governador / General de las armas i exercitos de su Magestad / Catholica en los Estados de Flandes. / --- / EN AMBERES, / En casa de la Viuda de Iuan Cnobbart, 1646. In 4\u00ba, 8 ff., 388 pp. (por error, 382), 2 ff. Edici\u00f3n princeps\".\nNo s\u00e9culo XVII realiz\u00e1ronse tres edici\u00f3ns en Madrid, todas elas impresas en casa de Gabriel de Le\u00f3n. A primeira foi feita por Gregorio Rodr\u00edguez en 1652, en Melchor S\u00e1nchez fixo d\u00faas en 1655.\nXa no s\u00e9culo XVIII fix\u00e9ronse outras seis edici\u00f3ns en Madrid: d\u00faas de Juan Sanz en 1720 na Plazuela de la Calle de la Paz, e outra impresa no mesmo lugar en 1725 a cargo de Bernardo de Peralta. En 1729 f\u00edxose unha a costa de Pedro Jos\u00e9 Alonso Padilla\", na s\u00faa casa na r\u00faa de Santo Tom\u00e1s; en 1778 imprimiuse na Imprenta e Librer\u00eda de Andr\u00e9s de Sotos, e en 1795 na oficina de Ram\u00f3n Ruiz, nas Librer\u00edas da Corte.\nXa no s\u00e9culo XX comezaron as edici\u00f3ns cr\u00edticas e filol\u00f3xicas. En 1934 apareceu o texto da man de Juan Mill\u00e9 y Gim\u00e9nez con pr\u00f3logo e notas, reimpreso en 1946, 1956 e 1973. En 1978 sa\u00edu unha edici\u00f3n de Nicholas Spadaccini e Anthony N. Zahareas con introduci\u00f3n e notas.\nEn 1990 publicouse unha edici\u00f3n con introduci\u00f3n e notas de Antonio Carreira e Jes\u00fas Antonio Cid. \u00c9 a m\u00e1is documentada e seria na an\u00e1lise do conxunto da obra, con ampla noticia bibliogr\u00e1fica e bibliograf\u00eda. Atrib\u00faeselle a autor\u00eda a Gabriel de la Vega.\nTraduci\u00f3ns.\nEn 1707 apareceu a traduci\u00f3n ao ingl\u00e9s, co t\u00edtulo de \"The Spanish Libertines: or the lives of Justina, the Country Jilt, Celestina, the bawd of Madrid and Estevanillo Gonzales, the most arch and comical of scoundrels. To which is added, a play call'd An Evening's Adventures. All four written by eminent Spanish authors, and now first made English by Captain John Stevens\". A traduci\u00f3n de Stevens foi a \u00fanica realizada do orixinal at\u00f1e o s\u00e9culo XX. O tradutor afirma que \"...in the opinion of many... seems to have outdone Lazarillo de Tormes, Guzman de Alfarache, and all other rogues that have hitherto appear'd in print...\" (en opini\u00f3n de moitos, parece superar o Lazarillo de Tormes, o Guzm\u00e1n de Alfarache, e todos os outros p\u00edcaros que apareceron at\u00e9 agora impresos).\nEn 1734 foi adaptado ao franc\u00e9s co t\u00edtulo de \"Histoire d'Estevanille Gonzalez, surnomme'le gar\u00e7on de bonne humeur / tire' de l'espagnol par Monsieur Le Sage\". \u00c9 unha adaptaci\u00f3n moi libre, que debe pouco ao orixinal ag\u00e1s os episodios da barber\u00eda e o hospital de N\u00e1poles. Por\u00e9n, Le Sage engadiu episodios do Estebanillo \u00e1 s\u00faa obra m\u00e1is co\u00f1ecida: \"Gil Blas de Santillana\" (1715-1735).\nCon todo, esta adaptaci\u00f3n popularizou o nome do p\u00edcaro nun gran n\u00famero de traduci\u00f3ns levadas a cabo desde esta lingua. As\u00ed, en 1754 foi traducida ao italiano como \"Vita e avventure di Stefanello Gonzalez, sopranominato il garzone di buon genio\", en 1765 ao ruso como \"Pochodznii... Estevanilla Gonzaleca, prozvannogo vesel'\u010dakom, so\u010d. gospodinom Lesa\u017eem...\", ao alem\u00e1n por A. Alberti en 1791 co t\u00edtulo de \"Geschichte des Estevanille Gonzalez mit dem Zunamen des Lustigen\", ao dan\u00e9s en 1801-02, e ao portugu\u00e9s en 1838 como \"Historia d Estevinho Gozalves, cognominado Rapaz de bom humor, por Lesage, traduzida de francez em portuguez, por Jos\u00e9 Da Fonseca...\". Esta \u00faltima d\u00e1 erroneamente a Le Sage como autor da obra orixinal.\nXa en 1939 foi traducida ao italiano desde o orixinal por Antonio Gasparetti como \"Vita e imprese di Stefanello Gonz\u00e1lez, uomo di buon umore\", en 1980 ao checo por Josef Forbelsk\u00fd dentro de \"T\u0159i \u0161pan\u011blsk\u00e9 pikareskn\u00ed rom\u00e1ny\" co t\u00edtulo de \"\u017divot a skutky Estebanilla Gonz\u00e1leze\", e en 1985 foi verquida ao alem\u00e1n por Fritz Rudolf Fries como \"Estebanillo Gonz\u00e1lez, ein Mann fr\u00f6hlicher Gelassenheit: sein Leben und seine Taten/aufgeschreiben von ihm selbst\"."}
{"id": "292521", "revid": "839", "url": "https://gl.wikipedia.org/wiki?curid=292521", "title": "Exarca patriarcal", "text": ""}
{"id": "292522", "revid": "89787", "url": "https://gl.wikipedia.org/wiki?curid=292522", "title": "Olimpio Arca", "text": "Olimpio Arca Caldas, nado en Cuntis en 1928 e finado na Estrada o 25 de novembro de 2014, foi un mestre e escritor galego.\nTraxectoria.\nEstudou bacharelato por libre durante cinco anos co mestre Aurelio Rey, e os dous \u00faltimos cursos realizounos en Santiago de Compostela. Rematou en 1944, e un ano despois acadou o t\u00edtulo de Mestre Nacional. Funda en Cuntis a Academia Lumen para alumnos de bacharelato, maxisterio e comercio.\nEn 1951 ingresou como factor de intervenci\u00f3n na Renfe. En 1954 casou cunha muller da Estrada e foi vivir a esa vila. En 1957 pasou a ser correspondente do Banco de La Coru\u00f1a en Cuntis, e en 1960 pasou a ser Mestre do maxisterio p\u00fablico. Desempe\u00f1ou con cargo provisional as escolas de Graduado da Estrada (1961) e da unitaria masculina de Matalobos (1962). Ao mesmo tempo impartiu clases particulares na Academia San Pelayo da Estrada. Por concurso de traslados foi destinado en 1963 \u00e1 escola masculina de Torea (Muros), e ao ano seguinte pasou \u00e1 de Pexegueiro (Tui).\nNo curso 1967-68 diplomouse en Ciencias para impartir 7\u00ba e 8\u00ba curso de EXB. Ao mesmo tempo realizou un curso de asistencia psiqui\u00e1trica a nenos con discapacidade mental. En 1968 pasou a dar clase na escola masculina de Couso, que pasou a ser mixta. Neste centro comezou a escribir obras de teatro para a s\u00faa representaci\u00f3n polo propio alumnado.\nEn 1970, ao se establecer o ensino obrigatorio ata os 14 anos, creouse a Agrupaci\u00f3n Escolar de Couso, onde foi o promotor da construci\u00f3n dunha aula para o alumnado da segunda etapa. En 1978 inaugurouse o CP Villar Param\u00e1, en San Xurxo de Vea, a onde pasou o alumnado da Agrupaci\u00f3n Escolar de Couso. Por concurso de traslados, no curso 1981-82 pasou a ocupar a praza de mestre no CP de Figueiroa de Arriba (A Estrada), no que exerceu varios cursos como director ata a s\u00faa xubilaci\u00f3n en 1993.\nDesde o ano 2017, o Concello de Cuntis convoca o Premio de Investigaci\u00f3n en Humanidades e Ciencias Sociais Olimpio Arca, en homenaxe ao mestre e escritor.\nPremios.\nAo longo da s\u00faa vida dentro do exercicio da docencia recibiu numerosos premios e distinci\u00f3ns:\nObra.\nEnsaio.\nSon moitos os ensaios sa\u00eddos da s\u00faa pluma no tocante aos m\u00e1is variados temas.\nTeatro.\nDurante os seus anos de docencia o teatro ocupou un espazo primordial e anos m\u00e1is tarde moitas destas obras pasar\u00e1n dos escenarios ao libros."}
{"id": "292523", "revid": "89787", "url": "https://gl.wikipedia.org/wiki?curid=292523", "title": "Xukrala Nabil al-Hax", "text": "Xukrala Nabil al-Hax (en ), nado no L\u00edbano o 26 de febreiro de 1943, \u00e9 un bispo cat\u00f3lico maronita, dende 2003 arcebispo de Tiro.\nTraxectoria.\nXukrala Nabil al-Hax naceu en Al-Hixa, unha vila do distrito de Sid\u00f3n, na gobernaci\u00f3n do L\u00edbano Meridional, o 26 de febreiro de 1943. Entrou no seminario do patriarcado maronita de Rasir en 1957, e al\u00ed cursou os seus estudos secundarios at\u00e9 1962. Posteriormente pasou en 1963 \u00e1 Universidade San Xos\u00e9 de Beirut, onde estudou Filosof\u00eda e Teolox\u00eda. O 13 de xu\u00f1o de 1970 foi ordenado sacerdote.\nEn 1977 obtivo un grado en Lingua francesa pola Universidade Libanesa e conseguiu unha axuda do goberno para estudar en Francia, onde obtivo un Diploma de Estudos Avanzados (DEA) pola Universidade de Provenza, e posteriormente obtivo en 1981 o doutoramento en lingua francesa. \u00c1 s\u00faa volta ao L\u00edbano, ensinou na Universidade Libanesa e na Universidade San Xos\u00e9.\nEn xu\u00f1o de 2003, foi elixido polo S\u00ednodo maronita arcebispo de Tiro, sendo confirmado polo papa Xo\u00e1n Paulo II o 25 de setembro. Recibiu a consagraci\u00f3n episcopal o 29 de novembro de mans do patriarca de Antioqu\u00eda Nasrala Pedro Sufair, sendo os principais co-consagrantes o bispo auxiliar do patriarcado Rulan Abu Xudi e o arcebispo em\u00e9rito de Tiro Marun Huri Sadir."}
{"id": "292524", "revid": "1888", "url": "https://gl.wikipedia.org/wiki?curid=292524", "title": "Benigno Varela P\u00e9rez", "text": "Benigno Varela P\u00e9rez, nado en Lugo en 1873 e finado na mesma cidade o 12 de xu\u00f1o de 1962, foi un avogado, xornalista e pol\u00edtico galego.\nTraxectoria.\nFillo de Juan Varela G\u00f3mez e Juana P\u00e9rez da Vila. Foi propietario e director de \"El Regional\". Amigo de Manuel Portela Valladares, foi elixido deputado provincial polo distrito de Lugo de 1911 a 1921 e en decembro de 1922 foi nomeado gobernador civil de Le\u00f3n. Na Rep\u00fablica foi presidente da Agrupaci\u00f3n provincial de Xurados mixtos de Lugo (1934) e foi nomeado gobernador civil de Ourense o 21 de decembro de 1935, posto no que permaneceu ata o 28 de febreiro de 1936. Membro do Partido del Centro Nacional Republicano, co golpe de Estado do 18 de xullo de 1936 foi detido o 23 de abril de 1937 e trasladado ao d\u00eda seguinte \u00e1 Cadea de C\u00e1ceres. Abr\u00edronlle expediente de responsabilidades pol\u00edticas e satisfeita a sanci\u00f3n, recobrou a libre disposici\u00f3n dos bens en 1941. Finou en Lugo o 12 de xu\u00f1o de 1962.\nVida persoal.\nCasou con Felisa Fern\u00e1ndez Varela, filla de Jos\u00e9 Fern\u00e1ndez Carballo, e foi pai de Benigno, Mauro e Jos\u00e9 Varela Fern\u00e1ndez."}
{"id": "292527", "revid": "1131", "url": "https://gl.wikipedia.org/wiki?curid=292527", "title": "La vida y hechos de Estebanillo Gonz\u00e1lez, hombre de buen humor, compuesta por \u00e9l mismo", "text": ""}
{"id": "292528", "revid": "1131", "url": "https://gl.wikipedia.org/wiki?curid=292528", "title": "La vida y hechos de Estebanillo Gonz\u00e1lez", "text": ""}
{"id": "292529", "revid": "23204", "url": "https://gl.wikipedia.org/wiki?curid=292529", "title": "B\u00fafalo africano", "text": "O b\u00fafalo africano, ou b\u00fafalo cafre (\"Syncerus caffer\") \u00e9 unha especie de mam\u00edfero artiod\u00e1ctilo ruminante da familia dos b\u00f3vidos que habita nos bosques e sabanas da \u00c1frica subsahariana, especialmente ao leste do continente.\nCaracter\u00edsticas.\nDe corpo moi grande e mazizo, pesado e con patas vigorosas, con aspecto que recorda ao do gando vac\u00fan, co foci\u00f1o grande, ancho, espido e h\u00famido, e cornos moi macizos e unidos nas bases.\nO seu tama\u00f1o \u00e9 algo menor ao do seu parente o b\u00fafalo ais\u00e1tico (\"Bubalus bubalis bubalis\"), con quen comparte subtribo, a\u00ednda que segue a ser impo\u00f1ente, xa que ten unha lonxitude de cabeza e tronco de entre 2,1 e 3,4 m, e unha altura na cruz de entre 1 e 1,7 m, e pode pesar at\u00e9 800 ou mesmo 900\u00a0kg (os esp\u00e9cimes que viven nas sabanas; os que habitan nas selvas, s\u00f3 at\u00e9 os 320\u00a0kg).\nOs cornos, presentes en ambos os sexos, son grosos e moi desenvolvidos, moi anchos nas bases, macizas e soldadas entre si, e curvados cara a arriba nos extremos, rematados en punta. Os das femias est\u00e1n menos desenvolvidos. O tamao dos cornos, a coloracoi\u00f3n xeral e a forma son moi vari\u00e1beis segundo as subespecies. A envergadura dos cornos (distancia entre as puntas) pode alcanzar nos machos un metro.\nAs patas son fortes e vigorosas, o pescozo m\u00e1is ben curto, e o foci\u00f1o ancho e espido. As orellas son grandes.\nO corpo est\u00e1 cuberto cunha pelaxe de cor parda escura ou negra, rara e cos pelos de escasa lonxitude nos adultos (pero ben poboada nos individios novos); os pelos s\u00f3 son longos en todos os esp\u00e9cimes no extremo da cola e nos bordos das orellas. Nos individuos novos a coloraci\u00f3n da pelaxe \u00e9 en xeral m\u00e1is parda ou avermellada.\nAo igual que na maior parte dos bovinos, esta especie tam\u00e9n presenta dimorfismo sexual, sendo as femias de menor tama\u00f1o, cor m\u00e1is clara e cos cornos m\u00e1is pequenos.\nBiolox\u00eda.\nOs machoa maduran sexualmente antes que as femias, contra os cinco anos de idade, mentres que as femias alcanzan a madurez aos oito anos.\nOs b\u00fafalos africanos son animais gregarios, que se agrupan en mandas de tama\u00f1o vari\u00e1bel, desde 4 oi 5 individuos nas zonas boscosas de \u00c1frica central, a miles nas sabanas do leste do continente. Os machos ocupan as marxes do grupo, mentres que as femias e as cr\u00edas (normalmente unha por parto tras unha xestaci\u00f3n de 300 a 330 d\u00edas) conc\u00e9ntranse no interior, onde corren menos perigos. As mandas contan cun grupo de machos vellos que a gu\u00edan e a alertan dos depredadores.\nDistribuci\u00f3n e h\u00e1bitat.\nA \u00e1rea de dispersi\u00f3n do b\u00fafalo africano \u00e9 bastante extensa, pero moi fragmentada. A partir do sur do S\u00e1hara est\u00e9ndese desde o Senegal ao Sud\u00e1n, e at\u00e9 Etiop\u00eda, abarcando a zona de selva ecuatorial, isto \u00e9, por todca a parte central do continente. Polo sur chega at\u00e9 Sur\u00e1frica (V\u00e9xase mapa na caixa de clasificaci\u00f3n na parte superior esquerda do artigo).\nEstes ruminantes prefiren as chairas \u00e1 monta\u00f1a, e establ\u00e9cense case sempre en zonas nas que abunde a auga, xa que non poden prescindir dela en absoluto; Por\u00e9n, en casos extremos conf\u00f3rmanse coa lama.\nDepredadores.\nDado o seu tama\u00f1o e o seu mal car\u00e1cter (sobre todo cando est\u00e1n feridos), os b\u00fafalos africanos carecen de depredadores, salvo o home, o le\u00f3n e o crocodilo do Nilo. Os leopardos e as hienas depredan ocasionalmente sobre as cr\u00edas que se afastan demasiado da manda, a\u00ednda que isto no sucede con frecuencia.\nTaxonom\u00eda.\nO x\u00e9nero \"Syncerus\" foi establecido en 1847 polo administrador colonial, etn\u00f3logo e naturalista brit\u00e1nico Brian Houghton Hodgson.\nO nome \"Synceus\" deriva do elemeto de composici\u00f3n do grego antigo \u03c3\u03c5\u03bd- \"syn-\", derivado do adverbio \u03c3\u03cd\u03bd \"s\u00fdn\", \"xuntamente\", \"\u00e1 vez\", \"ao mesmo tempo\", e a palabra \u03ba\u03ad\u03c1\u03b1\u03c3 \"k\u00e9ras\", \"corno\", aludindo \u00e1 uni\u00f3n dos cornos destes animais na base.\nA especie fora descrita moito antes, en 1779, polo naturalista sueco Anders Erikson Sparrman, baixo o nome de \"Bos caffer\",\nna p\u00e1xina 79 da s\u00faa obta \"Bos Caffer, et nytt Species af Buffel, fr\u00e5n Caput Bon\u00e6 Spei\", publicada en \"Kongliga Vetenskaps Academiens Handlingar\" 40 (1-3): 79-84. Estocolmo. Posteriormente foi reclasificada dentro do x\u00e9nero \"Syncerus\", como \"Syncerus caffer\", nome que se conservou at\u00e9 hoxe.\nO nome \"caffer\" Sparrman tirouno do portugu\u00e9s antigo \"c\u00e1fer\", que \u00e1 s\u00faa vez o tomou do \u00e1rabe \u0643\u0627\u0641\u0631, \"k\u00e1fir\", \"infiel\", \"incr\u00e9dulo\", que os comerciantes \u00e1rabes aplicaban aos nativos das rexi\u00f3ns bant\u00fas de Sur\u00e1frica.\nSubespecies.\nA sistem\u00e1tica do b\u00fafalo africano suscitou moitas discusi\u00f3ns debido \u00e1 gran variabilidase da especie. Por iso hai diferentes clasifficaci\u00f3ns das subespecies, desde aurires que reco\u00f1ecen s\u00f3 tres, \"S. c. brachycerus\", \"S. c. caffer\" e \"S. c. nanus\", (v\u00e9xase o mapa m\u00e1is arriba) a outros que admien catro, ou cinco, como fan a maior\u00eda dos autores, entre eles Wison &amp; Reeder: "}
{"id": "292531", "revid": "89787", "url": "https://gl.wikipedia.org/wiki?curid=292531", "title": "Agust\u00edn Carrascosa Carbonell", "text": "Agust\u00edn Carrascosa Carbonell, nado en Alacant en 1897, foi un comerciante e pol\u00edtico espa\u00f1ol.\nTraxectoria.\nNa Rep\u00fablica militou no Partido Republicano Radical Socialista do que foi secretario da Xunta Provincial de Alacant. Despois ingresou en Uni\u00f3n Republicana e foi nomeado gobernador civil de Ourense o 28 de febreiro de 1936, permanecendo no posto at\u00e9 o 7 de xu\u00f1o; o 14 de xu\u00f1o foi nomeado gobernador civil de Huesca.\nAnte a sublevaci\u00f3n do 18 de xullo de 1936 mantivo unha actitude ambigua. O 19 de xullo resignou o mando. Sufriu arresto domiciliario. Marchou a Zaragoza e despois a Burgos onde foi controlado, pero non o molestaron por orde do xeneral con mando na praza. O 22 de xaneiro de 1937 foi detido acusado de dar armas e veh\u00edculos en Huesca, e ingresou en prisi\u00f3n ao d\u00eda seguinte. Foi condenado a trinta anos de c\u00e1rcere dos que cumpriu pouco m\u00e1is de tres.\nVida persoal.\nCasou con Isabel Molt\u00f3 Villalobos."}
{"id": "292534", "revid": "25871", "url": "https://gl.wikipedia.org/wiki?curid=292534", "title": "The Gories", "text": "The Gories \u00e9 unha banda estadounidense de garage rock formada en Detroit, M\u00edchigan en 1986. Estivo entre os primeiros grupos do x\u00e9nero dos 80 en incorporar abertas influencias do blues. A banda est\u00e1 formada por Mick Collins (de The Dirtbombs) e Dan Kroha (de The Demolition Doll Rods) nas guitarras e voces, e Peggy O'Neill na bater\u00eda.\nA\u00ednda que The Gories separouse en 1992, en xullo de 2009 reformouse para unha xira de reuni\u00f3n por Europa, tocando xunto con The Oblivians. O grupo realizar\u00eda unha segunda xira no ano seguinte, desta vez tocando por Norteam\u00e9rica."}
{"id": "292535", "revid": "865", "url": "https://gl.wikipedia.org/wiki?curid=292535", "title": "The Stills", "text": "The Stills foi unha banda canadense de indie rock procedente de Montreal, Quebec. O grupo formouse no ano 2000 e separar\u00edase en 2011. Antes de desfacerse The Stills publicou tres \u00e1lbums de estudio e un EP."}
{"id": "292539", "revid": "839", "url": "https://gl.wikipedia.org/wiki?curid=292539", "title": "Michel Sleiman", "text": ""}
{"id": "292540", "revid": "839", "url": "https://gl.wikipedia.org/wiki?curid=292540", "title": "Najib Mikati", "text": ""}
{"id": "292542", "revid": "839", "url": "https://gl.wikipedia.org/wiki?curid=292542", "title": "Mohammed Naji al-Otari", "text": ""}
{"id": "292546", "revid": "98629", "url": "https://gl.wikipedia.org/wiki?curid=292546", "title": "The Donnas", "text": "The Donnas \u00e9 unha banda estadounidense de hard rock procedente de Palo Alto, California. Est\u00e1 formada por Brett Anderson (voces principais), Allison Robertson (guitarra, coros), Maya Ford (baixo, coros) e Amy Cesari (bater\u00eda e percusi\u00f3n) , que substitu\u00edu a Torry Castellano que deixou o grupo en 2009 debido a unha tendinite. Insp\u00edranse nos Ramones, The Runaways, AC/DC, Bachman\u2013Turner Overdrive e Kiss. Despois de colleitar un feixe de seguidores na escena punk tras o lanzamento en 1993 do seu \u00e1lbum de estrea, a banda tivo un grande \u00e9xito comercial a principios dos 2000 e posteriormente xa que a s\u00faa m\u00fasica mesturaba sons punk, metal e do rock cl\u00e1sico."}
{"id": "292550", "revid": "1131", "url": "https://gl.wikipedia.org/wiki?curid=292550", "title": "Ratisbona - Regensburg", "text": ""}
{"id": "292552", "revid": "23204", "url": "https://gl.wikipedia.org/wiki?curid=292552", "title": "Modey Lemon", "text": "Modey Lemon \u00e9 unha banda estadounidense de garage rock procedente de Pittsburgh, Pensilvania. O grupo formouse no barrio de South Oakland en 1999 como un proxecto paralelo informal de Dean Swagger, un tr\u00edo de rock que pasara o ano anterior actuando en festas universitarias. A formaci\u00f3n orixinal estaba composta polo guitarrista Phil Boyd e o bater\u00eda Paul Quattrone, naquel momento estudantes da Universidade de Pittsburgh. Realizaron os seus primeiros concertos na fin de semana de Halloween de 1999, realizando un concerto na WPTS 92.1 FM, a emisora da Universidade, onde interpretaron temas que pasar\u00edan a formar parte do seu \u00e1lbum demo, \"House on the Hill\", que posteriormente ser\u00edan inclu\u00eddos no seu disco de estrea en 2002."}
{"id": "292554", "revid": "89787", "url": "https://gl.wikipedia.org/wiki?curid=292554", "title": "Paraspeckle", "text": "En citolox\u00eda, un paraspeckle \u00e9 un compartimento de forma irregular de aproximadamente 0,2-1 \u03bcm de tama\u00f1o, que se encontra no n\u00facleo celular no espazo intercromat\u00ednico. Consid\u00e9rase un corpo subnuclear ou suborg\u00e1nulo. Foi documentado primeiramente nas c\u00e9lulas HeLa, onde xeralmente hai de 10 a 30 deles en cada n\u00facleo, e existen paraspeckles tam\u00e9n en todas as c\u00e9lulas humanas primarias, nas li\u00f1as celulares transformadas e nas preparaci\u00f3ns de tecidos. O seu nome deriva da s\u00faa distribuci\u00f3n no n\u00facleo, xa que foron atopadas nas proximidades (\"para\" = ao lado de) dos speckles de splicing (\"manchas de emplalme\"), pero distingu\u00edndose delas. A s\u00faa funci\u00f3n non se co\u00f1ece, pero nelas poden localizarse certas prote\u00ednas no n\u00facleo.\nLocalizaci\u00f3n.\nOs paraspeckles son estruturas din\u00e1micas que se alteran en resposta a cambios na actividade metab\u00f3lica celular, e son dependentes da transcrici\u00f3n. Todos os seus cinco compo\u00f1entes proteicos propostos te\u00f1en motivos de reco\u00f1ecemento do ARN (RRMs) e, en ausencia de transcric\u00f3n pola ARN polimerase II, os paraspeckles disaparecen e todos os seus compo\u00f1entes asociados forman un casquete perinucleolar con forma de crecente arredor do nucl\u00e9olo. Este fen\u00f3meno ponse de manifesto durante o ciclo celular. No ciclo celular, os paraspeckles est\u00e1n presentes durante a interfase e durante toda a mitose excepto na telofase, porque, cando se forman os dous n\u00facleos fillos, non hai transcrici\u00f3n pola ARN Pol II, polo que os compo\u00f1entes proteicos forman o mencionado casquete perinucleolar. Os patr\u00f3ns de localizaci\u00f3n foron tam\u00e9n duplicados en experimentos nos que se utilizaron drogas que inhib\u00edan a transcrici\u00f3n.\nFunci\u00f3n e compo\u00f1entes.\nA funci\u00f3n que ten en conxunto o dominio nuclear paraspeckle non se co\u00f1ece a\u00ednda ben. Postulouse que a actividade do compo\u00f1ente proteico p54nrb depende da s\u00faa localizaci\u00f3n. \u00c9, xa que logo, posible que a funci\u00f3n dos paraspeckles sexa proporcionar unha localizaci\u00f3n ordenada aos seus compo\u00f1entes proteicos e as\u00ed axudar directamente na s\u00faa actividade. Tam\u00e9n se suxeriu que os paraspeckles contrib\u00faen \u00e1 regulaci\u00f3n transcricional. Por\u00e9n, ningunha destas hip\u00f3teses \u00e9 aceptada universalmente e, por tanto, o principal papel dos paraspeckle debe deducirse da funci\u00f3n dos seus compo\u00f1entes proteicos (PSP1, p54nrb, PSP2 e posiblemente CFI(m)68 e PSF).\nA funci\u00f3n de PSP1, que foi a prote\u00edna cuxo patr\u00f3n de localizaci\u00f3n levou ao descubrimento dos parascpeckles, non se comprende ben. Myojin et al. especularon que a PSP1, que est\u00e1 moi concentrada nos test\u00edculos, pode regular o procesamento do ARNm temper\u00e1n nas c\u00e9lulas xerminais e colaborar na remodelaci\u00f3n da cromatina e a dar forma ao n\u00facleo durante a espermatox\u00e9nese. A PSP1 tam\u00e9n forma un d\u00edmero co segundo compo\u00f1ente proteico: p54nrb. A p54nrb est\u00e1 implicada en numerosos eventos nucleares, como a \"regulaci\u00f3n transcricional, splicing, o desenrolamento do ADN, a retenci\u00f3n nuclear de ARNs de dobre cadea \"hipereditados\", o procesamento de ARN viral, o control da proliferaci\u00f3n celular, e o mantemento dos ritmos circadianos\". O compo\u00f1ente confirmado PSP2, est\u00e1 implicado no splicing de ARN e coactiva receptores de hormonas.\nPosteriores estudos levaron \u00e1 identificaci\u00f3n de d\u00faas prote\u00ednas adicionais que son tam\u00e9n compo\u00f1entes dos paraspeckles. En 2004 Dettwiler et al. atoparon que CFI(m)68 \u00e9 un posible compo\u00f1ente dos paraspeckles. O CFI(m)68 foi implicado no paso preliminar do splicing do extremo 3' do pre-ARNm. Tam\u00e9n se atoparon en 2005 evidencias de que os paraspeckles conte\u00f1en un posible quinto compo\u00f1ente proteico: PSF. O PSF pode unirse tanto ao ARN coma ao ADN e interacciona con prote\u00ednas para o splicing do pre-ARNm, que funcionan en conxunci\u00f3n con prote\u00ednas como CFI(m)68. Pode dimerizarse con p54nrb. Ademais, colocal\u00edzase xunto con PSP1 nos paraspeckles e, en presenza de drogas que inhiben a transcrici\u00f3n, ambas as d\u00faas est\u00e1n situadas no casquete perinucleolar. Se o PSF forma de feito parte dos paraspeckles iso contribuir\u00eda a aclarar unha aserci\u00f3n de Myojin, et al. sobre que os compo\u00f1entes dos paraspeckles poden participar no splicing do pre-ARNm.\nEn 2005 Prasanth et al. informaron dun novo papel dos paraspeckles nun novo m\u00e9todo atopado de control da expresi\u00f3n x\u00e9nica. Neste estudo, identificouse que un ARN non codificante enriquecido no n\u00facleo (denominado CTNRNA) se localizaba especificamente nos paraspeckles no n\u00facleo de moitos tipos celulares. Este grupo de investigaci\u00f3n atopou que o ARN era retido no n\u00facleo nos paraspeckles, e estaba asociado coas prote\u00ednas dos paraspeckles p54nrb e PSP1, probablemente por medio de interacci\u00f3ns directas entre as prote\u00ednas e os motivos na rexi\u00f3n non traducida 3' (3' UTR) do ARN. O ARN non codificante CTN \u00e9 un longo transcrito producido a partir dun xene que tam\u00e9n codifica a prote\u00edna de membrana MCAT2, un transportador de amino\u00e1cidos cati\u00f3nicos. Cando as c\u00e9lulas est\u00e1n estresadas, os niveis de ARN non codificante nuclear est\u00e1n reducidos, o que est\u00e1 acoplado cun incremento no sinal citopl\u00e1smico para o ARNm de MCAT2 e a propia prote\u00edna MCAT2. Isto levou aos autores a especular que os paraspeckles eran efectivamente un lugar de almacenamento dos ARN CTN procesados e empalmados, que pod\u00eda liberar o ARN nunha forma que codificaba prote\u00ednas funcionais cando a c\u00e9lula recib\u00eda un sinal. Esta forma m\u00e1is curta quedaba despois libre para ser transportada ao citoplasma e utilizada como molde para a produci\u00f3n de prote\u00ednas. Este \"Mecanismo de Retenci\u00f3n Nuclear de Liberaci\u00f3n R\u00e1pida\" (\"Rapid Release Nuclear Retention mechanism\") crese que lle aforra \u00e1 c\u00e9lula uns 25 minutos na produci\u00f3n da prote\u00edna MCAT2, xa que o seu ARN foi xa transcrito, procesado e empalmado mentres estaba retido nos paraspeckles.\nFutura investigaci\u00f3n.\nA\u00ednda que se desco\u00f1ecen moitas cousas dos paraspeckles, inclu\u00edndo a s\u00faa funci\u00f3n, este suborg\u00e1nulo proporciona un modelo da natureza din\u00e1mica e da organizaci\u00f3n espacial do n\u00facleo. Unha mellor comprensi\u00f3n destes aspectos poder\u00eda permitir idear terapias para doenzas moleculares causadas pola organizaci\u00f3n incorrecta de prote\u00ednas nucleares."}
{"id": "292555", "revid": "98629", "url": "https://gl.wikipedia.org/wiki?curid=292555", "title": "Busby Berkeley", "text": "Busby Berkeley William Enos, nado nos \u00c1nxeles (California) o 29 de novembro de 1895 e finado en Palm Desert, no mesmo estado, o 14 de maio de 1976 foi un director de cinema e core\u00f3grafo estadounidense, famoso polos seus elaborados n\u00fameros musicais que inclu\u00edan complexas figuras xeom\u00e9tricas.\nTraxectoria.\nBerkeley era fillo da actriz teatral Gertrude Berkeley. Entre os amigos da s\u00faa nai estaban a actriz Amy Busby e o actor William Gillette, que deron o seu nome ao seu afillado, Busby Berkeley William Enos. Ademais de no teatro, Gertrud traballou no cinema mudo cando Berkeley era un neno. Berkeley debutou no teatro con cinco anos na compa\u00f1\u00eda familiar.\nDurante a segunda guerra mundial, Berkeley serviu como tenente de artiller\u00eda. Na d\u00e9cada de 1920 traballou como director de danza para case d\u00faas ducias de musicais de Broadway, con \u00e9xitos como \"A Connecticut Yankee\". Como core\u00f3grafo interes\u00e1balle m\u00e1is a posibilidade de realizar coas coristas figuras xeom\u00e9tricas.\nOs seus primeiros traballos foron nos musicais de Eddie Cantor para Samuel Goldwyn, onde comezou a desenvolver t\u00e9cnicas como o \u201cdesfile de caras\u201d (individualizando cada corista con primeiros planos), e movendo as s\u00faas bailarinas polo escenario con figuras caleidosc\u00f3picas. Tivo bastante grao de independencia na direcci\u00f3n dos n\u00fameros musicais, distingu\u00edndoos claramente das partes narrativas dos filmes. A s\u00faa popularidade entre o p\u00fablico aumentou durante a Gran Depresi\u00f3n cando coreografou catro musicais para Warner Bros.: \"42nd Street\", \"Footlight Parade\", \"Gold Diggers of 1933\" e \"Fashions of 1934\". Os n\u00fameros foron en ocasi\u00f3ns criticados pola explotaci\u00f3n da figura feminina e polo seu retrato do colectivismo.\nEn setembro de 1935 foi o condutor responsable dun accidente automobil\u00edstico no que morreron d\u00faas persoas e outras cinco foron feridas de gravidade, entre elas o propio Berkeley.\n Berkeley, levado ao xu\u00edzo nunha padiola, escoitou as testemu\u00f1as que falaban do choque e de certo olor a licor. Tras dous xu\u00edzos por homicidio en segundo grao nos que o xurado chegou a un punto morto, no terceiro xu\u00edzo foi absolto.\nEn 1939 pasou \u00e1 direcci\u00f3n de filmes con \"Fix\u00e9ronme un criminal\", filme de John Garfield. Tras alg\u00fans problemas na Metro-Goldwyn-Mayer pasou a 20th Century-Fox en 1943, con \"The Gang's All Here\", co n\u00famero \"Lady in the Tutti-Frutti Hat\", de Carmen Miranda. A s\u00faa \u00faltima coreograf\u00eda foi para o filme de MGM \"Billy Rose's Jumbo\" (1962).\nA finais da d\u00e9cada de 1960 o gusto polo \u201ccamp\u201d devolveu os musicais de Berkeley \u00e1 primeira li\u00f1a, e entrou ent\u00f3n no circu\u00edto universitario de conferencias. Ao cumprir setenta e cinco anos volveu a Broadway e dirixiu unha nova versi\u00f3n de \"No No Nanette\"."}
{"id": "292556", "revid": "1822", "url": "https://gl.wikipedia.org/wiki?curid=292556", "title": "Delichon urbicum", "text": ""}
{"id": "292563", "revid": "12452", "url": "https://gl.wikipedia.org/wiki?curid=292563", "title": "Syncerus", "text": ""}
{"id": "292565", "revid": "1822", "url": "https://gl.wikipedia.org/wiki?curid=292565", "title": "B\u00fafalo cafre", "text": ""}
{"id": "292566", "revid": "23204", "url": "https://gl.wikipedia.org/wiki?curid=292566", "title": "Bubalinos", "text": "A dos bubalinos (\"Bubalina\") \u00e9 unha subtribo de mam\u00edferos artiod\u00e1ctilos ruminantes da familia dos b\u00f3vidos, subfamilia dos bovinos e tribo dos bovininos, que comprende dous x\u00e9neros: \nAspectos xerais.\nOs b\u00fafalos derivan dunha cepa com\u00fan, que \u00e9 asi\u00e1tica. Ao longo dos s\u00e9culos apareceron diferenzas, de tal xeito que hoxe existen d\u00faas li\u00f1axes principais: os b\u00fafalos de Asia e os b\u00fafalos de \u00c1frica, que constit\u00faen, respectivamente os x\u00e9neros \"Bubalus\" Hamilton Smith, 1827 e \"Syncerus\" Hodgson, 1847.\nPreto dun mill\u00f3n de b\u00fafalos viven no continente africano, tres cuartas partes do cales en \u00e1reas protexidas desde o sur do S\u00e1hara at\u00e9 o sur de Sur\u00e1frica.\nO b\u00fafalo foi domesticado en Asia e unha cepa foi importada en Europa (o chamado b\u00fafalo mediterr\u00e1neo.\nOs b\u00fafalos machos adultos pesan de 700 a 900\u00a0kg, contra os 500\u00a0kg de media nas femias. Os machos midenat\u00e9 3,5 m de lonxitude, cuha altura na cernella duns 1,70 m, e as b\u00fafalas uns 2,5 m de lonxitude e alcanzan unha altura na cernella duns 1,4 m.\nOs \u00fanicos depredadores dos b\u00fafalos son o tigre en Asia e o le\u00f3n en \u00c1frica. Estes atacan unicamente a individuos vulner\u00e1beis, como xuven\u00eds, vellos ou enfermos.\nGrandes, fortes e musculados, os b\u00fafalos poden correr con gran velocidade, de at\u00e9 os 30\u00a0km/h os machos m\u00e1is masivos, e de at\u00e9 os 55\u00a0km/h as fremias, m\u00e1is lixeiras. Menos r\u00e1pidos que outros herb\u00edvoros, son moi poderosos e def\u00e9ndense trucando cos seus cornis.\nOs b\u00fafalos africanos son gregarios, irasc\u00edbeis e moi perigosos, e poden matar os le\u00f3ns ou aos cazadores.\nEspecies e subespecies.\nOs b\u00edfalos son ruminantes pertencentes \u00e1 faminlia dos b\u00f3vidos, subfamilia dos bovinos. Existen dous x\u00e9neros:\n1. X\u00e9nero Bubalus - (b\u00fafalos asi\u00e1ticos)\nAlg\u00fans zo\u00f3logos dividen os b\u00fafalos asi\u00e1ticos acu\u00e1ticos (\"Bubalus bubalis\") en tres especies:\n2. X\u00e9nero Syncerus Hodgson, 1847 - (b\u00fafalo africano)\nA sistem\u00e1tica do b\u00fafalo africano suscitou moitas discusin\u00f3ns debido \u00e1 gran variabilidase da especie.\nPor iso hai diferentes clasifficaci\u00f3ns das subespecies, desde aurires que reco\u00f1ecen s\u00f3 tres, \"S. c. brachycerus\", \"S. c. caffer\" e \"S. c. nanus\", (v\u00e9xase o mapa) a outros que admien catro, ou cinco, como fan a maior\u00eda dos autores, entre eles Wison &amp; Reeder:\nFiloxenia.\nSegundo estudos xen\u00e9ticos efectuados por Alexandre Hassanin e Anne Ropiquet en 2004, os b\u00fafalos asi\u00e1ticos e o africano son, polo menos a nivel de ADN mitocondrial, unha unidade monofil\u00e9tica.\nPor\u00e9n, un estudo exhaustivo das relaci\u00f3ns dos bovinos, inclu\u00edndo tam\u00e9n s ADN do n\u00facleo celular segue pendente.\nCladograma.\nCladograma que mostra as relaci\u00f3ns e\nntre os x\u00e9neros \"Syncerys\" e \"Bubalus\", as\u00ed como de \"Bos\", \"Bison\" e outros x\u00e9neros:\nNotas:- \"Bubalus mindorensis\" e \"Bubalus quarlesi\" non foron inclu\u00eddos neste estudo.- \"Bos rimigenius\" aqu\u00ed simplif\u00edcase: os domesticados est\u00e1n representados mas formas \"B. p.\" f. \"taurus\" (boi) e \"B. p.\" f. \"indicus\" (ceb\u00fa)."}
{"id": "292567", "revid": "22795", "url": "https://gl.wikipedia.org/wiki?curid=292567", "title": "Bubalina", "text": ""}
{"id": "292572", "revid": "5132", "url": "https://gl.wikipedia.org/wiki?curid=292572", "title": "Eduardo Hern\u00e1ndez-Sonseca", "text": "Eduardo Hern\u00e1ndez-Sonseca Lorenzo, nado o 21 de xu\u00f1o de 1983 en Madrid, \u00e9 un xogador profesional de baloncesto espa\u00f1ol que desde 2018 xoga no Basket Navarra da Liga LEB Ouro. Cunha estatura de 2,12 metros xoga na posici\u00f3n de pivote.\nTraxectoria.\nHern\u00e1ndez-Sonseca comezou coma profesional no segundo equipo do Real Madrid, e xogou no primeiro equipo branco ata o ano 2007, cando o deixou para fichar polo DKV Joventut. Tras varias tempadas en Badalona, xogou para varios equipos da Liga ACB. En xaneiro de 2013, uniuse \u00f3 Leyma B\u00e1squet Coru\u00f1a da LEB Ouro para a segunda parte da tempada 2012-13."}
{"id": "292576", "revid": "18868", "url": "https://gl.wikipedia.org/wiki?curid=292576", "title": "Mentha x piperita", "text": ""}
{"id": "292578", "revid": "1505", "url": "https://gl.wikipedia.org/wiki?curid=292578", "title": "Xelea", "text": "Xelea (galicismo, de \"gel\u00e9e\" 'xelatina', que remite en \u00faltima instancia ao verbo latino\u00a0\"gelare\"\u00a0'xear') \u00e9 unha substancia transparente comest\u00edbel e de consistencia xelatinosa que se obt\u00e9n de cocer froita con azucre. M\u00e1is concretamente, e para diferenciar das marmeladas, confeituras e rapsodias, \u00e9 unha mestura coa consistencia xelificada apropiada de azucres e zume ou extractos acuosos dunha ou varias especies de froitas, en xeral nunha proporci\u00f3n superior ao 35%.\nPode ser doce ou tam\u00e9n salgada, e normalmente eng\u00e1deselle xelatina ou pectina (pela de froitas). Adoitan ter consistencia mesta mais son transparentes. Para extraer o zume, nin se pelan as froitas nin se elimina o carozo e as carabu\u00f1as. S\u00f3 se lavan e trocean cando resulte necesario. Feito isto, c\u00f3cense, con ou sen auga, para as amolecer e facilitar a extracci\u00f3n do zume. Despois esm\u00e1ganse e c\u00f3anse.\nCando este produto se elabora con zume ou extractos acuosos de froitas nunha proporci\u00f3n superior ao 45% recibe a denominaci\u00f3n xelea extra.\nO termo xelea tam\u00e9n pode referirse ao caldo que se obt\u00e9n da cocci\u00f3n de substancias animais, unha vez callado ao arrefriar."}
{"id": "292579", "revid": "7523", "url": "https://gl.wikipedia.org/wiki?curid=292579", "title": "Eduardo Hern\u00e1ndez Sonseca", "text": ""}
{"id": "292580", "revid": "89787", "url": "https://gl.wikipedia.org/wiki?curid=292580", "title": "Juanjo Triguero", "text": "Juan Jos\u00e9 Triguero Estruch, nado o 23 de decembro de 1983 en Gandia, \u00e9 un xogador profesional de baloncesto espa\u00f1ol. Cunha estatura de 2,12 metros xoga na posici\u00f3n de pivote.\nTraxectoria profesional.\nO 8 de agosto de 2014, anunciouse a s\u00faa fichaxe polo Obradoiro CAB da Liga ACB."}
{"id": "292582", "revid": "7523", "url": "https://gl.wikipedia.org/wiki?curid=292582", "title": "Juan Jos\u00e9 Triguero", "text": ""}
{"id": "292583", "revid": "7523", "url": "https://gl.wikipedia.org/wiki?curid=292583", "title": "Adam Waczy\u0144ski", "text": "Adam Waczy\u0144ski, nado o 15 de outubro de 1989 en Toru\u0144, \u00e9 un xogador profesional de baloncesto polaco que xoga no Casademont Zaragoza da Liga ACB. Cunha estatura de 1,99 metros xoga na posici\u00f3n de ala.\nTraxectoria profesional.\nO 2 de xullo de 2014, anunciouse a s\u00faa fichaxe polo Obradoiro CAB da Liga ACB.\nO 9 de setembro de 2021, Waczy\u0144ski asinou un contrato de tres meses co Basket Zaragoza 2002 da Liga ACB. O 9 de decembro de 2021, o Zaragoza anunciou a continuidade de Waczy\u0144ski ata final de tempada."}
{"id": "292584", "revid": "7523", "url": "https://gl.wikipedia.org/wiki?curid=292584", "title": "Adam Waczynski", "text": ""}
{"id": "292585", "revid": "15490", "url": "https://gl.wikipedia.org/wiki?curid=292585", "title": "Emilio Novoa Gonz\u00e1lez", "text": "Emilio Novoa Gonz\u00e1lez, nado en Ourense o 10 de febreiro de 1895 e finado en Madrid o 3 de febreiro de 1972, foi un radiotelegrafista e pol\u00edtico galego.\nTraxectoria.\nFoi alumno da primeira promoci\u00f3n da Escola Xeral de Telegraf\u00eda. En marzo de 1916 presentou a s\u00faa memoria: \"El magnetismo terrestre y el campo electro-magn\u00e9tico del Sol\". Tam\u00e9n realizou estudos de Dereito en Madrid. Radiotelegrafista destinado \u00e1 Central de Madrid, posteriormente prestou servizos en Cuenca e Toledo. En 1920 estaba na comisi\u00f3n para o estudo da rede telegr\u00e1fica de Salamanca. En 1921 \u00e9 Xefe de li\u00f1a en Portbou. En 1923 realizou un estudo sobre a rede telef\u00f3nica provisional de Madrid. En 1924 fue nomeado profesor da Escola de Telegraf\u00eda, sendo catedr\u00e1tico de Construci\u00f3n, mec\u00e1nica aplicada e motores t\u00e9rmicos.\nNa Rep\u00fablica afiliouse ao Partido Republicano Radical e foi nomeado gobernador civil de \u00c1raba o 22 de decembro de 1933, permanecendo no cargo at\u00e9 que o 27 de maio de 1934 foi nomeado gobernador da Coru\u00f1a, permanecendo no posto at\u00e9 o 21 de decembro de 1935. En decembro de 1934 recibiu a placa da Orde da Rep\u00fablica. Coa sublevaci\u00f3n do 18 de xullo de 1936 refuxiouse nunha legaci\u00f3n diplom\u00e1tica para fuxir da zona controlada polo Goberno. En 1942 regresou ao servizo activo como Enxe\u00f1eiro-profesor na Escola Oficial de Telecomunicaci\u00f3n. En 1946 foi catedr\u00e1tico de Construci\u00f3n de li\u00f1as na Escola de Axudantes. O 20 de decembro de 1949 foi nomeado director da Escola Oficial de Telecomunicaci\u00f3n. Entre 1955 e 1958 traballou na Xefatura de Servizos Xerais de Telecomunicaci\u00f3n, na s\u00faa delegaci\u00f3n de t\u00e9lex. A partir de xu\u00f1o de 1960 enc\u00e1rgase da c\u00e1tedra de Construci\u00f3n de li\u00f1as na Escola de Axudantes e de Construci\u00f3n e conservaci\u00f3n de redes na Escola T\u00e9cnica Superior. Xubilouse en 1965."}
{"id": "292590", "revid": "6279", "url": "https://gl.wikipedia.org/wiki?curid=292590", "title": "Charmoille", "text": "O top\u00f3nimo franc\u00e9s Charmoille pode referirse a:"}
{"id": "292591", "revid": "1131", "url": "https://gl.wikipedia.org/wiki?curid=292591", "title": "Cher", "text": "O top\u00f3nimo franc\u00e9s Cher pode referirse a:\nAmais, como nome art\u00edstico pode referirse a:"}
{"id": "292592", "revid": "1131", "url": "https://gl.wikipedia.org/wiki?curid=292592", "title": "Mancha", "text": "Como top\u00f3nimo pode referirse a:"}
{"id": "292593", "revid": "865", "url": "https://gl.wikipedia.org/wiki?curid=292593", "title": "The Contortions", "text": ""}
{"id": "292594", "revid": "23204", "url": "https://gl.wikipedia.org/wiki?curid=292594", "title": "Hella", "text": "Hella \u00e9 unha banda estadounidense de noise rock procedente de Sacramento (Estados Unidos). Os seus principais membros son o guitarrista Spencer Seim e o bater\u00eda Zach Hill. En 2005 ampliaron o grupo para tocar ao vivo co vocalista, guitarrista e teclista Dan Elkan, e o baixista Jonathan Hischke para a s\u00faa xira Church Gone Wild/Chirpin' Hard. En 2006 reform\u00e1ronse pasando a ter unha formaci\u00f3n de cinco membros composta por Seim, Hill, Carson McWhirter (de The Advantage), Aaron Ross &amp; Josh Hill. En 2009 a banda volver\u00eda a estar composta unicamente polos seus membros principais, Hill e Seim."}
{"id": "292595", "revid": "865", "url": "https://gl.wikipedia.org/wiki?curid=292595", "title": "Nick Cave &amp; the Bad Seeds", "text": ""}
{"id": "292596", "revid": "23204", "url": "https://gl.wikipedia.org/wiki?curid=292596", "title": "The Telescopes", "text": "The Telescopes \u00e9 unha banda inglesa de noise, space rock, dream pop e psicodelia formada en 1987 por Stephen Lawrie, con influencias de artistas como Suicide, The Velvet Underground e The 13th Floor Elevators. Levan editados un total de seis \u00e1lbums dende a s\u00faa estrea con \"Taste\", publicado en 1989."}
{"id": "292597", "revid": "98629", "url": "https://gl.wikipedia.org/wiki?curid=292597", "title": "Bush Tetras", "text": "Bush Tetras \u00e9 unha banda estadounidense de post-punk procedente de Nova York. Foi moi popular na escena de clubs de Manhattan e nas radios universitarias a principios dos 80, pero que nunca acadou o \u00e9xito entre o gran p\u00fablico. A s\u00faa m\u00fasica combina ritmos funk con disonantes \"riffs\" de guitarra.\nHistoria.\nA guitarrista Pat Place e a vocalista Cynthia Sley produciron os aspectos m\u00e1is distintivos do son de Bush Tetras. As li\u00f1as de guitarra de Place eran r\u00edtmicas e cheas de distorsi\u00f3n. Place fora a guitarrista orixinal e un dos membros fundadores da banda de no wave The Contortions. Con Bush Tetras Place continuou perseguindo algunhas das ideas musicais que explorara en The Contortions, a\u00ednda que o seu distintivo estilo co \"slide\" est\u00e1 ausente en moitas das canci\u00f3ns de Bush Tetras. As voces de Sley eran medio faladas e medio cantadas. En canci\u00f3ns como \"Too Many Creeps\" e \"Can't Be Funky\", repet\u00eda frases sinxelas unha e outra vez, creando unha monoton\u00eda hipn\u00f3tica semellante aos ritmos de guitarra de Place.\nPlace apareceu nalgunha pel\u00edculas de Vivienne Dick, coprotagonizadas con Lydia Lunch e outros m\u00fasicos da florecente comunidade musical de Nova York de finais dos 70 e principios dos 80. Esas aparici\u00f3ns axudaron a que a banda coseguise unha prominente posici\u00f3n na escena da cidade nos comezos dos 80. O movemento post-punk revival dos anos 2000 en Nova York acompa\u00f1ouse dun rexurdimento do interese por ese per\u00edodo, coa influencia de Bush Tetras presente en moitas bandas desa escena.\nO grupo conseguiu dous \u00e9xitos \"dance\" nos Estados Unidos nos primeiros anos 80 (\"Too Many Creeps\" que chegou ao n\u00famero 57 en 1981, e \"Can't Be Funky/Cowboys in Africa\" que acadou o 32 en 1982), antes da s\u00faa separaci\u00f3n inicial.\nSley uniuse posteriormente con Ivan Julian de Richard Hell and the Voidoids para formar Lovelies. Xuntos editaron un percusivo \u00e1lbum post-punk en 1988, \"Mad Orphan\" (109 Records). En 2008 formou Command V con Pat Irwin de The Raybeats e B-52s, e Rachel Dengiz. A banda publicou un \u00e1lbum auto-titulado no ano 2012 a trav\u00e9s de Mush Records. O bater\u00eda Dee Pop tocou e gravou con distintos grupos de jazz ou de rok despois da separaci\u00f3n de Bush Tetras.\nA banda reformouse brevemente a mediados dos anos 90 e publicou o \u00e1lbum \"Beauty Lies\" en 1997. O ano seguinte gravaron un disco titulado \"Happy\" co produtor Don Fleming, pero non ser\u00eda publicado ata 2012. En 2005 engadiron \u00e1 baixista Julia Murphy e tocaron na cidade de Nova York. No ver\u00e1n do ano 2006 o grupo sa\u00edu de xira por Europa.\nLaura Kennedy, a baixista orixinal da banda, morreu o 14 de novembro de 2011 tras unha longa enfermidade de f\u00edgado.\nEn febreiro de 2013, Cindy Rickmond (anteriormente en Cheap Perfume, Grayson Hugh, Church of Betty e Unknown Gender) substitu\u00edu a Murphy como baixista da banda."}
{"id": "292598", "revid": "1410", "url": "https://gl.wikipedia.org/wiki?curid=292598", "title": "Moss Icon", "text": "Moss Icon \u00e9 unha banda estadounidense de post-hardcore formada a finais de 1986 en Annapolis (Maryland).\nTraxectoria.\nOs seus membros orixinais son o vocalista Jonathan Vance, o guitarrista Tonie Joy, a baixista Monica DiGialleonardo e o bater\u00eda Mark Laurence. Alex Badertscher unir\u00edase como segundo guitarrista en 1990. Moss Icon \u00e9 co\u00f1ecida como unha das primeiras influencias do subx\u00e9nero do hardcore punk co\u00f1ecido como post-hardcore, ademais do desenvolvemento eventual do emo, a\u00ednda que os propios membros do grupo negaron ter contribu\u00eddo ao \u00faltimo x\u00e9nero de ning\u00fan xeito."}
{"id": "292600", "revid": "839", "url": "https://gl.wikipedia.org/wiki?curid=292600", "title": "Xukrallah Nabil al-Hax", "text": ""}
{"id": "292613", "revid": "1131", "url": "https://gl.wikipedia.org/wiki?curid=292613", "title": "Penouzos", "text": "O top\u00f3nimo galego Penouzos pode referirse a:"}
{"id": "292618", "revid": "839", "url": "https://gl.wikipedia.org/wiki?curid=292618", "title": "Abe Gubegna", "text": ""}
{"id": "292619", "revid": "1131", "url": "https://gl.wikipedia.org/wiki?curid=292619", "title": "Bocarribeira", "text": "Bocarribeira. Poemas pra ler e queimar \u00e9 un libro de poes\u00eda en lingua galega escrito por Ram\u00f3n Otero Pedrayo, e publicado polo Grupo Brais Pinto en 1958. Conta con ilustraci\u00f3ns de Reimundo Pati\u00f1o.\nEstilo.\nA obra vai na li\u00f1a de \"Terra Ch\u00e1\" de Manuel Mar\u00eda (1954) e \"Os Eidos\" de Ux\u00edo Novoneyra (1955), redundando a exaltaci\u00f3n da paisaxe como reivindicaci\u00f3n cultural que vi\u00f1a defendendo desde a \u00e9poca da Xeraci\u00f3n N\u00f3s, asimilando a nova tendencia con esp\u00edrito novo, e servindo de ponte entre o grupo N\u00f3s e o Brais Pinto. A bocarribeira ref\u00edrese \u00e1 zona de transici\u00f3n entre a monta\u00f1a e o val do Mi\u00f1o, nas desembocaduras do Barbanti\u00f1o e o Formigueiro. O termo bocarribeira aparece xa en novelas anteriores do autor, como \"Devalar\". O subt\u00edtulo ref\u00edrese \u00e1 idea do autor sobre si mesmo, que non se ti\u00f1a por poeta.\nAo igual ca \"Terra Ch\u00e1\" \u00e9 unha poes\u00eda fortemente nominalizada con abundantes top\u00f3nimos evocados e nomes propios, alg\u00fans deles reco\u00f1ecibles. Hai neopopularismos (coplas de autor con forma de poes\u00eda popular), restos hilozo\u00edstas e evocaci\u00f3ns de neotrobadorismo. Os versos te\u00f1en medidas moi diversas.\nLinguaxe.\nNon ten moitos dialectalismos, pero si alg\u00fans termos caracter\u00edsticos da zona.\nTem\u00e1tica.\nUn dos temas recorrentes \u00e9 o vento (nordes\u00eda, cabaleiro mozo que peta nas portas), que recibe importancia como elemento dinamizador e modalizador da paisaxe. Outro elemento clave \u00e9 o vieiro (o cami\u00f1o, a r\u00faa, o rueiro), que simboliza o devalar do home pola terra. A morte aparece tam\u00e9n de forma recorrente, como algo non estra\u00f1o, quizais como recordo do pai.\nPublicaci\u00f3n.\n\"Bocarribeira\" foi escrito entre Nadal de 1955 e Reis de 1956. No ano de xubilaci\u00f3n do autor foi publicado polo Grupo Brais Pinto, formado por membros da Xeraci\u00f3n das Festas Minervais. Alumnos seus como Ram\u00f3n Lorenzo ped\u00edronlle o caderno orixinal, actualmente conservado na Fundaci\u00f3n Barri\u00e9 de la Maza logo de pasar por mans de Domingo Garc\u00eda Sabell. Logo da morte de Castelao en 1950, Otero adoitaba dicir que se sent\u00eda testamenteiro del, e que a s\u00faa tarefa era difundir a s\u00faa obra, polo que se sentiu obrigado a axudar a estes mozos, o novo nacionalismo.\nA edici\u00f3n orixinal foi impresa en Vigo en Gr\u00e1ficas Numen. O libro foi reeditado por Editorial Galaxia en 2005 cun limiar de Anxo Angueira. Tam\u00e9n en 2005, Produci\u00f3ns Culturais Artesa editou unha carpeta de obra gr\u00e1fica con l\u00e1minas do pintor ourens\u00e1n Virxilio Fern\u00e1ndez, acompa\u00f1ando o poemario."}
{"id": "292622", "revid": "89787", "url": "https://gl.wikipedia.org/wiki?curid=292622", "title": "P\u00e9ter Erd\u0151", "text": "P\u00e9ter Erd\u0151, nado o 25 de xu\u00f1o de 1952 en Budapest, \u00e9 un cardeal da Igrexa Cat\u00f3lica, arcebispo metropolitano de Esztergom-Budapest dende 2002.\nTraxectoria.\nP\u00e9ter Erd\u0151 naceu o 25 de xu\u00f1o de 1952 en Budapest, o primeiro dos seis fillos nunha familia de intelectuais cat\u00f3licos.\nO 18 de xu\u00f1o de 1975 foi ordenado sacerdote da arquidiocese de Esztergom polo bispo L\u00e1szl\u00f3 L\u00e9kai, ent\u00f3n administrador apost\u00f3lico de Veszpr\u00e9m. Entre 1975 e 1977 traballou nunha parroquia de Dorog.\nEn 1976 obtivo o doutoramento en Teolox\u00eda, e entre 1977 e 1980 estudou na Pontificia Universidade Lateranense, conseguindo o doutoramento en Dereito Can\u00f3nico en 1980. Posteriormente, at\u00e9 1986, ensinou Teolox\u00eda en Esztergom, e entre 1986 e 2002 foi profesor na Pontificia Universidade Gregoriana, compaxinando este traballo co de profesor na Universidade Cat\u00f3lica P\u00e9ter P\u00e1zm\u00e1ny, da que posteriormente foi reitor.\nO 5 de novembro de 1999 foi nomeado bispo auxiliar de Sz\u00e9kesfeh\u00e9rv\u00e1r e bispo titular de \"Puppi\". Recibiu a consagraci\u00f3n episcopal o 6 de xaneiro de 2000 na Bas\u00edlica de San Pedro, de mans do papa Xo\u00e1n Paulo II, e sendo os co-consagradores principais Giovanni Battista Re e Marcello Zago.\nO 7 de decembro de 2002 o papa nomeouno arcebispo de Esztergom-Budapest e primado de Hungr\u00eda, e no consistorio do ano seguinte Xo\u00e1n Paulo II creouno cardeal, co t\u00edtulo de Cardeal-Presb\u00edtero de Santa Balbina.\nEn 2005 foi elixido presidente da Conferencia Episcopal H\u00fangara, e reelixido en 2010 por outros cinco anos. Tam\u00e9n, en 2006 foi elixido presidente do Consello das Conferencias Episcopais Europeas, e reelixido en 2011. O 14 de outubro de 2014 foi nomeado Relator Xeral da Terceira Asemblea Xeral Extraordinaria do S\u00ednodo dos Bispos.\nO 27 de xu\u00f1o de 2015 Francisco nomeouno membro da Congregaci\u00f3n para as Igrexas Orientais.\nDistinci\u00f3ns e premios.\nTen sido nomeado doutor honoris causa por varias instituci\u00f3ns acad\u00e9micas, amosadas a continuaci\u00f3n en orde cronol\u00f3xica:\nObtivo tam\u00e9n en 1999 o Premio internazionale Galileo Galilei."}
{"id": "292623", "revid": "1131", "url": "https://gl.wikipedia.org/wiki?curid=292623", "title": "Bocarribeira. Poemas pra ler e queimar", "text": ""}
{"id": "292629", "revid": "839", "url": "https://gl.wikipedia.org/wiki?curid=292629", "title": "Peter Erdo", "text": ""}
{"id": "292636", "revid": "13949", "url": "https://gl.wikipedia.org/wiki?curid=292636", "title": "Smetana (l\u00e1cteo)", "text": "Smetana \u00e9 un produto l\u00e1cteo moi t\u00edpico nas coci\u00f1as da Europa Central e Oriental.\n\u00c9 unha variedade de nata agria moi semellante \u00e1 cr\u00e8me fra\u00eeche da que se distingue pola textura e o sabor. Este alimento recibe nomes semellantes en varias linguas eslavas como a rusa, a ucran\u00edna \u0441\u043c\u0435\u0442\u0430\u043d\u0430, polonesa \"\u015bmietana\", checa \"(za)kysan\u00e1 smetana\" (\"smetana\" \u00e9 en checo m\u00e1is ben crema de leite, tam\u00e9n chamada de \"sladk\u00e1 smetana\" (doce)), ou eslovaca \"smotana\". Por estar achegado tam\u00e9n existe un termo semellante, \"sm\u00e2nt\u00e2n\u0103\", na lingua romanesa.\nCaracter\u00edsticas.\nObtense mediante fermentaci\u00f3n bacteriana e caracter\u00edzase polo seu baixo grao de conservaci\u00f3n. Cando se comparan diferentes marcas de elaboradores de \"smetana\", p\u00f3dese ver que conte\u00f1en unha gran variedade de contido graxo que adoita estar entre o 10% (magro ou lixeiro) at\u00e9 o 70% (gordo), os m\u00e1is com\u00fans que se poden atopar nos supermercados rusos son 20%, 30% e 42%. Ad\u00f3itase encontrar a adici\u00f3n de espesantes (por exemplo xelatina) na composici\u00f3n da \"smetana\".\nUsos.\n\u00c9 moi frecuente nas coci\u00f1as eslavas e se emprega frecuentemente no adubo dalg\u00fans alimentos, un dos m\u00e1is sonados \u00e9 o caldo \"borsch\" (de verduras e beterraba) que acostuma servirse cun pequeno 'monte' de \"smetana\" no prato. Empr\u00e9gase como recheo, como por exemplo nos \"blinis\" (filloas rusas). Un dos empregos como adubo p\u00f3dese comprobar na ensalada Ovoschnoy que se elabora con tomates, cebolas e cogombros con \"smetana\".\nAd\u00f3itase confundir xeralmente co mollo que leva o seu nome: \"mollo smetana\" que se adoita empregar coma un suced\u00e1neo e que se elabora con iogur (ou nata), e lim\u00f3n para simular a acidez."}
{"id": "292637", "revid": "18868", "url": "https://gl.wikipedia.org/wiki?curid=292637", "title": "Smetana", "text": "Smetana p\u00f3dese referir a:"}
{"id": "292639", "revid": "18868", "url": "https://gl.wikipedia.org/wiki?curid=292639", "title": "Crema agre", "text": ""}
{"id": "292640", "revid": "18868", "url": "https://gl.wikipedia.org/wiki?curid=292640", "title": "Crema agria", "text": ""}
{"id": "292641", "revid": "18868", "url": "https://gl.wikipedia.org/wiki?curid=292641", "title": "Nata agria", "text": ""}
{"id": "292642", "revid": "23204", "url": "https://gl.wikipedia.org/wiki?curid=292642", "title": "Blini", "text": "Un blini (en ingl\u00e9s: \"blintz\"; en ruso: \u0431\u043b\u0438\u043d, \u0431\u043b\u0438\u043d\u044b (pl.); en ucra\u00edno: \u0431\u043b\u0438\u043d\u0446\u0456, \"blyntsi\") \u00e9 unha torta eslava, elaborada cun amoado semellante ao dunha filloa e que tradicionalmente se serve enrolada e reenchida de crema agre, peixe afumado ou caviar.\nOs blini fanse a base de fari\u00f1a, ovos, leite e l\u00e9vedo que pode comerse cocida no forno ou fritida, con ou sen recheo alg\u00fan. \u00c9 moi com\u00fan na coci\u00f1a eslava (rusa, ucra\u00edna, belarusa ou polonesa).\nOs blini serven como base para diferentes tipos de peixes afumados (salm\u00f3n, arenque, troita, sollo rei); \"smetana\" (crema agre) e ovos de peixe, e se acompa\u00f1an con infusi\u00f3ns, compota ou con vi\u00f1o. A bebida depende do tipo de recheo.\nEn Belar\u00fas existe unha versi\u00f3n sen fari\u00f1a de cereais chamada de \"draniki\", que se elabora fritindo en aceite de xirasol unha masa composta de pataca cocida e despois relada, cebola finamente picada, ovos, sal, pementa negra e un pouco leite; tradicionalmente c\u00f3mense con smetana.\nOs blini son un alimento moi antigo vencellado aos pobos eslavos dende a \u00e9poca precristi\u00e1; pola s\u00faa forma circular e a s\u00faa cor dourada eran asociados co sol, e por iso constitu\u00edan un dos pratos principais das festas pag\u00e1s de \"Maslenitsa\" -unha festa que celebra a fin do inverno equivalente ao entroido galego- e de \"Kupala\" -o solsticio de ver\u00e1n, a nosa noite de San Xo\u00e1n-."}
{"id": "292643", "revid": "23204", "url": "https://gl.wikipedia.org/wiki?curid=292643", "title": "Xulio Carballo Arceo", "text": "Lu\u00eds Xulio Carballo Arceo, nado en Silleda en 1955, \u00e9 un arque\u00f3logo galego.\nTraxectoria.\nDoutor da Universidade de Santiago de Compostela, onde foi profesor. Dirixiu escavaci\u00f3ns arqueol\u00f3xicas no Castro de Forca, castros de Trasdeza e Lugo e participou en prospecci\u00f3ns e escavaci\u00f3ns en Galicia, Pa\u00eds Vasco, Portugal e Francia. Arque\u00f3logo do Servizo de Patrimonio da Xefatura Territorial da Conseller\u00eda de Cultura, Educaci\u00f3n e O.U. de Pontevedra."}
{"id": "292644", "revid": "1888", "url": "https://gl.wikipedia.org/wiki?curid=292644", "title": "Lu\u00eds Xulio Carballo Arceo", "text": ""}
{"id": "292645", "revid": "25871", "url": "https://gl.wikipedia.org/wiki?curid=292645", "title": "Compota", "text": "A compota (do franc\u00e9s \"compote\", xurdido a partir do verbo latino\u00a0\"componere\"\u00a0\u2018compor\u2019) \u00e9 unha preparaci\u00f3n doce elaborada con froitas cocidas nun almibre. Adoita tomarse coma sobremesa caseira, e tradicionalmente se ten feito especialmente de maz\u00e1 e de pera, mais que se fai igualmente de distintas froitas (pexego, albaricoque, marmelo, ruibarbo, froitas vermellas). \u00c9 un alimento de consumo habitual en pa\u00edses como Francia e Alema\u00f1a, sendo tam\u00e9n moi tradicional en Galicia. Consiste en cocer pouco tempo a froita enteira ou en anaqui\u00f1os con azucre.\nAs compotas de froita esmagada empr\u00e9ganse frecuentemente nas dietas infant\u00eds (a\u00ednda que neste caso adoitan posu\u00edr menor contido de azucre, ademais de seren enriquecidas con vitaminas diversas, en especial a C). Tam\u00e9n se emprega en caso de gastroenterite, por ser as\u00ed a froita m\u00e1is dixest\u00edbel.\nDefinici\u00f3n industrial.\nSegundo a Regulamentaci\u00f3n T\u00e9cnico-Sanitaria espa\u00f1ola para a elaboraci\u00f3n e venda de conservas vexetais (R.D. 2420/1978), a compota def\u00ednese como \"a conserva de froitas ou hortalizas, enteiras ou partidas en anacos, aos que se lles incorporou unha soluci\u00f3n azucrada, cunha gradaci\u00f3n final inferior a 14\u00ba Brix\".\nPor outra banda, segundo o C\u00f3digo Alimentario Espa\u00f1ol, compota \u00e9 \"a confecci\u00f3n preparada con froita enteira ou partida en anacos regulares e con soluci\u00f3n azucrada. Non conter\u00e1 unha riqueza superior ao 15 por 100 de azucres, expresada en sacarosa\". Segundo o mesmo C\u00f3digo Alimentario Espa\u00f1ol, d\u00e1se o nome xen\u00e9rico de confecci\u00f3ns de froita a\"os produtos obtidos a partir de froitas frescas ou dos seus zumes sometidos ou non a un proceso de preparaci\u00f3n mec\u00e1nica previo, tratadas, en todo caso, por cocci\u00f3n con ou sen materias azucradas, e que se conservan posteriormente mediante procedementos axeitados\".\nA compota en Galicia.\nEn moitas cidades, vilas e aldeas de Galicia, a compota \u00e9 unha das sobremesas t\u00edpicas da Noiteboa. Faise xeralmente de peras ou maz\u00e1s, con azucre e canela en rama, e ad\u00f3itaselle engadir vi\u00f1o branco \u00e1 auga.\nNa illa de Ons ch\u00e1manlle \"compota\" a unha especie de pan feito con ovos batidos aos que se lles incorpora galleta de pan trigo esmiuzada, fari\u00f1a, azucre, cravo, comi\u00f1o, canela, pementa e outras especies; unha cebola picada, pirixel, touci\u00f1o rustrido e unha pouca n\u00e9beda. Posto todo nunha pota, introd\u00facese no forno, coidando de que este estea ben quente, para que a compota se coza at\u00e9 ficar dura. Despois c\u00f3rtase coma se fose pan, c\u00f3mese no xantar, e \u00e9 propia dos d\u00edas de Entroido e Pascua."}
{"id": "292646", "revid": "12452", "url": "https://gl.wikipedia.org/wiki?curid=292646", "title": "Froitas vermellas", "text": ""}
{"id": "292648", "revid": "89787", "url": "https://gl.wikipedia.org/wiki?curid=292648", "title": "Compota de maz\u00e1", "text": "A compota de maz\u00e1 \u00e9 unha compota elaborada con maz\u00e1s xa peladas e adozada con azucre. \u00c9 frecuente engadir algunha especia coma canela, vainilla etc\u00e9tera. A facilidade de elaboraci\u00f3n conv\u00e9rtea nun prato caseiro com\u00fan que se acostuma tomar como sobremesa. At\u00f3pase tam\u00e9n envasada en supermercados. En Galicia era un prato t\u00edpico da Noiteboa; ademais de canela ad\u00f3itaselle engadir vi\u00f1o branco \u00e1 auga de cocedura.\nUsos.\nAdemais do seu uso coma sobremesa, a compota de maz\u00e1 pode acompa\u00f1ar pratos salgados. Nas coci\u00f1as alem\u00e1 e sueca, adoita atoparse cocida e aromatizada con vinagre suave, xunto con lombarda. O mesmo que en Galicia, \u00e9 un prato t\u00edpico de Nadal en Alema\u00f1a onde se serve co \"Weihnachtsgans\" (\"ganso de Nadal\"). En Francia acompa\u00f1a tradicionalmente \u00e1 morcilla de sangue e empr\u00e9gase frecuentemente coma gornici\u00f3n de pratos de carne de porco, veado e aves de caza. Na coci\u00f1a inglesa a compota ou pur\u00e9 de maz\u00e1 s\u00e9rvese acompa\u00f1ando a pratos de carne, xeralmente de carne de porco, mais non \u00e9 un mollo malia o que suxestiona o seu nome en ingl\u00e9s, \"apple sauce\"."}
{"id": "292649", "revid": "12452", "url": "https://gl.wikipedia.org/wiki?curid=292649", "title": "Veado", "text": ""}
{"id": "292650", "revid": "98629", "url": "https://gl.wikipedia.org/wiki?curid=292650", "title": "Conferencia Leste (NHL)", "text": "A Conferencia Leste (en ingl\u00e9s Eastern Conference, e en franc\u00e9s Conf\u00e9rence de l'Est) \u00e9 unha das d\u00faas conferencias nas que se dividen os equipos da National Hockey League (NHL). A Conferencia Leste foi creada en 1974 baixo o nome de Conferencia Pr\u00edncipe de Gales, e dende o reali\u00f1amento de 2013 est\u00e1 formada por 16 equipos agrupados en d\u00faas divisi\u00f3ns de oito equipos cada unha: a Atlantic Division e a Metropolitan Division. O campi\u00f3n da conferencia recibe o Prince of Wales Trophy.\nHistoria.\nOrixes: East Division (1967-74).\nEn 1967, despois de 24 anos con seis equipos na liga, a NHL decidiu aumentar o n\u00famero de equipos a doce. Os equipos do \"Original Six\" quedaron encadrados na East Division, e os \"play-offs\" separados garant\u00edan que sempre un dos equipos, que ga\u00f1ar\u00eda o Prince of Wales Trophy, xogar\u00eda a final da liga. Por\u00e9n, tres vitorias seguidas dos equipos do \"Original Six\" sobre os St. Louis Blues fixeron \u00e1 liga mudar na tempada 1970-71 para que as semifinais foran cruces entre equipos do Leste e do Oeste. Ese mesmo ano, os Chicago Black Hawks pasaron a competir na West Division para aumentar e dous novos equipo o Leste.\nConferencia Pr\u00edncipe de Gales (1974-93).\nNa tempada 1974-75, t\u00edvose en conta a xeograf\u00eda norteamericana para un reali\u00f1amento dos equipos. O Leste pasar\u00eda a denominarse Conferencia Pr\u00edncipe de Gales, emn homenaxe a Eduardo VIII, o Pr\u00edncipe de Gales que deu o trofeo hom\u00f3nimo \u00e1 liga. A conferencia ter\u00eda d\u00faas divisi\u00f3ns, Norris (en homenaxe a James E. Norris, exproprietario dos Detroit Red Wings) e Adams (en homenaxe ao fundador dos Boston Bruins, Charles Francis Adams).\n1981\u20131993.\nEn 1981 realizouse un novo reali\u00f1amento xeogr\u00e1fico, tentando reducir os gastos en desprazamentos, facendo que cada conferencia xogara entre si, co Prince of Wales Trophy sendo entregado ao campi\u00f3n da conferencia hom\u00f3nima. As divisi\u00f3ns do leste pasaron a ser Adams e Patrick (coa Norris pasando para \u00e1 outra conferencia).\nLeste e Oeste.\nEn 1993, xa cunha liga de 24 equipos e cunha nova expansi\u00f3n \u00e1 vista, realizouse un reali\u00f1amento que rebautizou \u00e1s conferencias e divisi\u00f3ns con nomes xeogr\u00e1ficos.\n1998-2013.\nCoa entrada dos Nashville Predators, os equipos foron reali\u00f1ados en seis divisi\u00f3ns nas d\u00faas conferencias.\nReali\u00f1amento de 2013.\nDespois da mudanza dos Atlanta Thrashers a Winnipeg viuse a necesidade dun novo reali\u00f1amento. Sumando as reclamaci\u00f3ns sobre os gastos de viaxes e horarios televisivos prexudiciais causados por diferenzas de fusos horarios, a NHL decidiu reali\u00f1ar as d\u00faas conferencias en catro divisi\u00f3ns, con tres delas mantendo os seus antigos nomes e unha mudando o seu nome. Os Winnipeg Jets reubic\u00e1ronse no Oeste, mentres que os Detroit Red Wings e os Columbus Blue Jackets pasaron ao Leste, que pasou a ter 14 equipos.\nCampi\u00f3ns do Prince of Wales Trophy.\nA seguinte t\u00e1boa amosa o n\u00famero total de campionatos acadados por cada club dende que se creou o Prince of Wales Trophy en 1923. En letra grosa o campionatos conseguidos dende que o trofeo \u00e9 entregado ao campi\u00f3n da Conferencia Leste, e dicir, os acadados dende 1974:"}
{"id": "292651", "revid": "839", "url": "https://gl.wikipedia.org/wiki?curid=292651", "title": "Albino Luciani", "text": ""}
{"id": "292653", "revid": "98629", "url": "https://gl.wikipedia.org/wiki?curid=292653", "title": "Blancanieves (filme)", "text": "Blancanieves \u00e9 un filme espa\u00f1ol dirixido por Pablo Berger que se estreou no 2012. Bas\u00e9ase no conto de \"Brancaneves\" dos Irm\u00e1ns Grimm, e a historia est\u00e1 ambientada nunha visi\u00f3n rom\u00e1ntica da Andaluc\u00eda da d\u00e9cada de 1920. Imita o estilo narrativo do cine mudo, con fotograf\u00eda en branco e negro e a m\u00fasica como elemento condutor.\nPresentada na Secci\u00f3n Oficial do Festival Internacional de Cine de San Sebasti\u00e1n, foi ademais o filme seleccionado para os 85\u00aa edici\u00f3n dos Oscar na categor\u00eda de mellor filme en lingua non inglesa e para os Premios Ariel, ga\u00f1ando este \u00faltimo.\nSinopse.\nBlancanieves \u00e9 Carmen (Macarena Garc\u00eda), unha bela rapaza cunha infancia atormentada pola s\u00faa terrible madrastra, Encarna (Maribel Verd\u00fa). Fuxindo do seu pasado, Carmen comezar\u00e1 unha viaxe acompa\u00f1ada polos seus novos amigos: unha troupe de ananos toureiros. Cun final sorprendente, \"Blancanieves\" amosa que a vida non \u00e9 coma nos contos, sen\u00f3n un melodrama g\u00f3tico."}
{"id": "292654", "revid": "55340", "url": "https://gl.wikipedia.org/wiki?curid=292654", "title": "Almibre", "text": "O almibre (do \u00e1rabe \"al-maiba\", un xarope a base de marmelo) ou caldo de azucre \u00e9 un l\u00edquido denso que se obt\u00e9n da cocedura de azucre en auga. Cando se lle engade un zume de froitas, herbas etc. adoita tomar o nome de xarope.\nCaracter\u00edsticas.\nA consistencia, que vai desde un l\u00edquido apenas viscoso a un caramelo duro e crebadizo, depende da saturaci\u00f3n de azucre na auga e do tempo de coza. O almibre empr\u00e9gase en conservas de froitas, para cubrir biscoitos e filloas, para elaborar distintos tipos de caramelos e ademais forma a base dalgunhas sobremesas, como o touci\u00f1o do ceo, os sorbetes, os fondants e o merengue italiano.\nEst\u00e1 moi relacionado co termo xarope, que adoita conter ademais da auga e o azucre aromas de froitas e plantas, como no caso do xarope de pradairo.\nHai tres m\u00e9todos para determinar a consistencia do azucre:\nTipos.\nEn funci\u00f3n destes tres par\u00e1metros danse:"}
{"id": "292655", "revid": "18868", "url": "https://gl.wikipedia.org/wiki?curid=292655", "title": "Caldo de azucre", "text": ""}
{"id": "292656", "revid": "27155", "url": "https://gl.wikipedia.org/wiki?curid=292656", "title": "Aerobacter", "text": ""}
{"id": "292657", "revid": "89787", "url": "https://gl.wikipedia.org/wiki?curid=292657", "title": "Festa dos Fach\u00f3s", "text": "A Festa dos Fach\u00f3s de Castro Caldelas cel\u00e9brase o 19 de xaneiro na v\u00e9spera do d\u00eda de san Sebasti\u00e1n, comeza coa ca\u00edda do sol e prol\u00f3ngase durante a noite. Esta celebraci\u00f3n converteuse nunha das tradici\u00f3ns de culto \u00f3 lume m\u00e1is representativas de Galicia, na li\u00f1a doutros foli\u00f3ns con fachas que a\u00ednda persisten.\nDescrici\u00f3n.\nConsiste a festa nunha procesi\u00f3n na que se portan centos de fachos arredor do castelo de Castro Caldelas, partindo da igrexa dos Remedios e facendo un percorrido en plena escuridade tralo facho principal (de varios metros de longo), que precede a imaxe do santo, feita de palla \u00f3 igual que os fach\u00f3ns.\nFinaliza a procesi\u00f3n no adro da igrexa onde se queiman os fachos nunha gran fogueira, culminando o rito do lume purificador no medio do repenicar das camp\u00e1s.\nA Festa dos Fach\u00f3s enc\u00e1drase dentro dos foli\u00f3ns de v\u00e9spera xunto a outras celebraci\u00f3ns con fachas que a\u00ednda perduran, o Foli\u00f3n de Fachas de Vilelos ou a Queima das Fachas de Castelo. Frecuentes no pasado na Ribeira Sacra, e tam\u00e9n arredor da capela dos Remedios na cidade de Ourense, por Allariz e na Merca, igualmente outras festas de Castro Caldelas eran denominadas como foli\u00f3ns.\nHistoria.\nMalia que a Festa dos Fach\u00f3s \u00e9 unha tradici\u00f3n ancestral, non se pode determinar a s\u00faa orixe con certeza. As primeiras referencias escritas das que se ten constancia son do ano 1763, sendo unha das celebraci\u00f3ns m\u00e1is antigas de Galicia.\nSobre as orixes da Festa dos Fach\u00f3s de Castro Caldelas hai escritos que falan das tradici\u00f3ns celtas relacionadas co lume, antes de ser cristianizado e asimilado o culto a san Sebasti\u00e1n. O escritor ourens\u00e1n Vicente Risco relaciona esta festa cos ritos celtas de culto \u00f3 sol.\nOutra hip\u00f3tese apunta \u00f3 s\u00e9culo XVIII para referirse \u00e1 orixe do ritual, cando unha peste de c\u00f3lera asolou a comarca caldel\u00e1, foi daquela cando os veci\u00f1os pregaron a san Sebasti\u00e1n e san Roque para que intercederan e rematasen coa enfermidade, facendo unha fogueira para queimar as pertenzas dos infectados.\nFinalmente, outra tradici\u00f3n vincula a orixe da celebraci\u00f3n \u00e1 conmemoraci\u00f3n da busca que fixeron os cristi\u00e1ns para encontrar o corpo do santo a noite que foi martirizado.\nAs diversas hip\u00f3teses que pretenden explicar a orixe da festa desde unha \u00f3ptica local te\u00f1en escasa fiabilidade hist\u00f3rica, por\u00e9n resultan interesantes como interpretaci\u00f3ns populares. Malia incerteza da s\u00faa orixe a festa inunda a noite da vila caldel\u00e1 nun ambiente especial e \u00fanico.\nElaboraci\u00f3n dos fach\u00f3s.\nAntigamente a elaboraci\u00f3n dos fach\u00f3ns fac\u00edase coa palla da malla, que se obti\u00f1a despois de sementar o centeo e segar. Actualmente esta pr\u00e1ctica foise perdendo ata quedar en desuso, polo que un dos inconvenientes para seguir mantendo esta tradici\u00f3n \u00e9 a falta de palla para facer os fach\u00f3ns.\nNo presente \u00e9 o consistorio de Castro Caldelas o que se encarga de sementar cada catro anos o centeo, de segar e mallar como se fac\u00eda tradicionalmente, preparando a palla e gard\u00e1ndoa no palleiro para as celebraci\u00f3ns dos vindeiros anos."}
{"id": "292659", "revid": "23204", "url": "https://gl.wikipedia.org/wiki?curid=292659", "title": "Grupo FCB", "text": "O grupo FCB \u00e9 un clado ou grupo filoxen\u00e9tico bacteriano denominado polas siglas dos grupos que o forman, que son: Fibrobacteres, Chlorobi e Bacteroidetes. Na clasificaci\u00f3n elaborada por Cavalier-Smith este clado denom\u00ednase Sphingobacteria, a\u00ednda que os taxonomistas prefiren xeralmente o nome FCB (non se debe confundir coa clase Sphingobacteria). Entre os seus membros, o clado Bacteroidetes/Chlorobi est\u00e1 bastante consensuado. Por\u00e9n, alg\u00fans estudos non validan todas as relaci\u00f3ns, ou incl\u00faen outros filos como Gemmatimonadetes.\nO valor filoxen\u00e9tico deste grupo est\u00e1 apoiado en an\u00e1lises xen\u00f3mico-proteicas, e do ARNr 16S. O clado FCB pertence \u00e1 s\u00faa vez a un clado maior: Gracilicutes.\nEvolutivamente caracter\u00edzase por ser un clado de bacterias gramnegativas que desenvolveron esfingol\u00edpidos ou sulfonol\u00edpidos, cunha ampla perda de flaxelos, e grande mobilidadee por escorregamento.\nAs an\u00e1lises xen\u00f3micas actualizadas, relacionan o grupo FCB con novos grupos descubertos, tal como mostra o seguinte cladograma:\nOutros autores consideran que Fibrobacteres forma parte do superfilo Fibrobacteres/Acidobacteria conxuntamente con Acidobacteria e Marinimicrobia."}
{"id": "292660", "revid": "27155", "url": "https://gl.wikipedia.org/wiki?curid=292660", "title": "Clado FCB", "text": ""}
{"id": "292661", "revid": "27155", "url": "https://gl.wikipedia.org/wiki?curid=292661", "title": "Sphingobacteria (filo)", "text": ""}
{"id": "292663", "revid": "56817", "url": "https://gl.wikipedia.org/wiki?curid=292663", "title": "Sphingobacteria", "text": "As Sphingobacteria (esfingobacterias) son unha clase de bacterias do filo Bacteroidetes composta por unha soa orde, as Sphingobacteriales, que se caracteriza porque pode producir esfingol\u00edpidos. A orde comprende 5 familias.\nA clase Sphingobacteria non se debe confundir co filo Sphingobacteria establecido nas clasificaci\u00f3ns de Thomas Cavalier-Smith (ver clado FCB)."}
{"id": "292664", "revid": "27155", "url": "https://gl.wikipedia.org/wiki?curid=292664", "title": "Esfingobacterias", "text": ""}
{"id": "292665", "revid": "27155", "url": "https://gl.wikipedia.org/wiki?curid=292665", "title": "Esfingobacteria", "text": ""}
{"id": "292666", "revid": "27155", "url": "https://gl.wikipedia.org/wiki?curid=292666", "title": "Sphingobacteriales", "text": ""}
{"id": "292671", "revid": "6279", "url": "https://gl.wikipedia.org/wiki?curid=292671", "title": "Norte (hom\u00f3nimos)", "text": ""}
{"id": "292672", "revid": "98629", "url": "https://gl.wikipedia.org/wiki?curid=292672", "title": "R\u00f3dano (hom\u00f3nimos)", "text": "O top\u00f3nimo R\u00f3dano pode referirse a:"}
{"id": "292673", "revid": "89787", "url": "https://gl.wikipedia.org/wiki?curid=292673", "title": "The Presidents of the United States of America", "text": "The Presidents of the United States of America, tam\u00e9n co\u00f1ecidos como PUSA, The Presidents ou Pot USA, foi unha banda estadounidense de rock alternativo . O grupo formouse en Seattle, Washington no ano 1993 e separouse en 2016. A s\u00faa derradeira formaci\u00f3n estaba composta polo vocalista e \"baixitarrista\" Chris Ballew, o bater\u00eda e vocalista Jason Finn e o \"guitaxista\" e vocalista Andrew McKeag. O \"guitaxista\" e vocalista Dave Dederer foi membro da banda durante 11 anos e deixouna en 2004. A banda publicou seis \u00e1lbums de estudio dende a s\u00faa formaci\u00f3n en 1993. O 14 de febreiro de 2014 editaron o seu \u00faltimo traballo, \"Kudos to You!\"."}
{"id": "292677", "revid": "98629", "url": "https://gl.wikipedia.org/wiki?curid=292677", "title": "Boselaphus tragocamelus", "text": "O nilg\u00f3 ou touro azul (\"Boselaphus tragocamelus\") \u00e9 unha especie de mam\u00edfero artiod\u00e1ctilo ruminante da familia dos b\u00f3vidos e subfamilia dos bovinos.\n\u00c9 un ant\u00edlope de gran tama\u00f1o e cornos pequenos, com\u00fan nos bosques da India, e que foi importado aos Estados Unidos como animal de zool\u00f3xico en 1920, e despois moitos individuos foron liberados en Texas en 1930.\n\u00c9 a \u00fanica especie do seu x\u00e9nero e non se reco\u00f1ecen subespecies.\nNilg\u00f3 \u00e9 unha palabra hind\u00fa que significa \"touro azul\".\nCaracter\u00edsticas.\nO nilg\u00f3 \u00e9 o ant\u00edlope de maior tama\u00f1o de Asia.\nPresenta un marcado dimorfismo sexual. S\u00f3 ten cornos o macho, os cales son curtos e rectos, tan s\u00f3 chegan a medir cando son adultos entre 15 e 24\u00a0cm.\nMide de entre 120 a 150\u00a0cm de altura na cruz e ten unha lonxitude de cabeza e tronco de 180 a 210\u00a0cm. Pode chegar a pesar at\u00e9 300\u00a0kg.\nAs femias adoitan seren unha quinta parte menores.\nA pelaxe dos nilg\u00f3s \u00e9 curta, de cor parda amarelada nas femias e gris azulada nos machos adultos. Os tenreiros son de cor parda clara. O pelo dos adultos \u00e9 delgado e aceitoso, pero a pel \u00e9 grosa no peito e no pescozo dos machos. Presentan \"parches\" de cor branca na cara e por debaixo do mento. Nel est\u00e9ndese nun amplo e branco \"babeiro\" na garganta. Nos machos, por debaixo desta pecheira pendura unha guedella de pelo ou \"barba\", que pode ser de at\u00e9 13\u00a0cm.\nUnha banda branca ao longo da zona do peito vai a m\u00e1is no abdome e se estende entre a parte superior da cara interna das patas traseiras.\nA s\u00faa f\u00f3rmula dentaria, t\u00edpica nos b\u00f3vidos, \u00e9 a seguinte: 0/3, 0/1, 3/3, 3/3 = 32.\nDistribuci\u00f3n e h\u00e1bitat.\nEst\u00e1 amplamente distribu\u00eddo na India e en zonas de terras baixas do Nepal, as\u00ed como en Paquist\u00e1n, onde \u00e9 considerado como raro. Ademais, foi introducido en Texas, (Estados Unidos).\nEnc\u00f3ntrase en zonas \u00e1ridas, de matogueiras e bosques secos, ademais de en zonas agr\u00edcolas, pero adoita evitar os desertos e os bosques densos.\nBiolox\u00eda.\nComportamento.\nHabitualmente enc\u00f3ntrase en grupos de aproximadamente 10 animais, pero v\u00edronse mandas m\u00e1is grandes, de 20 a 70 individuos. Os machos vellos son \u00e1s veces solitarios.\n\u00c9 de h\u00e1bitos di\u00farnos, presentando unha maior actividade nas primeiras horas da ma\u00f1\u00e1 e \u00e1s \u00faltimas da tarde.\nTen boa vista e o\u00eddo, pero non ten un bo sentido do olfacto. A\u00ednda que \u00e9 normalmente silencioso, pode facer unha vocalizaci\u00f3n que roxe cando est\u00e1 alarmado. Cando \u00e9 perseguido pode, coas s\u00faas longas e finas patas, alcanzar velocidades de at\u00e9 m\u00e1is de 45\u00a0km/h.\nReproduci\u00f3n.\nFemias e machos permanecen separados durante a maior parte do ano, a excepci\u00f3n da \u00e9poca de cr\u00eda. Para a reproduci\u00f3n f\u00f3rmanse grupos integrado por un macho dominante e dunha a varias femias. O apareamento ten lugar habitualmente de decembro a marzo, pero pode ocorrer durante todo o ano. A femia pare, tras un per\u00edodo de xestaci\u00f3n que vai de 243 a 247 d\u00edas, unha ou d\u00faas cr\u00edas, excepcionalmente tres. As femias poden concibir aos 18 meses de idade, pero moi poucas o fan antes dos 3 anos de idade. Os machos maduran sexualmente aos dous anos e medio, pero non poden competir con outros machos at\u00e9 os 4 anos."}
{"id": "292678", "revid": "22570", "url": "https://gl.wikipedia.org/wiki?curid=292678", "title": "Caldithrix", "text": "Caldithrix \u00e9 un x\u00e9nero de bacterias term\u00f3filas e anaer\u00f3bicas que son dif\u00edciles de asignar a alg\u00fan dos filos bacterianos existentes, que comprende ata o momento d\u00faas especies. Segundo o Proxecto \"The All-Species Living Tree\" \"Caldithrix\" \u00e9 un membro das Sphingobacteria (da clasificaci\u00f3n de Cavalier-Smith), mentres que na LPSN (\"List of Prokaryotic names with Standing in Nomenclature\") incl\u00faese un grupo sen clasificar dentro das Deferribacterales, e na taxonom\u00eda do NCBI consid\u00e9rase unha bacteria non clasificada.\n\"Caldithrix abyssi\" foi a primeira especie do x\u00e9nero descrita, atopada nunha cheminea hidrotermal profunda da dorsal mesoatl\u00e1ntica, e \u00e9 moderadamente term\u00f3fila (\u00f3ptimo a 60\u00a0\u00b0C) e estritamente anaer\u00f3bica. \u00c9 un bacilo gramnegativo, que pode crecer como quimioorganoheter\u00f3trofo fermentando substratos protein\u00e1ceos ou piruvato ou respirar utilizando como doante de electr\u00f3ns o hidr\u00f3xeno ou o acetato e como aceptor o nitrato. Reduce o nitrato. As an\u00e1lises xen\u00e9ticas non a asocian de forma inequ\u00edvoca cun filo determinado.\n\"Caldithrix palaeochoryensis\" foi atopada en sedimentos xeot\u00e9rmicos quentes mari\u00f1os nun sistema hidrotermal en augas de Grecia. Foi a segunda especie do x\u00e9nero atopada e ten caracter\u00edsticas metab\u00f3licas similares \u00e1s de \"C. abyssi\" e pode presentarse como bacilos illados ou formar grandes agregados."}
{"id": "292680", "revid": "98629", "url": "https://gl.wikipedia.org/wiki?curid=292680", "title": "Tiny Thompson", "text": "Cecil Ralph \"Tiny\" Thompson, nado en Sandon (Columbia Brit\u00e1nica, Canad\u00e1) o 31 de maio de 1903 e finado en Calgary (Alberta, Canad\u00e1) o 9 de febreiro de 1981, foi un porteiro de h\u00f3ckey sobre xeo profesional.\nXogou durante 12 tempadas na National Hockey League (NHL), primeiro nos Boston Bruins, e posteriormente nos Detroit Red Wings. Ga\u00f1ador en catro ocasi\u00f3ns o Vezina Trophy, Thompson foi engadido \u00f3 Hockey Hall of Fame en 1959. Foi membro do equipo campi\u00f3n da Stanley Cup na tempada 1928-29 sendo \"rookie\" cos Boston Bruins. Ao principio da tempada 1938\u201339, logo de dez tempadas completas en Boston, foi traspasado aos Detroit Red Wings, onde completou a tempada e xogou outra tempada completa antes de retirarse. Durante a s\u00faa carreira na NHL, acreditou 81 \"shutouts\", o sexto rexistro m\u00e1is alto de calquera porteiro. Despois de retirarse como xogador, Thompson adestrou equipos de ligas menores antes de converterse nun destacado adestrador profesional. Thompson axudou a popularizar a t\u00e9cnica de agarrar o disco (en ingl\u00e9s, \"puck\") como m\u00e9todo de realizar unha parada. Un \"puckhandler\" competente, foi o primeiro porteiro na NHL en realizar unha asistencia pasando o disco co seu stick a un xogador de campo.\nPrimeiros anos.\nThompson naceu na comunidade mineira de Sandon, Columbia Brit\u00e1nica. Medrou en Calgary, Alberta, onde o seu irm\u00e1n, Paul \u2014que tam\u00e9n chegou a ser xogador de h\u00f3ckey sobre xeo profesional- naceu en 1906. Sendo neno gust\u00e1balle xogar ao b\u00e9isbol e ao h\u00f3ckey sobre xeo. Inicialmente, Thompson non era porteiro, a\u00ednda que estivo de acordo en xogar nesa posici\u00f3n para entrar nos partidos. Na adolescencia xogou competici\u00f3ns de h\u00f3ckey sobre xeo, adquirindo o alcume de \"Tiny\" (\"Pequeno\") como broma, xa que el era o xogador m\u00e1is alto do equipo, medindo 1,78 m; o alcume acompa\u00f1ouno durante toda a s\u00faa carreira.\nThompson comezou a s\u00faa carreira j\u00fanior xogando nos Calgary Monarchs en 1919 aos 16 anos. Competiu pola Memorial Cup, outorgada aos campi\u00f3ns do h\u00f3ckey sobre xeo canadense en categor\u00eda j\u00fanior ese ano, xogando dous partidos e recibindo 11 goles, unha cantidade respectable na \u00e9poca. Despois de pasar a tempada 1920\u201321 xogando nos Calgary Alberta Grain, Thompson xogou tres tempadas en Bellevue, Alberta. Na tempada 1924\u201325 uniuse aos Duluth Hornets, xogando 40 partidos, rexistrando un \"shutout\" en 11 deles. Na seguinte tempada, Thompson uniuse aos Minneapolis Millers da American Hockey Association (AHA). Nas s\u00faas tres tempadas cos Millers, Thompson xogou 118 partidos, cuns rexistros de 33 \"shutouts\" cunha media de goles en contra (GAA) de 1,37 (media de goles encaixados nun lapso de sesenta minutos).\nCarreira na NHL.\nBoston Bruins.\nThompson comezou a s\u00faa carreira na National Hockey League (NHL) nos Boston Bruins na tempada 1928\u201329 logo de que o seu contrato fora adquirido polo preparador de Boston Art Ross. A pesar de que nunca vira xogar a Thompson, Ross escoitara falar da boa reputaci\u00f3n que ti\u00f1a en Minnesota. No seu primeiro partido conseguiu un \"shutout\", convert\u00e9ndose no \u00fanico porteiro do Hockey Hall of Fame en conseguir este fito. Na s\u00faa primeira tempada, Thompson apareceu nos 44 partidos que xogaron os Bruins, conseguindo un total de 12\u00a0\"shutouts\" e un 1.15\u00a0de media de goles en contra (GAA), a segunda menor media de goles en contra na historia da NHL ata a data, segundo fronte aos 0,98 de media de George Hainsworth. Hainsworth establecera o seu r\u00e9cord esa mesma tempada. Clasificados na primeira posici\u00f3n da American Division, os Bruins fixeron unha marca perfecta nos \"play-offs\" para conseguir a s\u00faa primeira Stanley Cup, derrotando primeiro aos Montreal Canadiens (3-0), e aos New York Rangers na final (2-0). Thompson logrou un rexistro de tres \"shutouts\" nos cinco partidos que xogou nos \"play-offs\", e encaixou tan s\u00f3 tres goles.\nNa tempada seguinte, Thompson apareceu de novo nos 44 partidos que xogaron os Bruins, rexistrando tres \"shutouts\" e unha media de 2.19\u00a0goles en contra. A liga cambiou as s\u00faas regras no que respecta ao pase adiantado, o que deu como resultado un incremento na capacidade goleadora. Boston ga\u00f1ou todos os partidos menos seis cun rexistro de 38\u20135\u20131, a maior porcentaxe de vitorias dun equipo nunha tempada. Encaixando tan s\u00f3 98 goles, Thompson superou ao porteiro de Chicago Charlie Gardiner para conseguir o primeiro dos seus catro trofeos Vezina. O trofeo Vezina \u00e9 entregado ao mellor porteiro da liga, que foi determinado antes da tempada 1981\u201382 polo n\u00famero de goles encaixado polos porteiros que tiveran xogado un n\u00famero m\u00ednimo de partidos. Nos \"play-offs\", por\u00e9n, sufriron a s\u00faa primeira racha de dous partidos perdidos, xa que foron derrotados por 2-0 polos Canadiens nas finais da Stanley Cup. A principios dos \"play-offs\", a racha ga\u00f1adora de Thompson con sete vitorias nos \"play-offs\" rompeuse; mais segue a ser, en 2014, a maior racha ga\u00f1adora para un xogador nos inicios da s\u00faa carreira.\nNa tempada 1930\u201331 xogou todos os partidos da liga regular (44), e foi nomeado no segundo equipo All-Star. Nos \"play-offs\", Boston perdeu nas semifinais fronte aos Montreal Canadiens; durante o segundo partido das series Tompson converteuse no primeiro porteiro en ser cambiado por un sexto home de ataque ao final do partido para dar ao seu equipo unha maior capacidade para marcar un gol. A\u00ednda que Boston perdeu, a manobra do adestrador Art Ross foi descrita como \"incrible\" o d\u00eda seguinte, e esta t\u00e1ctica, co\u00f1ecida como \"open net\", popularizouse entre o resto dos equipos da liga.\nOs Bruins ausent\u00e1ronse dos \"play-offs\" por primeira vez na carreira de Thompson na tempada 1931\u201332. Ga\u00f1ou tan s\u00f3 13 partidos, tendo xogado en 43 dos 48 partidos xogados por Boston, sendo a \u00fanica vez que se perdeu partidos como membro dos Bruins. Na tempada seguinte, Boston clasificouse de novo para os \"play-offs\", perdendo fronte aos Toronto Maple Leafs (3-2). O \u00faltimo partido da serie foi descrito como o partido m\u00e1is memorable de Thompson. Durante este partido, Toronto e Boston estaban empatados ao final do tempo regulamentario e con cerca de 100 minutos de prolongaci\u00f3n, con Thompson en duelo co porteiro de Toronto Lorne Chabot. Logo do final da quinta pr\u00f3rroga, os propietarios dos equipos, Conn Smythe dos Maple Leafs e Art Ross dos Bruins, ped\u00edronlle ao presidente da liga Frank Calder que suspendera o partido, mais Calder negouse. A principios da sexta pr\u00f3rroga, un pase do defensa de Boston Eddie Shore foi interceptado, e Ken Doraty patinou nunha escapada, superando limpamente a Thompson no minuto 4:46 do per\u00edodo. O porteiro perdedor no segundo partido m\u00e1is longo da NHL, Thompson, recibiu unha ovaci\u00f3n do p\u00fablico do Maple Leaf Gardens posto en p\u00e9. Thompson finalizou a s\u00faa participaci\u00f3n nas series cunha media de 1,23 goles en contra, a pesar do rexistro perdedor do seu equipo.\nThompson converteuse no segundo porteiro en ga\u00f1ar o seu segundo trofeo Vezina na tempada 1932\u201333 dende a s\u00faa instauraci\u00f3n na tempada 1926\u201327, cando fixo un rexistro de 11\u00a0\"shutouts\" e unha media de goles en contra de 1,76. Despois de non clasificarse para os \"play-offs\" na tempada 1933\u201334, os Bruins recuperaron a primeira praza na American Division a seguinte tempada, cando Thompson foi nomeado no segundo equipo All-Star por segunda vez. Nos \"play-offs\", os Bruins ga\u00f1aron s\u00f3 un dos seus catro partidos; a \u00fanica vitoria do equipo estivo cimentada nun \"shutout\" de Thompson, que finalizou os \"play-offs\" cunha media de goles en contra de 1,53.\nNa tempada 1935-36, Thompson conseguiu 10 \"shutouts\", mais Boston so puido ga\u00f1ar 22 dos seus 48 partidos. Durante a tempada conseguiu unha asistencia, unha rareza para os porteiros. Ao final da tempada foi nomeado no primeiro equipo All-Star por primeira vez, e ga\u00f1ou o trofeo Vezina por terceira vez, empatando con George Hainsworth na daquela mellor marca de todos os tempos, tres trofeos. Os dous partidos que seguiron, nunha serie de contrastes fronte aos Toronto Maple Leafs, o resultado total de goles foi dunha vitoria dos canadenses sobre os Bruins por 8\u20136. Nun partido, os Bruins ga\u00f1aron sen encaixar un s\u00f3 gol aos de Toronto (6-0), mentres que perderon o outro partido por 8\u20130. Na tempada 1937\u201338, a s\u00faa \u00faltima tempada completa cos Bruins, Thompson ga\u00f1ou 30 dos 48 partidos que xogou o seu equipo na liga regular, mais Boston perdeu de novo fronte aos Maple Leafs unha vez m\u00e1is nos \"play-offs\". Thompson estableceu un novo r\u00e9cord ao ga\u00f1ar o seu cuarto e \u00faltimo trofeo Vezina. Tam\u00e9n foi nomeado no primeiro equipo All-Star por segunda vez.\nDetroit Red Wings.\nThompson apareceu tan s\u00f3 en cinco partidos dos Bruins na tempada 1938\u201339, cando Boston decidiu substitu\u00edr o envellecido porteiro polo notablemente m\u00e1is novo Frank Brimsek. Brimsek pasar\u00eda a liderar aos Bruins ata a vitoria na Stanley Cup esa tempada, ga\u00f1\u00e1ndose o alcume de \"Mister Zero\" ao conseguir 10 \"shutouts\" na liga regular, o trofeo Vezina, o nomeamento no primeiro equipo All-Star, e o Calder Memorial Trophy, que \u00e9 entregado \"ao xogador seleccionado como o m\u00e1is competente no seu primeiro ano de competici\u00f3n\". Para facerlle espazo a Brimsek, Thompson foi traspasado aos Detroit Red Wings a cambio de Normie Smith e 15.000$; Thompson tam\u00e9n recibiu un bonus de 1.000$ de Boston.\nO preparador de Boston Art Ross predixo que Thompson, daquela con 35 anos, xogar\u00eda para os Red Wings durante ao menos outras cinco tempadas; por\u00e9n, Thompson permaneceu no equipo de Detroit tan s\u00f3 d\u00faas tempadas m\u00e1is antes de retirarse como xogador. Os Red Wings rexistraron un balance negativo esas d\u00faas tempadas, a\u00ednda que chegaron aos \"play-offs\" nas d\u00faas ocasi\u00f3ns. En total, Thompson apareceu en 85 partidos de liga regular con Detroit, conseguindo un rexistro de 32\u201341\u201312, sete \"shutouts\", e unha media de 2,54 goles en contra, e en 11 partidos de \"play-off\", conseguiu un rexistro de 5\u20136, cun \"shutout\" e unha media de 2,41 goles en contra.\nCarreira despois da NHL.\nDespois de retirarse como xogador do h\u00f3ckey sobre xeo profesional, Thompson converteuse no adestrador dos Buffalo Bisons da American Hockey League (AHL) na tempada 1940\u201341. Adestrou 56 partidos en d\u00faas tempadas. Os Bisons perderon os \"play-offs\" as d\u00faas tempadas. Participou como porteiro nun partido na tempada 1940\u201341. Durante a segunda guerra mundial, Thompson serviu na Royal Canadian Air Force e dobrou como adestrador dos Calgary RCAF Mustangs da Alberta Senior Hockey League. Thompson levou aos Mustangs \u00e1s series finais da liga na tempada 1942\u201343 fronte ao equipo da Calgary Currie Army, onde as lesi\u00f3ns dos porteiros dos Mustangs o levaron ao xeo de novo en marzo de 1943. Con Thompson na porter\u00eda, os Mustangs derrotaron ao Currie Army 8\u20134 para empatar a dous partidos a serie ao mellor de cinco partidos. Xogou o partido decisivo, mais o seu equipo non chegou a ga\u00f1ar o t\u00edtulo de Alberta tras perder por 3 goles a 1 fronte ao Currie Army. Despois da guerra, Thompson converteuse no cazatalentos do Oeste do Canad\u00e1 para os Chicago Black Hawks. Foi un dos poucos cazatalentos da \u00e9poca que tratou de descubrir a personalidade do xogador ademais das s\u00faas habilidades de xogo. Thompson falou frecuentemente cos xogadores como parte dun esforzo para aprender sobre os xogadores que estaba a seguir.\nEstilo de xogo.\nThompson era un porteiro que paraba de p\u00e9 (\"stand-up\"), que en raras ocasi\u00f3ns ca\u00eda sobre os seus xeonllos para deter o disco. Foi un dos primeiros porteiros da NHL que colleu o disco coa man para facer unha parada, e axudou a popularizar esta t\u00e9cnica. Usando luvas que eran m\u00e1is pequenas que as doutros xogadores, foi un dos mellores colledores de disco (\"puck-catchers\") da s\u00faa era. Permanec\u00eda na traxectoria do disco cun acolchamento m\u00ednimo, correndo perigo de ser golpeado ao moverse para collelo en lugar de simplemente desvialo lonxe da rede. A s\u00faa t\u00e9cnica, que moi frecuentemente aparece nas s\u00faas fotograf\u00edas, implicaba caer sobre un dos seus xeonllos coa pa do seu stick cubrindo os \"cinco buratos\" (\"five-hole\"), e estendendo a s\u00faa luva para cubrir a parte esquerda da rede. A\u00ednda que coll\u00eda o disco coa luva, tam\u00e9n o fixo sen luvas asemell\u00e1ndose \u00e1 combinaci\u00f3n moderna de luvas bloqueadoras e atrapadoras. Thompson foi descrito por Johnny Bower, un antigo porteiro que foi engadido \u00f3 Hockey Hall of Fame, como un bo \"puckhandler\", e un dos mellores do seu tempo en pases cara a adiante. Na tempada 1935\u201336, Thompson converteuse no primeiro porteiro en dar unha asistencia ao pasar intencionadamente o disco co seu stick a un compa\u00f1eiro.\nLegado.\nA porcentaxe de puntos de Thompson nunha tempada con .875, conseguida na tempada 1929\u201330, contin\u00faa a ser un r\u00e9cord. As s\u00faas 38 vitorias durante esa tempada foron un r\u00e9cord nos Bruins que s\u00f3 quedou eclipsado na tempada 1982\u201383, por Pete Peeters (quen ga\u00f1ou 40 de 62 partidos xogados); dende aquela, ning\u00fan porteiro dos Bruins conseguiu m\u00e1is de 37 vitorias nunha tempada. Thompson \u00e9 o l\u00edder de todos os tempos dos Bruins en partidos, vitorias, \"shutouts\" e media de goles en contra. Ao longo da s\u00faa carreira na NHL, Thompson acumulou 81 \"shutouts\", o que o sit\u00faa no sexto posto en toda a historia da NHL, e foi segundo por detr\u00e1s de George Hainsworth (que ti\u00f1a 94) cando Thompson se retirou. Tam\u00e9n acadou sete \"shutouts\" nos \"play-offs\". \u00c9 o quinto porteiro de todos os tempos en media de goles en contra, promediando s\u00f3 2,08 goles nun lapso de 60 minutos. Liderou a todos os porteiros en partidos xogados na liga regular en 10 ocasi\u00f3ns, e en vitorias na liga regular cinco veces.\nEn 1959, Thompson foi engadido \u00f3 Hockey Hall of Fame. Morreu en Calgary o 9 de febreiro de 1981. Sobreviv\u00edrono a s\u00faa muller, Edith, e a s\u00faa filla, Sandra."}
{"id": "292682", "revid": "5863", "url": "https://gl.wikipedia.org/wiki?curid=292682", "title": "Centro Cultural Afundaci\u00f3n Vigo", "text": ""}
{"id": "292683", "revid": "22570", "url": "https://gl.wikipedia.org/wiki?curid=292683", "title": "Chris Mortellaro", "text": "Christopher \"Chris\" Gino Mortellaro, nado o 25 de marzo de 1982 en Cocoa Beach (Florida, Estados Unidos) \u00e9 un xogador profesional de baloncesto italiano que xoga para o Amici Pallacanestro Udinese da Serie A2 Basket. Cunha altura de 2,07 metros, xoga na posici\u00f3n de pivote."}
{"id": "292684", "revid": "5132", "url": "https://gl.wikipedia.org/wiki?curid=292684", "title": "Christopher Mortellaro", "text": ""}
{"id": "292687", "revid": "22570", "url": "https://gl.wikipedia.org/wiki?curid=292687", "title": "Emperador dos franceses", "text": "Emperador dos franceses \u00e9 o t\u00edtulo que se impuxo a Napole\u00f3n Bonaparte en 1804 coa instauraci\u00f3n do Primeiro Imperio Franc\u00e9s, ata 1815, en que as potencias europeas coligadas permit\u00edronlle seguir ostent\u00e1ndoo, pero reducido territorialmente \u00e1 Illa de Elba; nos \"Cen D\u00edas\" de 1815 ata a s\u00faa definitiva derrota na batalla de Waterloo.\nO t\u00edtulo foi usado posteriormente polo seu sobri\u00f1o Napole\u00f3n III entre 1852 e 1870 (Segundo Imperio Franc\u00e9s).\nNapole\u00f3n II, fillo do primeiro Napole\u00f3n, alcanzou sobre o papel o t\u00edtulo en d\u00faas ocasi\u00f3ns (como consecuencia de sendas acondiciones, en 1814 e 1815), a\u00ednda que non exerceu en realidade nunca o cargo nin foi reco\u00f1ecido nacional ou internacionalmente; posto que en ambos per\u00edodos exerc\u00eda o poder en Francia a monarqu\u00eda restaurada (Lu\u00eds XVIII) e el mesmo, un neno de 3 \u00f3 4 anos, estivo baixo tut\u00e9laa do seu av\u00f3, Francisco I, emperador de Austria; nin o reivindicou posteriormente.\nPolo explicitamente contido no t\u00edtulo (\"Emperador dos Franceses\" e non \"Emperador de Francia\"), \u00e9 un exemplo de monarqu\u00eda popular, que pretend\u00eda adecuarse \u00e1 pol\u00edtica napole\u00f3nica de manter parcialmente o esp\u00edrito da Revoluci\u00f3n francesa \u00e1 vez que se reconciliaba cos elementos m\u00e1is moderados do Antigo R\u00e9xime."}
{"id": "292688", "revid": "22570", "url": "https://gl.wikipedia.org/wiki?curid=292688", "title": "Amherst, Massachusetts", "text": "Amherst \u00e9 unha localidade situada no condado de Hampshire no estado estadounidense de Massachusetts. No Censo de 2010 ti\u00f1a unha poboaci\u00f3n de 37.819 habitantes e unha densidade de poboaci\u00f3n de 526,46 persoas por km\u00b2.\nCultura e educaci\u00f3n.\nComo cidade universitaria, Amherst \u00e9 a sede do Amherst College, do Hampshire College e da Universidade de Massachusetts en Amherst, tres das cinco universidades que funcionan no \u00e1rea.\nDos habitantes de Amherst maiores de 25 anos, o 41,7% son graduados ou pos\u00faen un t\u00edtulo profesional, marca moi alta ata para a poboaci\u00f3n norteamericana xeral. M\u00e1is da metade da poboaci\u00f3n economicamente activa traballa na educaci\u00f3n, a \u00e1rea da sa\u00fade ou os servizos sociais.\nHistoria.\nO documento m\u00e1is antigo relativo a Amherst \u00e9 unha nota de compra fechada en 1658, pola cal un tal John Pynchon compra os terreos onde hoxe \u00e1lzase a cidade a tres nativos chamados Umpanchla, Quonquont e Chickwolopp. O nome que se d\u00e1 no documento ao r\u00edo Connecticut \u00e9 \"r\u00edo Quinecticott\".\nCando chegaron os primeiros colonos ingleses permanentes (1727), a aldea e o terreo circundante pertenc\u00edan \u00e1 cidade de Hadley. Amherst chegou \u00e1 categor\u00eda de precinto en 1734 e \u00e1 de cidade en 1776, d\u00edas antes de que o pa\u00eds declarase a s\u00faa independencia.\nLogo do seu incorporaci\u00f3n en 1759, o pobo recibiu o nome de Amherst en homenaxe a Jeffrey Amherst, bar\u00f3n de Amherst, heroe das guerras contra os franceses e os indios. Logo de ga\u00f1ar Canad\u00e1 para os ingleses en desmedro de Francia, Amherst resignou os seus cargos no goberno colonial para loitar de parte dos estadounidenses durante a guerra de independencia. Esta actitude e a s\u00faa valent\u00eda valeulle o reco\u00f1ecemento do goberno norteamericano, e \u00e9 por iso que tantas cidades do nordeste dos Estados Unidos e da parte correspondente do Canad\u00e1 levan o seu nome.\nCon todo, \u00e1 vista de novos documentos que afirman que Amherst repart\u00eda entre os indios mantas infectadas de var\u00edola para exterminalos, o seu nome est\u00e1 actualmente caendo en desgraza e, periodicamente, aparecen movementos e manifestaci\u00f3ns co obxectivo de cambiar o nome da cidade. O m\u00e1is popular dos nomes propostos \u00e9 \"Emily\", en honor da gran poeta Emily Dickinson que naceu, viviu a maior\u00eda da s\u00faa vida e morreu en Amherst. A s\u00faa casa \u00e9 agora un museo.\nXeograf\u00eda.\nSegundo a Oficina do Censo dos Estados Unidos, Amherst ten unha superficie total de 71.84 km\u00b2, da cal 71.49 km\u00b2 corresponden a terra firme e (0,48%) 0.34 km\u00b2 \u00e9 auga.\nDemograf\u00eda.\nSegundo o censo de 2010, hab\u00eda 37.819 persoas residindo en Amherst. A densidade de poboaci\u00f3n era de 526,46 hab./km\u00b2. Dos 37.819 habitantes, Amherst estaba composto polo 76,88% brancos, o 5,4% eran afroamericanos, o 0,24% eran amerindios, o 10,95% eran asi\u00e1ticos, o 0,03% eran das illas do Pac\u00edfico, o 2,37% eran doutras razas e o 4,11% pertenc\u00edan a dous ou m\u00e1is razas. Do total da poboaci\u00f3n o 7,29% eran hispanos ou latinos de calquera raza.\nPaseo en bicicleta.\n\u00c9 ideal para alugar ou comprar unha bicicleta e irse a explorar os cami\u00f1os ao redor do pobo, especialmente no ver\u00e1n posto que nesta estaci\u00f3n hai luz ata as 9:00 da noite."}
{"id": "292689", "revid": "839", "url": "https://gl.wikipedia.org/wiki?curid=292689", "title": "Nasrala Pedro Sufair", "text": "Nasrala Pedro Sufair (en , \"Na\u1e63rallah Bu\u1e6drus \u1e62ufayr\"), nado en Raifun (L\u00edbano) o 15 de maio de 1920 e finado o 12 de maio de 2019, foi o 76\u00ba Patriarca de Antioqu\u00eda e de todo Levante da Igrexa cat\u00f3lica maronita e bispo da Xubah-Sarba-Xuniah dende o 19 de abril de 1986 at\u00e9 o 26 de febreiro de 2011, permanecendo como patriarca em\u00e9rito dende ent\u00f3n at\u00e9 o seu pasamento.\nTraxectoria.\nPrimeiros anos e sacerdocio.\nNasrala Sufair naceu en Raifun (eparqu\u00eda de Sarba), no distrito de Kasaruan da gobernaci\u00f3n do Monte L\u00edbano, o 15 de maio de 1920. Estudou entre 1933 e 1936 na escola \"Mar Abda\" de Harharaya. Posteriormente cursou os estudos secundarios no seminario de San Mar\u00f3n de Rasir, e posteriormente estudou no seminario maior de Beirut entre 1940 e 1943.\nEstudou Filosof\u00eda e Teolox\u00eda na Facultade de Teolox\u00eda da Universidade San Xos\u00e9 de Beirut entre 1944 e 1950. O 7 de maio de 1950 foi ordenado sacerdote, e foi nomeado cura da parroquia de Raifun e secretario da arquieparqu\u00eda de Damasco, cargo que mantivo at\u00e9 1956, cando pasou a ser secretario do patriarcado maronita. Entre 1956 e 1961, ademais de secretario do patriarcado, foi profesor de traduci\u00f3n e filosof\u00eda na Escola Maronita dos Irm\u00e1ns Maristas de Xuniah.\nEpiscopado.\nO 19 de xu\u00f1o de 1961 foi elixido bispo auxiliar de Antioqu\u00eda, sendo confirmado o 23 de xu\u00f1o, e recibindo o t\u00edtulo de bispo titular de Tarso dos Maronitas. A s\u00faa elecci\u00f3n foi confirmada polo papa Xo\u00e1n XXIII o 23 de xu\u00f1o de 1961. Recibiu a consagraci\u00f3n episcopal o 16 de xullo de mans do patriarca de Antioqu\u00eda Paulo II Pedro al-Mauxi.\nNo seu papel episcopal participou no Concilio Vaticano Segundo, e foi tam\u00e9n posteriormente conselleiro espiritual da Soberana Orde de Malta.\nPatriarcado.\nO 19 de abril de 1986 foi elixido Patriarca de Antioqu\u00eda. O 7 de maio de 1986 o papa Xo\u00e1n Paulo II concedeulle a \"comu\u00f1\u00f3n eclesi\u00e1stica\":\nO mesmo papa Xo\u00e1n Paulo II creouno cardeal o 26 de novembro de 1994. O 26 de febreiro de 2011, con m\u00e1is de 90 anos, o papa Bieito XVI aceptou a s\u00faa renuncia \u00e1 s\u00e9 patriarcal. Finou o 12 de maio de 2019.\nPremios e distinci\u00f3ns.\nTen sido nomeado doutor honoris causa por varias instituci\u00f3ns acad\u00e9micas, amosadas a continuaci\u00f3n en orde cronol\u00f3xica:"}
{"id": "292691", "revid": "23204", "url": "https://gl.wikipedia.org/wiki?curid=292691", "title": "Amherst", "text": "Amherst pode referirse a:"}
{"id": "292692", "revid": "23204", "url": "https://gl.wikipedia.org/wiki?curid=292692", "title": "Rep\u00fablica da Florida (1861)", "text": "A Rep\u00fablica da Florida foi un pa\u00eds independente que existiu no territorio do actual estado norteamericano da Florida desde o 10 de xaneiro de 1861, cando se converteu no terceiro estado en declarar a s\u00faa secesi\u00f3n da Uni\u00f3n trala elecci\u00f3n de Abraham Lincoln, ata o 8 de febreiro de 1861, cando se uniu aos Estados Confederados de Am\u00e9rica."}
{"id": "292694", "revid": "6086359", "url": "https://gl.wikipedia.org/wiki?curid=292694", "title": "Rep\u00fablica da Florida", "text": "O nome Rep\u00fablica da Florida correspondeu a varios estados americanos situados na pen\u00ednsula hom\u00f3nima:"}
{"id": "292696", "revid": "23204", "url": "https://gl.wikipedia.org/wiki?curid=292696", "title": "Merengue (doce)", "text": "O merengue (do franc\u00e9s: \"meringue\", merenda) \u00e9 un [[doce]] tipo crema elaborada con [[Clara de ovo|claras de ovo]] batidas a [[punto de neve]] con [[azucre]] e cocidas no forno, que adoita empregarse para cubrir ou reencher doces ou para a preparaci\u00f3n do doce do mesmo nome (suspiro). O merengue \u00e9 unha crema moi lixeira e doce, cunha cor branca intensa.\nElaboraci\u00f3n.\nPrep\u00e1rase batendo [[Clara de ovo|claras de ovo]] a [[punto de neve]] mesturadas con [[azucre]]. O azucre empregado na elaboraci\u00f3n do merengue adoita ser [[azucre glas|glas]]; ademais poden aromatizarse a mestura con [[vainilla]], [[coco]], [[am\u00e9ndoa]]s etc. Acostuman empregarse como recheo de [[Pastel|tortas]] ou pasteis. O merengue tam\u00e9n se pode coci\u00f1ar. Faise no forno a moi baixa temperatura durante un longo per\u00edodo no caso de merengues brandos e menos tempo e m\u00e1is temperatura no caso dos duros. O xeito de rematalo \u00e9 coci\u00f1alo at\u00e9 que colla unha [[Tona (leite)|tona]] seca e crocante e fique a miola h\u00famida e zumarenta. Unha volta coci\u00f1ado non se pode refrixerar, xa que se humedece. O tempo de enfornado dun merengue brando \u00e9 unha hora a 170\u00a0\u00b0C e para un duro de 15 minutos a 210\u00a0\u00b0C.\nNa antig\u00fcidade com\u00edanse para matar a fame a media tarde. Era costume en partes de Galicia comer merengue despois de comer e antes de cear, pois era un alimento barato e que logo se preparaba.\nCh\u00e1mase punto de merengue ao grao de firmeza que adquire a clara do ovo cando ao batela con azucre triplica o seu volume e presenta unha textura consistente.\nHistoria.\nA teor\u00eda ou lenda con m\u00e1is forza disque foi inventado arredor de [[1600]] polo pasteleiro italiano [[Gasparini]], residente de [[Meiringen]], vila [[su\u00edza]], de a\u00ed o seu nome. Outra teor\u00eda di que foi obra dun coci\u00f1eiro ao servizo do rei [[Polonia|polon\u00e9s]] [[Estanislau I Leszczynski]], a partir dunha receita alem\u00e1, e que provir\u00eda da verba [[Lingua polaca|polonesa]] \"marzynka\". O que si \u00e9 seguro \u00e9 que os primeiros merengues en Francia serv\u00edronse en [[Nancy]], da corte dese mesmo rei polon\u00e9s. A filla de dito rei era moi larpeira e entusiasta desa receita, ao casar con [[Lu\u00eds XV de Francia|Lu\u00eds XV]], p\u00faxoa de moda na corte francesa.\nA nova ra\u00ed\u00f1a [[Mar\u00eda Antonieta de Austria|Mar\u00eda Antonieta]], dona de [[Lu\u00eds XVI de Francia|Lu\u00eds XVI]], gustaba moito dos merengues e dos [[vacherin]] (feitos con aneis de merengue ou pasta de am\u00e9ndoas e recheo con [[xeado]] ou [[nata batida]]), o seu lugar preferido para elaboralos coas s\u00faas propias mans era o [[Petit Trianon]] (un edificio intependente, agasallado \u00e1 ra\u00ed\u00f1a polo rei, no mesmo [[Palacio de Versalles]]).\nNa obra espa\u00f1ola \"Arte de Reposter\u00eda\" de [[1747]] de [[Juan de la Mata]], aparece un cap\u00edtulo, o 23, dedicado aos merengues, aparecendo o texto a seguir: \"A\u00ednda que pequena obra, \u00e9 c\u00f3moda para se valer en caso de necesidade pola presteza coa que se executa e ademais de ser moi boa para adornar, \u00e9 moi gustosa. Faise do azucre m\u00e1is selecto\".\nAt\u00e9 principios do [[s\u00e9culo XIX]] os merengues molde\u00e1banse cunha culler antes de se meter no forno (suspiros). A actual forma de facelos coa [[manga]] foi introducida por [[Marie-Antoine Car\u00e8me]], coci\u00f1eiro galo.\nO merengue en Galicia.\nO merengue \u00e9 un doce com\u00fan nas [[pastelar\u00eda]]s e [[confeitar\u00eda]]s galegas.\nO primeiro rexistro do merengue en [[lingua galega]] foi feito por [[Antonio Fern\u00e1ndez Morales]] en [[1861]] nos seus \"Ensaios po\u00e9ticos en dialecto berciano\": \"pois si a que colle d\u00faas mamuqui\u00f1as gana indulgencias pra muitos d\u00edas, a que merengues (cousa m\u00e1is fina) papa, rezando a letan\u00eda , fincada no atrio cara pra arriba, ca boca aberta como unha mirla, gana as plenarias pra toda a vida.\".\nA primeira menci\u00f3n nun dicionario galego f\u00edxoa [[Eladio Rodr\u00edguez Gonz\u00e1lez]] en [[1958]] no seu \"Diccionario enciclop\u00e9dico gallego-castellano\", Galaxia, Vigo.\nV\u00e9xase tam\u00e9n.\nOutros artigos.\n[[Categor\u00eda:Sobremesas e doces de Galicia]]\n[[Categor\u00eda:Pratos de ovos]]\n[[Categor\u00eda:Sobremesas]]\n[[Categor\u00eda:Doces]]"}
{"id": "292697", "revid": "22570", "url": "https://gl.wikipedia.org/wiki?curid=292697", "title": "Chantill\u00ed", "text": "O chantill\u00ed (a partir do franc\u00e9s: \"cr\u00e8me chantilly\", pola vila francesa de Chantilly) \u00e9 unha crema elaborada con nata batida a punto de neve, con adici\u00f3n de azucre ou aromas (normalmente vainilla), moi utilizada en repostar\u00eda e pastelar\u00eda. A receita orixinal d\u00e9bese a Fran\u00e7ois Vatel do s\u00e9culo XVII. Alg\u00fans autores, especialmente franceses, consideran ao chantill\u00ed sin\u00f3nimo de nata batida, outros din que a nata batida non ten que necesariamente ter azucre ou aromas, mentres que o chantill\u00ed si.\nUtilizaci\u00f3n e conservaci\u00f3n.\nA crema chantill\u00ed util\u00edzase en pastelar\u00eda para a decoraci\u00f3n. \u00c9 igualmente moi apreciada sobre as copas de xeado e serve tam\u00e9n para o caf\u00e9 vien\u00e9s: caf\u00e9 quente cuberto de chantill\u00ed e empoado con flocos ou po de chocolate negro. Cons\u00e9rvase na xeadeira at\u00e9 a s\u00faa utilizaci\u00f3n.\nF\u00f3ra do \u00e1mbito da repostar\u00eda, ad\u00f3itase ver o seu uso en xogos ou preliminares sexuais.\nCrema chantill\u00ed de chocolate.\nUnha variante da crema chantill\u00ed utiliza un chocolate fundido rico en manteiga de cacao no canto da crema de leite ou unha mestura de crema de leite azucrada e de chocolate fundido. A preparaci\u00f3n manual \u00e9 moito m\u00e1is delicada, porque fai falla arrefriar a mestura aos poucos para evitarmos a solidificaci\u00f3n e a aglomeraci\u00f3n do chocolate antes de que se forme a escuma."}
{"id": "292698", "revid": "18868", "url": "https://gl.wikipedia.org/wiki?curid=292698", "title": "Crema chantill\u00ed", "text": ""}
{"id": "292699", "revid": "72012", "url": "https://gl.wikipedia.org/wiki?curid=292699", "title": "Nata batida", "text": "A nata batida ou crema batida \u00e9 unha crema de leite que se bate enerxicamente at\u00e9 adquirir unha consistencia semis\u00f3lida ou \u00e1 que se lle engade ar ou gases inocuos. Difer\u00e9nciase da crema chantill\u00ed en que esta sempre leva azucre e acostuma ir aromatizada, mentres que a nata batida non ten porque ser adozada. Contodo moitos autores consid\u00e9ranas sin\u00f3nimos.\nSe a nata ten un 30% ou m\u00e1is de graxa pode ser mesturada con ar, de xeito que as burbullas de ar son capturadas nunha rede de pingui\u00f1as de graxa e o coloide resultante adquire aproximadamente o dobre de volume da nata orixinal; por\u00e9n, se o proceso de batido contin\u00faa as pingas de graxa p\u00e9ganse entre si destru\u00edndo o coloide e formando manteiga e o l\u00edquido restante \u00e9 soro de manteiga (cando dicimos que a nata se cortou). \u00c1s veces eng\u00e1deselle azucre glas ao coloide, co fin de endurecer a mestura e reducir o risco de exceso de batido.\nCaracter\u00edsticas.\nA nata batida prep\u00e1rase normalmente cun batedor de globo (a man), un batedor el\u00e9ctrico ou un batedor mesturador, a\u00ednda que tam\u00e9n, con certa dificultade, pode facerse cun garfo. C\u00f3mpre ter en conta que o batido manual consegue un maior volume. Por outra banda, \u00e9 primordial que tanto a nata como o garfo onde sexa batida e os utensilios de coci\u00f1a estean fr\u00edos (entre 5 e 10\u00a0\u00b0C): a calor abranda a graxa da nata, e non permite que soba. A nata batida \u00fasase popularmente para cubrir certas sobremesas (amorodos con nata), e tam\u00e9n pasteis, caf\u00e9s ou xeados.\nComercializaci\u00f3n.\nA nata batida pode venderse prota para o seu uso en botes a presi\u00f3n; cando a crema sae da embocadura mest\u00farase co ar violentamente, producindo catro veces o volume da nata, o dobre do volume producido ao bater ar nela. Isto co\u00f1\u00e9cese coma \"squirty cream\" no Reino Unido. Usando esta t\u00e9cnica, tam\u00e9n pode ser preparada en dispensadores reutiliz\u00e1beis, semellante a unha botella de sif\u00f3n de auga carbonatada e utilizando cartuchos desbot\u00e1beis de baixo custo. A nata batida producida deste xeito \u00e9 por\u00e9n inest\u00e1bel e tornar\u00e1 a un estado m\u00e1is ou menos l\u00edquido en media hora ou unha hora. Polo tanto, o m\u00e9todo non \u00e9 axeitado para a decoraci\u00f3n de alimentos que non ser\u00e1n inmediatamente servidos."}
{"id": "292700", "revid": "18868", "url": "https://gl.wikipedia.org/wiki?curid=292700", "title": "Crema batida", "text": ""}
{"id": "292701", "revid": "18868", "url": "https://gl.wikipedia.org/wiki?curid=292701", "title": "Crema de leite batida", "text": ""}
{"id": "292702", "revid": "88628", "url": "https://gl.wikipedia.org/wiki?curid=292702", "title": "Igrexa de San Marti\u00f1o de Cogeces de \u00cdscar", "text": "A Igrexa de San Marti\u00f1o de Cogeces de \u00cdscar \u00e9 un templo cat\u00f3lico que se atopa na localidade de Cogeces de \u00cdscar (provincia de Valladolid). Est\u00e1 declarado Ben de Interese Cultural.\nCaracter\u00edsticas.\n\u00c9 de estilo g\u00f3tico e foi modificada nos s\u00e9culo XVI e XVII. A parte m\u00e1is antiga \u00e9 a do muro sur onde se atopa unha portada g\u00f3tica de calidade con arquivoltas de dentes de serra e mediacanas. Consta dunha soa nave pechada con b\u00f3veda de can\u00f3n e adornada con xeseiras barrocas. O edificio ten unha torre situada \u00f3s pes; acc\u00e9dese \u00f3s pisos superiores por unha escaleira de caracol exterior."}
{"id": "292703", "revid": "22795", "url": "https://gl.wikipedia.org/wiki?curid=292703", "title": "Nilg\u00f3", "text": ""}
{"id": "292704", "revid": "22795", "url": "https://gl.wikipedia.org/wiki?curid=292704", "title": "Touro azul", "text": ""}
{"id": "292707", "revid": "22795", "url": "https://gl.wikipedia.org/wiki?curid=292707", "title": "Boselaphus", "text": ""}
{"id": "292708", "revid": "1987", "url": "https://gl.wikipedia.org/wiki?curid=292708", "title": "Chocolate quente", "text": "O chocolate quente \u00e9 unha bebida mesta que se fai desfacendo en leite quente chocolate de facer, produto obtido a partir da mestura de cacao, manteiga de cacao, azucre e fari\u00f1a ou amid\u00f3n. P\u00f3deselle engadir nata batida e especias doces como canela ou cravo. O chocolate quente \u00e9 unha bebida tradicional de Galicia.\nHistoria.\nAs primeiras \u00e1rbores do [[cacao]] (en singular, \"cacahuaquahitl\") medraban de xeito natural nas zonas sombrizas dos matos tropicais das concas dos [[r\u00edo]]s [[R\u00edo Amazonas|Amazonas]] e [[R\u00edo Orinoco|Orinoco]], hai uns 4.000 anos. Os primeiros cultivadores foron ou ben os [[olmecas]], hai tres mil anos, que ocupaban unha \u00e1rea de selvas tropicais ao sur de [[Veracruz]], no [[golfo de M\u00e9xico]], ou ben os [[Pobos maias|maias]] ao norte de Guatemaa. Estes, contra o s\u00e9culo IV\u00a0a.\u00a0C., varios s\u00e9culos despois da desaparici\u00f3n dos olmecas, establec\u00e9ranse nunha vasta rexi\u00f3n ao sur do [[M\u00e9xico]] actual, que se estende dende a [[pen\u00ednsula do Iucat\u00e1n]] en [[Am\u00e9rica Central]] ao longo da rexi\u00f3n de [[Chiapas]] e a costa de [[Guatemala]] no [[Pac\u00edfico]]. Os maias chamaban \u00e1 [[\u00e1rbore do cacao]] \"cacahuaquchtl\". O cacao era para eles [[s\u00edmbolo]] de [[vida]] e [[fertilidade]].\nOs [[Pobos maias|maias]] crearon unha beberaxe agre feita de sementes de cacao que consum\u00edan exclusivamente os reis e os nobres e tam\u00e9n usada para dar solemnidade a determinados rituais sagrados. Nos seus libros, os [[maias]] describen diversas formas de elaborar e perfumar a bebida: m\u00e1is l\u00edquido ou m\u00e1is mesto, con m\u00e1is ou menos escuma, con aditivos como [[Capsicum|chile]] picante...\nO chocolate us\u00e1base con fins terap\u00e9uticos. Os feiticeiros mais prescrib\u00edan o consumo de cacao tanto como estimulante como polos seus efectos calmantes. Os guerreiros consum\u00edano coma unha bebida reconstitu\u00ednte, e a manteiga de cacao era usada coma ung\u00fcento para sandar feridas. Era tam\u00e9n usado coma [[moeda]]. A bebida foi co\u00f1ecida polos descubridores espa\u00f1ois e foron eles os primeiros en servilo quente, [[sabor doce|adozalo]] con [[azucre de cana]], tralo seu descubrimento trasladouse a [[Gastronom\u00eda de Espa\u00f1a|Espa\u00f1a]] e al\u00ed tornouse moi popular (v\u00e9xase: \"[[Chocolate]]\"), tralo seu ingreso en Espa\u00f1a aos pouco foise trasladando a diversos pa\u00edses [[Europa|europeos]].\nEn [[Galicia]] s\u00e1bese que o chocolate se consome dende o [[s\u00e9culo XVII]], cando \u00e9 nomeado por vez primeira en escritos en [[lingua galega]] sobre os costumes dos alde\u00e1ns. Frei [[Mart\u00edn Sarmiento]] xa escrib\u00eda en [[1746]]: \"...inda que tomaron mui quente e fervendo muito chicolate...\" Todas as casa, humildes e podentes, ti\u00f1an unha [[chocolateira]], unha pota de barro cun asa que se apoiaba na trepia, na [[lareira]] para ferver o chocolate de facer con leite.\nLenda.\nSegundo a lenda, o [[deus]] [[Quetzalc\u00f3atl]] (representado polos mortais como 'a serpe emplumada') baixou dos ceos para transmitir sabedor\u00eda aos homes e tr\u00f3uxolles un agasallo: a planta do cacao. Seica, os outros deuses non lle perdoaron que dese a co\u00f1ecer un alimento divino e ving\u00e1ronse desterr\u00e1ndoo: foi expulsado das s\u00faas terras polo deus [[Tezcatlipoca]]. Outra versi\u00f3n conta que [[Quetzalc\u00f3atl]] era un [[deus]] bondadoso que estaba enfrontado a [[Tezcatlipoca]], o deus cruel; este puido m\u00e1is ca el e condenouno ao desterro. Sexa como for a historia, o certo \u00e9 que antes de se marchar prometeu volver por onde sae o [[sol]] no ano \"ce-acatl\", segundo o [[calendario azteca]], o que despois se asociou coa chegada de [[Hern\u00e1n Cort\u00e9s]].\nUsos gastron\u00f3micos.\n[[Ficheiro:Hahndorf Hot Chocolate.jpg|thumb|dereita|230px|Unha cunca de chocolate quente.]]\nA bebida do chocolate quente b\u00e9bese en Europa e en varias gastronom\u00edas de Am\u00e9rica Latina. En Espa\u00f1a, tam\u00e9n en Galicia hoxe en d\u00eda, por exemplo, \u00e9 moi popular o [[chocolate con churros]] tomado na \u00e9poca invernal, e tam\u00e9n servido para acompa\u00f1ar o [[Rosc\u00f3n|rosc\u00f3n de reis]]. En Su\u00edza e Francia \u00e9 moi popular a cunca de cacao acompa\u00f1ada de doces. En moitos pa\u00edses latinomericanos, t\u00f3mase o chocolate quente no [[almorzo]], ou \u00e1 tarde, acompa\u00f1ado de [[pan]] ou [[empanada]]s.\nNo [[Per\u00fa]], o chocolate quente forma parte dunha arraigada tradici\u00f3n. Este s\u00e9rvese xunto co \"panet\u00f3n\" no almorzo do d\u00eda de [[Nadal]] malia xa ter nesa data comezado o ver\u00e1n no [[hemisferio sur]]. Esta tradici\u00f3n crese que comezou no [[Cuzco]] polo que se adoitan vender libras ou barras de chocolate desa rexi\u00f3n produtora de cacao.\nV\u00e9xase tam\u00e9n.\nOutros artigos.\n[[Categor\u00eda:Chocolate]]\n[[Categor\u00eda:Bebidas estimulantes]]\n[[Categor\u00eda:Sobremesas e doces de Galicia]]\n[[Categor\u00eda:Almorzos]]\n[[Categor\u00eda:Gastronom\u00eda de Nadal]]\n[[Categor\u00eda:Gastronom\u00eda do Per\u00fa]]"}
{"id": "292709", "revid": "18868", "url": "https://gl.wikipedia.org/wiki?curid=292709", "title": "Chocolate de facer", "text": ""}
{"id": "292710", "revid": "23204", "url": "https://gl.wikipedia.org/wiki?curid=292710", "title": "Maias", "text": ""}
{"id": "292718", "revid": "5863", "url": "https://gl.wikipedia.org/wiki?curid=292718", "title": "Filiberto D\u00edaz", "text": "Filiberto Abelardo D\u00edaz Donderis, nado en Valencia en 1838 e finado en Madrid o 6 de xu\u00f1o de 1923, foi un avogado, xornalista e pol\u00edtico espa\u00f1ol, moi vinculado \u00e1 cidade de Pontevedra.\nTraxectoria.\nLicenciado en Dereito pola Universidade de Valencia, comezou a s\u00faa traxectoria xornal\u00edstica coa fundaci\u00f3n de \"El Eco del Turia\" en 1857, xornal que durou pouco m\u00e1is dun ano. Tras pasar brevemente por \"El Eco de Valencia\" (1858), en 1859 incorporouse \u00e1 redacci\u00f3n de \"El Valenciano\", do que chegou a ser o director. M\u00e1is dunha d\u00e9cada estivo vinculado ao xornalismo valenciano, ata que en 1878 fundou \"La Publicidad de Madrid\", do que tam\u00e9n foi o seu director.\nA\u00ednda que inicialmente estivo no Partido Moderado e na Uni\u00f3n Liberal, a s\u00faa engalaxe pol\u00edtica acadouna como membro do Partido Conservador. As\u00ed, foi nomeado gobernador civil das provincias de Burgos (1875), Bilbao, Baleares, Granada e finalmente de Pontevedra en 1880. Al\u00ed impulsou a fundaci\u00f3n do Monte de Piedad de Pontevedra, que anos despois se transformar\u00eda en Caixa de Aforros de Pontevedra. Ese mesmo ano de 1880, as\u00ed como da Exposici\u00f3n Rexional de 1880, que inclu\u00edron uns xogos florais en que participou cun \"Himno a Pontevedra\".\nM\u00e1is tarde foi nomeado gobernador civil da Coru\u00f1a (1897) e de Alacant. Posteriormente foi interventor de Facenda en C\u00f3rdoba (1901), Toledo e Murcia (1904). Foi secretario de Juan Francisco Camacho, un dos pol\u00edticos m\u00e1is relevantes da Primeira Rep\u00fablica Espa\u00f1ola e da Restauraci\u00f3n borb\u00f3nica, que chegou a ser ministro de Facenda.\nReco\u00f1ecementos.\nA cidade de Pontevedra dedicoulle a r\u00faa de Don Filiberto.\nTam\u00e9n recibiu a cruz de Isabel a Cat\u00f3lica."}
{"id": "292719", "revid": "12452", "url": "https://gl.wikipedia.org/wiki?curid=292719", "title": "Filiberto Abelardo D\u00edaz Donderis", "text": ""}
{"id": "292721", "revid": "1131", "url": "https://gl.wikipedia.org/wiki?curid=292721", "title": "Mosteiro de Santa Mar\u00eda da Armedilla", "text": "O Mosteiro de Santa Mar\u00eda da Armedilla foi un mosteiro da Orde de San Xer\u00f3nimo, hoxe en ru\u00ednas, a uns 3,8\u00a0km de Cogeces del Monte (provincia de Valladolid). Est\u00e1 declarado Ben de Interese Cultural.\nHistoria.\nO descubrimento casual por uns pastores nunha cova escavada na rocha da imaxe da Virxe Mar\u00eda, deu lugar a un culto mariano no lugar e \u00e1 construci\u00f3n do mosteiro, favorecido polas facilidades de construci\u00f3n pola proximidade de canteiras e xeseiras na zona e a garant\u00eda do abastecemento da auga. Cons\u00e9rvase unha imaxe da Virxe rom\u00e1nica de finais do s\u00e9culo XII, na igrexa parroquial de Cogeces.\nRealmente non se te\u00f1en noticias deste conxunto ata comezos do s\u00e9culo XV, cando o se\u00f1or de Cu\u00e9llar, o infante Fernando de Antequera, propuxo a s\u00faa doaz\u00f3n \u00f3s monxes da Mejorada de Olmedo para que fundaran al\u00ed un mosteiro a San Xer\u00f3nimo, auspiciando as obras que na s\u00faa maior parte, configuran o espazo e os edificios que chegaron en ru\u00ednas ata a actualidade.\nNo s\u00e9culo XVI lev\u00e1ronse a cabo as obras m\u00e1is significativas, a construci\u00f3n da igrexa Xer\u00f3nima, da que se conserva unha interesante portada plateresca na Casa de Cervantes de Valladolid, o levantamento do claustro con tres alturas e demais dependencias monacais, complet\u00e1ndose o complexo, coa reforma dun palacio, como residencia temporal para os se\u00f1ores de Cu\u00e9llar, os Duques de Alburquerque, gozando durante s\u00e9culos do padroado do mosteiro.\nA vida do mosteiro foi moi activa dende o s\u00e9culo XV ata o XIX, as obras e reformas foron continuas, introduc\u00edndose cambios en altura e extensi\u00f3n, unha notable rede de abastecemento de auga a trav\u00e9s de atarjeas e canles de barro cocido, que permit\u00edan a trav\u00e9s dos diferentes socalcos e coa altura da arca de captaci\u00f3n, que as celas dispuxesen de auga corrente.\nA partir da segunda d\u00e9cada do s\u00e9culo XIX coa desamortizaci\u00f3n comezou a decadencia do mosteiro, o seu abandono e deterioraci\u00f3n progresiva. A propiedade pasou a mans particulares, cheg\u00e1ndose a utilizar como canteira.\nNa actualidad, son visibles as f\u00e1bricas da nave da igrexa sen cubrir, muros e restos do claustro, adegas e alxibes. Permanecen restos da primeira construci\u00f3n medieval e pegadas e trazas das dependencias do pazo e do mosteiro.\nA igrexa mant\u00e9n a planta de cruz latina cunha \u00fanica nave e cabeceira de tramo recto, os restos dos arranques dos nervios da b\u00f3veda estrelada que a cubr\u00eda, propia dun g\u00f3tico tard\u00edo, a espadana, e as ru\u00ednas do claustro, que previsiblemente tivera tres alturas. O muro norte do conxunto lev\u00e1ntase mirando \u00f3 vale onde se atopaba a horta do convento, e os restos da cerca da horta que baixaba ata o regueiro.\nO mosteiro posu\u00eda elementos extramuros dos que s\u00f3 queda a s\u00faa traza, como o antigo forno, o pombal e o edificio de novizos."}
{"id": "292725", "revid": "6279", "url": "https://gl.wikipedia.org/wiki?curid=292725", "title": "Saona", "text": ""}
{"id": "292727", "revid": "22570", "url": "https://gl.wikipedia.org/wiki?curid=292727", "title": "Crema pasteleira", "text": "A crema pasteleira ou simplemente crema \u00e9 unha crema elaborada con xemas de ovo, azucre, leite e fari\u00f1a, e aromatizada con vainilla, canela ou rela de lim\u00f3n, que se emprega para reencher ou decorar tortas e pasteis.\n\u00c9 a base de moitas cremas tradicionais como:\nEmpr\u00e9gase a mi\u00fado como recheo de pasteis.\nVariantes.\nA partir da crema pasteleira p\u00f3dense elaborar diversas cremas derivadas. Estas son algunhas:"}
{"id": "292728", "revid": "56817", "url": "https://gl.wikipedia.org/wiki?curid=292728", "title": "Crema de ovo", "text": "A crema de ovo (\u00e1s veces chamada crema de leite) \u00e9 un doce cremoso elaborado con leite, xemas de ovo e azucre e aromatizado con canela. T\u00f3mase coma sobremesa en Galicia e en moitas partes de Europa e Am\u00e9rica.\nA crema catal\u00e1 e un doce derivado no que se queima a tona azucrada da crema de ovo cunha prancha de ferro a ferver."}
{"id": "292730", "revid": "98629", "url": "https://gl.wikipedia.org/wiki?curid=292730", "title": "Queima das Fachas", "text": "O Foli\u00f3n de Castelo, nome tradicional da festa (na li\u00f1a dos foli\u00f3ns de Vilelos, no Savi\u00f1ao, e de Castro Caldelas), agora tam\u00e9n denominado Queima das Fachas \u00e9 unha festa celebrada na parroquia de Castelo, no concello de Taboada. Ten lugar na noite do 7 ao 8 de setembro \u00e9 d\u00e1 comezo \u00e1s festas na honra de santa Mar\u00eda. Foi declarada Festa de Interese Tur\u00edstico Galego en outubro de 2008.\nO primeiro paso \u00e9 a instalaci\u00f3n na cima do castro de Castelo das fachas, que son grandes fachos cuxo combust\u00edbel son agucios secados durante o ver\u00e1n, e que se distinguen das doutros foli\u00f3ns polo grande tama\u00f1o, pois poden alcanzar os 9 metros de altura. Forman unha circunferencia e van sendo prendidas unha a unha, conformando un grande c\u00edrculo de lume. Tradicionalmente, cada casa da parroquia achegaba polo menos unha facha, a\u00ednda que pod\u00edan ser m\u00e1is en funci\u00f3n dos fillos que houbese en cada unha.\u00c9 organizada pola Asociaci\u00f3n Cultural As Fachas."}
{"id": "292731", "revid": "51040", "url": "https://gl.wikipedia.org/wiki?curid=292731", "title": "Agucio", "text": ""}
{"id": "292733", "revid": "43749", "url": "https://gl.wikipedia.org/wiki?curid=292733", "title": "Yonne (departamento)", "text": ""}
{"id": "292734", "revid": "75439", "url": "https://gl.wikipedia.org/wiki?curid=292734", "title": "Tarn (hom\u00f3nimos)", "text": ""}
{"id": "292735", "revid": "43749", "url": "https://gl.wikipedia.org/wiki?curid=292735", "title": "Tarn (departamento)", "text": ""}
{"id": "292736", "revid": "23204", "url": "https://gl.wikipedia.org/wiki?curid=292736", "title": "Torneo de San Gin\u00e9s", "text": "O Torneo de San Gin\u00e9s \u00e9 unha competici\u00f3n futbol\u00edstica de ver\u00e1n que se celebra en Arrecife, As Palmas. Ten lugar dende o ano 1953, sendo o decano dos torneos de ver\u00e1n que se disputan nas Illas Canarias. Organ\u00edzase cada ano na Cidade Deportiva Lanzarote con motivo das festas de \"San Gin\u00e9s\" (San Xenxo). Non se disputou o torneo entre os anos 1955 e 1969."}
{"id": "292738", "revid": "56817", "url": "https://gl.wikipedia.org/wiki?curid=292738", "title": "Everything Will Be Alright in the End", "text": "Everything Will Be Alright in the End \u00e9 o noveno \u00e1lbum da banda estadounidense de rock alternativo Weezer, publicado o 7 de outubro de 2014. Tr\u00e1tase do terceiro disco do grupo producido por Ric Ocasek, e o primeiro publicado a trav\u00e9s do selo Republic Records."}
{"id": "292741", "revid": "4291884", "url": "https://gl.wikipedia.org/wiki?curid=292741", "title": "Waiting for the Sirens' Call", "text": "Waiting for the Sirens' Call \u00e9 o oitavo \u00e1lbum da banda inglesa New Order, publicado o 28 de marzo de 2005 no Reino Unido e o 25 de abril nos Estados Unidos a trav\u00e9s do selo London Records. O disco foi precedido polo sinxelo \"Krafty\" no mes de febreiro, e edit\u00e1ronse dous m\u00e1is posteriormente: \"Jetstream\", que conta coas voces de Ana Matronic de Scissor Sisters, e \"Waiting for the Sirens' Call\". O trabalo foi lanzado nun momento no que a anda estaba experimentando un reco\u00f1ecemento sen precedentes nos medios.\nListaxe de canci\u00f3ns.\nTodos os temas compostos por New Order, ag\u00e1s \"Jetstream\" escrito por New Order, S. Price e A. Lynch."}
{"id": "292744", "revid": "89787", "url": "https://gl.wikipedia.org/wiki?curid=292744", "title": "Ant\u00f3n II Pedro Khuraix", "text": "Ant\u00f3n II Pedro Khuraix (en ), nado en Ain Ibil (L\u00edbano) o 20 de setembro de 1907 e finado en Beirut o 19 de agosto de 1994, foi o 75\u00ba Patriarca de Antioqu\u00eda e de todo Levante da Igrexa Cat\u00f3lica Maronita dende o 3 de febreiro de 1975 at\u00e9 o 3 de abril de 1986.\nTraxectoria.\nAntun Khuraix naceu o 20 de setembro de 1907 en Ain Ibil, no distrito de Bint Xubail da gobernaci\u00f3n de Nabatia. Estudou no seminario patriarcal de Tiro e na Pontificia Universidade Urbaniana de Roma, e posteriormente doutorouse en Filosof\u00eda pola Universidade San Xos\u00e9 de Beirut. O 12 de abril de 1930 foi ordenado sacerdote.\nEntre 1940 e 1950 foi vigairo xeral da arquieparqu\u00eda de Tiro. O 25 de abril de 1950 foi nomeado bispo auxiliar de Sid\u00f3n e bispo titular de Tarso dos Maronitas. Recibiu a consagraci\u00f3n episcopal o 15 de outubro de mans do patriarca de Antioqu\u00eda Ant\u00f3n I Pedro Arida. O 25 de novembro de 1957 pasou a ser bispo de Sid\u00f3n.\nO 3 de febreiro de 1975 foi elixido Patriarca de Antioqu\u00eda. O 17 de febreiro do mesmo ano Paulo VI concedeulle a comu\u00f1\u00f3n eclesi\u00e1stica, e polo seu cargo foi nomeado membro da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\"). O 2 de febreiro de 1983 o papa Xo\u00e1n Paulo II creouno cardeal. Como patriarca foi un infatigable impulsor de todas as iniciativas de paz na rexi\u00f3n para tratar de solucionar o conflito \u00e1rabe-israel\u00ed.\nRetirouse o 3 de abril de 1986, e finou en Beirut logo dunha longa doenza o 19 de agosto de 1994."}
{"id": "292745", "revid": "98629", "url": "https://gl.wikipedia.org/wiki?curid=292745", "title": "Mosteiro de Santa Mar\u00eda de Palazuelos", "text": "O mosteiro de Santa Mar\u00eda de Palazuelos ou Nosa Se\u00f1ora de Palazuelos \u00e9 un mosteiro cisterciense do primeiro terzo do s\u00e9culo XIII, declarado Ben de Interese Cultural. Foi constru\u00eddo no val do r\u00edo Pisuerga, moi preto da s\u00faa beira dereita, no que foi a vila de Palazuelos -hoxe despoboada-, entre os termos actuais de Corcos del Valle e Cabez\u00f3n de Pisuerga (provincia de Valladolid).\nA s\u00faa fundaci\u00f3n debeuse a Afonso T\u00e9llez de Meneses, e ten unha dilatada historia que abrangue dende o seu primeiro asentamento ata a Desamortizaci\u00f3n do s\u00e9culo XIX. Como tal construci\u00f3n cisterciense a obra est\u00e1 entre o rom\u00e1nico e o g\u00f3tico. Foi un monumento grandioso -chegando a ser \u00abCabeza do C\u00edster en Castela\u00bb- do que quedan tan s\u00f3 as ru\u00ednas consolidadas do edificio da igrexa.\nEn 1998-1999, tras o \u00faltimo derrubamento de cubertas e un piar da nave sur -que arrastrou consigo a primitiva espadana-, a Xunta de Castela e Le\u00f3n f\u00edxose cargo das obras de reparaci\u00f3n urxentes dentro do Plan de Emerxencias. Foron unhas obras importantes e de envergadura para evitar o derrube total, das que se fixo cargo a empresa Cabero Edificaciones, especializada en restauraci\u00f3ns de monumentos hist\u00f3ricos.\nNo ano 2012 grazas \u00e1 iniciativa do concello de Cabez\u00f3n de Pisuerga e \u00e1 recentemente creada Asociaci\u00f3n Amigos de Palazuelos (tam\u00e9n de Cabez\u00f3n) co apoio da Deputaci\u00f3n de Valladolid, p\u00faxose en marcha un plan de desentullo, instalaci\u00f3n el\u00e9ctrica, limpeza, recompilaci\u00f3n e numeraci\u00f3n dos perpia\u00f1os esparexidos polo chan e todo o necesario para po\u00f1er o monumento a disposici\u00f3n do visitante e darlle unha vida evitando a s\u00faa ca\u00edda nun novo letargo.\nO resto de edificios que compo\u00f1\u00edan o mosteiro, as\u00ed como o mobiliario e obras de arte da igrexa, pasaron a ser parte do \u00abPatrimonio desaparecido da provincia de Valladolid\u00bb.\nContexto hist\u00f3rico.\nO conxunto arquitect\u00f3nico do mosteiro de Palazuelos xurdiu cando xa a orde do C\u00edster dos monxes brancos estaba en plena puxanza, substitu\u00edndo os monxes negros de Cluny; alg\u00fans mosteiros beneditinos pasaron a ser cistercienses. O mosteiro de Palazuelos dende a anterior localizaci\u00f3n como mosteiro beneditino de San Andr\u00e9s de Vallben\u00ed acatou tam\u00e9n a reforma do C\u00edster. A construci\u00f3n do novo mosteiro de Palazuelos adoptou a arquitectura do C\u00edster, tan peculiar: un rom\u00e1nico que chega \u00e1 s\u00faa fin e recolle elementos novos do g\u00f3tico, un rom\u00e1nico de transici\u00f3n con caracter\u00edsticas propias.\nReinaba Afonso VIII de Castela e as relaci\u00f3ns co reino de Le\u00f3n non foron moi amigables. Os mosteiros en xeral representaban para os reis unha ocupaci\u00f3n do territorio favorable e este de Palazuelos estaba implicado na pol\u00edtica fronteiriza de \u00e1mbolos dous reinos. Entre os se\u00f1ores relevantes do momento atop\u00e1base Afonso T\u00e9llez de Meneses, que pertenc\u00eda a unha familia alg\u00fans de cuxos membros foron descendentes do conde Ans\u00farez, e outro, fundador \u00e1 s\u00faa vez doutros grandes mosteiros cistercienses. Era costume dos reis conceder terras ou mesmo vilas a estes grandes se\u00f1ores en recompensa dalgunha faza\u00f1a importante, en especial faza\u00f1as de guerra. Foi as\u00ed como Afonso T\u00e9llez de Meneses recibiu do rei Afonso VIII a vila de Palazuelos descrita nos documentos como \u00abvillam Palaciolis ad Pisorica ripas\u00bb (vila de Palazuelos nas beiras do Pisuerga), que \u00e1 s\u00faa vez entregou \u00f3s monxes de Vallben\u00ed coa condici\u00f3n de que a comunidade se trasladase a ela e edificase un novo complexo mon\u00e1stico.\nHistoria e evoluci\u00f3n.\nO mosteiro pasou por diferentes etapas abranguendo un extenso per\u00edodo dende a s\u00faa orixe como cenobio beneditino do s\u00e9culo XI no \u00abval benigno\u00bb ata a s\u00faa definitiva estabilidade no lugar de Palazuelos, transformado xa en mosteiro cisterciense.\nAs orixes do mosteiro atop\u00e1banse no primitivo cenobio beneditino co\u00f1ecido co nome de San Andr\u00e9s de Valben\u00ed, documentado dende 1063. Estaba situado na marxe esquerda do r\u00edo Pisuerga, no \u00abval benigno\u00bb a 3,5\u00a0km do municipio de San Mart\u00edn de Valven\u00ed. Non foi vila nin poboado, foi un lugar co\u00f1ecido precisamente con ese nome, \"San Andr\u00e9s de Valben\u00ed\" e \u00f3 desaparecer anos m\u00e1is tarde o mosteiro, a s\u00faa memoria perdurou como San Andr\u00e9s ou granxa de San Andr\u00e9s. No s\u00e9culo XXI este mesmo lugar \u00e9 unha granxa agr\u00edcola e no seu terreo a\u00ednda pode verse alg\u00fan vestixio daquel mosteiro.\nA primeira documentaci\u00f3n data de 1063 pero crese que a s\u00faa fundaci\u00f3n foi m\u00e1is antiga a\u00ednda que non se pode polo momento precisar a data. Os documentos que dan fe da data de 1063 en adiante ref\u00edrense a doaz\u00f3ns, case todas procedentes de cabaleiros e nobres e tam\u00e9n a algunha adquisici\u00f3n por parte dos monxes. C\u00edtase nestes documentos \u00f3 abade Bellico ou Bellido (en 1063), \u00f3 abade Xo\u00e1n I (en 1095 e 1100) e \u00f3 abade Osmundo (en 1127).\nO principal responsable dos cambios e melloras do mosteiro durante os primeiros anos foi o rei Afonso VIII -rei entre 1158 e 1214-; en 1165 p\u00faxoo en mans do cabaleiro leon\u00e9s Diego Mart\u00ednez, como \u00abmosteiro de Sanctus Andreas de Vallven\u00ed libre e inmune\u00bb, para que se restaurase o vello mosteiro. Diego Mart\u00ednez a s\u00faa vez puxo o mosteiro \u00f3 coidado da abad\u00eda de Valbuena, como filiaci\u00f3n, para que iniciase o proceso de reforma cisterciense; en xaneiro de 1166 o rei ratificou este feito. En 1175 terminou o proceso de afiliaci\u00f3n e polo tanto, o sometemento \u00f3 mosteiro de Valbuena. Ese mesmo ano Afonso VIII declarouno como mosteiro cisterciense independente, ratificando todas \u00e1s s\u00faas posesi\u00f3ns, \u00e1s antigas e as que posiblemente engadir\u00eda para reforzar os territorios seguindo unha pol\u00edtica fronteiriza entre os dous reinos de Castela e Le\u00f3n.\n\u00c1s doaz\u00f3ns f\u00f3ronse sucedendo anualmente, provenientes do rei, da nobreza e doutros propietarios. Outras veces foi o propio mosteiro o que adquir\u00eda bens ou fac\u00eda permutas de terras co fin de telas todas xuntas. As terras estaban dedicadas \u00e1 explotaci\u00f3n agr\u00edcola. Cultivaban cereais, sobre todo trigo, cebada e centeo; vi\u00f1as e hortalizas. Hab\u00eda tam\u00e9n \u00e1rbores frutais. Os montes e prados reserv\u00e1banse para o pasto do gando. No r\u00edo achegado ti\u00f1an dereito de pesca. Hab\u00eda tam\u00e9n granxas. Todos estes traballos de campo reca\u00edan sobre os conversos (ou 'conversos familiares') -neste contexto \u00e9 sin\u00f3nimo de leigo-. Estes conversos viv\u00edan no mosteiro pero en zonas separadas dos monxes, con dormitorio e comedor \u00e1 parte. Incluso ti\u00f1an a s\u00faa propia porta para acceder \u00e1 igrexa. Outro grupo de axuda foi o dos vasalos, que estaban obrigados a unha serie de prestaci\u00f3ns establecidas. Dentro das posesi\u00f3ns do mosteiro hab\u00eda casas nas vilas pr\u00f3ximas.\nA vila de Palazuelos estaba situada na beira dereita do r\u00edo Pisuerga, moi preto da ponte de Cabez\u00f3n, \u00e9 dicir na marxe contraria de San Andr\u00e9s de Valben\u00ed. Est\u00e1 documentada dende 1095 como \u00abvillam Palaciolis ad Pisorica ripas\u00bb. Hoxe \u00e9 un despoboado no que s\u00f3 existen os restos do mosteiro e a s\u00faa igrexa.\nAfonso VIII regalou esta vila en 1213 a Afonso T\u00e9llez de Meneses en agradecemento pola axuda prestada na batalla das Navas de Tolosa. Ese mesmo ano e sempre contando coa autorizaci\u00f3n do rei, T\u00e9llez de Meneses entregou \u00f3 abade Domingo do mosteiro de San Andr\u00e9s \u00e1s vilas de Palazuelos e Villavelasco. A vila de Palazuelos levaba unha condici\u00f3n: que os monxes de San Andr\u00e9s deb\u00edan trasladarse a ela e constru\u00edr un novo mosteiro. Non se ten certeza documental do ano en que se efectuou o traslado, nin tampouco de cando cambiou a advocaci\u00f3n pero se sabe que unha das doaz\u00f3ns reais efectuadas en 1216 se fai a\u00ednda \u00f3 mosteiro de San Andr\u00e9s; por\u00e9n nunha carta dirixida a Honorio III, en 1218, dise \u00abFratribus mosteiro Palaciolensis\u00bb. Neses anos xa se estaba constru\u00edndo parte do conxunto mon\u00e1stico e en 1226 consagrouse o altar maior. Cons\u00e9rvase a l\u00e1pida que d\u00e1 fe do feito:\nUnha vez consagrada a cabeceira, as obras continuaron cunha duraci\u00f3n aproximada de dez anos. Nesta data da consagraci\u00f3n xa se trasladaran a maior\u00eda dos monxes dende San Andr\u00e9s e en 1254, cando era abade Egidio, toda a comunidade estaba xa en Palazuelos, quedando San Andr\u00e9s unicamente como granxa ou priorado dependente, a cargo dun prior e do seu axudante.\nO infante Sancho -futuro Sancho IV- convocou no ano 1282 a t\u00f3dolos mosteiros cistercienses, cluniacenses e premonstratenses dos reinos de Castela e de Le\u00f3n na cidade de Valladolid para tratar a grave crise e problemas de sucesi\u00f3n entre Sancho e os infantes da Seda; esta convocatoria tivo como tema principal a petici\u00f3n de apoio \u00e1 s\u00faa causa. Palazuelos foi un dos mosteiros implicados e que con m\u00e1is firmeza apoiou \u00f3 infante. En recompensa, sendo xa rei, concedeulle unha serie de privilexios, alg\u00fans por iniciativa da s\u00faa propia muller, Mar\u00eda de Molina:\nM\u00e1is tarde, en 1298 e polo mesmo razoamento, a ra\u00ed\u00f1a Mar\u00eda de Molina -sendo titora de seu fillo Fernando IV- outorgou novos privilexios; cando Fernando IV chegou \u00e1 maior\u00eda de idade confirmou t\u00f3dolos privilexios anteriores e mandou que os monxes encomendasen as s\u00faas oraci\u00f3ns de cada ano e dunha maneira especial, \u00e1s almas da s\u00faa avoa materna, Maior Afonso de Meneses, neta do fundador, e doutros personaxes da s\u00faa li\u00f1axe que estaban enterrados al\u00ed.\nDurante os \u00faltimos anos do s\u00e9culo XIII e \u00f3 longo do XIV comezou a decadencia do edificio. O mosteiro estivo sempre unido \u00f3s aconteceres pol\u00edticos e este foi un per\u00edodo de crises do que non se librou. As loitas nobiliarias e os enfrontamentos durante os reinados de Fernando IV, a minor\u00eda de idade de Afonso XI, as intrigas dos infantes Pedro, Xo\u00e1n e don Xo\u00e1n Manuel repercutiron na vida coti\u00e1 dos monxes. Nese estado de cousas, os concellos de distintas terras reun\u00edronse no mosteiro onde acordaron a titor\u00eda do futuro rei Afonso XI. En agosto de 1314 asin\u00e1ronse os acordos outorgando a rexencia a Mar\u00eda de Molina, s\u00faa avoa.\nA relaxaci\u00f3n dos costumes con incumprimento da regra monacal foi un fen\u00f3meno que se deu en t\u00f3dalas ordes relixiosas neste per\u00edodo, por iso houbo tantas reformas. A comezos do s\u00e9culo XV esta relaxaci\u00f3n era xa un feito. Os mosteiros cistercienses entraran nunha decadencia moral e de malas pr\u00e1cticas, o que conduciu \u00e1 preparaci\u00f3n dunha nova reforma que se iniciou no ano 1425 no mosteiro toledano de Monte Sion. \u00c9 unha \u00e9poca de desconcerto no referente \u00e1 xesti\u00f3n e direcci\u00f3n dos mosteiros: o papa tomara a decisi\u00f3n de reservarse o dereito de nomear \u00f3s abades, convert\u00e9ndose este cargo en algo substancioso con grandes beneficios e nula responsabilidade; son os chamados \u00ababades comendatarios\u00bb que non estaban obrigados a vivir no mosteiro, que apenas si se ocupaban del, deix\u00e1ndoo \u00e1 deriva. O mosteiro de Palazuelos entrou nesta fase con graves conflitos pola destituci\u00f3n de seu abade electo e a imposici\u00f3n por parte de Paulo II doutro abade non desexado.\nA estes motivos hai que sumar os disturbios e enfrontamentos pol\u00edticos e de poder dos nobres contra o rei e, entre eles, as desfavorables condici\u00f3ns clim\u00e1ticas que foron causa das malas colleitas coas conseguintes fames. A mediados do s\u00e9culo XV, o mosterio xa ti\u00f1a transferido case todo o seu conxunto de propiedades; a s\u00faa explotaci\u00f3n pasou no ano 1444 a mans de Pedro Acu\u00f1a, Garda Maior do rei Xo\u00e1n II de Castela e se\u00f1or da vila de Due\u00f1as (Palencia). Os monxes entreg\u00e1ronlle as vilas de Palazuelos e Villavelasco a cambio de 13.000 marabed\u00eds anuais, como xuro perpetuo; baixo o mesmo concepto e pola suma de 15.000 marabed\u00eds, o mosteiro entregoulle tam\u00e9n todas \u00e1s doaz\u00f3ns que recibira do rei Afonso VIII en 1175. Os monxes reserv\u00e1ronse para o seu goberno \u00e1s 80 obradas inmediatas \u00f3 mosteiro que constitu\u00edan a terra do couto redondo.\nTras unha serie de loitas internas polo nomeamento de abades non pretendidos e tendo en conta a crise descrita, os monxes tomaron a decisi\u00f3n de incorporarse \u00e1 Congregaci\u00f3n de Castela, nos albores do s\u00e9culo XVI. En 1551 se elixiu a abad\u00eda de Palazuelos como sede dos Xerais da Congregaci\u00f3n e dous anos m\u00e1is tarde decidiuse que os Cap\u00edtulos Xerais se celebrar\u00edan neste mesmo mosteiro. A partir deste momento a raz\u00f3n de ser do mosteiro tomou un rumbo totalmente distinto pois se estableceu al\u00ed un Colexio para o estudo da Teolox\u00eda. A documentaci\u00f3n desta etapa \u00e9 rica en descrici\u00f3ns sobre gastos de comida, horarios de clase, textos a utilizar, expedientes de disciplina etc. Edificaron algunhas dependencias no seu priorado de Valben\u00ed das que se conserva a\u00ednda unha casa constru\u00edda en pedra, cos escudos do mosteiro labrados na fachada e unha inscrici\u00f3n que d\u00e1 a data de 1696.\nA vida do mosteiro viuse interrompida coa invasi\u00f3n francesa. O cenobio atop\u00e1base nun lugar estrat\u00e9xico, moi preto da ponte de Cabez\u00f3n, onde tivo lugar a batalla. A ocupaci\u00f3n das tropas francesas f\u00edxo estragos tanto no edificio como nas obras de arte. Rematada a contenda o mosteiro recibiu unha serie de subvenci\u00f3ns, necesarias para facer obras e reparaci\u00f3ns nos edificios que quedaran maltreitos froito do enfrontamento. Pero os anos de supervivencia foron limitados e en 1832, co abade C\u00e1ndamo, levouse a cabo o \u00faltimo cap\u00edtulo.\nO mosteiro de Palazuelos sufriu tam\u00e9n \u00e1s consecuencias da Desamortizaci\u00f3n. En novembro de 1833 o Capit\u00e1n xeneral de Castela a Vella emitiu unha orde na que daba permiso \u00e1 empresa das Reais Canles de Castela para hospedar en renda \u00f3s seus obreiros nalgunhas dependencias do mosteiro.\nO 17 de decembro de 1836 public\u00e1rase no Bolet\u00edn Oficial da provincia de Valladolid o inventario dos bens mobles e unha lista cualificada como \u00abObxectos de ciencias e artes que por Real Orde corresponde dispo\u00f1er \u00f3s se\u00f1ores xefes pol\u00edticos\u00bb. Un ano m\u00e1is tarde o mesmo bolet\u00edn informou do establecemento dunha f\u00e1brica de fari\u00f1as cuxo espazo arrendara por 3.400 reais Benito Losada, coronel retirado, veci\u00f1o de Valladolid. Por outra parte e \u00f3 longo de 1837, \u00e1s terras pr\u00f3ximas o mosteiro que constitu\u00edan o \u00abcouto redondo\u00bb e que nunca ti\u00f1an enfaenado nin vendido foron divididas en parcelas e ofrec\u00e9ronse \u00e1 venda p\u00fablica.\nO 22 de marzo de 1840 anunciouse o arrendamento de 3, 6 ou m\u00e1is anos de 18 anacos de terra. O 12 de xu\u00f1o dese mesmo ano arrendouse por dez anos a Benito Losada, que xa viv\u00eda nalgunha dependencia do edificio. Despois en 1843 sa\u00edu \u00e1 venda p\u00fablica e comprouno este mesmo arrendatario por 706.500 reais.\nEn 1881, Palazuelos era unha granxa pertencente a Demetrio Mateo, irm\u00e1n do deputado Vicente Mateo -deputado dende 1877 a 1883-. A igrexa subsistiu con uso parroquial pasando a depender do arcebispado.\nEn 1931 declarouse a igrexa como Monumento Hist\u00f3rico. As seguintes datas van dando un informe de decadencia, abandono e derrube na \u00e9poca: \nFinalmente entre os anos 2012 e 2013 cons\u00e9guese rehabilitar e adecentar o mosteiro e presentalo como digno para visitas tur\u00edsticas grazas \u00e1 Asociaci\u00f3n Amigos de Palazuelos, \u00f3 concello de Cabez\u00f3n e \u00f3 seu alcalde.\nO conxunto mon\u00e1stico. A igrexa.\nOs edificios mon\u00e1sticos estend\u00edanse ata case chegar \u00e1 beira dereita do r\u00edo Pisuerga. De todos eles non queda en p\u00e9 nada m\u00e1is que a igrexa, moi mutilada, e alg\u00fans vestixios do que al\u00ed houbo. A igrexa foi convert\u00e9ndose en ru\u00edna pouco a pouco, sobre todo durante a segunda metade do s\u00e9culo XX pois ata ent\u00f3n e a partir da Desamortizaci\u00f3n serviu como parroquia e mant\u00edvose aberta \u00f3 culto t\u00f3dolos d\u00edas festivos, a pesar de que a vila de Palazuelos xa non exist\u00eda como tal e o lugar transform\u00e1rase nun despoboado, aparecendo nos documentos como \u00abGranxa de Palazuelos\u00bb. Mesmo en 1931 declarouse como un Monumento Hist\u00f3rico.\nAs dependencias monacais estaban articuladas \u00f3 redor de dous claustros de distintos tama\u00f1os, documentados no s\u00e9culo XVIII. O m\u00e1is pequeno era chamado \u00abconventual\u00bb e pertenceu \u00f3 primitivo mosteiro; o outro, m\u00e1is grande, cham\u00e1base \u00abdo dormitorio\u00bb e foi constru\u00eddo na \u00e9poca do Colexio. O historiador Ortega Rubio e o tam\u00e9n historiador Ram\u00f3n \u00c1lvarez de la Bra\u00f1a alcanzaron a ver a principios do s\u00e9culo XX parte destes claustros e alg\u00fans dos edificios situados \u00f3 redor. A desaparici\u00f3n e ru\u00edna total dos claustros tivo lugar \u00f3 longo dos dous \u00faltimos terzos do s\u00e9culo XX.\nO edificio da igrexa est\u00e1 constru\u00eddo en pedra. Por f\u00f3ra \u00e9 bastante sobrio e por dentro mostra en altura e esvelteza a arquitectura propia do C\u00edster. A s\u00faa planta consta de tres naves e cinco tramos; o m\u00e1is achegado \u00f3 presbiterio fai as funci\u00f3ns de cruceiro a\u00ednda que non est\u00e1 sinalado en planta.\nOs brazos do cruceiro c\u00f3brense con b\u00f3veda de can\u00f3n apuntado; nos extremos \u00e1brense fiestras de medio punto. O tramo central ten b\u00f3veda de crucer\u00eda. S\u00f3 estes dous \u00faltimos tramos e a cabeceira conservan o seu estilo rom\u00e1nico-g\u00f3tico da s\u00faa orixe; o resto ata os p\u00e9s \u00e9 produto dos diversos cambios arquitect\u00f3nicos acontecidos a partir do s\u00e9culo XVI, contando ademais con anteriores reparaci\u00f3ns e modificaci\u00f3ns feitas nos s\u00e9culo XIII e XV, das que se ten noticia s\u00f3 a trav\u00e9s das doaz\u00f3ns feitas para isto.\nA igrexa ten unha \u00e1bsida central e d\u00faas laterais de menor tama\u00f1o. No exterior, a central est\u00e1 reforzado por cinco contrafortes que chegan ata a li\u00f1a da cornixa e que a dividen en cinco panos; en cada un deles \u00e1brese unha fiestra abucinada, con arcos de medio punto onde se desenvolven as arquivoltas e a chambrana que as envolve. As columnas respectivas te\u00f1en capiteis tallados con temas vexetais, ag\u00e1s en d\u00faas fiestras: na fiestra orientada \u00f3 sur hai unha parella de sereas con corpo de ave, cun gorro medieval e soprando un corno e na outra cara outras d\u00faas aves con cabeza de drag\u00f3n; noutra fiestra orientada \u00f3 norte, dous capiteis mostran unhas cabezas humanas entre follaxe. As \u00e1bsidas laterais son semicirculares e m\u00e1is pequenas; no seu centro \u00e1brese unha fiestra das mesmas particularidades que as da central. Os seus capiteis levan decoraci\u00f3n vexetal. Ningunha das tres \u00e1bsidas ten adornos de ning\u00fan tipo, nin modill\u00f3ns, nin impostas axadrezadas tan com\u00fans no estilo rom\u00e1nico.\nNon interior, as cabeceiras son semicirculares e empalman cos seus respectivos tramos rectos, bastante longos. As absidiolas ou \u00e1bsidas laterais son a parte m\u00e1is antiga do edificio; c\u00f3brense con b\u00f3veda de forno que corresponde \u00f3 mais puro estilo rom\u00e1nico. Os seus tramos rectos, por\u00e9n, fix\u00e9ronse con b\u00f3veda de crucer\u00eda simple. A \u00e1bsida central ten unha b\u00f3veda g\u00f3tica en cuxo centro destaca unha clave \u00e1 que chegan as nervaduras do edificio. Estes nervios separan nos paramentos cada un dos panos nos que se abren fiestras de arco de medio punto enmarcadas por arquivoltas que se apoian en columnas; as s\u00faas molduras son as mesmas que as do exterior. Os tramos rectos est\u00e1n compostos por dous treitos e \u00e1s s\u00faas b\u00f3vedas cuadripartitas son de crucer\u00eda simple. No primeiro tramo de \u00e1mbolos dous lados vense uns enormes escudos pintados. Pertencen o emperador Carlos I de Espa\u00f1a e fix\u00e9ronse en memoria e homenaxe do seu paso por Cabez\u00f3n e o mosteiro de Palazuelos, na s\u00faa viaxe cara a Yuste, a s\u00faa \u00faltima morada antes da s\u00faa morte.\nNo segundo tramo que limita coa nave sur \u00e1brese un gran van de arco apuntado interrompido por unha columna, que corresponder\u00eda a un arcosolio funerario. A arquivolta ap\u00f3iase nunhas pequenas columnas cuxos capiteis est\u00e1n decorados con temas propios dun enterramento: cabezas que se peitean os cabelos. Segundo as noticias do viaxeiro e historiador Antonio Ponz que escribiu a finais do s\u00e9culo XVIII, al\u00ed hab\u00eda un sepulcro g\u00f3tico coa figura dunha muller deitada. No tramo do muro norte \u00e9 onde se atopa a inscrici\u00f3n de consagraci\u00f3n. A\u00ednda se conservan fragmentos do pavimento que tivo no s\u00e9culo XVI, de boa cer\u00e1mica. Neste mesmo chan poden verse algunhas l\u00e1pidas que corresponden \u00f3s abades mortos no mosteiro.\nNo lado do Evanxeo, no tramo que est\u00e1 pegado \u00f3 cruceiro, hai unha pequena porta que introduce a un husillo polo que se sub\u00eda \u2014e se sobe\u2014 \u00f3 tellado. Xunto a esta porta hai dous arcosolios de arco apuntado, baleiros.\nNo exterior e xunto \u00e1s \u00e1bsidas laterais hai d\u00faas construci\u00f3ns de testeiro plano; a do muro norte ou lado do Evanxeo corresponde \u00e1 capela funeraria de Santa In\u00e9s; a do muro sur ou lado da Ep\u00edstola \u00e9 a correspondente \u00f3 que foi sancrist\u00eda nos \u00faltimos tempos e ten outra capela unida.\nNo exterior da capela de Santa In\u00e9s vese unha cornixa percorrida por canzorros lisos. Nos seus dous muros, oriental e occidental, \u00e1brense unhas fiestras das mesmas caracter\u00edsticas que as das \u00e1bsidas. Sobre os capiteis das columnas ap\u00f3iase un cimacio que se prolonga \u00e1 dereita e esquerda a modo de imposta.\nA capela utilizouse para pante\u00f3n de membros da familia Meneses. No tumbo do mosteiro dise que al\u00ed se enterrou o fundador Afonso T\u00e9llez de Meneses, morto en 1230 e a s\u00faa segunda muller Teresa S\u00e1nchez de Castro. O epitafio copiado por Gonzalo Argote de Molina na igrexa do mosteiro rezaba o seguinte:\nTam\u00e9n se menciona a Maior Afonso (nai de Mar\u00eda de Molina e neta do fundador). Outros personaxes ilustres tiveron os seus sarc\u00f3fagos no presbiterio e nas naves da igrexa. Alg\u00fans subsistiron a\u00ednda que moi maltreitos a causa do tempo, das profanaci\u00f3ns e do vandalismo. Son sepulcros g\u00f3ticos na s\u00faa maior\u00eda, de finais do s\u00e9culo XIII e comezos do XIV, con escultura propia do medievo, elevados do chan e apoiados en animais que adoitan ser le\u00f3ns. Te\u00f1en figuras xacentes sobre a tapa e escenas doentes e de enterro nos catro costados. Todos os que se atoparon na igrexa gard\u00e1ronse neste recinto. Foron estudados e catalogados e a\u00ednda que se ten chegado a unha aproximaci\u00f3n na s\u00faa identificaci\u00f3n non hai ningunha certeza documental que os relacione con cada unha das personaxes relatadas. Jovellanos xa no seu tempo dic\u00eda que \u00aba comunidade mon\u00e1stica non os identifica\u00bb. Nun deles p\u00f3dese ler a inscrici\u00f3n \u00abCambris obit Allefonso Decimo\u00bb e crese que corresponde a Afonso infante de Molina morto en 1252 que foi fillo do rei Afonso IX. Outro sepulcro conserva a caixa moi deteriorada e unha estatua xacente sobre a lousa; leva unha inscrici\u00f3n: \u00abAqu\u00ed xace Gonzal Ib\u00e1\u00f1ez, fillo de Xo\u00e1n Afonso... \u00bb \u00e9 dicir, un neto do fundador e primo de Maior Afonso. Ademais hai bastantes fragmentos rotos que a\u00ednda non se puideron determinar.\nHab\u00eda tres que estaban en bo estado de conservaci\u00f3n e que nos anos 60 do s\u00e9culo XX se trasladaron \u00f3 museo diocesano da catedral de Valladolid. Un estaba contiguo \u00f3 muro da nave da Ep\u00edstola; outro, apoiado na mesma parede, con figuras do Pantocr\u00e1tor e Apostolado nun lateral e escenas do Enterro no outro; o terceiro ten labradas escenas do Enterro nos dous laterais.\nFoi constru\u00eddo con sobriedade. Artic\u00falase con tres contrafortes que enmarcan as tres naves. Sobre a fiestra da nave sur foi engadido no s\u00e9culo XVII un corpo m\u00e1is alto en cuxo coroamento se alzou a segunda espadana. No centro se abriu na s\u00faa orixe a porta de acceso \u00f3 templo, de arco lixeiramente apuntado, moi simple, con molduras de media cana; foi cegada e inutilizada a finais do s\u00e9culo XVI cando se abriu a porta do muro norte. M\u00e1is arriba pode verse un roset\u00f3n moi simple. Na parte correspondente \u00e1s d\u00faas naves laterais \u00e1brense sendas fiestras similares \u00e1s do resto do edificio.\nCorresponde \u00e1 nave norte ou nave do Evanxeo. Est\u00e1 articulado por catro contrafortes cuxa parte superior chega en talude ata a cornixa. Aqu\u00ed at\u00f3pase a porta que comunicaba a igrexa co cemiterio monacal. Est\u00e1 cegada pero a\u00ednda se pode ver unha arquivolta apuntada en cuxa clave hai labrada unha cabeza masculina e os restos dun \"tejaroz\" ou pequeno tellado que se apoia sobre seis canzorros de simple nacela. A continuaci\u00f3n \u00e1brese a portada barroca dese\u00f1ada por Xo\u00e1n de Nates que se abriu como \u00fanico acceso \u00f3 interior a finais do s\u00e9culo XVI.\nEra \u00f3 mesmo tempo o muro norte do claustro reglar, o m\u00e1is antigo. Non se conserva a parede nin os arcos a\u00ednda que poden verse restos dalg\u00fan dos seus arranques. No que ser\u00eda a esquina coa parte leste do claustro dist\u00ednguese unha porta \u2014tam\u00e9n cegada\u2014 que daba \u00e1 sancrist\u00eda e facendo \u00e1ngulo, outra porta con arcos moldurados de medio punto \u2014cegada\u2014 que corresponde pola s\u00faa posici\u00f3n \u00e1 porta de entrada dende o claustro \u00e1 igrexa, que todo mosteiro ti\u00f1a. Un pouco m\u00e1is cara \u00f3 oeste, at\u00f3panse os vestixios de dous arcosolios, cos arcos apuntados e o oco cegado.\nA primitiva espadana alz\u00e1base no punto que hai entre a cabeceira e o cruceiro, cun arco de medio punto dividido por un groso parteluz1mainel que deixaba \u00f3 descuberto dous ocos para as camp\u00e1s e outro m\u00e1is abaixo de menor tama\u00f1o rodeado de doelas; afundiuse xunto coa b\u00f3veda do cruceiro e non foi posible a s\u00faa recuperaci\u00f3n. A segunda espadana at\u00f3pase no frontispicio sobre unha construci\u00f3n engadida. Ten dous corpos: no inferior \u00e1brense dous vans e no de arriba, que \u00e9 m\u00e1is pequeno, s\u00f3 un. \u00c9 obra de finais do s\u00e9culo XVI.\nMobiliario e outras obras de arte.\nAs dependencias mon\u00e1sticas do claustro regular estiveron debidamente amobladas. Tense noticia do cadeirado e mesas do refectorio (comedor) grazas \u00e1 documentaci\u00f3n conservada e estudada por Esteban Garc\u00eda Chico: \nRef\u00edrese \u00f3s dous entalladores contratados en 1569, naturais da cidade de Benavente en Zamora: Nicol\u00e1s de Colonia e Xo\u00e1n Grande. Anos m\u00e1is tarde encargaron tam\u00e9n o cadeirado do coro; o documento de contrataci\u00f3n est\u00e1 firmado polos escultores Esteban Jordan e Manuel \u00c1lvarez e o abade Atanasio Morante. O cadeirado est\u00e1 tam\u00e9n en paradeiro desco\u00f1ecido.\nO mosteiro tivo un retablo maior de gran calidade art\u00edstica executado polo escultor Esteban Jordan. O encargo f\u00edxose en 1573, cando o artista estaba traballando na igrexa da Magdalena de Valladolid (retablo e sepulcro de Pedro da Gasca). Nas capitulaci\u00f3ns das escrituras def\u00ednese con todo detalle como haber\u00edan de ser as figuras, os relevos, o dourado, o tama\u00f1o, o tipo de madeira etc. O documento firmouse entre \u00abEsteban Jordan e o xeral reformador da orde de San Bernardo concerto e capitulaci\u00f3n para facer o retablo de pala\u00e7uelos\u00bb. A obra finalizouse en 1574, o mesmo ano en que o papa Gregorio X outorgou unha bula pola cal os sacerdotes que dixeran misa ante este altar sacaban unha alma do purgatorio. Non se co\u00f1ece o paradeiro deste retablo. En 1783 Antonio Ponz veuno e describiuno, xunto con outros cinco altares, pero cando o viaxeiro historiador Ram\u00f3n \u00c1lvarez da Bra\u00f1a visitou o mosteiro a comezos do s\u00e9culo XX xa non exist\u00eda e no seu lugar hab\u00eda uns lenzos de gran tama\u00f1o que tam\u00e9n desapareceron. No Cat\u00e1logo Monumental da Provincia de Valladolid elaborado polo profesor Jes\u00fas Urrea en 1970, descr\u00edbense con fotograf\u00edas unha serie de esculturas e pinturas que nos anos 2000 xa non existen e que forman parte do \u00abpatrimonio desaparecido de Valladolid\u00bb.\nCambios, obras e reparaci\u00f3ns.\nNo ano 1285, Ruiz G\u00f3mez de Camargo fixo unha doaz\u00f3n \u00f3 mosteiro, sendo abade \u00c1lvaro. A doaz\u00f3n estaba destinada a obras e melloras necesarias e ademais \u00e1 construci\u00f3n dunha capela que servise de enterramento a esta persoa. A s\u00faa segunda muller, Urraca Fern\u00e1ndez, tam\u00e9n quixo ser enterrada neste lugar. A noticia de tales obras co\u00f1\u00e9cese a trav\u00e9s deste documento de doaz\u00f3n. Polo mesmo modo s\u00e1bese de m\u00e1is obras e melloras e da construci\u00f3n doutra capela de enterramento a favor do doante Juan Veintemillas, no s\u00e9culo XV.\nO maior movemento de obras e reparaci\u00f3ns deuse no s\u00e9culo XVI, cando o mosteiro serviu como Colexio e foi necesario adaptar as estancias \u00e1s novas demandas. En 1569 o Colexio de Palazuelos recibiu unha subvenci\u00f3n de 1.300 ducados como axuda para obras; a orde foi dada polo Cap\u00edtulo Xeral e os ducados prov\u00edan dos demais mosteiros. Fix\u00e9ronse obras de ampliaci\u00f3n e foi o momento da construci\u00f3n do segundo patio chamado \u00abdo dormitorio\u00bb.\nNo \u00faltimo terzo do s\u00e9culo XVI derrub\u00e1ronse os tres \u00faltimos tramos das naves do templo. O historiador Esteban Garc\u00eda Chico no seu traballo de investigaci\u00f3n sacou \u00e1 luz os documentos das condici\u00f3ns de escritura onde se di que os monxes do mosteiro acudiron \u00f3 mestre arquitecto Xo\u00e1n de Nates para a restauraci\u00f3n do desastre. O 8 de febreiro de 1585 deu as trazas e estableceu as condici\u00f3ns. Nestes momentos este arquitecto estaba traballando no mosteiro das Huelgas Reales de Valladolid e no da Santa Espi\u00f1a, as\u00ed que ti\u00f1a no seu haber unha boa experiencia. T\u00f3dalas obras de reparaci\u00f3n est\u00e1n reflectidas no libro de f\u00e1brica da igrexa.\nOs muros laterais mantiv\u00e9ranse en p\u00e9 e non os tocou pero o resto foi derrubado e reformulado; levantou tres tramos cara \u00f3s p\u00e9s substitu\u00edndo os primitivos piares octogonais por piares cadrados nos que se apoian arcos de medio punto; novas capelas entre piares, o coro alto \u00f3s p\u00e9s coa s\u00faa escaleira de subida dende a nave; cerrou a porta de entrada de po\u00f1ente (malamente e con perpia\u00f1os desiguais, bastos e sen labrar que a\u00ednda se conservan) e abriu unha no muro norte que \u00e9 a que se usa para entrar \u00e1 igrexa. Todo no m\u00e1is puro estilo clasicista da \u00e9poca, sen tentar de copiar o estilo g\u00f3tico cisterciense anterior. No transcurso destas obras, na fachada de po\u00f1ente e sobre a nave sur engadiuse un corpo alto cuxo coroamento se rematou cunha segunda espadana.\nA \u00abchirola\u00bb \u00e9 unha modificaci\u00f3n que se fixo no \u00faltimo terzo do s\u00e9culo XVI, rodeando a \u00e1bsida cunha capela que se utilizar\u00eda como sancrist\u00eda. Dende o exterior resulta un tanto estra\u00f1a pois se cingue \u00e1 \u00e1bsida central rompendo a s\u00faa harmon\u00eda natural. Dende o interior acc\u00e9dese por d\u00faas portas enfrontadas abertas no presbiterio. Este espazo est\u00e1 pechado por b\u00f3vedas de crucer\u00eda que se adornan con claves pendurantes. Os muros est\u00e1n decorados con pinturas murais manieristas, coa t\u00e9cnica de grisalla; as escenas son moi variadas, sempre sobre o tema da vida de Cristo. Algunhas destas grisallas est\u00e1n totalmente perdidas mentres que outras te\u00f1en un estado de conservaci\u00f3n recuperable. Ata finais do s\u00e9culo XX desco\u00f1ec\u00edase o autor especul\u00e1ndose sobre diversas posibilidades. \u00d3 sa\u00edr \u00e1 luz \u00f3 longo dunha investigaci\u00f3n o testamento do pintor italiano Antonio Stella, residente en Valladolid, puido establecerse a s\u00faa vinculaci\u00f3n con este mosteiro e a autor\u00eda das pinturas murais. En diversas cl\u00e1usulas do testamento o pintor fai alusi\u00f3n a \u00abun traballo no mosteiro Bernardo de Palazuelos de Valladolid\u00bb. \nPero os libros de obras do mosteiro \u2014documentaci\u00f3n dende 1681 a 1832\u2014 demostran que tanto os claustros como a igrexa necesitaban constantes reparaci\u00f3ns. Gran parte do claustro do dormitorio afundira as\u00ed como houbo derrubamentos parciais nos teitos do outro claustro.\nFoi necesario retellar e reparar a portar\u00eda, a cela do pai Cillero, a coci\u00f1a, a despensa, un cortizo do corredor, a cheminea da sala e a hospeder\u00eda. Por estes documentos tense noticia de que existiran tales dependencias. Anos m\u00e1is tarde veuse abaixo parte da fachada da igrexa e a casa onde viv\u00eda o prior estaba en estado ruinoso.\nA \u00faltima reparaci\u00f3n importante foi a de 1998 descrita \u00f3 comezo do artigo."}
{"id": "292746", "revid": "1987", "url": "https://gl.wikipedia.org/wiki?curid=292746", "title": "Igrexa de Santa Mar\u00eda do Castelo de Cuenca de Campos", "text": "A igrexa de Santa Mar\u00eda do Castelo \u00e9 un templo cat\u00f3lico que xunta os estilos g\u00f3tico, mud\u00e9xar e barroco que se atopa na localidade de Cuenca de Campos (Provincia de Valladolid). Est\u00e1 dedicada \u00e1 Virxe Mar\u00eda, e foi declarado Ben de Interese Cultural."}
{"id": "292747", "revid": "89787", "url": "https://gl.wikipedia.org/wiki?curid=292747", "title": "Igrexa dos Santos Xusto e Pastor de Cuenca de Campos", "text": "A Igrexa dos Santos Xusto e Pastor \u00e9 un templo cat\u00f3lico que se atopa na localidade de Cuenca de Campos (provincia de Valladolid). Est\u00e1 declarado Ben de Interese Cultural.\nDescrici\u00f3n.\nTr\u00e1tase dun edificio do rom\u00e1nico mud\u00e9xar constru\u00eddo no s\u00e9culo XVI.\nUnha porta alintelada precedida dun p\u00f3rtico permite acceder \u00f3 templo a trav\u00e9s dunha das tres naves e a da Ep\u00edstola. Ditas naves at\u00f3panse separadas por columnas da orde x\u00f3nica e as armaduras que as cobren consid\u00e9ranse as mellores da provincia en arte mud\u00e9xar.\nAs zapatas das columnas que soste\u00f1en o teito foron decoradas no renacemento con bustos representando \u00e1s virtudes.\nNa capela maior destaca o artesoado que a cobre pola s\u00faa lacer\u00eda, policromado e pi\u00f1as de moz\u00e1rabes.\nO retablo, constru\u00eddo \u00f3 redor do ano 1580, conta con tallas dos santos Xusto e Pastor, entre outras atribu\u00eddas \u00f3 artista Pedro de Bolduque.\nA igrexa conta cunha torre de ladrillo de dous corpos. O inferior alberga unha capela cuberta por b\u00f3veda de crucer\u00eda g\u00f3tica."}
{"id": "292748", "revid": "25871", "url": "https://gl.wikipedia.org/wiki?curid=292748", "title": "Igrexa de San Xo\u00e1n Bautista de Fresno el Viejo", "text": "A Igrexa de San Xo\u00e1n Bautista \u00e9 un templo cat\u00f3lico que se atopa na localidade de Fresno el Viejo (provincia de Valladolid). De estilo rom\u00e1nico-mud\u00e9xar, foi declarado Ben de Interese Cultural."}
{"id": "292749", "revid": "85894", "url": "https://gl.wikipedia.org/wiki?curid=292749", "title": "Teresa Romero", "text": "Teresa Romero Ramos, nada en Becerre\u00e1 en 1970, \u00e9 unha enfermeira que se converteu na primeira paciente galega de \u00e9bola.\nTraxectoria.\nA enfermeira estaba destinada no Hospital Carlos III de Madrid cando foron internados nel dous pacientes espa\u00f1ois, Miguel Pajares e Manuel Garc\u00eda Viejo, ambos os dous cooperantes relixiosos en Liberia e Serra Leoa. Estes dous pacientes foron tratados por un mesmo equipo m\u00e9dico durante os meses de agosto e setembro de 2014, e faleceron no hospital ao non sobrevivir a enfermidade.\nCatro d\u00edas despois do falecemento de Manuel Garc\u00eda Viejo, o 29 de setembro de 2014, Teresa Romero empezou a experimentar os primeiros s\u00edntomas da enfermidade con febre elevada. Foi tratada inicialmente nun centro de sa\u00fade de Alcorc\u00f3n, no Hospital de Alcorc\u00f3n e posteriormente no mesmo Hospital Carlos III, onde ingresou en illamento o 6 de outubro.\nAs probas que se lle practicaron demostraron que desenvolvera a enfermidade do \u00e9bola, co que se converteu no primeiro contaxio producido f\u00f3ra das rexi\u00f3ns onde a enfermidade \u00e9 end\u00e9mica. As v\u00edas de contaxio non foron determinadas, pero a hip\u00f3tese asumida como m\u00e1is probable \u00e9 que se producise a trav\u00e9s dunha luva que estivera en contacto cun dos pacientes, mentres se mudaba de roupa.\nO seu contaxio foi seguido dunha ampla repercusi\u00f3n social en Espa\u00f1a. O seu home foi illado en corentena e o seu can sacrificado. Despois de botar uns d\u00edas ingresada e de practic\u00e1renselle distintos tratamento, logrou superar a enfermidade.\nFoi nomeada Filla predilecta de Becerre\u00e1 en decembro de 2015."}
{"id": "292750", "revid": "839", "url": "https://gl.wikipedia.org/wiki?curid=292750", "title": "Gueorgui Vlad\u00edmov", "text": ""}
{"id": "292754", "revid": "839", "url": "https://gl.wikipedia.org/wiki?curid=292754", "title": "Gregorio III Laham", "text": "Gregorio III Laham (en ), nado en Daraya (Siria) o 15 de decembro de 1933, foi o Patriarca de Antioqu\u00eda e todo Oriente, de Alexandr\u00eda e de Xerusal\u00e9n da Igrexa Cat\u00f3lica Greco-Melquita e bispo da Damasco dende o 29 de novembro de 2000 at\u00e9 a s\u00faa renuncia o 6 de maio de 2017.\nTraxectoria.\nLaham naceu en Daraya, preto de Damasco, Siria, o 15 de decembro de 1933. O 15 de febreiro de 1959 foi ordenado sacerdote da Orde Basiliana do Sant\u00edsimo Salvador.\nEn 1975 foi nomeado vigairo patriarcal de Xerusal\u00e9n. O 9 de setembro de 1981 foi nomeado arcebispo titular de Tarso dos greco-melquitas. Recibiu a consagraci\u00f3n episcopal o 27 de novembro, de mans do patriarca M\u00e1ximo V Hakim.\nEn 1992, coa elevaci\u00f3n da s\u00e9 de Xerusal\u00e9n, foi nomeado exarca patriarcal da mesma, e cando novamente foi elevada en 1998 converteuse en \"protosyncellus\" de Xerusal\u00e9n.\nO 29 de novembro de 2000 foi elixido patriarca de Antioqu\u00eda e bispo de Damasco. O papa Xo\u00e1n Paulo II concedeulle o 5 de decembro a comu\u00f1\u00f3n eclesial. Retirouse o 6 de maio de 2017."}
{"id": "292758", "revid": "22570", "url": "https://gl.wikipedia.org/wiki?curid=292758", "title": "Castelo de \u00cdscar", "text": "O castelo de \u00cdscar \u00e9 unha fortaleza de orixe medieval situada na localidade de \u00cdscar (provincia de Valladolid). At\u00f3pase nunha monta\u00f1a sobre a vila, e dende el p\u00f3dese observar a Tierra de Pinares.\nHistoria.\nA primeira menci\u00f3n escrita de \u00cdscar ten lugar no ano 939, \u00f3 relatar as cr\u00f3nicas musulm\u00e1s o cami\u00f1o seguido polas tropas de Abderram\u00e1n III para destru\u00edr os primeiros asentamentos cristi\u00e1ns \u00f3 sur do Douro: \u201c... traslad\u00e1ndose logo a Hins 'Skr [castelo de \u00cdscar] que foi atopado en estado de abandono, arras\u00e1rono e asolaron as propiedades das s\u00faas xentes...\u201d\nA definitiva repoboaci\u00f3n cristi\u00e1 de \u00cdscar tivo lugar en 1086, tras a toma de Toledo por Afonso VI de Le\u00f3n, monarca que, segundo a tradici\u00f3n, encomendou dita colonizaci\u00f3n a \u00c1lvar F\u00e1\u00f1ez de Minaya. As\u00ed o conta o infante don Xo\u00e1n Manuel na s\u00faa obra O Conde Lucanor: \"Don Alvar H\u00e1\u00f1ez era moi bo home e moi honrado e poboou Iscar, e moraba al\u00ed.\u201d\nSobre as ru\u00ednas de anteriores fortalezas, dominando dende o alto o pobo e o mar dos pi\u00f1eirais, \u00e1lzase o castelo de \u00cdscar. A parte mais antiga conservada, probablemente de finais do s\u00e9culo XIII, corresponde a restos das murallas e \u00e1 estrutura interior da torre da homenaxe, dividida en catro niveis de madeira. Defendendo o acceso dende o p\u00e1ramo, disp\u00faxose un foso escavado nas rochas calc\u00e1reas.\nNa segunda metade do s\u00e9culo XV procedeuse a un reforzo xeral da torre, con fins defensivos e construtivos. Edificouse un corpo torreado, a modo de barbac\u00e1, que serv\u00eda de anteporta e acceso \u00e1 torre mediante unha ponte levadiza. No lado oposto, engadiuse un xigantesco espor\u00f3n defensivo, flanqueado por d\u00faas torres pequenas, transformando a planta en pentagonal.\nNunha delas aparecen os escudos de Pedro de Z\u00fa\u00f1iga e Avellaneda e da s\u00faa muller dona Catalina de Velasco e Mendoza, II Condes de Miranda, que permiten datar a obra entre 1478 e 1493. Diante deste espor\u00f3n constru\u00eduse unha pequena barreira artilleira con tres cubos circulares, troneiras tipo caixa do correo e engad\u00edronse outros cubos circulares \u00f3 recinto primitivo. No interior da torre constru\u00eduse unha b\u00f3veda de crucer\u00eda.\nNo primeiro terzo do s\u00e9culo XVI, para evitar a ru\u00edna da torre, foi preciso reforzar a b\u00f3veda de cadeirado cunha robusta columna central e reconstru\u00edr totalmente o muro sur. As escavaci\u00f3ns arqueol\u00f3xicas realizadas en 1998, no extremo oriental do patio de armas, sacaron \u00e1 luz restos de muros e pavimentos de diversas estancias residenciais. A fachada estaba formada por unha galer\u00eda porticada de columnas e arquear\u00edas de estilo g\u00f3tico final, de principios do s\u00e9culo XVI.\nCo paso do tempo e as desamortizaci\u00f3ns, os Condes perderon t\u00f3dolos dereitos e privilexios sobre \u00cdscar, quedando as propiedades repartidas entre outros paisanos e terceiros herdeiros. En 1989 unha familia iscariense, comprao e tras varios anos de abandono e sen ning\u00fan uso do mesmo, o concello de \u00cdscar conseguiu recuperalo efectuando a s\u00faa compra o 13 de marzo de 1991 por un importe de 78.000 \u20ac.\nDende ese momento, pasando pola firma do \"Plan Director\" no ano 2002, ata os nosos d\u00edas, o castelo recibiu un investimento en restauraci\u00f3n e consolidaci\u00f3n de 3.000.000 euros, sufragado polo Concello de \u00cdscar en colaboraci\u00f3n con outras entidades e administraci\u00f3ns como Caixa Espa\u00f1a-Obra Social, a Deputaci\u00f3n de Valladolid, a Xunta de Castela e Le\u00f3n e PRODERCAL \u201cRuta do Mud\u00e9xar\u201d.\nActualidade.\nFoi restaurado completamente polo Concello de \u00cdscar en 2007. Ademais, no seu patio de armas de m\u00e1is de tres mil metros cadrados instalouse a microcervexeira \"La Loca Juana\" que elabora cervexa artesanal. O castelo de \u00cdscar ofrece unha programaci\u00f3n cultural e gastron\u00f3mica estable todo o ano."}
{"id": "292759", "revid": "25871", "url": "https://gl.wikipedia.org/wiki?curid=292759", "title": "Mignons", "text": "Les Mignons (de \"mignon\", en franc\u00e9s termo usado para \"os queridi\u00f1os\" ou \"os m\u00e1is delicados\") era o nome que recib\u00edan os favoritos dos grandes se\u00f1ores da Francia baixomedieval. O termo colleu connotaci\u00f3ns homosexuais debido a que estes favoritos reais eran da nobreza mediana provinciana e non depend\u00edan de grandes se\u00f1ores, polo que estes comezaron unha campa\u00f1a de desprestixio para ocupar os seus postos e os privilexios que o acompa\u00f1aban, por outra banda o rei Henrique III gustaba de rodearse dun grupo de mozos que presum\u00edan do luxo fronte \u00f3s vellos se\u00f1ores que segu\u00edan a pensar que a moda e a galanter\u00eda eran algo propio de mulleres.\nAdoitaban ser os nobres que m\u00e1is intimidade trababan co rei e a alta nobreza, vestindo luxosamente e de forma estrafalaria para os seus contempor\u00e1neos e con poses ambiguas. A\u00ednda que eran ridiculizados polo pobo houbo persoas que mesmo chegaron ao asasinato para chegar a ser o \"mignon\" preferido da corte. O termo foi usado polos propagandistas hugonotes burgueses e logo polos da Liga Cat\u00f3lica nas guerras francesas da relixi\u00f3n, e nos s\u00e9culos XVIII e XIX pasou s\u00f3 a definir \u00f3s favoritos do rei Henrique III de Francia. Debido \u00e1 influencia da moral protestante este costume rematou por desaparecer coa ca\u00edda da dinast\u00eda Valois no trono de Francia\nEste costume medieval debido a influencias italianas da corte dos M\u00e9dici pasou aos Valois e foi aproveitado por moitos nobres descontentos para volver \u00e1 posici\u00f3n privilexiada que estes amantes ocupaban, xa que ser \"mignon\" do rei comportaba obter grandes agasallos (en forma de xoias, pazos e mesmo terras). Alg\u00fans deles ao monopolizar a intimidade real conseguiron acadar altos postos na administraci\u00f3n do Estado (como Anne de Joyeuse e Jean Louis de Nogaret, que acadaron sendos ducados grazas ao favor real).\nO nome comezouse a popularizar en 1576 entre o pobo parisiense cando Henrique III comezou unha visita pola capital co fin de recadar impostos, segundo o cronista Pierre L, Estoile. Os \"mignons\" resultaban ao pobo \"moi odiosos, tanto polos seus modais arrogantes como pola s\u00faa maquillaxe e vestiario efeminado e procaz\". A fama toda levouna o rei Henrique III a\u00ednda que os anteriores reis Henrique II e Carlos VIII usaban deles recibindo o nome de \"Mignons de Couchette\" (queridi\u00f1os de leito) e o acceso \u00f3 dormitorio real pasou a ser un dos maiores privilexios outorgados pola monarqu\u00eda. A moral calvinista, menos tolerante ca cat\u00f3lica, a\u00ednda viu con m\u00e1is malos ollos o costume de manter unha corte de amantes homosexuais, e a\u00ednda por riba que moitos deles foran da mediana nobreza, polo que se formou unha facci\u00f3n cortes\u00e1 de nobres descontentos, \u00e1 cabeza dos cales se atopaba o duque de Alen\u00e7on, que comezou un ataque propagand\u00edstico a trav\u00e9s de coplas e sonetos sat\u00edricos onde se aproveitaba do mito de Gan\u00edmedes, polo que a palabra \"mignon\" rematou por facer referencia a unha corte de amantes homosexuais.\n\"Mignons\" famosos.\nO d\u00eda 7 de abril de 1578 prod\u00facese o \"duelo dos Mignons\" entre os mignons do rei Henrique III e os do duque de Guisa. S\u00f3 sobrevive Entraguet cunha cicatriz na cara. Este feito foi moi criticado nos \"ensaios\" de Michel de Montaigne e Pierre de Bourdielle e mesmo usado polos membros da Liga Cat\u00f3lica para atacar ao rei ao interpretar como blasfemias que o bar\u00f3n de Caylus consagrara a s\u00faa morte ao rei en vez de a Deus.\nOs mignons na literatura.\nxa en 1590 e contempor\u00e1neo aos feitos, Christopher Marlowe na s\u00faa obra Eduardo II, traduce o termo \"Mignon\" como \"Minions\", onde o rei vai \u00e1 guerra polo seu favorito, Pierre de Gaveston. Este tema foi reeditado por Bertolt Brecht en \"Leben Eduards des Zweiten von England\" (A vida de Eduardo II de Inglaterra\") e reaproveitado por Paul C. Doherty no seu \"O pr\u00edncipe das tebras\"."}
{"id": "292760", "revid": "98629", "url": "https://gl.wikipedia.org/wiki?curid=292760", "title": "ZMapp", "text": "O ZMapp \u00e9 un medicamento biofarmac\u00e9utico experimental que consta de tres anticorpos monoclonais quim\u00e9ricos que se empezou a desenvolver como tratamento para a enfermidade do \u00e9bola. Dous dos seus tres compo\u00f1entes foron desenvolvidos orixinalmente polo Laboratorio de Microbiolox\u00eda Nacional da Axencia de Sa\u00fade P\u00fablica de Canad\u00e1, e o terceiro polo Instituto de Investigaci\u00f3n M\u00e9dica de Doenzas Infecciosas do Ex\u00e9rcito dos Estados Unidos; o c\u00f3ctel foi optimizado por Gary Kobinger, un investigador do Laboratorio de Microboiolox\u00eda Nacional canadense e posteriormente acabou de desenvolverse baixo licenza de Mapp Biopharmaceutical. O ZMapp utilizouse por primeira vez en humanos durante a epidemia de \u00e9bola de 2014 en \u00c1frica occidental, e previamente s\u00f3 f\u00f3ra probado en animais e non fora sometido a un ensaio controlado aleatorizado. O NIH estadounidense iniciou un ensaio cl\u00ednico en xaneiro de 2015 con persoas de Serra Leoa, Guinea e Liberia que pretend\u00eda recrutar 200 persoas, pero a epidemia foi desaparecendo e o ensaio foi pechado nunha fase temper\u00e1, polo que os datos obtidos non eran estatisticamente significatvos para determinar se o ZMapp funcionaba ou non.\nEn 2016, un estudo cl\u00ednico determinou que o ZMapp non era efectivo contra o \u00e9bola comparado con outros dous tratamentos.\nMecanismo de acci\u00f3n.\nIgual que as terapias de inmunoglobilinas intravenosas, o ZMapp cont\u00e9n anticorpos neutralizantes que proporcionan unha inmunidade pasiva contra o virus ao reaccionaren directa e especificamente con el segundo o \"modelo de chave e pechadura\".\nInvestigaci\u00f3n e desenvolvemento.\nO f\u00e1rmaco ZMapp estao a desenvolver a compa\u00f1\u00eda Leaf Biopharmaceutical Inc. de San Diego. O ZMapp est\u00e1 composto por tres anticorpos monoclonais (mAbs) que foron humanizados por enxe\u00f1ar\u00eda xen\u00e9tica. Os seus compo\u00f1entes son os anticorpos monoclonais humanizados c13C6 procedentes dun c\u00f3ctel preexistente de anticorpos chamado \"MB-003\", e dous mAbs humanizados doutro c\u00f3ctel diferente, o \"ZMab\", que se denominan c2G4 e c4G7.\nO MB-003 foi creado por Mapp Biopharmaceutical Inc., de San Diego, que foi financiada polas axencias gobernamentais estadounidenses como o Instituto Nacional de Alerxias e Doenzas Infecciosas, a Autoridade de Desenvolvemento e Investigaci\u00f3n Avanzada Biom\u00e9dica, e a Axencia de Reduci\u00f3n de Ameazas de Defensa. Os m\u00e9todos de produci\u00f3n utilizados para fabricar o ZMapp foron financiados pola Axencia de Proxectos de Investigaci\u00f3n Avanzada de Defensa (DARPA).\nO Zmab creouno a compa\u00f1\u00eda de biodefensa Defyrus de Toronto, financiada pola Axencia de Sa\u00fade P\u00fablica do Canad\u00e1. A identificaci\u00f3n dos compo\u00f1entes \u00f3ptimos procedentes do MB-003 e ZMab levouna a cabo o Laboratorio de Microbiolox\u00eda Nacional da Axencia de Sa\u00fade P\u00fablica do Canad\u00e1 con sede en Winnipeg.\nLeaf Bio deu as licenzas dos c\u00f3cteles preexistentes e colaborou coas compa\u00f1\u00edas Mapp Biopharmaceutical e Defyrus para crear o ZMapp, o cal foi comercializado por Leaf Bio. Mapp Biopharmaceutical segue implicada na produci\u00f3n do f\u00e1rmaco a trav\u00e9s dos seus contratos con Kentucky BioProcessing, unha compa\u00f1\u00eda filial de Reynolds American.\nMB-003.\nO MB-003 \u00e9 un c\u00f3ctel de tres anticorpos monoclonais humanos ou quim\u00e9ricos humano-rato chamados c13C6, h13F6 e c6D8. Un estudo publicado en 2012 atopou que os macacos Rhesus infectados co virus \u00c9bola (EBOV) sobreviv\u00edan se recib\u00edan o MB-003 (a mestura dos tres anticorpos monoclonais quim\u00e9ricos) unha hora despois da infecci\u00f3n. Cando foron tratados 24 ou 48 horas despois da infecci\u00f3n, sobreviviron catro dun total de seis animais e mostraban pouca ou ningunha viremia e s\u00edntomas cl\u00ednicos.\nZMAb.\nO ZMab \u00e9 un c\u00f3ctel de tres anticorpos monoclonais de rato chamados m1H3, m2G4 e m4G7. Un estudo publicado en 2013 atopou que os macacos infectados polo EBOV sobreviviron despois de que se lles administrase unha terapia cunha combinaci\u00f3n de tres anticorpos monoclonais espec\u00edficos para EBOV-GP (\u00e9 dicir, para glicoprote\u00ednas de superficie do EBOV) (o ZMAb) 24 horas despois da infecci\u00f3n. Os autores conclu\u00edron que o tratamento post-exposici\u00f3n e unha segunda exposici\u00f3n con dose letal despois de entre 10 e 13 semanas orixinaba unha resposta inmunitaria robusta.\nZMapp.\nUn documento publicado en 2014 describiu como a Mapp Biopharmaceutical e os seus colaboradores na Axencia de Sa\u00fade P\u00fablica do Canad\u00e1, Kentucky BioProcessing, e o Intituto Nacional de Alerxias e Doenzas Infecciosas dos Estados Unidos primieramente humanizaron os tres anticorpos contidos no ZMab, despois probaron as combinaci\u00f3ns de MB-003 e os anticorpos humanizados ZMAb en cobaias e seguidamente en primates para determinar a mellor combinaci\u00f3n, a cal resultou ser unha mestura de c13C6 procedente do MB-003 cos anticorpos monoclonais humanizados c2G4 e c4GT procedentes de ZMab. Dita combinaci\u00f3n \u00e9 o ZMapp.\nNun experimento publicado en 2014, infect\u00e1ronse 21 macacos Rhesus coa variante Kikwit congolesa do EBOV. A tres primates de control d\u00e9uselle un anticorpo non funcional, e a outros 18 aplic\u00f3uselle o tratamento divid\u00edndoos en tres grupos de seis. Todos os primates en tratamento recibiron tres doses de ZMapp, espazadas 3 d\u00edas. O primeiro grupo de tratamento recibiu a s\u00faa primeira dose o terceiro d\u00eda despois de ser infectado; o segundo grupo o cuarto d\u00eda despois da infecci\u00f3n, e o terceiro grupo o quinto d\u00eda. Os tres primates do grupo de control morreron todos; pero todos os 18 primates en tratamento sobreviviron. A investigaci\u00f3n continuou demostrando que o ZMapp inhibe a replicaci\u00f3n da cepa guineana do EBOV en cultivos celulares.\nProduci\u00f3n.\nPara crear un sistema que produza os anticorpos monoclonais humanizados a escala comercial, a compa\u00f1\u00eda Mapp utilizou un proceso chamado \"Plataforma de Fabricaci\u00f3n de Anticorpos R\u00e1pida\" (\"Rapid Antibody Manufacturing Platform\", RAMP), usando vectores virais magnICON (de ICON Genetics). Nun proceso r\u00e1pido e escalable chamado \"magnifecci\u00f3n,\" inf\u00e9ctanse plantas de tabaco co virus, utilizando cultivos da bacteria \"Agrobacterium\". Seguidamente, extr\u00e1ense os anticorpos producidos polas plantas e puirif\u00edcanse. Unha vez que se disp\u00f3n dos xenes que codifican os anticorpos monoclonais humanizados, o ciclo de produci\u00f3n completo na planta do tabaco est\u00edmase que leva poucos meses.\nO ZMapp fabr\u00edcase na planta de tabaco da especie \"Nicotiana benthamiana\" nun proceso de bioproduci\u00f3n que a compa\u00f1\u00eda Kentucky BioProcessing (filial de Reynolds American) chama \"pharming\" .\nUso en humanos.\nNos Estados Unidos, para demostrar a seguridade razoable dun f\u00e1rmaco pode utilizarse a Regra de eficacia animal da FDA, xeralmente en combinaci\u00f3n cun ensaio cl\u00ednico en fase I, ou ben para obter permiso para tratar urxentemente a xente doente con f\u00e1rmacos que est\u00e1n baixo o programa de acceso expandido da FDA. A existencia da Regra de eficacia animal d\u00e9bese a que a v\u00eda normal para probar a seguiridade e eficacia dun f\u00e1rmaco non \u00e9 posible de realizar en doenzas causadas por pat\u00f3xenos ou toxinas perigosos. A FDA permitiu que dous f\u00e1rmacos, o ZMapp e un f\u00e1rmaco que usa a interferencia de ARN chamado \"TKM-Ebola\", se utilicen en cidad\u00e1ns americanos que sofren a enfermidade do virus \u00c9bola baixo ditos programas. Outros pa\u00edses te\u00f1en programas similares para permitir un acceso temper\u00e1n a trav\u00e9s de programas para pacientes concretos.\nTratamentos individuais.\nEn 2014 administrouse o f\u00e1rmaco a dous traballadores sanitarios infectados polo virus \u00c9bola da organizaci\u00f3n humanitaria evanx\u00e9lica Samaritan's Purse que traballaban en Liberia, baixo o programa de acceso expandido. Naquel momento s\u00f3 hab\u00eda en existencia unhas poucas doses de ZMapp. Ambos os traballadores recibiron o f\u00e1rmaco e foron transportados aos Estados Unidos, onde se recuperaron e foron dados de alta do hospital.\nUn m\u00e9dico/relixioso expa\u00f1ol de 75 anos que tam\u00e9n fora infectado en Liberia recibiu igualmente o ZMapp en coorperaci\u00f3n coas autoridades sanitarias espa\u00f1olas, pero morreu no hospital poucos d\u00edas despois de ser repatriado a Madrid.\nTam\u00e9n foron tratados tres cidad\u00e1ns liberianos que padec\u00edan a enfermidade, un dos cales morreu.\nUnha enfermeira brit\u00e1nica que se contaxiou co virus \u00c9bola mentres traballaba en Serra Leoa, foi transportada ao Reino Unido e tratada con ZMapp, e conseguiu recuperarse. Todos os casos mencionados ocorreron en agosto de 2014.\nAdemais destes tratamentos con ZMapp, unha traballadora norueguesa colaboradora de M\u00e9dicos Sen Fronteiras en Serra Leoa que contraera o \u00e9bola foi tratada en outubro de 2014 en Oslo con ZMAb (v\u00e9xase m\u00e1is arriba), o cal cont\u00e9n dous dos tres anticorpos activos que ten o ZMapp.\nA compa\u00f1\u00eda Mapp anunciou o 11 de agosto de 2014 que se esgotaran as s\u00faas existencias de ZMapp. Posteriormente, a produci\u00f3n de novas doses do medicamento mellorado, permitiu envialo a outros pa\u00edses, por exemplo para a s\u00faa administraci\u00f3n a Teresa Romero, a enfermeira galega contaxiada ao coidar os relixiosos espa\u00f1ois repatriados a Madrid.\nSeguridade.\nNa \u00e9poca da epidemia de \u00e9bola de 2014 o ZMapp non fora a\u00ednda probado en ensaios cl\u00ednicos para apoiar o seu uso xeneralizado en humanos. \u00c1 vista do desenvolvemento do gromo epid\u00e9mico de \u00e9bola de 2014, un panel de expertos da Organizaci\u00f3n Mundial da Sa\u00fade (OMS) anunciou o 12 de agosto de 2014 que \"Nas particulares cuircunstancias deste brote, e con tal que se cumpran certas condici\u00f3ns, o panel chegou ao consenso de que \u00e9 \u00e9tico ofrecer intervenci\u00f3ns non probadas con eficacia e efectos adversos a\u00ednda desco\u00f1ecidos, como un tratamento potencial ou prevenci\u00f3n.\"\nControversia.\nA falta de medicamentos e o non dispo\u00f1erse de tratamentos experimentais na maior parte das rexi\u00f3ns africanas afectadas polo gromo de \u00e9bola suscitou certa pol\u00e9mica. O feito de que o medicamento se dese primeiro a norteamericanos e europeos e non aos africanos, que sufr\u00edan a maior parte dos casos da infecci\u00f3n, segundo xornais como \"Los Angeles Times\", \"provocou unha ofensa, alimentada nas percepci\u00f3ns africanas de insensibilidade e arrogancia de Occidente, cun profundo sentido de desconfianza e traiz\u00f3n que a\u00ednda permanece sobre a explotaci\u00f3n e abusos da era colonial\". Salim S. Abdool Karim, o director do centro de investigaci\u00f3n da SIDA en Sur\u00e1frica, enmarcou o asunto na historia de explotaci\u00f3n e abusos sufridos polos africanos. Respondendo \u00e1 pregunta de como poder\u00eda ter reaccionado a xente se o ZMapp e outros medicamentos experimentais fosen usados primeiramente en individuos africanos, dixo \"Ter\u00edan aparecido titulares rechamantes en primeira p\u00e1xina: 'Africanos utilizados como coellos de Indias para unha medicina dunha unha compa\u00f1\u00eda farmac\u00e9utica americana\".\nA inicios de agosto, a Organizaci\u00f3n Mundial da Sa\u00fade convocou un panel de autoridades m\u00e9dicas \"para considerar se os medicamentros experimentais deber\u00edan ser m\u00e1is amplamente liberados.\" Nunha declaraci\u00f3n, Peter Piot (codescubridor do virus \u00e9bola); Jeremy Farrar, o director do Wellcome Trust e David Heymann do Chatham House Center on Global Health Security, pediron a liberaci\u00f3n de medicamentos experimentais para as naci\u00f3ns afectadas polo gromo de \u00e9bola de 2014.\nO 6 de agosto de 2014 nunha conferencia de prensa, pregunt\u00e1ronlle ao presidente dos Estados Unidos Barack Obama se o c\u00f3ctel deber\u00eda seguir unha v\u00eda r\u00e1pida de aprobaci\u00f3n ou ser posto a disposici\u00f3n de pacientes de f\u00f3ra dos Estados Unidos. Respondeu que \"Eu penso que temos que deixarnos guiar pola ciencia. Non creo que te\u00f1amos toda a informaci\u00f3n sobre se este medicamento \u00e9 \u00fatil.\"\nEnsaio cl\u00ednico.\nOs Institutos Nacionais da Sa\u00fade (NIH) dos Estados Unidos anunciaron o 27 de febreiro de 2015 que comezara un ensaio controlado aleatorizado do ZMapp que ser\u00eda realizado en Liberia e nos Estados Unidos. De marzo de 2015 a novembro de 2015, recrut\u00e1ronse 72 individuos infectados polo virus \u00e9bola nese ensaio, pero deixouse de recrutar m\u00e1is individuos en xaneiro de 2016, polo que non conseguiron acadar o seu obxectivo de enrolar a 200 suxeitos debido a que a epidemia de \u00e9bola en \u00c1frica occidental estaba remitindo. Como resultado, a\u00ednda que se calculou un risco de morte un 40% m\u00e1is baixo nos individuos que recibiron o ZMapp, os datos non eran estatisticamente significativos e non se pod\u00eda determinar se o uso do ZMapp era mellor que s\u00f3 os coidados est\u00e1ndar optimizados. Por\u00e9n, atopouse que o ZMapp era seguro e ben tolerado.\nUso durante o gromo de \u00e9bola de 2018-19 en Kivu, Rep\u00fablica Democr\u00e1tica do Congo.\nO c\u00f3ctel ZMapp foi avaliado pola OMS para o seu uso nun caso de emerxencia baixo o protocolo \u00e9tico do MEURI. O panel acordou que \"os beneficios do ZMapp superan os seus riscos\" pero sinalando que presentaba retos lox\u00edsticos, especialmente porque necesitaba unha cadea de fr\u00edo para a s\u00faa distribuci\u00f3n e almacenamento. Tam\u00e9n se considerou o uso de catro terapias alternativas (Remdesivir, REGN-EB3 (REGN3470-3471-3479), Favipiravir e mAb114), pero estaban nunha fase m\u00e1is temper\u00e1 de desenvolvemento.\nEn agosto de 2019, as autoridades sanitarias da Rep\u00fablica Democr\u00e1tica do Congo, a Organizaci\u00f3n Mundial da Sa\u00fade e os Institutos Nacionais da Sa\u00fade dos Estados Unidos anunciaron que abandonar\u00edan o uso de ZMapp, xunto con todos os outros tratamentos do \u00e9bola excepto o REGN-EB3 e o mAb114, nos seus ensaios cl\u00ednicos en marcha, citando as taxas de mortalidade m\u00e1is altas en pacientes que non eran tratados con REGN-EB3 e mAb114.\nEn outubro de 2020, a FDA estadounidense aprobou o uso do atoltivimab/maftivimab/odesivimab (o Inmazeb era o antes denominado REGN-EB3) como indicados para o tratamento da infecci\u00f3n polo \"Zaire ebolavirus\" causante do \u00e9bola."}
{"id": "292763", "revid": "89787", "url": "https://gl.wikipedia.org/wiki?curid=292763", "title": "A Ponte, Santiago de Gaioso, Outeiro de Rei", "text": "A Ponte \u00e9 un lugar da parroquia de Santiago de Gaioso no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 6 habitantes (4 homes e 2 mulleres)."}
{"id": "292764", "revid": "89787", "url": "https://gl.wikipedia.org/wiki?curid=292764", "title": "Xueus, Santiago de Gaioso, Outeiro de Rei", "text": "Xueus \u00e9 un lugar da parroquia de Santiago de Gaioso no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 44 habitantes (24 homes e 20 mulleres)."}
{"id": "292765", "revid": "85894", "url": "https://gl.wikipedia.org/wiki?curid=292765", "title": "Longarela, Santiago de Gaioso, Outeiro de Rei", "text": "Longarela \u00e9 un lugar da parroquia de Santiago de Gaioso no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 26 habitantes (14 homes e 12 mulleres)."}
{"id": "292766", "revid": "1131", "url": "https://gl.wikipedia.org/wiki?curid=292766", "title": "Longarela", "text": "O top\u00f3nimo galego Longarela p\u00f3dese referir a:"}
{"id": "292767", "revid": "85894", "url": "https://gl.wikipedia.org/wiki?curid=292767", "title": "Lama, Santiago de Gaioso, Outeiro de Rei", "text": "Lama \u00e9 un lugar da parroquia de Santiago de Gaioso no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 16 habitantes (8 homes e 8 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "292769", "revid": "85894", "url": "https://gl.wikipedia.org/wiki?curid=292769", "title": "Eirexa, Santiago de Gaioso, Outeiro de Rei", "text": "Eirexa \u00e9 un lugar da parroquia de Santiago de Gaioso no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 32 habitantes (19 homes e 13 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "292771", "revid": "25871", "url": "https://gl.wikipedia.org/wiki?curid=292771", "title": "A Feira, Santiago de Gaioso, Outeiro de Rei", "text": "A Feira \u00e9 un lugar da parroquia de Santiago de Gaioso no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 41 habitantes (22 homes e 19 mulleres)."}
{"id": "292772", "revid": "6279", "url": "https://gl.wikipedia.org/wiki?curid=292772", "title": "Bouches-du-Rh\u00f4ne", "text": ""}
{"id": "292773", "revid": "13119", "url": "https://gl.wikipedia.org/wiki?curid=292773", "title": "Pepa Flores", "text": ""}
{"id": "292774", "revid": "111586", "url": "https://gl.wikipedia.org/wiki?curid=292774", "title": "Tui (hom\u00f3nimos)", "text": ""}
{"id": "292775", "revid": "56817", "url": "https://gl.wikipedia.org/wiki?curid=292775", "title": "Rewind the Film", "text": "Rewind the Film \u00e9 o d\u00e9cimo noveno \u00e1lbum da banda galesa de rock alternativo Manic Street Preachers, publicado o 16 de setembro de 2013 a trav\u00e9s do selo Columbia Records. O disco entrou no n\u00famero 4 da lista brit\u00e1nica de \u00e1lbums o d\u00eda 22 de setembro."}
{"id": "292776", "revid": "25871", "url": "https://gl.wikipedia.org/wiki?curid=292776", "title": "Futurology", "text": "Futurology \u00e9 o d\u00e9cimo segundo \u00e1lbum da banda galesa de rock alternativo Manic Street Preachers, publicado o 7 de xullo de 2014 a trav\u00e9s do selo Columbia Records. O disco conta coas colaboraci\u00f3ns de Green Gartside, Nina Hoss, Georgia Ruth, Cian Ciaran e Cate Le Bon.\nCando foi editado o \u00e1lbum tivo moi boas recensi\u00f3ns. Entre os cr\u00edticos \u00e9 un dos traballos de Manic Street Preachers mellor recibidos, e comercialmente \u00e9 o disco da banda que m\u00e1is alto chegou nas listas dende \"Send Away The Tigers\", estre\u00e1ndose no n\u00famero 2 da lista brit\u00e1nica. de \u00e1lbums."}
{"id": "292777", "revid": "56817", "url": "https://gl.wikipedia.org/wiki?curid=292777", "title": "Once More 'Round the Sun", "text": "Once More 'Round the Sun \u00e9 o sexto \u00e1lbum da banda estadounidense de sludge metal Mastodon, publicado o 24 de xu\u00f1o de 2014 a trav\u00e9s do selo Reprise Records. O d\u00eda 17 de abril Mastodon editou o primeiro sinxelo do disco, titulado \"High Road\". O 16 de xu\u00f1o \"Once More 'Round the Sun\" estivo dispo\u00f1ible en \"streaming\" en iTunes. O \u00e1lbum vendeu ao redor das 34.000 copias nos Estados Unidos durante a s\u00faa primeira semana chegando ao n\u00famero 6 da lista \"Billboard 200\"."}
{"id": "292778", "revid": "56817", "url": "https://gl.wikipedia.org/wiki?curid=292778", "title": "Remission", "text": "Remission \u00e9 o \u00e1lbum de estrea da banda estadounidense de sludge metal Mastodon, publicado o 28 de maio de 2002 a trav\u00e9s do selo Relapse Records. O disco ser\u00eda reeditado o 31 de outubro de 2003."}
{"id": "292779", "revid": "56817", "url": "https://gl.wikipedia.org/wiki?curid=292779", "title": "Leviathan", "text": "Leviathan \u00e9 o segundo \u00e1lbum da banda estadounidense de sludge metal Mastodon, publicado o 31 de agosto de 2004 a trav\u00e9s do selo Relapse Records. Tr\u00e1tase do primeiro \u00e1lbum conceptual do grupo e est\u00e1 lixeiramente baseado na novela de Herman Melville \"Moby-Dick\", e os temas \"Iron Tusk\", \"Blood and Thunder\", \"I Am Ahab\" e \"Seabeast\" foron editados como sinxelos. Tres revistas elix\u00edrono \u00e1lbum do ano do 2004: \"Revolver\", 'Kerrang!\" e \"Terrorizer\". En 2009 \"MetalSucks\" nomeou a \"Leviathan\" comoo mellor disco do s\u00e9culo XXI."}
{"id": "292788", "revid": "1131", "url": "https://gl.wikipedia.org/wiki?curid=292788", "title": "Lorenzo Bereciartua", "text": "Lorenzo Bereciartua Balerdi, nado en Bidania (Guip\u00fascoa) o 28 de febreiro de 1895 e finado o 23 de outubro de 1968, foi un eclesi\u00e1stico cat\u00f3lico vasco, bispo diocesano de Donostia entre 1963 e 1968.\nTraxectoria.\nNaceu en Bidania (hoxe parte do concello de Bidania-Goiatz, Guip\u00fascoa) o 28 de febreiro de 1895, sendo descendente de san Marti\u00f1o da Ascensi\u00f3n. Foi ordenado sacerdote o 19 de decembro de 1919.\nO 22 de febreiro de 1946 foi nomeado bispo auxiliar de Zaragoza e bispo titular de \"Andeda\". Recibiu a ordenaci\u00f3n episcopal de mans do arcebispo de Zaragoza Rigoberto Dom\u00e9nech Valls o 11 de agosto do mesmo ano.\nO 19 de decembro de 1955 foi nomeado bispo de Sig\u00fcenza-Guadalaxara. Permaneceu en dita diocese at\u00e9 que foi nomeado bispo de Donostia o 6 de agosto de 1963. Finou no cargo, o 23 de outubro de 1968."}
{"id": "292790", "revid": "27155", "url": "https://gl.wikipedia.org/wiki?curid=292790", "title": "Inodiol", "text": ""}
{"id": "292791", "revid": "27155", "url": "https://gl.wikipedia.org/wiki?curid=292791", "title": "Enodiol", "text": ""}
{"id": "292794", "revid": "23204", "url": "https://gl.wikipedia.org/wiki?curid=292794", "title": "Juan Men\u00e9ndez Pidal", "text": "Juan Men\u00e9ndez Pidal, nado en Madrid o 31 de maio de 1858 e finado na mesma cidade o 28 de decembro de 1915, foi un historiador, poeta, xornalista e pol\u00edtico espa\u00f1ol.\nTraxectoria.\nIrm\u00e1n de Lu\u00eds e Ram\u00f3n Men\u00e9ndez Pidal. Avogado de carreira, logo de recibir o t\u00edtulo de licenciado en Dereito dedicouse ao xornalismo. Dirixiu \"La Uni\u00f3n Cat\u00f3lica\", diario de Madrid, foi redactor de \"El Universo\" e colaborou en \"La Ilustraci\u00f3n Gallega y Asturiana\". Afiliado ao Partido Conservador, nas elecci\u00f3ns de 1891 foi elixido deputado a Cortes polo distrito de Ribadeo. Foi gobernador civil de Pontevedra (1899-1901) e Guadalajara (1902). Pertenceu ao Corpo de Bibliotecarios e Arquiveiros. Foi director do Archivo Hist\u00f3rico Nacional de Madrid e director da \"Revista de Archivos, Bibliotecas, y Museos\". Escribiu lendas e biograf\u00edas hist\u00f3ricas, e destacou como poeta l\u00edrico. Alg\u00fans dos seus poemas fix\u00e9ronse moi populares en Asturias. A s\u00faa obra m\u00e1is importante foi \"Dios y C\u00e9sar\", un estudo desde o punto de vista xur\u00eddico da relaci\u00f3n entre igrexa e estado. En 1914 foi elixido membro da Real Academia de la Lengua Espa\u00f1ola ocupando a cadeira coa letra A."}
{"id": "292795", "revid": "5863", "url": "https://gl.wikipedia.org/wiki?curid=292795", "title": "Jos\u00e9 Villaamil", "text": ""}
{"id": "292796", "revid": "89787", "url": "https://gl.wikipedia.org/wiki?curid=292796", "title": "TKM-Ebola", "text": "O TKM-Ebola \u00e9 un f\u00e1rmaco experimental para o tratamento da enfermidade do virus \u00c9bola, que act\u00faa contra certas prote\u00ednas do virus.\nO TKM-Ebola est\u00e1 sendo desenvolvido por Tekmira Pharmaceuticals Corp., unha compa\u00f1\u00eda localizada en Vancouver, Canad\u00e1. Inicialmente o f\u00e1rmaco chamouse Ebola-SNALP.\nO f\u00e1rmaco \u00e9 unha combinaci\u00f3n de ARNs interferentes pequenos que silencian tres das sete prote\u00ednas que ten o virus \u00c9bola, que son a polimerase L, a prote\u00edna asociada a membrana VP24, e a prote\u00edna do complexo polimerase VP35, e foi formulado coa tecnolox\u00eda de nanopart\u00edculas lip\u00eddicas de Tekmira.\nO f\u00e1rmaco foi primeiramente probado en monos con resultados prometedores. En xaneiro de 2014, Tekmira comezou os ensaios cl\u00ednicos en fase I do TKM-Ebola para avaliar a s\u00faa seguridade en persoas sas. A FDA puxo o ensaio en retenci\u00f3n cl\u00ednica (\"clinical hold\") en xullo de 2014 para avaliar os resultados, despois de que alg\u00fans suxeitos tivesen respostas similares \u00e1s dunha gripe. Non obstante, en agosto de 2014, a FDA cambiou o status do medicamento a \"retenci\u00f3n parcial\" (\"partial hold\"), o que permit\u00eda que a droga fose usada baixo o programa de acceso expandido en persoas infectadas polo virus \u00c9bola pero cos ensaios en fase I a\u00ednda suspendidos."}
{"id": "292797", "revid": "5863", "url": "https://gl.wikipedia.org/wiki?curid=292797", "title": "Jos\u00e9 Villa-amil", "text": ""}
{"id": "292798", "revid": "5863", "url": "https://gl.wikipedia.org/wiki?curid=292798", "title": "Jos\u00e9 Villa-Amil", "text": ""}
{"id": "292799", "revid": "5863", "url": "https://gl.wikipedia.org/wiki?curid=292799", "title": "Jos\u00e9 Villaamil y Castro", "text": ""}
{"id": "292800", "revid": "5863", "url": "https://gl.wikipedia.org/wiki?curid=292800", "title": "Villa-amil y Castro", "text": ""}
{"id": "292801", "revid": "5863", "url": "https://gl.wikipedia.org/wiki?curid=292801", "title": "Villa-Amil y Castro", "text": ""}
{"id": "292802", "revid": "51040", "url": "https://gl.wikipedia.org/wiki?curid=292802", "title": "Leite en po", "text": "O leite en po ou leite deshidratado obtense mediante a deshidrataci\u00f3n de leite pasteurizado. Este proceso l\u00e9vase a cabo en torres especiais de atomizaci\u00f3n, onde se evapora a auga que cont\u00e9n o leite, obtendo un po de cor branca amarelada que conserva as propiedades naturais do leite. Para bebelo, c\u00f3mpre disolver o po en auga pot\u00e1bel. Este produto \u00e9 de grande importancia xa que, a diferenza do leite flu\u00eddo, non precisa ser conservado en fr\u00edo e polo tanto a s\u00faa vida \u00fatil \u00e9 m\u00e1is prolongada. Presenta vantaxes como ser de menor custo e de ser moito m\u00e1is doado de almacenar. Malia posu\u00edr as propiedades do leite natural, nunca ten o mesmo sabor do leite fresco. P\u00f3dese atoparen tres clases b\u00e1sicas: enteiro, semi-descremado e descremado. Ademais pode ou non estar reforzado con vitaminas A e D. O leite en po cont\u00e9n un elevado contido en calcio. As\u00ed por 100\u00a0g de leite enteiro en po obt\u00e9\u00f1ense 909\u00a0mg de calcio fronte aos 118\u00a0mg que se obte\u00f1en pola mesma cantidade de leite enteiro l\u00edquido. Soamente certos queixos superan estas taxas tan elevadas de calcio, como o Emmental1180\u00a0mg ou o Parmesano relado 1027\u00a0mg.\nHistoria.\nO leite en po foi producido por vez primeira en 1802 polo doutor ruso Osip Krichevsky. \u00c1chase abundantemente en moitos pa\u00edses en v\u00edas de desenvolvemento por mor do seu baixo custo de transporte e almacenamento (xa que non precisa refrixeraci\u00f3n), doce meses se se empaqueta en saquetas de 25\u00a0kg e de seis meses no caso de paquetes de 200 e 400\u00a0kg (a cantidade do produto no envase \u00e9 un factor importante). Ao igual que outros produtos secos, \u00e9 considerado non-perecedeiro e \u00e9 favorito por supervivencialistas, e outras persoas que c\u00f3mpren de alimentos non perecedeiros doados de preparar.\nProcesado.\nA caracter\u00edstica principal do procesado \u00e9 a atomizaci\u00f3n (o denominado sistema spray). O procesado depende en gran parte da temperatura necesaria para a s\u00faa elaboraci\u00f3n, que adoita ser por regra xeral alta (180\u00a0\u00b0C), media ou baixa (temperatura de pasteurizaci\u00f3n). Vix\u00edase en todo momento a existencia de xermes ou de impurezas que induzan a unha diminuci\u00f3n da calidade do produto final. O proceso de deshidrataci\u00f3n \u00e9 capaz de reducir ao 50\u00a0% dos contidos h\u00eddricos existentes no contido do leite inicialmente. O envasado m\u00e1is efectivo para este produto l\u00e1cteo \u00e9 o de envases de lata ao que se lle adoita engadir unha certa cantidade de di\u00f3xido de carbono. Unha das maiores industrias no procesado e produci\u00f3n do leite en po \u00e9 a multinacional da alimentaci\u00f3n Nestl\u00e9.\nNutrici\u00f3n.\nHoxe en d\u00eda o leite en po forma parte de ser un dos primeiros candidatos a ser alimentos funcionais e por esta raz\u00f3n ad\u00f3itaselle engadir vitaminas A e D3. O leite en po pode conter at\u00e9 un m\u00e1ximo dun 4\u00a0% de materia graxa (a maior\u00eda do leite en po elab\u00f3rase a partir de leite desnatado), sendo un terzo aproximadamente do seu peso de prote\u00edna. O leite en po consid\u00e9rase dixest\u00edbel e por esta raz\u00f3n acons\u00e9llase para aquelas persoas que deban facer esforzos prolongados.\nUsos.\nEste tipo de leite \u00e9 comunmente usado en preparaci\u00f3ns no forno, naquelas receitas onde o leite l\u00edquido pode facer que a preparaci\u00f3n quede demasiado lixeira. Empr\u00e9gase xeralmente con auga quente, que lle fai recobrar en aparencia o aspecto orixinal do leite. Con 125\u00a0g de leite en po p\u00f3dese reconstru\u00edr case un litro de leite l\u00edquido, \u00e9 dicir, por cada quilogramo do produto desecado ch\u00e9ganse a obter oito litros de leite para o consumo.\nTam\u00e9n se pode utilizar coma se fose un substituto de crema para o caf\u00e9, dando como resultado un caf\u00e9 con leite ao gusto. Empr\u00e9gase moito no c\u00e1tering das aeroli\u00f1as."}
{"id": "292803", "revid": "23204", "url": "https://gl.wikipedia.org/wiki?curid=292803", "title": "Manteiga de cacao", "text": "A manteiga de cacao \u00e9 a graxa comest\u00edbel natural da semente de cacao, extra\u00edda durante o proceso de fabricaci\u00f3n do chocolate. A manteiga de cacao ten s\u00f3 un leve sabor e aroma de chocolate. \u00c9 o \u00fanico compo\u00f1ente do cacao utilizado no chocolate branco.\nA manteiga de cacao ten un punto de fusi\u00f3n de cerca de 34 a 38 graos Celsius (93 a 100 graos Fahrenheit), o que fai que chocolate sexa un s\u00f3lido \u00e1 temperatura ambiente que inmediatamente se disslve cando entra na boca.\nA manteiga de cacao \u00e9 unha das graxas m\u00e1is est\u00e1beis, contendo antioxidantes naturais que evitan que se torne ranzoso, permitindo a s\u00faa almacenaxe por un prazo de 2 a 5 anos. \u00dasase pola s\u00faa textura suave en varios alimentos (inclu\u00edndo o chocolate), as\u00ed como en cosm\u00e9ticos, produtos de pel e xab\u00f3ns e foi usado como un excipiente en supositorios rectais e para remediar cicatrices (este \u00faltimo uso a\u00ednda moi debatido se realmente eficiente). A manteiga de cacao \u00e9 a\u00ednda utilizada para amaciar e hidratar os beizos secos ou gretados, xa que o cacao pos\u00fae factor de protecci\u00f3n solar 10, e tam\u00e9n \u00e9 moi bo contra o fr\u00edo.\nA manteiga de cacao ten cristais \u03b1, \u03b3, J, e \u03b2, con puntos de fusi\u00f3n de 17\u00b0, 23\u00b0, 26\u00b0, e 35-37\u00a0\u00b0Celsius respectivamente. A produci\u00f3n do chocolate require s\u00f3 o cristal \u03b2 polo seu alto punto de fusi\u00f3n. Unha estrutura cristalina uniforme resulta na textura suave do chocolate.\nEsta est\u00e1 formada por preto de 96,6% de triglic\u00e9ridos (est\u00e1n constitu\u00eddos por unha mol\u00e9cula de glicerol unida a 3 \u00e1cidos graxos).\nAt\u00f3panse tres \u00e1cidos graxos principais na composici\u00f3n da manteiga de cacao: \u00e1cido palm\u00edtico (C16:0), \u00e1cido este\u00e1rico (C18:0) e \u00e1cido oleico (C18:1)."}
{"id": "292807", "revid": "23204", "url": "https://gl.wikipedia.org/wiki?curid=292807", "title": "Trufa de chocolate", "text": "A trufa \u00e9 un doce de pequeno tama\u00f1o e forma esf\u00e9rica, elaborado con chocolate, manteiga e azucre e cuberto de cacao en po ou fideos de chocolate.\n\u00c9 un doce con aspecto e sabor semellante ao bomb\u00f3n mais elaborado cunha mestura de chocolate negro fundido (tipo fondant), manteiga, azucre glas, xema de ovo e crema de leite.\nEtimolox\u00eda.\nA \"trufa\" tradicional orixinouse en B\u00e9lxica e foi chamada de trufa porque a forma e a textura asem\u00e9llase moito \u00e1 do cogomelo mesmo nome. En Am\u00e9rica do Norte, o termo \u201ctrufa\u201d util\u00edzase de forma moi liberal e os chocolates chamados de trufas son tipicamente redondos e de forma de monta\u00f1a cun centro rico e liso de chocolate, feito de po ou crema de cacao puro (ou ambas as d\u00faas cuosas), \u00fantaselle unha crema, preferibelmente unha elaborada a base de manteiga fina e fin\u00edsimo azucre. En B\u00e9lxica denom\u00ednanse \"garnache\"."}
{"id": "292811", "revid": "56817", "url": "https://gl.wikipedia.org/wiki?curid=292811", "title": "Chocolate con leite", "text": "O chocolate con leite ou chocolate de leite \u00e9 o tipo de chocolate m\u00e1is com\u00fan. O seu ingrediente b\u00e1sico \u00e9 o leite, con adici\u00f3n de azucre e unha menor cantidade de cacao s\u00f3lido que outros tipos; a porcentaxe m\u00ednima de cacao depende da especificaci\u00f3n de cada rexi\u00f3n; nos Estados Unidos, esa cantidade \u00e9 do 10%, mentres que en Europa \u00e9 do 67%."}
{"id": "292813", "revid": "23204", "url": "https://gl.wikipedia.org/wiki?curid=292813", "title": "The Jacksons", "text": ""}
{"id": "292814", "revid": "23204", "url": "https://gl.wikipedia.org/wiki?curid=292814", "title": "PepsiCo", "text": "PepsiCo Inc. \u00e9 unha multinacional estadounidense de comida e bebida con sede en Purchase, Nova York, con interese na manufactura, venda e distribuci\u00f3n de comida, bebida e outros produtos. PepsiCo foi formada en 1965 coa fusi\u00f3n de Pepsi-Cola Company e Frito-Lay, Inc. Dende ent\u00f3n, PepsiCo estendeu o seu mercado dende a bebida de cola Pepsi a un novo rango de marcas de comida e bebida, entre as que destacan a compra de Tropicana en 1998 e a fusi\u00f3n con Quaker Oats no 2001, que engadiu a marca Gatorade a s\u00faa carteira de negocio."}
{"id": "292815", "revid": "89787", "url": "https://gl.wikipedia.org/wiki?curid=292815", "title": "Off the Wall (canci\u00f3n)", "text": "\"Off the Wall\" \u00e9 unha canci\u00f3n do artista estadounidense Michael Jackson, que figura no seu quinto \u00e1lbum do mesmo nome (1979). Foi escrita por Rod Temperton e producida por Quincy Jones. Lanzouse como terceiro sinxelo do \u00e1lbum o 2 de febreiro de 1980 por Epic Records. A letra da canci\u00f3n trata sobre pasar por riba dos problemas. Foi ben recibida polos cr\u00edticos musicais, e converteuse no terceiro sinxelo top ten do artista."}
{"id": "292816", "revid": "89787", "url": "https://gl.wikipedia.org/wiki?curid=292816", "title": "P.Y.T. (Pretty Young Thing)", "text": "\"P.Y.T. (Pretty Young Thing)\" \u00e9 unha canci\u00f3n do artista estadounidense Michael Jackson. \u00c9 o sexto sinxelo do seu sexto \u00e1lbum en solitario, \"Thriller\" (1982). A versi\u00f3n orixinal da canci\u00f3n foi escrita por Jackson e Greg Phillinganes. Quincy Jones refixo con James Ingram a canci\u00f3n, mais conservou o t\u00edtulo, conseguindo unha canci\u00f3n totalmente nova co mesmo t\u00edtulo. A versi\u00f3n orixinal lanzouse en \"The Ultimate Collection\".\n\"P.Y.T. (Pretty Young Thing)\" foi lanzada o 19 de setembro de 1983, como pen\u00faltimo sinxelo de \"Thriller\". O sinxelo conseguiu o n\u00famero 10 en \"Billboard\" Hot 100, convert\u00e9ndose no sexto Top 10 do \u00e1lbum. "}
{"id": "292817", "revid": "98629", "url": "https://gl.wikipedia.org/wiki?curid=292817", "title": "I Wanna Be Where You Are", "text": "\"I Wanna Be Where You Are\" \u00e9 unha canci\u00f3n escrita por Arthur \"T-Boy\" Ross e Leon Ware para o artista Michael Jackson, quen a levou \u00f3 n\u00famero 7 na \"Cash Box\" e \u00f3 n\u00famero 16 na \"Billboard\" Hot 100. Tam\u00e9n acadou o n\u00famero 2 nas listas musicais de R&amp;B dos Estados Unidos en 1972. Foi o seu terceiro \u00e9xito da s\u00faa carreira en solitario con Motown. Tam\u00e9n foi a primeira colaboraci\u00f3n entre Ware e Ross, o irm\u00e1n m\u00e1is novo da artista Diana Ross. A canci\u00f3n ser\u00eda unhas das m\u00e1is versionadas, por cantantes como Marvin Gaye, Willie Hutch, Jason Weaver e The Fugees."}
{"id": "292818", "revid": "98629", "url": "https://gl.wikipedia.org/wiki?curid=292818", "title": "Marina Casta\u00f1o", "text": "Marina Concepci\u00f3n Casta\u00f1o L\u00f3pez, nada na Coru\u00f1a o 14 de marzo de 1957, \u00e9 unha xornalista, escritora e xestora cultural galega, durante moitos anos presidenta da Fundaci\u00f3n Camilo Jos\u00e9 Cela.\nTraxectoria.\nEstudou no colexio Liceo da Coru\u00f1a. Membro dunha familia coru\u00f1esa, a s\u00faa nai rexentaba un sal\u00f3n de peiteado na cidade herculina; traballou como xornalista para a radio e para a televisi\u00f3n. Na radio ten colaborado con emisoras como Radio Cadena Espa\u00f1ola, Radio 80, Ondas Galicia, Onda Cero, Cadena Cope, en xornais como o ABC onde durante un tempo mantivo unha columna, e en cadeas de televisi\u00f3n como Telecinco. Na TVG presentou o programa de entrevistas nos anos noventa chamado \"\u00c1gora, agora\", e que foi obxecto de pol\u00e9mica, ao gravarse na sede da Casa de Galicia de Madrid, e emitirse practicamente na s\u00faa totalidade en castel\u00e1n.\nCon todo, a s\u00faa sona p\u00fablica veulle do papel que como xestora cultural desempe\u00f1ou ao lado do seu segundo home, o escritor padron\u00e9s Camilo Jos\u00e9 Cela. Casada de primeiras cun mari\u00f1o mercante en 1975, divorciouse en 1991 para casar con Cela ese mesmo ano en El Espinar (Segovia). \u00c1 morte do seu home en 2002 ocupou a presidencia da Fundaci\u00f3n Cela e unha vogal\u00eda da Universidade Camilo Jos\u00e9 Cela, pero viuse envolta nun preito pola herdanza do escritor, que se estendeu ata 2014, e que a enfrontou ao fillo m\u00e1is vello Camilo Jos\u00e9 Cela Conde."}
{"id": "292820", "revid": "27155", "url": "https://gl.wikipedia.org/wiki?curid=292820", "title": "Anticorpo humanizado", "text": "Os anticorpos humanizados son anticorpos procedentes de especies non humanas cuxas secuencias proteicas foron modificadas para aumentar a s\u00faa semellanza cos anticorpos producidos de forma natural polos humanos. O proceso de \"humanizaci\u00f3n\" real\u00edzase xeralmente sobre anticorpos monoclonais desenvolvidos para a s\u00faa administraci\u00f3n a humanos (por exemplo, os anticorpos desenvolvidos como f\u00e1rmacos anticancerosos). A humanizaci\u00f3n pode ser necesaria cando o proceso de desenvolvemento dun anticorpo espec\u00edfico implica a s\u00faa xeraci\u00f3n nun sistema inmunitario non humano, como por exemplo o do rato. As secuencias proteicas dos anticorpos producidos deste xeito son parcialmente distintas das dos anticorpos hom\u00f3logos que producir\u00edan de forma natural os humanos, e, por tanto, son potencialmente inmunox\u00e9nicos cando se administran a pacientes humanos (ver tam\u00e9n anticorpo anti-rato humano). A Denominaci\u00f3n Com\u00fan Internacional dos anticorpos humanizados acaba en \"-zumab\"; por exemplo, \"omalizumab\".\nOs anticorpos humanizados son distintos dos anticorpos quim\u00e9ricos. Nestes \u00faltimos tam\u00e9n se fixo que as s\u00faas secuencias proteicas fosen m\u00e1is similares \u00e1s dos anticorpos humanos, pero levan un fragmento m\u00e1is longo de prote\u00edna non humana.\nUso de ADN recombinante no proceso de humanizaci\u00f3n.\nO proceso de humanizaci\u00f3n aproveita o feito de que a produci\u00f3n de anticorpos monoclonais pode realizarse utilizando ADN recombinante para crear constructos que poidan expresarse en cultivos celulares de mam\u00edferos. \u00c9 dicir, os segmentos x\u00e9nicos que poden producir anticorpos son illados e clonados en c\u00e9lulas que poden ser cultivadas nun tanque de modo que os anticorpos producidos a partir do ADN dos xenes clonados pode recollerse en masa. O paso no que interv\u00e9n o ADN recombinante sup\u00f3n un posible punto de intervenci\u00f3n que pode ser doadamente aproveitado para alterar a secuencia da prote\u00edna do anticorpo expresado. Todas as alteraci\u00f3ns na estrutura do anticorpo que se conseguen no proceso de humanizaci\u00f3n efect\u00faanse por medio de t\u00e9cnicas que act\u00faan a nivel do ADN. Non todos os m\u00e9todos para obter anticorpos pensados para usalos na terapia humana requiren este proceso de humanizaci\u00f3n (por exemplo, na t\u00e9cnica do \"phage display\" non) pero esencialmente todos dependen de t\u00e9cnicas que permiten a \"inserci\u00f3n\" ou \"eliminaci\u00f3n\" de porci\u00f3ns da mol\u00e9cula de anticorpo.\nDistinci\u00f3n entre anticorpo humanizado e quim\u00e9rico.\nA humanizaci\u00f3n de anticorpos xeralmente se distingue da creaci\u00f3n de anticorpos quimera rato-humano. A\u00ednda que a creaci\u00f3n dun anticorpo quimera real\u00edzase normalmente para obter un anticorpo que se pareza m\u00e1is aos dos humanos (substitu\u00edndolle a rexi\u00f3n Fc do anticorpo de rato pola forma humana) as simples quimeras deste tipo non se consideran xeralmente como anticorpos humanizados. Ao contrario, a secuencia proteica dun anticorpo humanizado \u00e9 esencialmente id\u00e9ntica \u00e1 da variante humana natural, a pesar da orixe non humana dalg\u00fans dos seus segmentos das rexi\u00f3ns determinantes complementarias (CDR) responsables da capacidade do anticorpo de unirse ao seu ant\u00edxeno diana.\nOs nomes dos anticorpos quim\u00e9ricos conte\u00f1en a ra\u00edz \"-xi-\". Exemplos de anticorpos quim\u00e9ricos aprobados para a terapia humana son abciximab (ReoPro), basiliximab (Simulect), cetuximab (Erbitux), infliximab (Remicade) e rituximab (MabThera). Outros est\u00e1n actualemnte na fase de ensaios cl\u00ednicos, como bavituximab.\nHumanizaci\u00f3n por medio dun intermediario quim\u00e9rico.\nNon obstante, o proceso de humanizaci\u00f3n pode inclu\u00edr a creaci\u00f3n dunha quimera rato-humana como un paso inicial, \u00e9 dicir, un fragmento de uni\u00f3n ao ant\u00edxeno (Fab) de rato empalmado a un Fc humano. A partir de a\u00ed a quimera poder\u00eda ser m\u00e1is humanizada ao alterar selectivamente a secuencia de amino\u00e1cidos na porci\u00f3n Fab da mol\u00e9cula. O proceso debe ser \"selectivo\" para reter a especificidade para a cal o anticorpo foi orixinalmente creado. Como as porci\u00f3ns CDR do Fab son esenciais para a capacidade do anticorpo de unirse \u00e1 diana procurada, os amino\u00e1cidos nesas porci\u00f3ns non poden ser alterados sen correr o risco de que se prexudique o prop\u00f3sito para o cal se desenvolveu. \u00c1 parte dos segmentos CDR, outras porci\u00f3ns da secuencia Fab que difiren das humanas poden ser corrixidas intercambiando os amino\u00e1cidos individuais apropiados. Isto real\u00edzase a nivel de ADN utilizando mutax\u00e9nese.\nO nome que reciben as quimeras humanizadas debe inclu\u00edr \u00e1 vez as ra\u00edces \"-xi-\" e \"-zu-\". O medicamento Otelixizumab \u00e9 un exemplo de quimera humanizada que actualmente est\u00e1 en ensaio cl\u00ednico para o tratamento da artrite reumatoide e a diabetes mellitus.\nHumanizaci\u00f3n por inserci\u00f3n de CDRs relevantes no \"armaz\u00f3n\" de anticorpos humanos.\n\u00c9 posible producir un anticorpo humanizado sen crear un intermediario quim\u00e9rico. A creaci\u00f3n \"directa\" dun anticorpo humanizado pode realizarse inserindo os segmentos codificantes CDR axeitados (responsables das propiedades de uni\u00f3n desexadas) nun \"armaz\u00f3n\" de anticorpo humano. Como se discutiu antes, isto cons\u00e9guese por medio de m\u00e9todos de ADN recombinante utilizando un vector apropiado e a expresi\u00f3n en c\u00e9lulas de mam\u00edfero. \u00c9 dicir, despois de que se desenvolve un anticorpo para que te\u00f1a as propiedades requiridas nun rato (ou outra especie non humana), pode illarse o ADN que codifica ese anticorpo, clonarse nun vector e secuenciarse. As secuencias de ADN correspondentes aos CDRs do anticorpo poden determinarse despois. Unha vez que se co\u00f1ece a secuencia precisa dos CDRs desexados, pode idearse unha estratexia para inserir estas secuencias correctamente nun constructo que conte\u00f1a o ADN para unha variante de anticorpo humano. A estratexia pode tam\u00e9n empregar a s\u00edntese de fragmentos de ADN lineares baseados na lectura das secuencias dos CDRs.\nO Alemtuzumab \u00e9 un dos primeiros exemplos de anticorpo que se humanizou sen utilizar un intermediario quim\u00e9rico. Neste caso, desenvolveuse un anticorpo monoclonal chamado \"Campath-1\" para que se unise a CD52 utilizando un sistema de rato. Os bucles hipervariables de Campath-1 (que conte\u00f1en os seus CDRs e, por tanto, deles depende a s\u00faa capacidade de uni\u00f3n ao CD52) foron ent\u00f3n extra\u00eddos e inseridos nunha estrutura de anticorpo humano. O Alemtuzumab est\u00e1 aprobado para o tratamento da leucemia linfoc\u00edtica de c\u00e9lulas B e actualmente est\u00e1 en ensaio cl\u00ednico para aplicalo a outras condici\u00f3ns como a esclerose m\u00faltiple.\nAnticorpos para terapias humanas obtidos sen utilizar ratos.\nExisten tecnolox\u00edas nas que se evita completamente o uso de ratos ou outros mam\u00edferos non humanos no proceso de descubrir anticorpos para a terapia humana. Exemplos deses sistemas son varios m\u00e9todos de \"display\" (principalmente o \"phage display\") e os m\u00e9todos que aproveitan os niveis elevados de c\u00e9lulas B que hai durante as respostas inmunitarias humanas.\nM\u00e9todos de \"display\".\nEmpregan os principios selectivos da produci\u00f3n espec\u00edfica de anticorpos pero utilizan microorganismos (como no \"phage display\") ou mesmo extractos libres de c\u00e9lulas (como no \"ribosome display\"). Estes sistemas dependen da creaci\u00f3n de \"librar\u00edas\" de xenes de anticorpos, que poden ser obtidas completamente de ARN humano illado do sangue perif\u00e9rico. Os produtos inmediatos destes sistemas son fragmentos de anticorpos, normalmente Fab ou scFv).\nIsto significa que, a\u00ednda que os fragmentos de anticorpos creados usando m\u00e9todos de \"display\" son secuencias totalmente humanas, non son anticorpos completos. Por tanto, util\u00edzanse procesos en esencia similares aos da humanizaci\u00f3n para incorporar e expresar as afinidades derivadas nun anticorpo completo.\nO medicamento Adalimumab (Humira) \u00e9 un exemplo de anticorpo aprobado para a terapia humana que foi creado por medio da t\u00e9cnica do \"phage display\".\nAnticorpos de pacientes ou receptores de vacinas humanos.\n\u00c9 posible tam\u00e9n aproveitar as reacci\u00f3ns inmunitarias humanas para descubrir anticorpos monoclonais. Dito de forma simple, a resposta inmunitaria humana funciona do mesmo xeito que a do rato ou doutros mam\u00edferos; por tanto, as persoas que estean sufrindo un cambio no seu sistema inmunitario, como doenzas infecciosas, cancro ou vacinaci\u00f3n son unha fonte potencial de anticorpos monoclonais dirixidos contra esas ameazas. Este enfoque parece especialmente apropiado para o desenvolvemento de terapias antivirais que se basean nos principios da inmunidade pasiva. Algunhas variantes deste enfoque foron demostradas en principio e algunhas est\u00e1n intentando desenvolverse comercialmente."}
{"id": "292821", "revid": "7802", "url": "https://gl.wikipedia.org/wiki?curid=292821", "title": "Rei de Le\u00f3n", "text": ""}
{"id": "292822", "revid": "56817", "url": "https://gl.wikipedia.org/wiki?curid=292822", "title": "Ain't No Sunshine", "text": "\"Ain't No Sunshine\" \u00e9 unha canci\u00f3n de Bill Withers do seu \u00e1lbum de 1971 \"Just As I Am\", producido por Booker T. Jones. Na gravaci\u00f3n colaboran os m\u00fasicos Donald \"Duck\" Dunn no baixo, Al Jackson, Jr. na percusi\u00f3n, Stephen Stills na guitarra e Bill Withers na voz. A canci\u00f3n est\u00e1 en escala menor.\nFoi lanzada como sinxelo en setembro de 1971, convert\u00e9ndose nun dos meirandes \u00e9xitos de Withers, acadando o n\u00famero 6 no U.S. R&amp;B Chart e o n\u00famero 3 na \"Billboard\" Hot 100.\nA canci\u00f3n foi versionada por Michael Jackson, que a lanzou como terceiro sinxelo do seu primeiro \u00e1lbum en solitario \"Got to Be There\"."}
{"id": "292823", "revid": "1131", "url": "https://gl.wikipedia.org/wiki?curid=292823", "title": "Iglesias gallegas de la Edad Media", "text": "Iglesias gallegas de la Edad Media, colecci\u00f3n de art\u00edculos publicados por Jos\u00e9 Villa-amil y Castro, \u00e9 un libro en castel\u00e1n, publicado en 1904, moi citado por autores posteriores como \u00c1ngel del Castillo, no \"Inventario de la riqueza monumental y art\u00edstica de Galicia\".\nContido.\nNa obra aparecen, entre outras, as seguintes edificaci\u00f3ns: A Capela do Cipr\u00e9s; San Miguel de Celanova; Santa Comba de Bande; San Mart\u00edn de Mondo\u00f1edo; San Bartolomeu de Rebord\u00e1ns; Santa Mar\u00eda de Meira; San Francisco de Lugo; Santa Mar\u00eda, Santo Domingo, San Francisco, Santa Clara e San Bartolomeu (todas elas de Pontevedra); San Marti\u00f1o de Noia; Santa Mar\u00eda do Azougue; Santiago de Betanzos; Santa Mar\u00eda a Nova de Noia; Santa Mar\u00eda de Baiona; Santiago de Baamonde; Santa Mar\u00eda do Campo; Santa Mar\u00eda de Cambre; San Lourenzo de Carboeiro; Santa Mar\u00eda de Xunqueira de Amb\u00eda, Santa Mari\u00f1a de Augas Santas e o Gran Hospital Real de Santiago.\nV\u00e9xase tam\u00e9n.\n pos\u00fae escritos orixinais acerca de: , na s\u00faa lingua orixinal"}
{"id": "292825", "revid": "7523", "url": "https://gl.wikipedia.org/wiki?curid=292825", "title": "Bojan Bogdanovi\u0107", "text": "Bojan Bogdanovi\u0107, nado o 18 de abril de 1989 en Mostar, RS Bosnia e Hercegovina, RFS de Iugoslavia, \u00e9 un xogador croata de baloncesto profesional que xoga nos Detroit Pistons da National Basketball Association (NBA).\nTraxectoria.\nBogdanovi\u0107 comezou a s\u00faa carreira no baloncesto en 2004 no equipo da s\u00faa cidade natal, o Zrinjski Mostar, onde xogou durante unha tempada. En 2005, asinou un contrato por cinco anos co Real Madrid da Liga ACB, pero para a tempada 2005-06 foi cedido \u00f3 Zrinjski Mostar. Nas d\u00faas tempadas seguintes xogou co equipo j\u00fanior do Real Madrid, e na tempada 2008-09 foi cedido \u00f3 CB Murcia.\nEn agosto de 2009, Bogdanovi\u0107 asinou un contrato por catro anos co KK Cibona. En xullo de 2010, asinou unha extensi\u00f3n de tres anos do seu contrato. Tras a tempada 2010-11, rompeu o seu contrato co Cibona.\nO 19 de xu\u00f1o de 2011, Bogdanovi\u0107 asinou un contrato por varios anos co Fenerbah\u00e7e \u00dclker. O 23 de xu\u00f1o de 2011, foi elixido na 31\u00aa posici\u00f3n do Draft da NBA de 2011 polos Miami Heat. Na mesma noite do Draft foi traspasado \u00f3s Minnesota Timberwolves, e despois \u00f3s New Jersey Nets.\nO 22 de xullo de 2014, Bogdanovi\u0107 asinou cos Brooklyn Nets un contrato de tres anos e 10 mill\u00f3ns de d\u00f3lares.\nO 22 de febreiro de 2017, Bogdanovi\u0107 foi traspasado xunto a Chris McCullough \u00f3s Washington Wizards, a cambio de Andrew Nicholson, Marcus Thornton e unha elecci\u00f3n da primeira rolda do Draft de 2017."}
{"id": "292826", "revid": "51040", "url": "https://gl.wikipedia.org/wiki?curid=292826", "title": "Leite condensado", "text": "O leite condensado \u00e9 leite esterilizado concentrado, parcialmente hidratado, ao que se lle engade unha proporci\u00f3n importante de sacarosa (azucre), at\u00e9 adquirir unha consistencia de mel espeso. Pode conservarse durante varios anos envasado sen refrixeraci\u00f3n mentres non se encetase. A\u00ednda que te\u00f1en existido produtos de leite condensado non azucrado, estrag\u00e1banse con moita facilidade, polo que son pouco com\u00fans na actualidade. O leite condensado util\u00edzase en numerosas sobremesas de moitos lugares, inclu\u00eddos Brasil, Hong Kong e Rusia, onde \u00e9 co\u00f1ecido coma \"\u0441\u0433\u0443\u0449\u0451\u043d\u043a\u0430\" (sgushchyonka, literalmente \"[o que est\u00e1] mesto\").\nUn produto relacionado \u00e9 o leite evaporado, que sufriu un proceso m\u00e1is complexo e non \u00e9 azucrado. En Alema\u00f1a, o leite evaporado \u00e9 moito m\u00e1is com\u00fan que o condesado (o termo \u00e9 alem\u00e1n \u00e9 \"Kondensmilch\").\nProceso.\nA extracci\u00f3n da auga real\u00edzase mediante unha presi\u00f3n reducida (aproximadamente 0,5 atmosferas) at\u00e9 obtermos un l\u00edquido mesto, dunha densidade aproximada de 1,3\u00a0g/mL. Esta subtracci\u00f3n de auga \u00e9 co\u00f1ecida cos nomes de espesamento, concentraci\u00f3n e condensaci\u00f3n. Despois eng\u00e1deselle o azucre, nunha proporci\u00f3n que vai dende o 30 % (se a materia prima \u00e9 leite gordo) at\u00e9 o 50 % (se \u00e9 leite descremado). Tam\u00e9n se somete a un tratamento t\u00e9rmico, co fin de garantir a estabilidade do alimento a temperatura ambiente, mentres o envase estea fechado. Se se quece durante varias horas ao ba\u00f1o mar\u00eda, carameliza formando o que se denomina doce de leite.\nUn produto semellante \u00e9 o leite en po.\nAplicaci\u00f3ns.\nMoitas sobremesas conte\u00f1en leite condensado e \u00e9 tam\u00e9n un ingrediente clave en determinadas presentaci\u00f3ns de caf\u00e9 como o caf\u00e9 Sua Da (un tipo de caf\u00e9 vietnamita) ou o caf\u00e9 con leite condensado. Noutros pa\u00edses, o leite condensado \u00e9 utilizado en infinidade de receitas gastron\u00f3micas de repostar\u00eda extremadamente doadas de preparar, como papas de arroz, crema volteada etc. No Pa\u00eds Vasco \u00e9 un ingrediente opcional das moitas receitas do pastel vasco (\"biskotxa\" ou \"pastiza\" en \u00e9uscaro).\nHistoria.\nSegundo os escritos de Marco Polo, os t\u00e1rtaros eran quen de condensar o leite. Dez libras (4,54\u00a0kg) de pasta de leite eran transportadas por cada home, que despois mesturar\u00edan o produto con auga. Por\u00e9n, probabelmente fai referencia ao lene leite callado t\u00e1rtaro que pode tomarse en forma de bebida (\"ayran\") dilu\u00edndoa, e polo tanto ref\u00edrese a concentrado do leite fermentado, non fresco.\nNicol\u00e1s Appert inventou o leite condensado en 1820, e Gail Borden, Jr. en 1852, porque o leite normal non se almacenaba ben sen refrixeraci\u00f3n por m\u00e1is dunhas poucas horas. No s\u00e9culo XIX eran frecuentes as intoxicaci\u00f3ns alimentarias provocadas polo consumo de leite por mor \u00e1 contaminaci\u00f3n do leite por bacterias durante o proceso de muxidura das vacas e a precariedade dos procesos de conservaci\u00f3n. Mentres tornaba dunha viaxe a Inglaterra en 1851, Borden quedou impresionado pola morte de varios nenos, disque por mor do leite de vaca en mal estado. Pescudando durante menos dun ano e estudando os seus propios fallos e os doutros, Borden atopou a inspiraci\u00f3n nunha c\u00e1psula de evaporaci\u00f3n que ollara aos Shakers para condensar zume, e foi quen de reducir o leite sen quemalo nin callalo. Malia non teren \u00e9xito as s\u00faas d\u00faas primeiras factor\u00edas e s\u00f3 a terceira, constru\u00edda co seu novo socio, Jeremiah Milbank, en Wassaic (Nova York), produciu un derivado do leite duradeiro que non necesitaba refrixeraci\u00f3n. Borden obtivo unha patente de fabricaci\u00f3n en 1856 e fundou a \"New York Condensed Milk Company\" en 1857.\nPosibelmente tiveron unha importancia semellante para o futuro do leite os requisitos de Borden para os granxeiros que desexaron venderlle leite cru. Pediulles que lavasen os ubres das vacas antes de seren muxidas, manter o chan das cortes limpas e escaldar e enxugar os coadores \u00e1 ma\u00f1\u00e1 e \u00e1 noiti\u00f1a. En 1858 o leite de Borden, vendido baixo a marca \"Eagle Brand\", ga\u00f1ara reputaci\u00f3n pola s\u00faa pureza, durabilidade e prezo. Mais non foi at\u00e9 o estoupido da Guerra de Secesi\u00f3n e a posterior demanda de leite condensada de longa duraci\u00f3n polo ex\u00e9rcito da Uni\u00f3n cando o \u00e9xito de Borden foi finalmente asegurado.\nO goberno federal dos Estados Unidos pediulles cantidades enormes como raci\u00f3n de campo durante a guerra e os soldados que voltaban \u00e1 casa actuaban como publicidade de boca a boca. A finais da d\u00e9cada de 1860 o leite representaba unha importante industria. Consid\u00e9rase que Eagle Brand \u00e9 a marca de produtos alimenticios m\u00e1is antiga que segue a existir hoxe d\u00eda. O leite condensado co\u00f1eceuse en Europa en 1866, grazas \u00e1s instalaci\u00f3ns de Cham en Su\u00edza."}
{"id": "292827", "revid": "5863", "url": "https://gl.wikipedia.org/wiki?curid=292827", "title": "Doce de leite", "text": "O doce de leite \u00e9 un doce t\u00edpico de Am\u00e9rica do Sur, elaborado con leite e azucre cocidos at\u00e9 adquiriren unha consistencia cremosa, e que pode consumirse s\u00f3 ou utilizarse como recheo de diversas preparaci\u00f3ns. Faise fervendo leite con azucre, mais tam\u00e9n pode obterse coci\u00f1ando leite condensado durante varias horas ou arredor de 40 a 60 minutos nunha ola a presi\u00f3n.\n\u00dasase en caramelos e outras lambetadas, como bolos, biscoitos, filloas, churros ou pasteis. Nalg\u00fans lugares c\u00f3mese espallado en torradas.\nOrixe.\nA orixe do doce de leite \u00e9 incerta, mais est\u00e1 ligada \u00e1 r\u00e1pida expansi\u00f3n na produci\u00f3n de sacarosa de cana de azucre nas illas ib\u00e9ricas atl\u00e1nticas, no s\u00e9culo XV, e no Brasil, Am\u00e9rica Central e as Antillas a partir do s\u00e9culo XVI e \u00e1 posibilidade do seu uso para preservaci\u00f3n do leite. Como primeiro edulcorante de produci\u00f3n a grande escala, o azucre da cana pasa a ser usado na conservaci\u00f3n de varios produtos org\u00e1nicos, inclu\u00eddo o leite de vaca ou de cabra, dando orixe a produtos semellantes ao doce de leite actual, pastoso ou s\u00f3lido, en toda a Am\u00e9rica Latina e en determinadas localidades ib\u00e9ricas.\nNa Arxentina existe un relato popular e lendario que data a s\u00faa invenci\u00f3n en 1829. Nesa \u00e9poca estaba a piques de asinar un tratado de paz entre o gobernador Juan Manuel de Rosas e o seu inimigo pol\u00edtico Juan Lavalle nunha facenda do gobernador na localidade de Ca\u00f1uelas, na periferia de Bos Aires. Lavalle foi o primeiro en chegar e, canso, deitouse na cama de Rosas, ficando durmido. A criada de Rosas, mentres ferv\u00eda o leite con azucre (preparaci\u00f3n co\u00f1ecida nesa \u00e9poca como \"lechada\") para acompa\u00f1ar o t\u00e9 da tarde, encontrouse con Lavalle durmindo na cama do patr\u00f3n. Ela considerou unha insolencia e foi avisar os gardas.\nPouco tempo m\u00e1is tarde chegou Rosas, e tranquilo pediu \u00e1 criada o t\u00e9 con leite. Esta lembrou nese momento que deixara o leite ao lume, deix\u00e1ndoo quecer por moito tempo. Ao regresar, a criada encontrou unha substancia mesta e amarronada. O sabor agradou a Rosas e contan que partillou o doce con Lavalle mentres discut\u00edan os puntos do tratado, dando as\u00ed orixe accidental ao doce de leite. \u00c9 unha historia simp\u00e1tica, mais non hai ningunha fonte que demostre o conto.\nAs variaci\u00f3ns m\u00e1is com\u00fans son a pastosa e a s\u00f3lida (que pode cortarse en barras ou pedaxos), que se diferencian pola s\u00faa consistencia."}
{"id": "292828", "revid": "89787", "url": "https://gl.wikipedia.org/wiki?curid=292828", "title": "Torre de la Rosaleda", "text": "A Torre de La Rosaleda \u00e9 un ra\u00f1aceos da cidade de Ponferrada. Con 119 metros de altura \u00e9 o edificio m\u00e1is alto de Castela e Le\u00f3n. At\u00f3pase no barrio de La Rosaleda desa mesma cidade, preto do Estadio El Toral\u00edn. A torre coroa un bulevar que ten 80 m de ancho e 700 m de longo con edificios de 12 alturas a ambos os dous lados.\nDese\u00f1ado polo arquitecto Juan Francisco \u00c1lvarez Quiros, foi constru\u00eddo entre 2006 e 2009 polo grupo leon\u00e9s \"Grupo Begar\" e consta de 30 andares. Ata ent\u00f3n o edificio m\u00e1is alto da comunidade aut\u00f3noma era o Edificio Duque de Lerma de Valladolid, de 88 metros de altura.\nEn 2008 o ra\u00f1aceos recibiu nos European Property Awards, o premio ao edificio mellor desenvolvido (best developed)."}
{"id": "292829", "revid": "98629", "url": "https://gl.wikipedia.org/wiki?curid=292829", "title": "Pseudoryx nghetinhensis", "text": "O saola (\"Pseudoryx nghetinhensis\"), tam\u00e9n chamado na bibliograf\u00eda imnternacional boi de Vu Quang, \u00e9 unha especie de mam\u00edfero artiod\u00e1ctilo ruminante da familia dos b\u00f3vidos, subfamilia dos bovinos e tribo dos bovininos, que vive nas monta\u00f1as de Annam, entre Vietnam e Laos.\nAnimal moi escaso, foi descuberto polos zo\u00f3logos en 1992 na Reserva Natural de Vu Quang, e descrito o ano seguinte.\nActualmente enc\u00f3ntrase en grave perigo de extinci\u00f3n (cualificado como \"CR\" pola UICN).\nO \u00faltimo b\u00f3vido.\nA \u00faltima especie de b\u00f3vido descubriuse en data tan recente como 1992, nas selvas do centro-norte de Vietnam, preto da fronteira con Laos.\nEste raro animal, co\u00f1ecido polos lugare\u00f1os como \"sao la\" (e na bibliograf\u00eda internacional como saola ou boi de Vu Quang), foi clasificado como \"Pseudoryx nghetinhensis\", e adscrito \u00e1 li\u00f1axe dos x\u00e9neros \"Bos\" e \"Bison\" (tribo dos bovininos).\nAnte o perigo de que desaparecera esta especie, (e outra, descuberta na masma selva, e no mesmo ano, pero pertencente \u00e1 familis dos c\u00e9rvidos e clasificada como \"Megamuntiacus vuquangenisis\"), as autoridades do pa\u00eds ampliaron considerabelmente a reserva, limitado ademais a explotaci\u00f3n forestal.\nNa reuni\u00f3n do CITES de novembro de 1994, en Fort Lauderdale, Florida, Estados Unidos acordouse inclu\u00edr ambas as especies no \"anexo I\" deste convenio internacional, o que implica a prohibici\u00f3n total do seu comercio.\nCaracter\u00edsticas.\nO saola rten nunha lonxitude duns 150\u00a0cm, a altura na cruz \u00e9 de 80 90\u00a0cm, e alcanza un peso de entre os 80 e os 100\u00a0kg.\nCaracter\u00edzase polos seus cornos longos, esveltos e case rectos. Ten d\u00faas gl\u00e1ndulas odor\u00edferas debaixo dos ollos. Os dentes premolares son longos. A cor da pelaxe var\u00eda desde a parda escura \u00e1 parda avermellada; ademais, presenta na cara e na gorxa unhas manchas brancas. Os seus pezu\u00f1os son pequenos e os dedos, curtos.\nO saola pode vivir en solitario ou en pequenos grupos familiares de dous ou tres individuos. Crese que pode ser unha presa para os tigres e os leopardos; especies de felinos que son relativamente abundantes nas monta\u00f1as Annamitas, fogar do saola.\nH\u00e1bitat e distribuci\u00f3n.\nO saola s\u00f3 se encontra nas monta\u00f1as Annamitas, entre o norte de Vietnam e Laos, onde se conservan as \u00faltimas selvas virxes de Indochina. A s\u00faa \u00e1rea de distribuci\u00f3n abarca uns 5.000\u00a0km\u00b2.\nA maior\u00eda dos rexistros fix\u00e9ronse ao sur do r\u00edo S\u00f4ng C\u1ea3, en Vietnam. En Laos enc\u00f3ntrase na provincia de Bolikhamsai.\nO seu h\u00e1bitat, a altitudes de entre os de 200 e os 1.200 m de altitude, probabelmente \u00e9, ou m\u00e1is ben era, en Vietnam, xa que a a maior densidade humana neste pa\u00eds reduciu sensibelmente o seu h\u00e1bitat.\nEn 2010 foi capturado un exemplar, o primeiro tras o seu descubrimento, por cazadores nativos, a\u00ednda que unicamente logrou sobrevivir en catividade uns poucos d\u00edas.\nPoboaci\u00f3n.\nA poboaci\u00f3n do saola estimouse nuns 200 individuos, consider\u00e1ndose como especie end\u00e9mica e moi vulner\u00e1bel. Pouco tempo despois do seu descubrimento, o goberno vietnamita aumentou o tama\u00f1o do Parque Nacional Vu Quang de 160 a uns 600\u00a0km\u00b2 e realiz\u00e1ronse proxectos para a creaci\u00f3n de d\u00faas novas reservas.\nPese a estes niveis de protecci\u00f3n o saola clasif\u00edcase como especie gravemente ameazada de extinci\u00f3n.\nDieta.\nDocumentouse que o saola se alimenta de pequenos arbustos, sobre todo nas beiras dos r\u00edos. Esta especie come en pequenos grupos duns 5 individuos, o cal \u00e9 unha vantaxe \u00e1 hora de encontrar comida e de protexerse dos depredadores."}
{"id": "292832", "revid": "56817", "url": "https://gl.wikipedia.org/wiki?curid=292832", "title": "With a Child's Heart", "text": "\"With a Child's Heart\" \u00e9 unha canci\u00f3n do artista Stevie Wonder, do seu \u00e1lbum \"Up-Tight\". A canci\u00f3n foi lanzada como a cara B do sinxelo \"Nothing's Too Good for My Baby\".\nDionne Bromfield fixo unha versi\u00f3n para o seu primeiro \u00e1lbum \"Introducing Dionne Bromfield\" no 2009.\nVersi\u00f3n de Michael Jackson.\nA canci\u00f3n foi versionada polo cantante Michael Jackson, e foi estreada como primeiro sinxelo do seu \u00e1lbum de 1973 \"Music &amp; Me\". Acadou o n\u00famero 50 na lista musical Billboard Pop Singles, o n\u00famero 14 na lista US R&amp;B, e a #23 na US adult contemporary. Nunha entrevista de 2003 con Martin Bashir, Jackson admitiu non ter gravado a canci\u00f3n, e que non era quen de lembrar a letra."}
{"id": "292833", "revid": "1131", "url": "https://gl.wikipedia.org/wiki?curid=292833", "title": "Serramoura", "text": "Serramoura \u00e9 unha serie de televisi\u00f3n galega de suspense producida por Voz Audiovisual e emitida na Televisi\u00f3n de Galicia entre o 5 de outubro de 2014 e o 25 de outubro de 2020 en horario de m\u00e1xima audiencia. Est\u00e1 protagonizada por Luc\u00eda Regueiro, Miguel \u00c1ngel Blanco, Antonio Mourelos, Isabel Naveira e Ux\u00eda Blanco, entre outros.\nDo final de Serramoura xorde unha serie derivada, \"A lei de Santos\", protagonizada por Santos, personaxe interpretado por Monti Casti\u00f1eiras.\nSinopse.\nEn Serramoura, unha pequena aldea ficticia que vive da explotaci\u00f3n madeireira, M\u00f3nica Tri\u00e1ns (Sara Casasnovas) aparece morta no medio do monte con claros signos de se tratar dun asasinato violento. Perante o homicidio, \u00e9 enviado \u00e1 vila Diego Baz\u00e1n (Miguel \u00c1ngel Blanco), que xunto coa sarxento local Marga Neira (Luc\u00eda Regueiro), tentar\u00e1n dar coa soluci\u00f3n do caso. \nPor\u00e9n, a idiosincrasia da aldea, o conflito de intereses entre as d\u00faas principais familias, os Soutelo e os Fi\u00faza, que pelexar\u00e1n polo control do serradoiro, e os segredos que todos os habitantes da aldea gardan, far\u00e1n da resoluci\u00f3n do caso unha tarefa complicada.\nGalard\u00f3ns e nomeamentos.\nPremios Mestre Mateo.\nNos Premios Mestre Mateo de 2014, \"Serramoura\" estivo nomeado a 9 premios en 8 categor\u00edas, resultando ga\u00f1ador no premio \u00e1 mellor serie de televisi\u00f3n. Nos Premios Mestre Mateo de 2015, \"Serramoura\" volve estar nomeada a 9 premios en 9 categor\u00edas.\nEmisi\u00f3n noutros pa\u00edses.\nDesde o 25 de outubro de 2016 a canle rusa AXN Sci-Fi emite a serie co t\u00edtulo de \"\u0427\u0435\u0440\u043d\u044b\u0439 \u043b\u0435\u0441\".\nTam\u00e9n se emitiu nos Estados Unidos baixo o nome de \"Black Forest\"."}
{"id": "292834", "revid": "23204", "url": "https://gl.wikipedia.org/wiki?curid=292834", "title": "Gran Premio dos Estados Unidos de 2014", "text": "O Gran Premio dos Estados Unidos de 2014 (oficialmente 2014 Formula 1 United States Grand Prix) foi unha carreira de F\u00f3rmula 1, que se celebrou no Circu\u00edto das Am\u00e9ricas no Condado de Travis preto de Austin, Texas o 2 de novembro de 2014. A carreira, celebrouse sobre cincuenta e seis voltas, foi a antepen\u00faltima proba da tempada de F\u00f3rmula Un de .\nNa carreira participar\u00e1n s\u00f3 18 coches. Esta \u00e9 a grella m\u00e1is pequena nunha carreira de Grand Prix desde o Gran Premio de M\u00f3naco de 2005.\nInforme.\nAntecedentes.\nPneum\u00e1ticos.\nPirelli levar\u00e1 os pneum\u00e1ticos de composto medio con bandas brancas como a s\u00faa selecci\u00f3n \"prime\" e os brandos con bandas de cor amarela como a \"option\", a diferenza das d\u00faas carreiras anteriores en Austin, onde se seleccionaron os compostos duro e medio.\nCambios nos equipos.\nCaterham e Marussia, lograron permiso para non presentarse no Gran Premio despois de que ambos equipos viranse afectados por problemas financeiros. A grella quedou con dezaoito coches, revisouse o procedemento de cualificaci\u00f3n. En lugar de ser eliminados os seis coches m\u00e1is lentos logo da primeira e segunda roldas, s\u00f3 foron eliminados os catro m\u00e1is lentos. A terceira e \u00faltima rolda de clasificaci\u00f3n mant\u00edvose sen cambios para determinar os \u00faltimos dez primeiros lugares da grella..\nDRS.\nA FIA elixiu as d\u00faas zonas de DRS que usadas na carreira do ano anterior, o primeiro ao longo da recta entre as curvas 11 e 12, e o segundo na recta de meta entre as curvas 20 e 1."}
{"id": "292835", "revid": "47401", "url": "https://gl.wikipedia.org/wiki?curid=292835", "title": "Augusto Genina", "text": "Augusto Genina, nado en Roma o 28 de xaneiro de 1892 e finado na mesma cidade o 18 de setembro de 1957 foi un pioneiro do cinema italiano, que traballou como director e produtor.\nTraxectoria.\nGenina foi cr\u00edtico dram\u00e1tico e escribiu comedias para a revista \"Il Mondo\". Seguindo o consello de Aldo de Benedetti c\u00e1mbiase aos filmes para a \"Film d'Arte Italiana\", que produciu o seu primeiro filme, \"La moglie di sua eccellenza\".\nEn 1929 marchou a Francia para dirixir a Louise Brooks no filme sonoro \"Prix de beaut\u00e9\". Estudou t\u00e9cnicas de son e traballou en Francia e Alema\u00f1a en versi\u00f3ns alternativas en distintas linguas de filmes que eran rodados simultaneamente. Logo volveu a Italia.\nGa\u00f1ou a Copa Mussolini do Festival de Venecia ao mellor filme italiano en d\u00faas ocasi\u00f3ns, en 1936 por \"Lo squadrone bianco\" e en 1940 por \"L'assedio dell'Alcazar\", ambos os dous filmes de propaganda fascista.\nEn 1953 rodou \"Tre storie proibite\", versi\u00f3n dun tr\u00e1xico accidente real que Giuseppe De Santis fixera un ano antes en \"Roma ore 11\"."}
{"id": "292837", "revid": "98629", "url": "https://gl.wikipedia.org/wiki?curid=292837", "title": "Giuseppe De Santis", "text": "Giuseppe De Santis, nado en Fondi o 11 de febreiro de 1917 e finado en Roma o 16 de maio de 1997 foi un director de cinema italiano. Un dos directores m\u00e1is idealistas do neorrealismo italiano das d\u00e9cadas de 1940 e 1950, escribiu e dirixiu filmes que esix\u00edan a reforma social. Era irm\u00e1n do director de fotograf\u00eda Pasqualino De Santis.\nTraxectoria.\nNado no Lacio, foi membro do Partido Comunista Italiano e loitou coa resistencia antialem\u00e1 durante a segunda guerra mundial. Estudou filosof\u00eda e literatura antes de entrar no Centro Sperimentali di Cinematografia de Roma. Mentres traballaba como xornalista para a revista \"Cinema\" converteuse, baixo a influencia de Cesare Zavattini, nunha das principais figuras do neorrealismo italiano, que intentaban facer filmes que reflect\u00edan a realidade simple e tr\u00e1xica da vida proletaria, usando actores non profesionais e localizaci\u00f3ns reais. En 1942 colaborou no gui\u00f3n de \"Ossessione\", de Luchino Visconti.\nContinuaba a traballar na revista mentres incrementaba as s\u00faas tarefas como guionista e axudante de director ata o seu debut como director en 1947 con \"Caccia Tragica\". Igual que os seus dous seguintes filmes era unha chamada para mellorar as condici\u00f3ns da clase obreira italiana e os traballadores agr\u00edcolas. Fal\u00e1base tam\u00e9n de corrupci\u00f3n, mercado negro, colaboracionismo cos alem\u00e1ns e o trato dos ex soldados.\nO seu terceiro filme, \"Arroz amargo\" (1950), historia dunha moza que traballa nos campos de arroz e debe escoller entre dous homes socialmente diferentes, converteu a Silvana Mangano nunha estrela. Valeulle ademais unha candidatura ao Oscar ao mellor argumento orixinal.\nA principios da d\u00e9cada de 1950 o movemento neorrealista estaba decaendo no favor dos cr\u00edticos e do p\u00fablico. Os novos cineastas comezaban a usar historias dram\u00e1ticas que se centraban nas relaci\u00f3ns persoais e de Santis tam\u00e9n cambiou o seu estilo. En 1952 filmou \"Roma ore 11\", primeira versi\u00f3n dun accidente real que Augusto Genina volveu rodar o ano seguinte.\nEn 1959 ga\u00f1ou o Globo de Ouro con \"La strada lunga un anno\", filme producido en Iugoslavia que tam\u00e9n foi candidata ao \u00d3scar ao mellor filme en lingua non inglesa. Foi membro do xurado do Festival Internacional de Cinema de Moscova en 1979 e en 1985\nDe Santis faleceu en 1997 aos oitenta anos tras sufrir un ataque ao coraz\u00f3n. Italia declarou un d\u00eda de loito. Unha parte dos seus arquivos foron doados \u00e1 Reynolds Library da Wake Forest University e a s\u00faa dona e amigos crearon unha fundaci\u00f3n co seu nome."}
{"id": "292838", "revid": "47401", "url": "https://gl.wikipedia.org/wiki?curid=292838", "title": "Giuseppe de Santis", "text": ""}
{"id": "292839", "revid": "47401", "url": "https://gl.wikipedia.org/wiki?curid=292839", "title": "Mario Camerini", "text": "Mario Camerini, nado en Roma o 6 de febreiro de 1895 e finado en Gardone Riviera o 4 de febreiro de 1981 foi un director de cinema italiano.\nTraxectoria.\nTraballou como guionista no cinema desde 1913. Desde o seu debut como director con \"Walli\" (1923), chamou a atenci\u00f3n do p\u00fablico e a cr\u00edtica con filmes mudos como \"Kiff Tebbi\" (1928) e sobre todo \"Rotaie\" (1929), unha dram\u00e1tica historia de amor estreada tam\u00e9n en Alema\u00f1a con grande \u00e9xito e que deu a co\u00f1ecer o actor Guido Celano. En 1932 dirixiu un nov\u00edsimo Vittorio De Sica en \"Gli uomini, che mascalzoni...\", que abriu a s\u00faa \u201cpentalox\u00eda burguesa\u201d que completaron \"Dar\u00f2 un milione\", \"Ma non \u00e8 una cosa seria\", \"Il signor Max\" e \"I grandi magazzini\"), case todos interpretados pola parella Vittorio de Sica e Assia Noris, actriz de orixe rusa coa que casou Camerini.\nNa d\u00e9cada de 1950 contin\u00faa a dirixir comedias rom\u00e1nticas e filmes de aventuras. A s\u00faa \u00faltima obra \u00e9 un episodio da serie Don Camillo, con Gastone Moschin. \nFaleceu en 1981 aos oitenta e cinco anos."}
{"id": "292840", "revid": "98629", "url": "https://gl.wikipedia.org/wiki?curid=292840", "title": "Gran Premio do Brasil de 2014", "text": "O Gran Premio do Brasil de 2014, oficialmente Formula 1 Grande Pr\u00eamio Petrobras do Brasil 2014 foi a d\u00e9cimo oitava carreira da tempada de F\u00f3rmula Un de . Disputouse o 9 de novembro de 2014 no Aut\u00f3dromo Jos\u00e9 Carlos Pace en S\u00e3o Paulo, Brasil e foi o corenta terceiro Gran Premio do Gran Premio do Brasil.\nDo mesmo xeito que na carreira anterior, Marussia e Caterham, perd\u00e9ronse o Gran Premio, deixando na pista s\u00f3 dezaoito coches.\nO Mercedes de Nico Rosberg ga\u00f1ou a carreira desde a pole position. Foi a d\u00e9cima pole de Rosberg na tempada aseguroulle o trofeo Pole da FIA.\nResumo da carreira.\nAntecedentes.\nCambios no circu\u00edto.\nAntes da carreira, o circu\u00edto foi completamente renovado, cunha superficie moito m\u00e1is lisa. Tras unha serie de graves accidentes nas carreiras nacionais, o pit lane remozouse anticipando a curva das Arquibancadas para sacala f\u00f3ra da li\u00f1a de carreira e engadiuse unha chicane na r\u00faa de boxes para que os coches vaian m\u00e1is lentos ao entrar en boxes. A sa\u00edda de boxes trasladouse m\u00e1is lonxe para permitir unha zona de seguridade na parte exterior da curva 2.\nPneum\u00e1ticos.\nPirelli elixiu orixinalmente os pneum\u00e1ticos duros con banda laranxa medios con banda branca, como o fixeron desde o ano . Con todo, a ra\u00edz do Gran Premio de Rusia un mes antes, moitos pilotos criticaron o baixo nivel de agarre e o desgaste que sufriron no novo asfalto de Sochi. Desde que o Aut\u00f3dromo Jos\u00e9 Carlos Pace foi completamente repavimentado logo da carreira de 2013, exist\u00eda a preocupaci\u00f3n de que o composto duro fora \"moi perigoso\". Co acordo un\u00e1nime dos once equipos, Pirelli, en \u00faltima instancia decidiu levar os pneum\u00e1ticos brandos con bandas de cor amarela e os medianos con banda branca para a carreira.\nCambios nos equipos.\nDe novo, como no Gran Premio dos Estados Unidos a semana anterior, Caterham e Marussia recibiron a dispensa de asistir a esta carreira por Bernie Ecclestone debido aos seus problemas financeiros, polo alto custo das viaxes aos Estados Unidos e o Brasil.\nSanci\u00f3ns.\nSergio P\u00e9rez recibiu unha penalizaci\u00f3n de sete posici\u00f3ns por causar un accidente evitable con Adrian Sutil na primeira volta do Gran Premio dos Estados Unidos. Daniil Kvyat recibiu unha penalizaci\u00f3n de sete posici\u00f3ns para completar as dez posici\u00f3ns de sanci\u00f3n que recibiu por exceder a cota de seis unidades de potencia na carreira anterior."}
{"id": "292841", "revid": "98629", "url": "https://gl.wikipedia.org/wiki?curid=292841", "title": "Gran Premio de Abu Zabi de 2014", "text": "O Gran Premio de Abu Zabi de 2014 (oficialmente o Etihad Airways Gran Premio de Abu Zabi de F\u00f3rmula 1 de 2014) foi a d\u00e9cimo novena e \u00faltima proba da tempada de e o sexto Gran Premio de Abu Zabi. Disputouse o 23 de novembro de 2014 no Circu\u00edto de Yas Marina na Illa Yas, unha illa nos arredores de Abu Zabi nos Emiratos \u00c1rabes Unidos. Foi a sexta edici\u00f3n do Gran Premio de Abu Zabi.\nInforme.\nCambios na concesi\u00f3n de puntos.\nPor primeira vez nun Gran Premio, equipos e pilotos puntuar\u00e1n o dobre da cantidade de puntos outorgados habitualmente polas posici\u00f3ns de final de carreira. A FIA introduciu este cambio co fin de manter o interese do campionato ata o final da tempada. Orixinalmente Bernie Ecclestone quer\u00eda o dobre de puntos para as tres \u00faltimas carreiras da tempada, pero en \u00faltima instancia os equipos decidiron puntuar dobre s\u00f3 na \u00faltima carreira da tempada.\nEste cambio de regra produciuse pese a que o presidente de Ferrari Luca dei Montezemolo dixo que a regra era \"demasiado artificial\", o propietario de Caterham F1 Tony Fernandes dixo que a regra era \"unha soluci\u00f3n falsa\" polos recentes problemas financeiros na F1, Adrian Newey afirmou que a regra era \"abaratar a F1\", Toto Wolff dixo que a norma \u00e9 \"inxusta\", o xefe de Force India Vijay Mallya cualificou \u00e1 regra de \"il\u00f3xica\" para a F1, e Lewis Hamilton dixo que a norma \"poder\u00eda desvirtuar a resoluci\u00f3n do t\u00edtulo\" entre el e Nico Rosberg.\nCambios nos equipos.\nMarussia non competir\u00e1 no Gran Premio logo de que o intento de salvar ao equipo fracasara a semana antes do Gran Premio do Brasil, que obrigou a pechar o equipo. F\u00edxose un \u00faltimo intento para tratar de correr en Abu Zabi, os rumores eran que estaban buscando un investidor potencial. Pero, as negociaci\u00f3ns fracasaron, po\u00f1endo fin \u00e1s s\u00faas posibilidades de volver \u00e1 grella.\nFronte a unha situaci\u00f3n financeira similar, Caterham lanzou unha campa\u00f1a de crowdsourcing para asistir \u00e1 carreira, o que finalmente resultou un \u00e9xito e lograron regresar para a \u00faltima carreira da tempada, co que a grella contara con 20 coches. Malia que Caterham conservar\u00e1 a Kamui Kobayashi para a carreira, Marcus Ericsson rescindiu o seu contrato con Caterham unha semana e media antes da carreira, o que obrigou a Caterham a contratar outro piloto. O ga\u00f1ador das 24 Horas de Le Mans Andr\u00e9 Lotterer, quen tam\u00e9n pilotou para Caterham no Gran Premio de B\u00e9lxica de 2014, foi o primeiro candidato, pero rexeitou a oferta. Will Stevens, expiloto de probas de Caterham, pilotara a unidade e far\u00e1 o seu debut na F\u00f3rmula Un.\nPneum\u00e1ticos.\nPor primeira vez desde que Pirelli converteuse no \u00fanico provedor de pneum\u00e1ticos, fornecer\u00e1 o pneum\u00e1tico brando con bandas amarelas como o Prime, mentres que o super brando con bandas vermellas ser\u00e1 a elecci\u00f3n Option para esta carreira. As tres tempadas anteriores utiliz\u00e1ronse os pneum\u00e1ticos brandos e medios."}
{"id": "292842", "revid": "23204", "url": "https://gl.wikipedia.org/wiki?curid=292842", "title": "Mario Bava", "text": "Mario Bava, nado en Sanremo o 31 de xullo de 1914 e finado en Roma o 25 de abril de 1980 foi un director, guionista, artista de efectos especiais e director de fotograf\u00eda italiano, membro da idade de ouro do x\u00e9nero de terror italiano. A s\u00faa obra instaurou o giallo e os filmes slasher modernos.\nFilmograf\u00eda.\nBava era fillo de Eugenio Bava, escultor que tam\u00e9n traballou como fot\u00f3grafo de efectos especiais e c\u00e1mara no cinema mudo italiano. A primeira intenci\u00f3n de Bava era converterse en pintor, pero ao ver que non era capaz de vender as s\u00faas pinturas a un prezo rendible, entrou no negocio do seu pai, traballando como axudante de fotograf\u00eda e no departamento de efectos especiais. Comezou a traballar como director de fotograf\u00eda en 1939, rodando d\u00faas curtametraxes con Roberto Rossellini.\nEn 1956 completou a rodaxe de \"I Vampiri\", considerado o primeiro filme italiano de terror. Cando o director Riccardo Freda abandonou o proxecto na metada, Bava, contratado como fot\u00f3grafo, acabou o filme en varios d\u00edas, creando tam\u00e9n os innovadores efectos especiais que precisaba. En 1958 codirixiu \"The Day the Sky Exploded\", primeiro filme italiano de ciencia ficci\u00f3n. O primeiro filme dirixido por Bava en solitario foi o cl\u00e1sico de terror g\u00f3tico \"Black Sunday\", que converteu en estrela do x\u00e9nero a actriz Barbara Steele.\nA s\u00faa obra foi moi influente, dirixindo os primeiros filmes do x\u00e9nero giallo. O seu filme de 1965 \"Planet of the Vampires\" foi un precursor tem\u00e1tico de \"Alien\" (1979) e \"Twitch of the Death Nerve\" (1971) \u00e9 considerado un dos primeiros filmes slasher e foi arremedado explicitamente en \"Venres 13, segunda parte\".\nBava tivo problemas coa distribuci\u00f3n dalg\u00fans dos seus \u00faltimos filmes. \"Lisa and the Devil\" (1972) non atopou distribuidor e foi logo remontada co t\u00edtulo de \"House of Exorcism\" e \"Semaforo Rosso\" (1974) nunca foi estreada en cines. Retirouse do cinema en 1978 tras codirixir \"Shock\", co seu fillo Lamberto Bava. Por\u00e9n traballou nos efectos especiais do filme de Dario Argento \"Inferno\"). Nalg\u00fans filmes, Bava aparec\u00eda acreditado como John M. Old, pseud\u00f3nimo que tam\u00e9n empregou o seu fillo.\nFaleceu dun ataque ao coraz\u00f3n aos sesenta e cinco anos."}
{"id": "292843", "revid": "23204", "url": "https://gl.wikipedia.org/wiki?curid=292843", "title": "V\u00e1rzea Grande, Mato Grosso", "text": "V\u00e1rzea Grande \u00e9 un concello brasileiro do estado do Mato Groso. \u00c9 a segunda cidade con m\u00e1is poboaci\u00f3n do estado, a 98\u00ba do Brasil e est\u00e1 en conurbaci\u00f3n con Cuiab\u00e1, da cal est\u00e1 separada polo R\u00edo Cuiab\u00e1. Ten unha poboaci\u00f3n de 265 775 habitantes, segundo o censo do Instituto Brasileiro de Xeograf\u00eda e Estat\u00edstica do 2014."}
{"id": "292844", "revid": "5863", "url": "https://gl.wikipedia.org/wiki?curid=292844", "title": "Malala Yousafzai", "text": "Malala Yousafzai (en , e en \"Mal\u0101lah Y\u016bsafzay\"), nada o 12 de xullo de 1997, \u00e9 unha activista a prol da educaci\u00f3n feminina en Paquist\u00e1n, e a persoa m\u00e1is nova en recibir un Premio Nobel en calquera categor\u00eda. \u00c9 co\u00f1ecida pola s\u00faa defensa dos dereitos humanos, en especial o dereito \u00e1 educaci\u00f3n e os dereitos das mulleres no Val de Swat, no noroeste de Paquist\u00e1n, onde os talib\u00e1ns prohibiran \u00e1s mulleres asistir \u00f3 colexio. A loita de Yousafzai converteuse dende ent\u00f3n nun movemento internacional."}
{"id": "292845", "revid": "23204", "url": "https://gl.wikipedia.org/wiki?curid=292845", "title": "Igrexa de Santa Mar\u00eda de \u00cdscar", "text": "A Igrexa de Santa Mar\u00eda \u00e9 un templo cat\u00f3lico situado na localidade de \u00cdscar (provincia de Valladolid). \u00c9 de estilo rom\u00e1nico-mud\u00e9xar, e est\u00e1 declarado Ben de Interese Cultural."}
{"id": "292846", "revid": "22795", "url": "https://gl.wikipedia.org/wiki?curid=292846", "title": "Saola", "text": ""}
{"id": "292847", "revid": "22795", "url": "https://gl.wikipedia.org/wiki?curid=292847", "title": "Pseudoryx", "text": ""}
{"id": "292848", "revid": "22795", "url": "https://gl.wikipedia.org/wiki?curid=292848", "title": "Boi de Vu Quang", "text": ""}
{"id": "292850", "revid": "5863", "url": "https://gl.wikipedia.org/wiki?curid=292850", "title": "Santa Mar\u00eda de Meira", "text": ""}
{"id": "292851", "revid": "98629", "url": "https://gl.wikipedia.org/wiki?curid=292851", "title": "Chocolate branco", "text": "O chocolate branco \u00e9 un produto doce obtido da mestura de manteiga de cacao, leite en po ou produtos l\u00e1cteos e azucre (59,4%) e esencia de vainilla. Inventado en Su\u00edza ap\u00f3s a primeira guerra mundial, foi divulgado nos anos 80 pola Nestl\u00e9.\nO punto de fusi\u00f3n da manteiga de cacao \u00e9 elevado de abondo para manter o chocolate branco s\u00f3lido a temperatura ambiente, mais suficientemente baixo como para facer que se funda na boca. En troques da cor normalmente escura do chocolate, o chocolate branco \u00e9 amarelado claro ou marfil, o que \u00e1s veces leva a pensar que non cont\u00e9n cacao. O cacao eng\u00e1dese en forma de manteiga no canto de s\u00f3lidos, polo que houbo certa discusi\u00f3n sobre se o chocolate branco \u00e9 chocolate aut\u00e9ntico.\nHistoria.\nO chocolate branco \u00e9 un composto realizado por graxa hidrop\u00f3nica con aromatizantes e saborizantes.\nFoi introducido por vez primeira en Su\u00edza uns poucos anos ap\u00f3s a primeira guerra mundial. O primeiro foi producido en 1930 pola compa\u00f1\u00eda Nestl\u00e9 nunha barri\u00f1a chamada Galak (\"Milkybar\"). Un ano despois, M&amp;M Candy introduciu nos Estados Unidos este tipo de chocolate, fabric\u00e1ndoo en Novo Hampshire. En 1948 \na Nestl\u00e9 lanzou a barra Alpine White contendo chocolate branco e am\u00e9ndoa picada.\nEfectos na sa\u00fade.\nPor mor de que non cont\u00e9n s\u00f3lidos de cacao, o chocolate branco apenas cont\u00e9n vestixios de teobromina, un composto qu\u00edmico que d\u00e1 a outros tipos de chocolate a s\u00faa caracter\u00edstica cor marr\u00f3n. Isto significa que o chocolate branco pode ser consumido por aqueles que deben evitala por motivos m\u00e9dicos. En contraste co chocolate branco, o negro cont\u00e9n unha gran cantidade desta substancia.\nO chocolate branco s\u00f3 cont\u00e9n vestixios da cafe\u00edna presente nos s\u00f3lidos de cacao."}
{"id": "292852", "revid": "27155", "url": "https://gl.wikipedia.org/wiki?curid=292852", "title": "Cuarteir\u00f3n", "text": "Cuarteir\u00f3n p\u00f3dese referir a:"}
{"id": "292855", "revid": "89787", "url": "https://gl.wikipedia.org/wiki?curid=292855", "title": "Bomb\u00f3n", "text": "Un bomb\u00f3n (do franc\u00e9s: \"bonbon\" - de \"bon\" bo) \u00e9 un doce pequeno de chocolate que pode estar ou non cheo de licor, crema ou outros ingredientes. \u00c1s veces \u00e9 tratado coma un \"fondant\" ou glasa cun recheo de crema. A produci\u00f3n deste tipo de chocolate \u00e9 moi importante nalg\u00fans pa\u00edses europeos como B\u00e9lxica. A comercializaci\u00f3n deste tipo de doces especializouse e pode atoparse a s\u00faa distribuci\u00f3n nas bombonar\u00edas e confeitar\u00edas.\nIngredientes.\nMalia posu\u00edren ingredientes en com\u00fan, os bomb\u00f3ns presentam variaci\u00f3ns na s\u00faa formulaci\u00f3n, coma \u00e7\u00e3o, como consecuencia do desenvolvemento das f\u00f3rmulas para diferentes produtores.\nO chocolate xeralmente utilizado, sexa branco, con leite ou amargo, at\u00f3pase en barras ou libras que poden estar constitu\u00eddas tanto por chocolates producidos exclusivamente con manteiga de cacao, como con aceites hidroxenados. Ademais, al\u00e9n do chocolate en si, hai unha gran variedade de recheos, que poden ser cacahuete, am\u00e9ndoa, abel\u00e1, casta\u00f1a de par\u00e1, noces, anacardio, leite, licores, froitas secas, caramelo, biscoito, froitas frescas, froitas cristalizadas, manteiga, nata etc..\nTipos de recheos.\nOs bomb\u00f3ns presentan unha gran variedade de tipos de recheos. Os principais son: \"\"boiling\" (ou fervidos, que incl\u00faen o caramelo, ou \"butterscotch\", e o \"fudge\"), \"fondants\", \"croquant\"\" (ou crocantes\"), \"gianduia\", \"Mazap\u00e1n\", \"Pralin\u00ea\", \"Nougat\", \"Trufas\", \"\"Palets\" e \"Ganache\"\".\nProduci\u00f3n e almacenamento.\nA s\u00faa produci\u00f3n cumpre, en xeral, as seguintes etapas: derretemento do chocolate en barra, dosaxe, formaci\u00f3n, arrefriamento (solidificaci\u00f3n), desformaci\u00f3n, embalaxe e almacenamento. En relaci\u00f3ns aos equipamentos necesarios, hai unha gran variedade destes, como mesturadores, olas e moldes, por exemplo.\nA etapa de almacenamento, polas caracter\u00edsticas intr\u00ednsecas do produto, debe protexerse da calor, a luz e a humidade e en lugares sen a presenza de substancias ou produtos afastados da luz ou de produtos que boten cheiro forte, pois o chocolate ten a caracter\u00edstica de absober o cheiro externo."}
{"id": "292856", "revid": "98629", "url": "https://gl.wikipedia.org/wiki?curid=292856", "title": "Igrexa de Santa Mar\u00eda Magdalena de Matapozuelos", "text": "A Igrexa de Santa Mar\u00eda Magdalena \u00e9 unha igrexa de culto cat\u00f3lico que hai na localidade espa\u00f1ola de Matapozuelos, pertencente \u00e1 provincia de Valladolid, dentro da comunidade aut\u00f3noma de Castela e Le\u00f3n. Representa un dos m\u00e1is importantes exemplos da arquitectura cincocentista da provincia de Valladolid. Domina o casco urbano desta localidade da Tierra de Pi\u00f1eirais castel\u00e1n coa s\u00faa prominente torre, co\u00f1ecida popularmente na localidade como \u00abA Xiralda de Castela\u00bb.\nSufriu numerosas reformas \u00f3 longo da s\u00faa historia que modificaron en parte a s\u00faa estrutura orixinal, dando lugar a un monumento de car\u00e1cter singular. Alberga no seu interior unha das m\u00e1is importantes mostras da arquitectura g\u00f3tica tard\u00eda da provincia, cunha b\u00f3veda que cobre o presbiterio, conservando as\u00ed mesmo unha gran riqueza escult\u00f3rica e pict\u00f3rica nos seus retablos. Por iso recibiu a catalogaci\u00f3n de Ben de Interese Cultural en 1998.\nContexto hist\u00f3rico.\nExisten probas de poboamento humano na contorna de Matapozuelos dende tempos prehist\u00f3ricos. O lugar mais significativo \u00e9 o pago co\u00f1ecido como \"Pico\", onde confl\u00faen os r\u00edos Adaja e Eresma (a case 5\u00a0km \u00f3 nordeste do casco urbano de Matapozuelos) e hoxe se erixe a ermida da Virxe de Sieteiglesias. Nesta \u00e1rea atop\u00e1ronse restos celtas e romanos que confirman a existencia dun campamento militar romano no lugar (a denominada Nivaria). Na actualidade, cons\u00e9rvase a ponte romana sobre o Adaja do canell\u00f3n entre Valdestillas e Hornillos de Eresma.\nTras a invasi\u00f3n musulm\u00e1 da Pen\u00ednsula Ib\u00e9rica, na actual Terra de Medina asent\u00e1ronse grupos de b\u00e9rberes dedicados \u00e1 gander\u00eda ovina. Af\u00edrmase a presenza musulm\u00e1 en Matapozuelos na actual paraxe de \"Alad\u00edn\", nas aforas sure\u00f1as da actual localidade, situ\u00e1ndose o centro daquel poboamento en torno \u00f3 pombal de Dona Vicenta.\nPropiamente, Matapozuelos aparece xa mencionado no s\u00e9culo XIII na Cr\u00f3nica de Rodrigo Xim\u00e9nez de Rada en relaci\u00f3n coa batalla das Navas de Tolosa. A localidade daquela \u00e9poca, como o resto de vilas da s\u00faa contorna, constitu\u00eda un pequeno n\u00facleo de poboaci\u00f3n api\u00f1ado en torno \u00e1 s\u00faa igrexa rom\u00e1nica.\nA comezos do s\u00e9culo XVI iniciouse a construci\u00f3n da nova igrexa de Matapozuelos . Dita obra non se completar\u00eda ata mediados do s\u00e9culo XVIII, como testemu\u00f1a a inscrici\u00f3n no remate da fachada barroca: \u00abAno 1767\u00bb.\nHistoria.\nA igrexa de Santa Mar\u00eda Magdalena \u00e9 o \u00fanico templo da localidade pi\u00f1eira de Matapozuelos. Sit\u00faase nun promontorio emprazado no extremo sur do casco urbano, en plena intersecci\u00f3n entre as estradas que conectan Medina del Campo con Mojados e Matapozuelos con Olmedo, as cales forman unha glorieta na que se atopa o edificio.\nA parte mais antiga do templo corresponde \u00e1 cabeceira, de planta rectangular, iniciada en 1544 baixo as ordes de Diego de Segovia. En 1556, a construci\u00f3n da igrexa atop\u00e1base estancada, xa que a\u00ednda restaba abovedar e cubrir o recentemente constru\u00eddo. A b\u00f3veda de dita cabeceira garda unha gran similitude coa da igrexa de San Xo\u00e1n Bautista de Santovenia de Pisuerga, a cal foi realizada por Juan de Escalante. Se ben non existe un documento que certifique a autor\u00eda das trazas da igrexa de Santa Mar\u00eda Magdalena por parte de Escalante, si se co\u00f1ece a presenza deste arquitecto na localidade para ocuparse da f\u00e1brica en 1563.\nAs obras das naves laterais inici\u00e1ronse en 1567, con Juan de la Vega \u00f3 cargo. Completouse desta maneira o peche dos laterais do templo, abr\u00edndose a chamada \u00abPorta do Sol\u00bb. Os carpinteiros Juan Galleg\u00f3n e Pedro de Coca encarg\u00e1ronse da montaxe dun artesoado provisional para o cubrimento. Houberon de pasar catro anos para que os traballos proseguiran, neste caso coa construci\u00f3n da torre primitiva. Novamente en 1594 continuouse co proceso de edificaci\u00f3n, esta vez da man de Francisco de la Maza e co obxectivo de expandir o templo cara a dita torre, daquela exenta. Cubriuse a estrutura en madeira e encargouse a construci\u00f3n do coro, pero pronto xurdiron problemas coa estabilidade da torre que obrigaron a reforzar a s\u00faa cimentaci\u00f3n mediante un perpia\u00f1o de canteira e a reparala na s\u00faa totalidade.\nA finais do primeiro terzo do s\u00e9culo XVII planificouse un proxecto de reforma parcial da obra anterior, dirixido principalmente \u00f3 faiado de madeira das naves laterais, que hab\u00edan de ser substitu\u00eddas por sendas b\u00f3vedas de can\u00f3n. O proxecto foi retocado en 1652 por Nicol\u00e1s Bueno, quen informou sobre a necesidade de reforzar as columnas interiores para poder soportar o peso das novas b\u00f3vedas de can\u00f3n que se \u00edan realizar. Executou finalmente dous anos m\u00e1is tarde e contou co benepl\u00e1cito dos arquitectos Mateo Mart\u00ednez, Pedro N\u00fa\u00f1ez e Francisco Cillero. O prezo total da obra ascendeu a 40.000 reais, pag\u00e1ndose a realizaci\u00f3n da decoraci\u00f3n en xeso \u00e1 parte.\n\u00d3 termo das obras do abovedamento, constatouse a inseguridade da torre e en 1659, coa visita do representante episcopal, determinouse que a s\u00faa estrutura non poder\u00eda soportar o peso de grandes camp\u00e1s debido \u00e1 abundancia de fendas, algo que poder\u00eda ocasionar o afundimento da mesma. Dito visitador episcopal ordenou o derrubamento da torre e a realizaci\u00f3n dunha nova aproveitando os materiais da anterior, pero tal orde non se cumpriu ata 1671, cando o bispado deu un ultimato \u00e1 parroquia ante a ameaza de afundimento.\nIniciouse ent\u00f3n o derrubo da torre, tratando de salvar a maior parte dos materiais para a futura construci\u00f3n da s\u00faa sucesora. A construci\u00f3n como tal iniciouse en 1681, con Manuel Cillero \u00f3 cargo da cimentaci\u00f3n da nova torre e con Francisco de las Heras Cuervo xa en 1683 como encargado da realizaci\u00f3n do corpo. A construci\u00f3n durou vinte e sete anos, restando s\u00f3mente o cubrimento da torre, que se realizou de maneira provisional en madeira.\nTranscorreron case vinte anos antes de que inici\u00e1ranse os traballos de remate do \u00faltimo corpo da torre. No momento que a igrexa dispuxo de suficiente di\u00f1eiro nas s\u00faas arcas, p\u00faxose en contacto co arquitecto Mat\u00edas Machuca, un dos mais significativos na historia do templo matapozuelano. Machuca realizou un dobre ochavo con corredores e lanterna en apenas un ano, polo que finalizou a construci\u00f3n da torre. Dende os primeiros intres, inici\u00e1ronse as comparaci\u00f3ns ca Xiralda sevillana, como constatan os versos de Nicol\u00e1s de Velasco Moraleja, veci\u00f1o da vila, no libro de f\u00e1brica da igrexa.\nA relaci\u00f3n de Machuca co templo non rematou, se non que continuou en 1731 coa sinatura do contrato de ampliaci\u00f3n. Machuca presentou un proxecto de ensanche que non gustou, xa que supu\u00f1a o derrubo das paredes laterais da capela maior. Decidiuse prescindir dos servizos de Machuca e, xa en 1742, contactouse co arquitecto medinense Jos\u00e9 Castander, quen trazou os planos para \u00abo alongamento do coro e capela para a p\u00eda bautismal... cas b\u00f3vedas correspondentes a dita obra a que se ha de executar sobre os alicerces de pedra que... se atopan feitos e fabricados\u00bb. Grazas a esta \u00faltima intervenci\u00f3n, conseguiuse unir a torre \u00f3 resto do edificio, e as \u00faltimas obras tiveron lugar en 1754, coa construci\u00f3n da nova sancrist\u00eda por frei Antonio de Manzanares no lado da Ep\u00edstola, e por \u00faltimo en 1767, coa inauguraci\u00f3n da portada principal realizada integramente en pedra por Andr\u00e9s A\u00f1ero.\nA comezos do s\u00e9culo XX realizouse o adro de formig\u00f3n a ra\u00edz da construci\u00f3n da estrada Medina del Campo-Mojados, que obrigou a desprazar o cruceiro \u00e1s proximidades da portada. Para iso, realizouse un atrio de morteiro recuberto de formig\u00f3n que se mantivo sen apenas modificaci\u00f3ns ata a actualidade.\nEn 1979 inici\u00e1ronse os tr\u00e1mites necesarios para a declaraci\u00f3n da igrexa como Ben de Interese Cultural (BIC), proceso que se prolongou ata 1998, cando a Universidade de Valladolid en colaboraci\u00f3n coa Real Academia de Belas Artes de San Fernando fallaron de maneira favorable para a declaraci\u00f3n do templo como BIC en categor\u00eda de monumento. Finalmente, o 16 de xullo do mesmo ano o Decreto 144/1998 outorgaba \u00f3 templo e a s\u00faa contorna inmediata a categor\u00eda mencionada.\nDescrici\u00f3n art\u00edstica.\nO templo p\u00f3dese inscribir dentro do estilo renacentista do s\u00e9culo XVI con reformas no XVII, a\u00ednda que incorpora soluci\u00f3ns arquitect\u00f3nicas propias do g\u00f3tico, e a s\u00faa torre e portada, do s\u00e9culo XVIII, son barrocas.\nO material predominante da construci\u00f3n \u00e9 o ladrillo, que aparece en t\u00f3dolos muros e b\u00f3vedas, cunha disposici\u00f3n e modo de emprego similares \u00f3s do estilo mud\u00e9xar. A pedra est\u00e1 presente en arcos e soportes, e na portada barroca que se atopa na fachada norte.\nNo \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz dise da igrexa:\nExterior.\nFachada principal.\nA fachada principal at\u00f3pase situada na parte norte do edificio, dando acceso o templo polo lado do Evanxeo. A s\u00faa porta foi realizada segundo as trazas de Andr\u00e9s A\u00f1ero con perpia\u00f1os de pedra de Campaspero, Santib\u00e1\u00f1ez de Valcorba, \u00cdscar e Castrojimeno, poboaci\u00f3ns pr\u00f3ximas \u00e1 zona, e en estilo barroco. Consta dun corpo que sobresae do resto da fachada con dous laterais de dobres columnas de orde d\u00f3rica con fuste estriado sobre grandes pedestais, a porta algo mais afundida \u00e9 de arco de medio punto, mostrando un escudo no lintel coa lenda \"soli deo honor et gloria\" (s\u00f3mente a Deus honor e gloria), sobre este primeiro corpo e enriba dun friso con m\u00e9topas e tr\u00edglifos \u00e1lzase outro mais estreito que o forma unha fornela avenerada que cont\u00e9n a imaxe de Santa Mar\u00eda Magdalena, realizada en pedra polo escultor Froil\u00e1n Basurto. Asemade, a un e outro lado da fornela \u00e1lzanse unha pilastra contigua e nos extremos do corpo unha columna exenta x\u00f3nica. As decoraci\u00f3ns no resto da portada foron executadas por Isidro Plaza. Como coroamento central da portada at\u00f3pase unha cruz. Rematouse en 1767, d\u00e1ndose por rematada a edificaci\u00f3n da igrexa.\nFachada do mediod\u00eda.\nEsta fachada lateral est\u00e1 constru\u00edda cun z\u00f3colo de perpia\u00f1os rectangulares de pedra branca de Campaspero e o resto con ladrillo \u00e1 vista, apr\u00e9cianse no seu muro catro contrafortes e entre os dous centrais e ali\u00f1ada coa entrada principal at\u00f3pase a porta que da acceso dende a nave da Ep\u00edstola. \u00c9 unha porta sinxela con arco de medio punto constru\u00eddo con doelas da mesma pedra que o z\u00f3colo que discorre por toda a fachada do edificio. P\u00e9chase cunha reixa de ferro e normalmente \u00e9 unha entrada que non est\u00e1 en uso.\nTorre.\nAnteriormente \u00e1 construci\u00f3n no s\u00e9culo XVIII da torre actual do templo, exist\u00eda outra, citada xa en 1571. Estar\u00eda situada, de maneira exenta, \u00f3s pes da nave da Ep\u00edstola, e foi calzada con canter\u00eda e reforzada na s\u00faa cimentaci\u00f3n cara a 1595 por Francisco da Maza. Conclu\u00eduse en 1602, de mano de Toribio da Cruz, e, realizada en ladrillo, rematouse cun chapitel.\nA torre actual \u00e9 unha torre de base cadrada e corpo de ladrillo. Francisco de las Heras ocupouse da s\u00faa construci\u00f3n na s\u00faa primeira etapa e primeiro corpo, de planta cadrada sobre z\u00f3colo de pedra. Propuxo cubrila cun chapitel de lousa, \u00f3 estilo da \u00e9poca. Posteriormente constru\u00edronse os dous corpos restantes, e en 1723 Mat\u00edas Machuca efectuou o remate da mesma, en pedra e ladrillo. O resultado \u00e9 unha torre de sesenta e dous metros de altura, \u00e1 que se accede dende unha porta exterior no lado do Evanxeo. Cont\u00e9n no seu interior dous niveis e un campanario, \u00f3s que se chega por unha escaleira de caracol, e finalmente a balaustrada e a lanterna. Algo m\u00e1is arriba da metade da torre at\u00f3pase unha fiestra cun carrac\u00f3n que se fai soar dende o Xoves Santo ata o Domingo de Resurrecci\u00f3n.\nEsta \u00e9 a descrici\u00f3n do remate realizada por Garc\u00eda Chico tomando como referencia a de Machuca:\nInterior.\nA cabeceira \u00e9 a parte mais antiga do templo; ten planta rectangular e a parte do presbiterio est\u00e1 cuberta cunha b\u00f3veda de crucer\u00eda estrelada, apoiada sobre trompas sustentadas en columnas, e cuxos nervios combados forman unha cruz cos lados en forma conopial, rodeando un c\u00edrculo central. As claves en que culminan os nervios na b\u00f3veda est\u00e1n ricamente decoradas con motivos vexetais e volutas, cunha disposici\u00f3n co\u00f1ecida como \u201ca candelieri\u201d, que aportan un ornamento renacentista \u00f3 conxunto. O estilo g\u00f3tico tard\u00edo en que est\u00e1 realizada a cabeceira \u00e9 considerado por alg\u00fans autores como un dos mellores exemplos do g\u00f3tico na provincia de Valladolid. Tal abovedamento corresp\u00f3ndese \u00e1 segunda etapa da construci\u00f3n de dita capela maior, onde traballou primeiro Diego de Segovia, e posteriormente Juan de Escalante, cuxo traballo no cubrimento \u00e9 similar \u00f3 realizado na igrexa de Santovenia de Pisuerga.\nA partir dun arco de triunfo apuntado \u00e1brense as naves do templo, con planta de sal\u00f3n, separadas por columnas toscanas. Nas naves laterais at\u00f3panse os vans, de medio punto, dous no lado da Ep\u00edstola e un no do Evanxeo, xa que a cabeceira carece deles. Os arcos formeiros de medio punto que delimitan a nave central eran mais baixos que o citado arco de triunfo apuntado, polo que un visitador episcopal ordenou que se aumentase a s\u00faa altura a trav\u00e9s de ladrillos, ata igualala co alto da capela maior.\nO cubrimento dos dous primeiros tramos das naves realizouse primeiro cun artesoado lixeiro, ata que en 1650 Nicol\u00e1s Bueno xa estudaba os reforzos oportunos nas columnas para soportar o novo abovedamento, encargado a Francisco Cillero, que o montaba en 1658. Trat\u00e1base dunha b\u00f3veda de can\u00f3n con lunetos na nave central, e de aresta nas laterais, cuxas xeseiras se compromete Cillero a realizalas cos debuxos que el mesmo fixera nas b\u00f3vedas da igrexa das Agustinas Recoletas de Medina del Campo.\nA ambos lados da capela maior sit\u00faanse, primeiro a sancrist\u00eda primitiva, cuberta nunha parte con b\u00f3veda de can\u00f3n con lunetos e na outra situada m\u00e1is adiante con b\u00f3veda de aresta, todo iso recuberto por xeseiras barrocas, e a sancrist\u00eda nova, que comezou a utilizarse cara a 1754; ten planta rectangular, e est\u00e1 cuberta por artesoado.\nLado do Evanxeo.\nNo lado do evanxeo at\u00f3panse os seguintes dous altares (da Virxe do Carme e do Coraz\u00f3n de Mar\u00eda) e dous retablos:\nLado da Ep\u00edstola.\nNo lado da ep\u00edstola at\u00f3panse os seguintes cinco retablos:\nBaptisterio.\nExiste un baptisterio no lado da Ep\u00edstola, pechado cunha porta de forxa e presidido por un Cristo crucificado realizado en madeira policromada a comezos do s\u00e9culo XVII. Existen ademais pequenas esculturas, como un San Xo\u00e1n Bautista Neno e un Santiago Matamoros a cabalo. No centro da sala, unha p\u00eda bautismal de pedra.\nSancrist\u00edas.\nA igrexa conta con d\u00faas sancrist\u00edas, unha a cada lado, a\u00ednda que actualmente s\u00f3 unha delas permanece en uso:\nCoro.\nO coro situase na nave central, enfronte do altar maior, \u00f3 mesmo nivel e separado por unha reixa de ferro forxado. Cons\u00e9rvanse doce cantorais realizados en pergameo, datando alg\u00fans do s\u00e9culo XVII. O cadeirado est\u00e1 realizado en madeira de nogueira e consta dun total de nove asentos. Nas misericordias apr\u00e9cianse as tallas de caras de personaxes, a\u00ednda que s\u00f3 se conservan en tres dos nove asentos. O cadeirado porta a inscrici\u00f3n \u00abSoli Deo honor et gloria. Ano de 1780\u00bb. O facistol xiratorio, realizado en madeira, est\u00e1 decorado con figuras de anxos. No lateral do lado da Ep\u00edstola sit\u00faase o \u00f3rgano barroco con caixa neocl\u00e1sica de finais do s\u00e9culo XVIII, en moi bo estado de conservaci\u00f3n e restaurado en 2004."}
{"id": "292857", "revid": "56817", "url": "https://gl.wikipedia.org/wiki?curid=292857", "title": "Fondant", "text": "Fondant \u00e9 en repostar\u00eda xeral unha pasta feita de almibre mesto e de cor branca, elaborado con azucre cocido a punto de b\u00f3la con adici\u00f3n de glicosa, que se emprega como cobertura de doces e pasteis.\nA pasta obtida \u00e9 semellante \u00e1 plastilina, mais comest\u00edbel, polo que \u00e9 empregada coma recubrimento de certas preparaci\u00f3ns como bolos, pasteis, madalenas etc. Na meirande parte dos casos o fondant \u00e9 unha decoraci\u00f3n reposteira. A denominaci\u00f3n \"fondant\" (que en franc\u00e9s significa: \"que funde\") fai referencia \u00e1 caracter\u00edstica f\u00edsica do recubrimento: que se funda na boca. A forma m\u00e1is simple de fondant \u00e9 auga e azucre e \u00e9 amplamente usada na elaboraci\u00f3n de caramelos.\nIngredientes.\nOs ingredientes do fondant son: \nAo fondant s\u00f3eselle dar m\u00faltiples cores. Para coralo c\u00f3mpre utilizar corante vexetal en xel."}
{"id": "292858", "revid": "89787", "url": "https://gl.wikipedia.org/wiki?curid=292858", "title": "Boselafinos", "text": "A dos boselafinos (\"Boselaphini\") \u00e9 unha tribo de mam\u00edferos artiod\u00e1ctilos ruminantes da familia dos b\u00f3vidos e subfamilia dos bovinos, que responde \u00e1 m\u00e1is antiga radiaci\u00f3n dos bovinos actuais.\nEsta tribo comprende actualmente tan s\u00f3 dous x\u00e9neros con cadans\u00faa especie de ant\u00edlopes orixinarios do subcontinente Indio.\nDescrici\u00f3n.\nOs boselafinos actuais son os \u00faltimos superviventes dunha forma moi similar \u00e1 dos antepasados de toda a subfamilia dos bovinos. Os f\u00f3siles m\u00e1is antigos da tribo, como \"Eotragus\", datan do mioceno, hai uns 16 ou 18 mill\u00f3ns de anos. Estes f\u00f3siles posu\u00edan cornos moi similares aos dos machos pertencentes \u00e1s d\u00faas especies actuais, a\u00ednda que nalg\u00fans casos tam\u00e9n estaban presentes nas femias.\nAmbas as especies existentes te\u00f1en caracter\u00edsticas anat\u00f3micas e condutuais relativamente primitivas, e as femias te\u00f1en cornos. Habitan nos bosques da India, dada vez m\u00e1is escasos, e tenden a evitar as chairas abertas.\nO nilg\u00f3 introduciuse no sur de Texas, Estados Unidos, onde unha poboaci\u00f3n de algo menos de 15.000 animais proporciona un seguro para a s\u00faa supervivencia a longo prazo.\nTaxonom\u00eda.\nA subfamilia foi establecida en 1907 polo zo\u00f3logo alem\u00e1n Theodor Christian Bernhard Knottnerus-Meyer, na s\u00faa obra \"\u00dcber das Tr\u00e4nenbein der Huftiere: vergleichend-anatomischer Beitrag zur Systematik der rezenten Ungulata\".\nEspecies.\nNa actualidade, a tribo dos boselafinos incl\u00fae tan s\u00f3 dous x\u00e9neros con cadans\u00faa especie:\nTribo \"Boselaphini\""}
{"id": "292859", "revid": "89787", "url": "https://gl.wikipedia.org/wiki?curid=292859", "title": "Febre hemorr\u00e1xica viral", "text": "As febres hemorr\u00e1xicas virais (FHV) son un diverso grupo de enfermidades humanas e animais que poden ser causadas por virus de cinco familias de virus de ARN, as cales son: \"Arenaviridae\", \"Filoviridae\", \"Bunyaviridae\", \"Flaviviridae\", e, m\u00e1is raramente, \"Rhabdoviridae\". Todos os tipos de febre hemorr\u00e1xica viral caracterizanse por febre e trastornos hemorr\u00e1xicos e poden progresar a febre moi alta, shock e morte en moitos casos. Alg\u00fans dos axentes das FHV causan doenzas relativamente leves, como a \"nefropat\u00eda epid\u00e9mica\" escandinava (causada por un \"Hantavirus\"), mentres que outros, como o virus Ebola, poden causar enfermidades graves que poden ser mortais.\nAxentes etiol\u00f3xicos.\nReco\u00f1ec\u00e9ronse cinco familias de virus de ARN como causantes deste tipo de s\u00edndromes. Son:\nAspectos cl\u00ednicos e tratamento.\nOs signos e s\u00edntomas das FHV incl\u00faen como o seu nome indica febre e un aumento da susceptibilidade de sufrir hemorraxias. Outras manifestaci\u00f3ns frecuentes son rubor na cara e peito, manchas vermellas ou p\u00farpuras na pel (petequias), hemorraxias maiores, inchamento causado por edemas, baixa presi\u00f3n arterial (hipotensi\u00f3n), e shock circulatorio. Frecuentemente hai tam\u00e9n malestar xeral, dor muscular (mialxia), dor de cabeza, v\u00f3mitos, e diarrea. A gravidade dos s\u00edntomas var\u00eda segundo o virus de que se trate, e a \u201cs\u00edndrome FHV\u201d (permeabilidade capilar, hemorraxias, problemas circulatorios que orixinan shock) aparece na maior\u00eda dos pacientes con febres hemorr\u00e1xicas causadas por filovirus (como o Ebola e Marburg), e por febre hemorr\u00e1xica Crimea-Congo e nas febres hemorr\u00e1xicas suramericanas, pero s\u00f3 se d\u00e1 nunha pequena minor\u00eda dos pacientes de dengue, febre do Rift Valley e febre de Lassa.\nA diagnose definitiva faise xeralmente nun laboratorio de referencia con capacidades avanzadas de biocontenci\u00f3n. Os descubrimentos realizados nas investigaci\u00f3ns de laboratorio var\u00edan algo entre os distintos virus, pero en xeral hai unha diminuci\u00f3n no n\u00famero total de c\u00e9lulas brancas (especialmente de linfocitos), unha diminuci\u00f3n no reconto de plaquetas, un incremento no soro sangu\u00edneo de encimas hep\u00e1ticos, e unha reduci\u00f3n da capacidade de coagulaci\u00f3n sangu\u00ednea medida como un incremento nos tempos de protrombina e tempos parciais de tromboplastina activada. O hemat\u00f3crito pode ser elevado. No soro sangu\u00edneo a urea e a creatina poden estar elevadas pero isto depende do status de hidrataci\u00f3n do paciente. O tempo de sangrado tende a ser prolongado.\nO tratamento m\u00e9dico dos pacientes de FHV pode requirir uns coidados paliativos intensivos. A terapia antiviral con ribavirina intravenosa pode ser \u00fatil en infecci\u00f3ns por \"Bunyaviridae\" e \"Arenaviridae\" (especificamente na febre de Lassa, febre do Rift Valley, febre hemorr\u00e1xica Crimea-Congo, e febre hemorr\u00e1xica con s\u00edndrome renal debida a \"Hantavirus\" do Vello Mundo) e pode utilizarse s\u00f3 baixo un protocolo experimental como un f\u00e1rmaco novo de investigaci\u00f3n aprobado legalmente para casos dese tipo. A administraci\u00f3n de ribavirina profil\u00e1ctica (preventiva) pode ser efectiva neses casos. O interfer\u00f3n pode ser efectivo nas febres hemorr\u00e1xicas arxentina e boliviana (tam\u00e9n como f\u00e1rmaco novo de investigaci\u00f3n). Tam\u00e9n hai vacinas experimentais en desenvolvemento para outras febres hemorr\u00e1xicas virais, pero que est\u00e1n dificilmente dispo\u00f1ibles.\nAs directrices para o illamento de doentes con febre hemorr\u00e1xica viral (FHV) indican que con todos os pacientes con FHV (con excepci\u00f3n dos pacientes de dengue) deber\u00edan usarse estritas precauci\u00f3ns de contacto, como hixiene das mans, luvas dobres, batas e traxes impermeables, cubertas para o calzado e cara e cabeza. Os virus Lassa, Ebola, Marburg e o da febre hemorr\u00e1xica Crimea-Congo poden facilmente producir infecci\u00f3ns hospitalarias e os traballadores sanitarios son un grupo de risco. Deber\u00edan utilizarse precauci\u00f3ns para a transmisi\u00f3n por aire, como m\u00ednimo, un respirador equipado con filtro HEPA (como unha m\u00e1scara N-95), un respirador purificador de aire alimentado por bater\u00eda, ou un respirador de aire a presi\u00f3n positiva que deber\u00eda ser utilizado polo persoal que est\u00e1 a uns 1,8 metros dun paciente con febre hemorr\u00e1xica viral. Cando hai moitos pacientes deber\u00edan estar illados nun pavill\u00f3n ou edificio separado ou nunha planta con sistemas de illamento do aire. A descontaminaci\u00f3n ambiental real\u00edzase tipicamente con hipocloritos (por exemplo lixivia) ou desinfectantes fen\u00f3licos.\nFisiopatolox\u00eda.\nOs distintos virus causantes de febres hemorr\u00e1xicas act\u00faan no corpo de diferentes xeitos, orixinando diferentes s\u00edntomas. Na maior\u00eda das FHV, \u00e9 probable que sexan varios os mecanismos que contrib\u00faen aos s\u00edntomas, entre eles os danos ao f\u00edgado, a coagulaci\u00f3n intravascular diseminada, e a disfunci\u00f3n da medula \u00f3sea. Na coagulaci\u00f3n vascular diseminada, f\u00f3rmanse pequenos co\u00e1gulos de sangue nos vasos sangu\u00edneos por todo o corpo, retirando da circulaci\u00f3n sangu\u00ednea as plaquetas necesarias para a coagulaci\u00f3n e reducindo a capacidade de coagulaci\u00f3n. A coagulaci\u00f3n intravascular diseminada crese que causa as hemorraxias que se producen nas febres do Rift Valley, de Marburgo, e do Ebola.\nAs raz\u00f3ns para a variaci\u00f3n de s\u00edntomas entre pacientes infectados co mesmo virus \u00e9 desco\u00f1ecida, mais deriva do complexo sistema de interacci\u00f3ns virus-h\u00f3spede. A febre do dengue pres\u00e9ntase con m\u00e1is virulencia durante unha segunda infecci\u00f3n debido a unha potenciaci\u00f3n dependente de anticorpo. Despois da primeira infecci\u00f3n, os macr\u00f3fagos expo\u00f1en anticorpos espec\u00edficos para o virus do dengue nas s\u00faas membranas celulares. Ao un\u00edrense a estes anticorpos, os virus do dengue nunha segunda infecci\u00f3n te\u00f1en m\u00e1is facilidade para infectar aos macr\u00f3fagos, reducindo as\u00ed a capacidade do sistema inmunitario de loitar contra a infecci\u00f3n.\nGuerra biol\u00f3xica e bioterrorismo.\nOs virus das FHV poden espallarse de diversas maneiras. Alg\u00fans poden transmitirse aos humanos pola ruta respiratoria. A\u00ednda que non existen probas sobre a conversi\u00f3n de moitos destes virus en arma biol\u00f3xica, todos son considerados polos planificadores m\u00e9dicos militares como virus que te\u00f1en un potencial para ser diseminados en forma de aerosol, convertidos en armas biol\u00f3xicas ou que te\u00f1en a probabilidade de confundirse con axentes similares que poder\u00edan ser convertidos en armas biol\u00f3xicas. Alg\u00fans requiren nivel de bioseguridade 4."}
{"id": "292860", "revid": "27155", "url": "https://gl.wikipedia.org/wiki?curid=292860", "title": "Febre hemorr\u00e1xica v\u00edrica", "text": ""}
{"id": "292861", "revid": "98629", "url": "https://gl.wikipedia.org/wiki?curid=292861", "title": "Azucre glas", "text": "O azucre glas \u00e9 un azucre que se comercializa en forma de po moi fino, con ou sen adici\u00f3n de antiaglutinantes, moi utilizado para decorar preparaci\u00f3ns de confeitar\u00eda. Os cristais dun di\u00e1metro inferior a 0,15\u00a0mm. con engadido de 2 ou 3% de amid\u00f3n.\nUtil\u00edzase en repostar\u00eda para cubrir e dar un \u00faltimo toque de decoraci\u00f3n a sobremesas ou doces. \u00c9 t\u00edpica na galega torta de Santiago. A mestura con auga quente e lim\u00f3n produce a glasa coa que se decoran sobremesas coma o \"apfelstrudel\" (unha torta de maz\u00e1 alem\u00e1). Mesturando o azucre glas cunha pouca auga, obtense unha pasta coa que se poden cubrir ou decorar os doces ou pasteis, e que ao enxugar, forma unha fina camada dun elegante brillo abrancazada e crocante. A glasa con azucre glas admite engadidos que permiten obter variantes de cor e de sabores (colorantes alimenticios e sabor a chocolate, vainilla, amorodo etc.).\nPola s\u00faa textura extremadamente fina, o azucre glas empoado sobre un doce permite que o sabor doce do azucre se derrita instantaneamente na boca, a diferenza do azucre granulado com\u00fan. Pres\u00e9ntase en diferentes graos de fineza, sendo as m\u00e1is com\u00fans XXX, XXXX e 10X, tendo en conta que cantas m\u00e1is X m\u00e1is fino \u00e9 o gran. Canto m\u00e1is finas sexan as part\u00edculas, m\u00e1is humidade \u00e9 absorbida, o que permite un menor amazocamento. Durante a moenda eng\u00e1dese xeralmente un axente anti-amazocado, normalmente amid\u00f3n de millo ou fosfato tric\u00e1lcico, nunha concentraci\u00f3n do 3 ao 5%, para absorber a humidade e mellorar o fluxo ao reducir o contacto entre os cristais de azucre.\nO nome \u00e9 un galicismo que prov\u00e9n do franc\u00e9s \"glace\" (que se pronuncia /glas/), empregado na expresi\u00f3n culinaria francesa \"sucre glace\" (\"azucre xeo\" en galego). De a\u00ed procede tam\u00e9n o seu nome en ingl\u00e9s \"icing sugar\" (chamado tam\u00e9n \"powdered sugar\" ou \"confectioner's sugar\"). A referencia ao xeo d\u00e9bese ao aspecto do acabado de xeada que este azucre permite dar a moitas preparaci\u00f3ns de repostar\u00eda. Tam\u00e9n \u00e9 co\u00f1ecido como \"azucre en po\" ou \"azucre pulverizado\" (Portugal e Colombia), \"nevaz\u00facar\" (en Venezuela, dos termos \"nevado\" e \"azucre\"), \"azucre flor\" (Chile), \"azucre impalpable\" (a Arxentina, Bolivia, Ecuador, Paraguai, o Per\u00fa e o Uruguai) e \"azucre de lustre\" (Catalu\u00f1a).\nPerigos.\nSe o azucre glas se mestura con oxidantes obtense unha substancia explosiva. Malia os i\u00f3ns de os\u00edxeno ligados, o azucre pode ligar e funciona como redutor. O perigo que pode orixinar \u00e9 a mi\u00fado subestimado, xa que a mestura pode estoupar durante a s\u00faa elaboraci\u00f3n."}
{"id": "292862", "revid": "98629", "url": "https://gl.wikipedia.org/wiki?curid=292862", "title": "Le Monde Musical", "text": "Le Monde musical foi unha revista musical fundada en Francia en 1889 polo fabricante de pianos \u00c9douard Mangeot (1835-1898).\nAuguste Mangeot, fillo do fundador, primo de Georges Dandelot e creador xunto con Alfred Cortot da \u00c9cole normale de musique de Paris, asumiu a direcci\u00f3n e foi tam\u00e9n un dos cr\u00edticos.\nA revista desapareceu ao principio da segunda guerra mundial."}
{"id": "292863", "revid": "5863", "url": "https://gl.wikipedia.org/wiki?curid=292863", "title": "Santa Mar\u00eda de Pontevedra", "text": ""}
{"id": "292864", "revid": "5863", "url": "https://gl.wikipedia.org/wiki?curid=292864", "title": "San Francisco de Pontevedra", "text": ""}
{"id": "292865", "revid": "89787", "url": "https://gl.wikipedia.org/wiki?curid=292865", "title": "Flan", "text": "O flan (en franc\u00e9s e ingl\u00e9s: \"cr\u00e8me caramel\") \u00e9 un doce elaborado con ovos, leite e azucre, que se coce ao ba\u00f1o mar\u00eda nun molde acaramelado at\u00e9 callar e adquirir unha consistencia xelatinosa..\nVariantes.\nNormalmente un flan prep\u00e1rase con ovos enteiros, leite e azucre (flans de ovo). Hai flans por\u00e9n que non levan ovo e que se comercializan coma flans de vainilla.\nOs m\u00e1is com\u00fans son os flans doces que se comen coma sobremesas; normalmente util\u00edzase a vainilla para dar sabor.\nExisten variaci\u00f3ns que incl\u00faen am\u00e9ndoas, pistachos, lim\u00f3n, coco, casta\u00f1as, queixo, requeixo ou froitas \u00e1 receita. Tam\u00e9n hai flans de caf\u00e9, chocolate, licor ou turr\u00f3n.\nExisten tam\u00e9n flans salgados, normalmente co\u00f1ecidos coma pud\u00edns."}
{"id": "292866", "revid": "98629", "url": "https://gl.wikipedia.org/wiki?curid=292866", "title": "Somme", "text": ""}
{"id": "292867", "revid": "6279", "url": "https://gl.wikipedia.org/wiki?curid=292867", "title": "Beauval, Somme", "text": ""}
{"id": "292868", "revid": "6279", "url": "https://gl.wikipedia.org/wiki?curid=292868", "title": "Batalla de Somme", "text": ""}
{"id": "292869", "revid": "6279", "url": "https://gl.wikipedia.org/wiki?curid=292869", "title": "Ofensiva de Somme", "text": ""}
{"id": "292870", "revid": "56817", "url": "https://gl.wikipedia.org/wiki?curid=292870", "title": "Queixo crema", "text": "O queixo crema \u00e9 un tipo de queixo unt\u00e1bel que se obt\u00e9n ao callar mediante fermentos l\u00e1cticos unha mestura de leite e nata. Este tipo de queixo ad\u00f3itase consumir acompa\u00f1ado de pan, sendo com\u00fan o uso do mesmo en torradas.\nTr\u00e1tse dunha crema abrancazada, distribu\u00edda en envases semellantes aos da margarina ou manteiga. Cons\u00f3mese en almorzos e sobremesas, e unha variedade dos Estados Unidos de Am\u00e9rica \u00e9 o ingrediente principal dalgunhas tortas de queixo.\nPor regra xeral exp\u00e9ndese na s\u00faa presentaci\u00f3n orixinal, se ben hai diversas versi\u00f3ns do mesmo como: light (de calor\u00edas reducidas) e/ou saborizado (allo, cebola, touci\u00f1o, picante, queixo azul, finas herbas etc.)\nCuriosidade.\nO nome de queixo Filadelfia prov\u00e9n do fen\u00f3meno de vulgarizaci\u00f3n ou metonimia, xa que este nome \u00e9 unha marca comercial rexistrada da Kraft Foods."}
{"id": "292871", "revid": "5863", "url": "https://gl.wikipedia.org/wiki?curid=292871", "title": "Santa Mar\u00eda de Cambre", "text": ""}
{"id": "292872", "revid": "1131", "url": "https://gl.wikipedia.org/wiki?curid=292872", "title": "Doce (sabor)", "text": "Doce \u00e9 un dos cinco sabores b\u00e1sicos que se pode experimentar a trav\u00e9s do sentido do gusto, o que non ten sabor picante nin salgado, comparado con outros alimentos do mesmo tipo, un sabor como o do azucre ou o mel. \u00c9 un dos catro sabores fundamentais. A sensaci\u00f3n det\u00e9ctase nas papilas gustativas situadas na punta da lingua.\nPor extensi\u00f3n d\u00e1selle este nome a calquera alimento ou produto alimenticio composto de azucre, mel ou outros adozantes, normalmente lambetadas e sobremesas; exemplos:\nHistoria e orixe dos doces.\nHai s\u00e9culos non se co\u00f1ec\u00eda o azucre e si o mel de abellas, que se empregaba para preparaci\u00f3ns doces en determinadas \u00e9pocas. Por exemplo, en tempos de Xes\u00fas Cristo, os panadeiros eran \u00e1 vez pasteleiros e utilizaban o mel como ingrediente principal das s\u00faas receitas combinada con diversos froitos secos. As\u00ed, na Biblia e no Cor\u00e1n hai numerosas citas do mel e dos froitos secos, que combinados e elaborados convenientemente daban lugar a ricas sobremesas."}
{"id": "292873", "revid": "1131", "url": "https://gl.wikipedia.org/wiki?curid=292873", "title": "Sabor doce", "text": ""}
{"id": "292876", "revid": "1576", "url": "https://gl.wikipedia.org/wiki?curid=292876", "title": "Doce", "text": "Doce pode referirse a:"}
{"id": "292878", "revid": "839", "url": "https://gl.wikipedia.org/wiki?curid=292878", "title": "Oficina Internacional pola Paz", "text": "A Oficina Internacional pola Paz (en e en ) \u00e9 a organizaci\u00f3n internacional m\u00e1is antiga adicada a buscar soluci\u00f3ns \u00f3s conflitos mediante a paz. En 1910 foi galardoada co Premio Nobel da Paz."}
{"id": "292879", "revid": "23204", "url": "https://gl.wikipedia.org/wiki?curid=292879", "title": "Permanent International Peace Bureau", "text": ""}
{"id": "292880", "revid": "23204", "url": "https://gl.wikipedia.org/wiki?curid=292880", "title": "Bureau International Permanent de la Paix", "text": ""}
{"id": "292889", "revid": "23204", "url": "https://gl.wikipedia.org/wiki?curid=292889", "title": "Kim Dae Jung", "text": ""}
{"id": "292897", "revid": "22795", "url": "https://gl.wikipedia.org/wiki?curid=292897", "title": "Boselaphini", "text": ""}
{"id": "292898", "revid": "98629", "url": "https://gl.wikipedia.org/wiki?curid=292898", "title": "Tetracerus quadricornis", "text": "Tetracerus quadricornis \u00e9 unha especie de mam\u00edfero artiod\u00e1ctilo ruminante da familia dos b\u00f3vidos, subfamilia dos bovinos, e tribo dos boselafinos, co\u00f1ecido na bibliograf\u00eda como ant\u00edlope de catro cornos.\n\u00c9 o \u00fanico membro do x\u00e9nero \"Tetracerus\" e o \u00fanico b\u00f3vido de catro cornos. Distrib\u00faese amplamente, pero en poboaci\u00f3ns descontinuas, na maior parte da India, desde os contrafortes do Himalaia; alg\u00fans individuos poden vivir no Nepal.\nCaracter\u00edsticas.\n\"Tetracerus quadricornis\" mide de 80 a 110\u00a0cm de lonxitude de cabeza e tronco, m\u00e1is unha cola de 10 a 15\u00a0cm; a s\u00faa altura na cruz \u00e9 de 55 a 65\u00a0cm, e pesa entre 15 e 25\u00a0kg.\nO pelo \u00e9 curto e delgado, de coloraci\u00f3n xeral parda; a parte interior das patas e a zona ventral son de cor branca. Os machos son de cor parda avermellada polas partes superiores, e te\u00f1en unha banda escura que se estende cara a abaixo na parte frontal de cada pata; os m\u00e1is vellos son de cor amareleada. As femias xeralmente son de cor algo m\u00e1is agrisada.\nS\u00f3 os machos te\u00f1en cornos: un par de pequenos cornos rectos en forma de puga detr\u00e1s dos ollos e un segundo par de cornos m\u00e1is pequenos enriba deles. O par posterior mide de 80 a 100\u00a0mm de lonxitude, e o frontal de 25 a 38\u00a0mm.\nBiolox\u00eda.\nO h\u00e1bitat e a ecolox\u00eda da especie non son ben co\u00f1ecidos. Enc\u00f3ntranse en outeiros ben arborados ou en zonas monta\u00f1osas, e nunca lonxe da auga.\nComportamento.\n\u00c9 unha especie solitaria, e rara vez se encontran m\u00e1is de dous exemplares xuntos. Estes animais son sedentarios e viven na mesma rexi\u00f3n durante toda a s\u00faa vida. Poden ser facilmente domesticados cando son novos, pero resultan extremadamente delicados en cativerio.\nAlimentaci\u00f3n.\nAlim\u00e9ntanse de ramas de \u00e1rbores e arbustos, froitos e herbas.\nReproduci\u00f3n.\nO machos poden seren extremadamente agresivos entre si durante o per\u00edodo de celo. O apareamento ten lugar durante a temporada de chuvias, de xullo a setembro. Polo xeral nacen unha ou d\u00faas cr\u00edas por parto, cun peso medio de ao redor de 1\u00a0kg cada unha.\nLonxevidade.\no ant\u00edlope de catro cornos pode vivir en catividade at\u00e9 os 10 anos de idade.\nDepredadores.\nA especie \u00e9 cazada por cu\u00f3ns, tigres, gatos pequenos, lobos e leopardos. Crese que o seu m\u00e9todo defensivo \u00e9 a atenta vixilancia e a s\u00faa velocidade.\nTaxonom\u00eda.\nO x\u00e9nero \"Tetracerus\" foi fundado en 1825 polo zo\u00f3logo ingl\u00e9s William Elford Leach, e publicado en \"Trans. Linn. Soc. Lond.\", 14: 524.\nA s\u00faa \u00fanica especie fora descrita por primeira vez en 1816 polo naturalista franc\u00e9s Henri Marie Ducrotay de Blainville, baixo o nome de \"Cerophorus quadricornis\", na s\u00faa obra \"Sur plusieurs esp\u00e8ces d'animaux mammif\u00e8res, de l'ordre des ruminans\", publicada no \"Bulletin des Sciences, par la Soci\u00e9t\u00e9 Philomathique de Paris\" 8: 73-82.\nM\u00e1is tarde foi reclasificada no x\u00e9nero \"Tetracerus\", resultando as\u00ed o redundante nome, en grego e en lat\u00edn, que ten hoxe, \"Tetraceus quadricornis\":\nPoboaci\u00f3n e status.\nA poboaci\u00f3n estim\u00e1base en 2001 en menos de 10.000 individuos maduros. Debido \u00e1 perda de h\u00e1bitat de bosque, hai un continuo descenso da poboaci\u00f3n, estim\u00e1ndose que ningunha subpoboaci\u00f3n cont\u00e9n m\u00e1is de 1.000 individuos maduros.\nA principal amenaza para a especie \u00e9 a destruci\u00f3n do seu h\u00e1bitat debido \u00e1 eliminaci\u00f3n de matogueiras e bosques para conseguir terreos para a agricultura. Por\u00e9n, a especie enc\u00f3ntrase en moitas \u00e1reas protexidas na India, e a especie est\u00e1 totalmente protexida pola lei de protecci\u00f3n da vida silvestre. Est\u00e1 na lista do Ap\u00e9ndice III do CITES (s\u00f3 no Nepal).\nA situaci\u00f3n da especie est\u00e1 clasificada pola UICN como de \"VU\" (especie vilner\u00e1bel)."}
{"id": "292899", "revid": "22795", "url": "https://gl.wikipedia.org/wiki?curid=292899", "title": "Tetracerus", "text": ""}
{"id": "292900", "revid": "22795", "url": "https://gl.wikipedia.org/wiki?curid=292900", "title": "Ant\u00edlope de catro cornos", "text": ""}
{"id": "292901", "revid": "23204", "url": "https://gl.wikipedia.org/wiki?curid=292901", "title": "Estrepsicerotinos", "text": "A dos estrepsicerotinos (\"Strepsicerotini\"), ou traguelafinos (\"Tragelaphini\"), \u00e9 unha tribo de mam\u00edferos artiod\u00e1ctilos ruminantes da familia dos b\u00f3vidos e subfamilia dos bovinos, que comprende especies que se encontran s\u00f3 no continente africano (a diferenza das dos boselafinos e dos bovininos, que son na s\u00faa maior\u00eda asi\u00e1ticos).\nOs membros deste grupo son ant\u00edlopes de tama\u00f1o grande e constituci\u00f3n lixeira, co pescozo longo, e amosan un consider\u00e1bel dimorfismo sexual (os machos exhiben grandes cornos enrolados en espiral e as femias carecen deles).\nSete das nove especies (reunidas en dous x\u00e9neros) que abrangue a tribo est\u00e1n lixeiramente ameazadas (as do x\u00e9nero \"Tragelaphus\"), dependendo de medidas de conservaci\u00f3n para a s\u00faa supervivencia, mentres que as outras d\u00faas (as do x\u00e9nero \"Taurotragus\"), o el\u00e1n com\u00fan e o grande el\u00e1n ou ant\u00edlope de Derby, son seguras.\nTaxonom\u00eda.\nControversia taxon\u00f3mica.\nComo queda dito na \"nota 1\", Leakey, seguindo ao seu colaborador Simpson, considera o nome da tribo como \"Strepsicerotini\", sendo o seu x\u00e9nero tipo \"Strepsiceros\" Frisch, 1774. Por\u00e9n, o Taxonomicon admite o nome de \"Tragelaphini\", e o seu x\u00e9nero tipo, \"Tragelaphus\".\nPeter Grubb, en \"Review of Family-Group Names of Living Bovids\", \"Journal of Mammalogy\" Vol. 82, No. 2 (maio de 2001), pp.\u00a0374\u2013388, revisa os autores e as datas de publicaci\u00f3n dos grupos actualmente existentes dentro da familia dos b\u00f3vidos. Entre eles, \"Tragelaphini\" se debe atribu\u00edr a Blyth, 1863, non a Jerdon, 1874. E que \"Adenotinae\" (e \"Eleotraginae\"), \"Connochaetini\", \"Nesotragini\", \"Strepsicerotini\", \"Sylvicaprinae\" e \"Tetracerini\" son sin\u00f3nimos s\u00e9niores (os primeiros, e que xeralmente deben ser conservados) de \"Reduncinae\", \"Alcelaphini\", \"Neotragini\", \"Tragelaphini\" e \"Boselaphini\", respectivamente. \"Neotragini\" e \"Reduncinae\" son \"nomena protecta\" (nomes que deben protexerse) e deben usarse preferentemente aos seus sin\u00f3nimos s\u00e9niores menos familiares. E que at\u00e9 que se confirme a s\u00faa validez, \"Boselaphini\", \"Tragelaphini\", \"Cephalophinae\" e \"Alcelaphinae\" tam\u00e9n deben empregarse preferentemente aos seus sin\u00f3nimos s\u00e9niores. Polo tanto, este autor \u00e9 partidario de usar \"Tragelaphini\" no canto de \"Strepsicerotini\".\n\"The Free Dictionary\" d\u00e1 como sin\u00f3nimo de \"Tragelaphus\", a \"Strepsiceros\" (ver Tragelaphus no Free Dictionary). Por\u00e9n, no moi autorizado libro de referencia \"Mammal Species of the World\" rec\u00f3llese o x\u00e9nero \"Tragelaphus\", para o que non d\u00e1 sin\u00f3nimo ning\u00fan, \"strepsicerus\" rec\u00f3llese como o nome espec\u00edfico dunha das especies do x\u00e9nero (incidentalmente, cita a tribo dos \"Tragelaphini\" cando comenta que as li\u00f1axes monofil\u00e9ticas dentro da tribo non se propuxeron sobre a base da morfolox\u00eda).\nPola s\u00faa parte, Malcolm McKenna e Susan K. Bell, na p\u00e1xina 447 da s\u00faa obra \"Classification of Mammals. Above the Species Level\", consideran que o x\u00e9nero \"Tragelaphsu\" incl\u00fae a \"Strepsiceros\". \nDe calquera xeito, se a tribo est\u00e1 formada polos x\u00e9neros \"Taurotragus\" e \"Tragelaphus\", como aqu\u00ed se indica, o procedemento \"normal\" para constru\u00edr os nomes das tribos \u00e9 facelo sobre a ra\u00edz do nome do seu x\u00e9nero tipo, \"Tragelaphus\" (ou, na outra opci\u00f3n, \"Strepsiceros\"), engad\u00edndolle a desinencia do lat\u00edn cient\u00edfico \"-ini\".\nFiloxenia.\nBovinos.\nRelaci\u00f3ns filoxen\u00e9ticas dos bovinos, segundo F. Bibi, 2013.\nTraguelafinos.\nRelaci\u00f3nes filoxen\u00e9ticas dos traguelafinos tiradas de an\u00e1lises combinadas de todos os datos moleculares, segundo Willows-Munro \"et al\"., 2005.\n "}
{"id": "292902", "revid": "22795", "url": "https://gl.wikipedia.org/wiki?curid=292902", "title": "Strepsicerotini", "text": ""}
{"id": "292906", "revid": "23204", "url": "https://gl.wikipedia.org/wiki?curid=292906", "title": "Picado", "text": "Picado p\u00f3dese referir a:"}
{"id": "292907", "revid": "1410", "url": "https://gl.wikipedia.org/wiki?curid=292907", "title": "Sistema Universitario de Galicia", "text": "O Sistema Universtario de Galicia, co\u00f1ecido co acr\u00f3nimo de SUG, \u00e9 o m\u00e1ximo organismo p\u00fablico encargado de desenvolver o ensino superior en Galicia, mediante o exercicio da docencia, o estudo, a investigaci\u00f3n e a creaci\u00f3n de co\u00f1ecemento. Dito organismo engloba e coordina as universidades de Vigo, Santiago de Compostela e A Coru\u00f1a. O SUG foi creado en 1989 ap\u00f3s a aprobaci\u00f3n da \"Lei de ordenaci\u00f3n do sistema universitario de Galicia\" e depende da Conseller\u00eda de Educaci\u00f3n e Ordenaci\u00f3n Universitaria.\nHistoria.\nA necesidade de crear un organismo que regulase a ordenaci\u00f3n territorial, funcional e financeira do ensino superior en Galicia levou \u00e1 aprobarse en 1989 o Sistema Universitario Galego. Isto desembocou na descentralizaci\u00f3n do sistema universitario galego, xa que at\u00e9 ese punto a Universidade de Santiago de Compostela era a \u00fanica universidade galega desde a s\u00faa fundaci\u00f3n en 1495. As\u00ed as cousas, a aprobaci\u00f3n do SUG supuxo a creaci\u00f3n en 1990 das outras d\u00faas universidades galegas, a Universidade de Vigo e a Universidade da Coru\u00f1a, que at\u00e9 ent\u00f3n soamente eran campus ou colexios universitarios.\nA partir da separaci\u00f3n da USC comezouse a ordeaci\u00f3n dos campus que formar\u00edan as tres universidades; \u00e1 Universidade de Vigo adscrib\u00edronse os campus de Ourense (antes Colexio Universitario de Ourense) e Pontevedra, e \u00e1 Universidade da Coru\u00f1a adscribiuse o campus de Ferrol. O campus de Lugo ficou adscrito \u00e1 USC.\nTitulaci\u00f3ns.\nO SUG \u00e9 o organismo encargado de decidir as titulaci\u00f3ns que se imparten nas universidades galegas, as\u00ed coma os criterios de implantaci\u00f3n destas. Na actualidade existen tres tipos de titulaci\u00f3ns, segundo o Espazo Europeo de Educaci\u00f3n Superior: ensinanzas de grao, m\u00e1ster (posgraduado de segundo ciclo) e doutoramento (posgraduado de terceiro ciclo)."}
{"id": "292908", "revid": "56817", "url": "https://gl.wikipedia.org/wiki?curid=292908", "title": "Picado (gastronom\u00eda)", "text": "O picado \u00e9 unha bebida refrescante composta por xeo picado moi mi\u00fado ao que se lle engade algunha esencia, zume de froitas, xarope ou bebida alcoh\u00f3lica que pode vir en diversas cores e sabores.\nHistoria.\nNa d\u00e9cada de 1850 a revoluci\u00f3n industrial americana fixo que o xeo estivese comercialmente dispo\u00f1\u00edbel. Algunhas casa de xeo en Nova York adoitaban vender xeo para lugares como a Florida. Para transportar o produto, as casas de xeo enviaban un vag\u00f3n cun enorme bloeque de xeo. A ruta a Florida pasaba por Baltimore, onde os nenos corr\u00edan at\u00e9 o vag\u00f3n na procura dunha pequena raspadura de xeo. Pouco tempo despois, as nais fixeron aromatizantes para que os fillos botasen no xeo. O primeiro sabor que fixeron tornouse moi popular e o favorito en Baltimore: a crema de ovos. A crema de ovos era un sabor doado de facer, s\u00f3 con ovos, vainilla e azucre.\nCaracter\u00edsticas.\nComercializ\u00e1banse as m\u00e1is das veces por vendedores ambulantes, que levaban un bloque de xeo nun carri\u00f1o. Hoxe tam\u00e9n hai postos comerciais establecidos.\nA s\u00faa preparaci\u00f3n \u00e9 bastante sinxela. Util\u00edzase unha m\u00e1quina manual para picar o xeo, a\u00ednda que outros vendedores utilizan un cepillo de ferro para esmagalo.\nAo xeo esnaquizado ou relado eng\u00e1daselle o xarope do sabor a elixir, sendo os m\u00e1is populares amorodo, laranxa, lima e lim\u00f3n, mais p\u00f3dense atopar xaropes de diversos sabores (cola, chile, framboesa etc). O xeo m\u00e9tese nunha m\u00e1quina que remexe e que non deixa de dar voltas cunhas aspas para manter o produto solto e a baixa temperatura. A bebida s\u00e9rvese nun vaso polo xeral de pl\u00e1stico. \u00c9 com\u00fan nos d\u00edas de calor no ver\u00e1n, en praias e parques de atracci\u00f3ns."}
{"id": "292909", "revid": "27155", "url": "https://gl.wikipedia.org/wiki?curid=292909", "title": "Grupo PVC", "text": "O grupo PVC na clasificaci\u00f3n m\u00e1is com\u00fan das bacterias \u00e9 un clado con nivel de superfilo, que comprende os filos Planctomycetes, Verrucomicrobia e Chlamydiae (de onde se orixinan as s\u00faas siglas), xunto con Lentisphaerae e o filo candidato OP3 e as Poribacteria (estas \u00faltimas discutidas). Na clasificaci\u00f3n de Cavalier-Smith o grupo denom\u00ednase Planctobacteria, con algunha diferenza na s\u00faa composici\u00f3n.\nPara Cavalier-Smith as Planctobacteria son unha divisi\u00f3n (equivalente a filo). Esta clasificaci\u00f3n de Cavalier-Smith non \u00e9 moi seguida pola xeneralidade da comunidade cient\u00edfica. Cavalier-Smith postulou que as Planctobacteria probablemente perderan ou reduciran as s\u00faas paredes celulares de peptidoglicano d\u00faas veces. Na megaclasificaci\u00f3n de Cavalier-Smith, as Planctobacteria est\u00e1n dentro do infrarreino Gracilicutes e comprenden as clases: Chlamydiae, Lentisphaerae, Planctomycetes e Verrucomicrobia. Estas clases nas outras clasificaci\u00f3ns te\u00f1en categor\u00eda de filo.\nVelaqu\u00ed un cladograma do superfilo PVC: \nProbas moleculares.\nO establecemento do superfilo PVC ap\u00f3iase nos exames da prote\u00edna ARN polimerase RpoB das bacterias dos distintos grupos. Esta prote\u00edna ten 3 amino\u00e1cidos caracter\u00edsticos inseridos na polimerase de todas as especies secuenciadas de Chlamydiae, Lentisphaerae e Verrucomicrobia. Ademais, unha prote\u00edna conservada de funci\u00f3n desco\u00f1ecida est\u00e1 presente en todas as especies secuenciadas dos filos Chlamydiae, Lentisphaerae, Planctomycetes e Verrucomicrobia, pero est\u00e1 ausente en Poribacteria.\nAtop\u00e1ronse outras probas adicionais da existencia deste clado. Entre elas a presenza de prote\u00ednas de tipo de recubrimento de membrana, de tubulina, s\u00edntese de esterol e a presenza de ADN condensado.\nEstudos de prote\u00ednas adicionais deste superfilo proposto suxiren que as Poribacteria poder\u00edan estar separadas deste clado. As Planctomycetes poden ser basais con respecto ao clado Chlamydiae-Verrucomicrobia-Lentisphaerae."}
{"id": "292910", "revid": "51040", "url": "https://gl.wikipedia.org/wiki?curid=292910", "title": "Lata (hom\u00f3nimos)", "text": "Lata p\u00f3dese referir a:"}
{"id": "292913", "revid": "27155", "url": "https://gl.wikipedia.org/wiki?curid=292913", "title": "Clado PVC", "text": ""}
{"id": "292914", "revid": "27155", "url": "https://gl.wikipedia.org/wiki?curid=292914", "title": "Planctobacteria", "text": ""}
{"id": "292915", "revid": "27155", "url": "https://gl.wikipedia.org/wiki?curid=292915", "title": "Planctobacterias", "text": ""}
{"id": "292916", "revid": "98629", "url": "https://gl.wikipedia.org/wiki?curid=292916", "title": "Gran Canaria Arena", "text": "O Gran Canaria Arena \u00e9 un pavill\u00f3n multi\u00fasos situado nas Palmas de Gran Canaria. Foi inaugurado o 15 de marzo de 2014 e ten capacidade para 11\u00a0500 espectadores. \u00c9 a casa do CB Gran Canaria dende o ano 2014. O primeiro partido da historia do Gran Canaria Arena disputouse o 1 de maio de 2014, nun encontro correspondente \u00e1 28\u00aa xornada da Liga ACB 2013-14, e que enfrontou \u00f3 CB Gran Canaria e \u00f3 FC Barcelona. En 2014 albergou os partidos do grupo D do Campionato do Mundo da FIBA de 2014."}
{"id": "292917", "revid": "89787", "url": "https://gl.wikipedia.org/wiki?curid=292917", "title": "Begonia", "text": "As begonias son as diferentes especies vexetais do x\u00e9nero Begonia , x\u00e9nero que comprende arredor de 1500 especies, das que arredor de 150, ademais de case 10\u00a0000 variedades e h\u00edbridos, comercial\u00edzanse para o seu uso en xardinaxe. Son ori\u00fandas das rexi\u00f3ns tropicais e subtropicais de Am\u00e9rica, \u00c1frica e Asia. O \u00fanico outro membro da familia Begoniaceae \u00e9 \"Hillebrandia\", un x\u00e9nero cunha soa especie nas illas Hawai, e o x\u00e9nero \"Symbegonia\" que recentemente inclu\u00eduse en \"Begonia\".\nO apelativo do x\u00e9nero, acu\u00f1ado por Charles Plumier, un referente franc\u00e9s en bot\u00e1nica, honra a Michel B\u00e9gon, un gobernador da ex Colonia francesa de Hait\u00ed, e foi adoptado por Carl von Linn\u00e9.\nCaracter\u00edsticas.\nSon plantas terrestres (\u00e1s veces ep\u00edfitas) herb\u00e1ceas, con talos acuosos, algunhas de porte semiarbustivo ou incluso pequens \u00e1rbores e outras rubideiras, perennes ag\u00e1s en climas fr\u00edos, onde a parte a\u00e9rea da planta morre. As flores son moi diversas tanto en forma e tama\u00f1o como en cor; son unisexuais, a masculina cont\u00e9n numerosos estames, a feminina pos\u00fae un ovario inferior con 2 ou 4 estigmas ramificados. O froito \u00e9 unha c\u00e1psula alada que cont\u00e9n gran cantidade de diminutas sementes. As follas son asim\u00e9tricas e ao igual que as flores, difiren moito dunha a outra especie, desde variadas como as de \"Begonia brevirimosa\" a verde brillante en \"Begonia ulmifolia\".\nDist\u00ednguense 3 grupos b\u00e1sicos, dependendo da ra\u00edz:\nAlgunhas especies de begonias cult\u00edvanse polo seu atractiva follaxe m\u00e1is que polas s\u00faas flores: son moi fermosas\npos\u00fae bonitas follas en forma de coraz\u00f3n, finamente engurradas, de cor verde amarelado e cun debuxo interior en marr\u00f3n escuro moi sinalado.\nOs diferentes grupos te\u00f1en distintos requisitos de cultivo, pero a maior\u00eda precisan temperaturas c\u00e1lidas, sombra lixeira (poucas aturan o sol directo), solo ben drenado que non estea constantemente h\u00famido, mais que tampouco se deixe enxugar completamente. Moitas das especies medran e florean durante todo o ano, a\u00ednda que as tuberosas normalmente te\u00f1en un per\u00edodo let\u00e1rxico durante o cal os tub\u00e9rculos se poden tirar e gardar nun local fresco e seco.\nA maior\u00eda das especies prop\u00e1ganse facilmente por divisi\u00f3n ou esgallos de talo e folla, ou incluso fragmentos dunha folla. En especial os membros do grupo de rizomatosas.\nDoenzas: Ara\u00f1a vermella, o\u00eddio."}
{"id": "292923", "revid": "89787", "url": "https://gl.wikipedia.org/wiki?curid=292923", "title": "Dialecto berciano", "text": "Dialecto berciano \u00e9 o nome xen\u00e9rico das variedades dialectais tradicionalmente faladas na bisbarra do Bierzo. Estas variedades forman parte do continuo dialectal romance do Noroeste da Pen\u00ednsula Ib\u00e9rica, e te\u00f1en puntos en com\u00fan co asturleon\u00e9s, o galego e en menor medida, outras variedades romances. Existen ou exist\u00edan variedades locais coa s\u00faa propia identidade, como por exemplo, a fala de Bembibre (buec\u00e9s), a de Toreno (toreniense) ou o fornelo do Val de Fornela, todas elas de base asturleonesa; o ancar\u00e9s, o charro de Vilafranca, a fala do Val de Finolledo, a fala do Val de Valcarce e a fala da Merindade de Aguiar, todas elas de base galega.\nReferencias escritas.\nA primeira referencia escrita sobre o dialecto berciano v\u00e9n de man do c\u00f3engo Bernardo de Aldrete (s\u00e9culo XVII), autor de \"Origen y Principio de la Lengua Castellana\", que se decatou da realidade ling\u00fc\u00edstica do Bierzo mentres realizaba o Cami\u00f1o de Santiago, e fixo a seguinte observaci\u00f3n: \"os m\u00e1is pol\u00edticos falan ben o castel\u00e1n, pero os non tanto e as mulleres o leon\u00e9s que tira ao galego; verdade \u00e9 que a veci\u00f1anza e os moitos que pasan de Galicia son a causa disto\".\nA mediados do s\u00e9culo XIX publ\u00edcase o traballo de Isidoro Andr\u00e9s de Llano, \"Recuerdo a Puentedeume en dialecto berciano\" (1860, na Revista Esla). En 1861 Antonio Fern\u00e1ndez y Morales escribe a instancias de Mariano Cub\u00ed, coautor, en dialecto berciano: \" Ensaios po\u00e9ticos en dialecto berciano \" considerado polo autor como forma dialectal berciana do idioma galego. (\"Entre o galego i o seu dialecto berciano\", \"O Berciano \u00e9 un sub-dialecto galego\", \"se ben o berciano \u00e9 un subdialecto galego\"...).\nRecoll\u00e9ronse expresi\u00f3ns e vocabulario propio en diversos traballos sendo os m\u00e1is interesantes os realizados por Lu\u00eds A. Pastrana e David L\u00f3pez, a principios da d\u00e9cada de 1970, consistentes en noci\u00f3ns da descrici\u00f3n da morfolox\u00eda e a sintaxe do dialecto, e un interesante dicionario de expresi\u00f3ns e palabras; tam\u00e9n c\u00f3mpre mencionar a tese doutoral de Manuel Guti\u00e9rrez Tu\u00f1\u00f3n, \"El Habla de El Bierzo\", publicada en 1975.\nDificultade de clasificaci\u00f3n.\nConsiderouse sempre o Bierzo como unha ponte entre o galego oriental e o leon\u00e9s, pero con caracteres propios moi diferenciados que levaron a definir esa fala do bierzo como dialecto berciano no s\u00e9culo XIX, sendo encadrada dentro do dominio ling\u00fc\u00edstico galego por Antonio Fern\u00e1ndez y Morales en 1861 e dentro do dominio ling\u00fc\u00edstico leon\u00e9s por Ram\u00f3n Men\u00e9ndez Pidal, manifestando este que a li\u00f1a divisoria entre o leon\u00e9s e o galego se situar\u00eda entre as concas dos r\u00edos C\u00faa e Sil. En 1934, Verardo Garc\u00eda Rey, recolle o vocabulario do dialecto berciano na publicaci\u00f3n \"Vocabulario del Bierzo\", onde o autor explica que tras o seu traballo de campo, resituar\u00eda a franxa divisoria entre as falas asturleonesas e as galaico-portuguesas axust\u00e1ndoa estritamente ao trazado debuxado polo curso do r\u00edo Sil. Jes\u00fas Garc\u00eda e Garc\u00eda, en 1994, sit\u00faa a devandita franxa dende o Alto C\u00faa ata parte do concello de Ponferrada (Devesas, Fontesnovas)."}
{"id": "292926", "revid": "23204", "url": "https://gl.wikipedia.org/wiki?curid=292926", "title": "Ne\u00e1rtico", "text": "O Ne\u00e1rtico, Neo\u00e1rtico ou rexi\u00f3n Ne\u00e1rtica, \u00e9 unha das oito ecozonas terrestres que dividen a superficie da Terra.\nXunto coa ecozona Pale\u00e1rtica constut\u00fae a rexi\u00f3n Hol\u00e1rtica.\nA ecozona do Ne\u00e1rtico abarca a maior parte de Norteam\u00e9rica, inclu\u00edndo Groenlandia e as monta\u00f1as do norte de M\u00e9xico. Pero M\u00e9xico meridional, o sur da Florida, Am\u00e9rica Central e as illas do Caribe forman parte da ecozona Neotropical, xunto con Suram\u00e9rica.\nO Ne\u00e1rtico subdiv\u00eddese en catro biorrexi\u00f3ne:"}
{"id": "292927", "revid": "22795", "url": "https://gl.wikipedia.org/wiki?curid=292927", "title": "Neo\u00e1rtico", "text": ""}
{"id": "292928", "revid": "22795", "url": "https://gl.wikipedia.org/wiki?curid=292928", "title": "Ne\u00e1rtica", "text": ""}
{"id": "292929", "revid": "22795", "url": "https://gl.wikipedia.org/wiki?curid=292929", "title": "Rexi\u00f3n Ne\u00e1rtica", "text": ""}
{"id": "292930", "revid": "22570", "url": "https://gl.wikipedia.org/wiki?curid=292930", "title": "Rexi\u00f3n Hol\u00e1rtica", "text": "A rexi\u00f3n Hol\u00e1rtica, ou Holo\u00e1rtica fai referencia aos h\u00e1bitats encontrados nos continentes boreais do mundo como un conxunto.\n\u00c9 unha rexi\u00f3n que se divide en:"}
{"id": "292931", "revid": "22795", "url": "https://gl.wikipedia.org/wiki?curid=292931", "title": "Rexi\u00f3n Holo\u00e1rtica", "text": ""}
{"id": "292932", "revid": "22795", "url": "https://gl.wikipedia.org/wiki?curid=292932", "title": "Rexi\u00f3n hol\u00e1rtica", "text": ""}
{"id": "292933", "revid": "22795", "url": "https://gl.wikipedia.org/wiki?curid=292933", "title": "Rexi\u00f3n holo\u00e1rtica", "text": ""}
{"id": "292934", "revid": "98629", "url": "https://gl.wikipedia.org/wiki?curid=292934", "title": "Rosquilla", "text": "Unha rosquilla (diminutivo de rosca) \u00e9 un doce de pequeno tama\u00f1o en forma de rosca pequena elaborado principalmente cunha masa de fari\u00f1a, ovos e azucre, que se enforna ou frixe en aceite e vai cuberta de azucre derretido. Fanse con distintos tipos de masa, desde unhas masas m\u00e1is ou menos esponxosas at\u00e9 masas de follado. \nUn rosquilleiro ou rosquilleira \u00e9 a persoa que fai ou vende rosquillas.\nAs rosquillas en Galicia.\nA primeira menci\u00f3n das rosquillas nun texto en galego data de 1746, no escrito de Frei Mart\u00edn Sarmiento \"Coloquio de 24 gallegos r\u00fasticos\": \nA primeira menci\u00f3n nun dicionario de lingua galega dunha rosquilla d\u00e1se en 1865, por Juan Manuel Pintos Villar, no seu \"Vocabulario gallego-castellano\". Eladio Rodr\u00edguez describe en 1958 as rosquillas galegas, coma \"masa doce e delicada, que se forma en figura de roscas pequenas. Son famosas e te\u00f1en grande aceptaci\u00f3n as rosquillas de Ribadavia, o mesmo as duras de am\u00e9ndoa envoltas en azucre solidificado, ca as brandas de fari\u00f1a triga e ovo batido, que se recobren cunha masa de azucre\".\nAs rosquillas son uns dos doces m\u00e1is propios da gastronom\u00eda de Galicia. V\u00e9ndense normalmente en postos ambulantes nas festas, feiras, romar\u00edas, partidos e outros acontecementos, onde o seu consumo \u00e9 case de obriga. Noutrora vendidas nun vime, hoxe v\u00e9ndense en paquetes de pl\u00e1stico; os procesos son industriais pero a\u00ednda son artes\u00e1ns. Hoxe en d\u00eda son famosas as rosquillas \"Ancla\" de Ponteareas e \"Cristaleiro\" de Gondomar. As rosquillas tradicionais son as rosquillas brancas ou de masa, feitas a base de masa de galleta, secas, ideais para tomalas soas ou molladas no leite ou no caf\u00e9; as rosquillas de masa de follado, molladas e brandas, elaboradas con masa de follado seguindo un proceso artesanal, os melindres; e os \"conguitos\", o pequeno c\u00edrculo central que resulta do corte das rosquillas. Na casa p\u00f3dense facer rosquillas fritidas.\nNoutros lugares.\nEn moitos pa\u00edses existen variedades de forma e sabor moi semellantes \u00e1 tradicional rosquilla galega.\nA rosquilla \u00e9 un doce tam\u00e9n moi t\u00edpico espa\u00f1ol. Ao contrario que en Galicia, onde se comen en calquera festa, ad\u00f3itase comer na Semana Santa. A s\u00faa orixe rem\u00f3ntase ao antigo Imperio romano, \u00e9poca na que a s\u00faa receita estendeuse a boa arte de Europa e da conca mediterr\u00e1nea.\nO \"d\u00f3nut\" (en ingl\u00e9s \"doughnut\" ou simplemente \"donut\") \u00e9 unha rosquilla esponxosa famosa pola gran difusi\u00f3n que souberon darlle os departamentos de mercadotecnia de certas marcas norteamericanas."}
{"id": "292935", "revid": "98629", "url": "https://gl.wikipedia.org/wiki?curid=292935", "title": "Tragelaphus", "text": "Tragelaphus \u00e9 un x\u00e9nero de mam\u00edferos artiod\u00e1ctilos ruminantes da familia dos b\u00f3vidos, subfamilia dos bovinos e tribo dos estrepsicerotinos que comprende sete x\u00e9neros de ant\u00edlopes africanos.\nO nome \"Tragelaphus\" v\u00e9n do m\u00edtico animal denominado \"traguelafo\" ou \"cabra-cervo\".\nUn sin\u00f3nimo com\u00fan \u00e9 o x\u00e9nero \"Strepsiceros\", que se refire ao mesmo conxunto de ant\u00edlopes africanos, e que d\u00e1 un dos nomes do tribo.\nO termo do lat\u00edn cient\u00edfico \"Strepsicerus\" deriva do grego cient\u00edfico \u03c3\u03c4\u03c1\u03b5\u03c0\u03c3\u03b9\u03ba\u03b5\u03c1\u03c9\u03c2 \"strepsiker\u014ds\", derivado das formas gregas \u03c3\u03c4\u03c1\u03b5\u03c3\u03b9- \"strepsi-\" (de \u03c3\u03c4\u03c1\u03ad\u03c6\u03c9 \"streph\u014d\", \"retorcer\", \"trenzar\") e -\u03ba\u03b5\u03c1\u03c9\u03c2 \"-ker\u014ds\" (de \u03ba\u03ad\u03c1\u03b1\u03c2 \"k\u00e9ras\" \"corno\").\nCaracter\u00edsticas.\nSon ant\u00edlopes de gran tama\u00f1o, con claro dimorfismo sexual e longos cornos retortos en espiral de forma m\u00e1is ou menos acusada, a xeito de parafuso, presentes tan s\u00f3 nos machos (ag\u00e1s no el\u00e1n e no bongo).\nTanto machos como femias presentan manchas claras na cara e/ou na garganta, e finas raias verticais ao longo do lombo.\nPor\u00e9n, os machos adoitan teren alg\u00fan tipo de melena ou barba na maior\u00eda das especies, mentres que as femias carecen destes atributos, pero a s\u00faa capa adoita ser m\u00e1is rubia, en lugar do ton terroso dos machos.\nO h\u00e1bitat das especies que incl\u00fae este x\u00e9nero abarca desde a estepa arbustiva (\"bushweld\") \u00e1 selva pechada, e incluso h\u00e1bitas acu\u00e1ticos ou de monta\u00f1a, segundo a especie.\nO seu papel na cadea tr\u00f3fica \u00e9 similar ao dos cervos na rexi\u00f3n holo\u00e1rtica.\nOrixe do nome.\n\"Tragelaphus\" (\"cabra-cervo\") era orixinariamente unha misteriosa besta descrita polos escrtitores antigos, e particularmente por Arist\u00f3teles.\nBuffon cr\u00eda reco\u00f1ecer que era unha variedade dos cervos ordinarios.\n\"Tragelaphus\" (ou \"traguelafo\") significa tam\u00e9n \"ant\u00edlope con cornos en espiral\", porque todas as especies do x\u00e9nero te\u00f1en cornos en espiral.\nTaxonom\u00eda.\nO x\u00e9nero foi descrito en 1816 polo naturalista franc\u00e9s Henri Marie Ducrotay de Blainville, na s\u00faa obra \"Prodrome d'une nouvelle distribution syst\u00e9matique du r\u00e8gne animal\", publicada no \"Bull. Sci. Soc. Philom. Paris\" 1816: 75.\nEspecies.\nNa actualidade reco\u00f1\u00e9cense no x\u00e9nero as seguintes especies:\nPor\u00e9n, alg\u00fans autores inl\u00faen tam\u00e9n a especie:\nconsiderada pola maior\u00eda como subespecie de \"Tragelaphus scriptus\" (\"T. scriptus sylvaticus\").\nPor outra parte, o el\u00e1n com\u00fan (\"Taurotragus oryx\") foi antigamente clasifiado neste x\u00e9nero como \"Tragelaphus oryx\".\nNa literatura.\nA caza do cud\u00fa \u00e9 o obxecto principal da famosa historia de Ernest Hemingway \"Green Hills of Africa\", que \u00e9 un retrato novelado dun safari realizado por el en 1933, durante un mes, en compa\u00f1\u00f3a da s\u00faa esposa Pauline Marie Pfeiffer, no leste de \u00c1frica, en Kenya e Tanganica (actual Tanzania).\nNeste libro, o autor describe os cornos como o factor determinante do animal, o que permite xulgar se se realizou unha boa captura ou non. Ademais, os cazadores os comparan, medindo os cornos con cintas m\u00e9tricas."}
{"id": "292936", "revid": "839", "url": "https://gl.wikipedia.org/wiki?curid=292936", "title": "Portezuelo", "text": "O top\u00f3nimo castel\u00e1n Portezuelo pode referirse a:"}
{"id": "292937", "revid": "89787", "url": "https://gl.wikipedia.org/wiki?curid=292937", "title": "Pesti\u00f1o", "text": "O pesti\u00f1o \u00e9 un doce t\u00edpico de Andaluc\u00eda, e doutras zonas de Espa\u00f1a, tradicionalmente consumido no Nadal, a\u00ednda que nalgunhas localidades se confeccione todo o ano. Faise con masa de fari\u00f1a, fritido en aceite e pasado por mel. En Valencia ch\u00e1mase pestinyo e aromat\u00edzase con an\u00eds e laranxa. Na provincia de Salamanca, onde tam\u00e9n \u00e9 popular, ch\u00e1mase sacatrapos ou sacatrapu e, como en Toledo.\n\u00c9 com\u00fan aromatizar a masa con s\u00e9samo. O tama\u00f1o e forma son vari\u00e1beis, a\u00ednda que xeralmente sexa un cadrado de masa con dous dos cantos opostos dobrados cara o centro. En vez de mel, \u00e1s veces \u00fasase azucre. Al\u00e9n da forma, tam\u00e9n a composici\u00f3n var\u00eda segundo a rexi\u00f3n. En M\u00e1laga ch\u00e1manse \"borrachuelos\".\nA historia do \"pesti\u00f1o\" pode remontarse polo menos at\u00e9 o s\u00e9culo XVI sendo probabelmente moito m\u00e1is antigo. O pesti\u00f1o est\u00e1 emparentado coa \"shebbakiyya\" marroqu\u00ed, o que suxestiona unha pos\u00edbel orixe com\u00fan, quizais andalus\u00ed."}
{"id": "292940", "revid": "56817", "url": "https://gl.wikipedia.org/wiki?curid=292940", "title": "Conservatorio Giuseppe Verdi", "text": "O Conservatorio \"Giuseppe Verdi\" de Mil\u00e1n (nome oficial en italiano \"Conservatorio di musica \"Giuseppe Verdi\" di Milano\") \u00e9 unha das m\u00e1is importantes instituci\u00f3ns de ensinanza musical de Italia. Dende 1971 \u00e9 sede do liceo musical \"Giuseppe Verdi\".\nHistoria.\nO \"Real Conservatorio di Musica\" foi inaugurado o 3 de setembro de 1808, na daquela capital do Reino de Italia napole\u00f3nico."}
{"id": "292941", "revid": "89787", "url": "https://gl.wikipedia.org/wiki?curid=292941", "title": "Conservatorio Profesional de Danza da Coru\u00f1a", "text": "O Conservatorio Profesional de Danza da Coru\u00f1a \u00e9 unha instituci\u00f3n de ensino de danza da cidade da Coru\u00f1a. Foi fundado en 1990, \u00e9 de titularidade provincial, e a s\u00faa especialidade \u00e9 a danza cl\u00e1sica.\nO Conservatorio Profesional de Danza da Deputaci\u00f3n de Coru\u00f1a foi creado en 1990 baixo a direcci\u00f3n de Luciano G\u00f3mez para ofrecer \u00e1 mocidade que o demandaba unha formaci\u00f3n regulada que ata aquela non exist\u00eda na cidade da Coru\u00f1a.\nA especialidade do centro \u00e9 a danza cl\u00e1sica, como actividades, o Conservatorio celebra espect\u00e1culos de danza con repertorio cl\u00e1sico e contempor\u00e1neo, e o seu alumnado participa asiduamente en concursos e festivais nacionais e internacionais.\nAo longo da s\u00faa historia ald\u00fans dos seus alumnos obtiveron importantes distinci\u00f3ns, ga\u00f1ando primeiros premios en distintos concursos de danza a nivel nacional, e alg\u00fans dos bailar\u00edns formados na instituci\u00f3n estiveron ou est\u00e1n hoxe en importantes compa\u00f1\u00edas de danza como o Ballet de la Comunidad de Madrid, o Ballet de Carmen Roche, o Ballet da \u00d3pera de M\u00fanic, o Ballet de Lisboa, o Ballet de \u00c1ngel Corella, a Hubbard Street Dance de Chicago, Tulsa Ballet (Oklahoma), entre outras.\nCada ano a Deputaci\u00f3n da Coru\u00f1a outora bolsas aos novos valores art\u00edsticos da provincia e nas que hai un apartado especificamente dedicado \u00e1 danza.\nCasa Martelo.\nA sede do Conservatorio est\u00e1 localizada na Casa Martelo, no barrio da Pescader\u00eda. \u00c9 un edificio de estilo barroco do s\u00e9culo XVIII, que pertenceu \u00e1 familia Martelo ata 1975 en que o permutaron por un terreo do concello. O ano seguinte comprouno a Deputaci\u00f3n da Coru\u00f1a.\nO pazo ten baixo, dous andares e \u00e1tico, con balc\u00f3ns nos dous andares. As bufardas puideron ser engadidas posteriormente, igual que o escudo do s\u00e9culo XIX. A sinxela fachada contrasta coa barroca escaleira de pedra interior."}
{"id": "292942", "revid": "98629", "url": "https://gl.wikipedia.org/wiki?curid=292942", "title": "Le Sacre du printemps", "text": "Le Sacre du printemps (en franc\u00e9s) ou \u0412\u0435\u0441\u043d\u0430 \u0441\u0432\u044f\u0449\u0435\u043d\u043d\u0430\u044f (en ruso, transliterado \"Vesna sviashchennaia\") \u00e9 un ballet e concerto orquestral do compositor ruso Igor Stravinskii. Foi escrito para a tempada dos Ballets Russes de Sergei Diagilev de 1913; a coreograf\u00eda orixinal foi obra de Vatslav Nizhinskii, con dese\u00f1os de escena de Nikolai Rerikh. Cando foi estreada, no Th\u00e9\u00e2tre des Champs-\u00c9lys\u00e9es o 29 de maio de 1913, a natureza vangardista da m\u00fasica e a coreograf\u00eda causaron sensaci\u00f3n e case orixinaron disturbios na audiencia. A\u00ednda que creou a obra para a escena, con pasaxes espec\u00edficas acompa\u00f1ando \u00e1s personaxes e \u00e1 acci\u00f3n, a m\u00fasica conseguiu o mesmo, sen\u00f3n maior reco\u00f1ecemento como peza de concerto, e \u00e9 amplamente considerada unha das obras m\u00e1is influentes da m\u00fasica do s\u00e9culo XX.\nStravinskii era un compositor novo e practicamente desco\u00f1ecido cando Diagilev o recrutou para crear obras para os Ballets Russes. \"Le Sacre du printemps\" foi o terceiro proxecto deste tipo, despois do aclamado \"L'oiseau de feu\" (1910) e \"Petrushka\" (1911). O concepto detr\u00e1s de \"Le Sacre du printemps\", desenvolvido por Rerikh a partir da idea dun bosquexo de Stravinskii, \u00e9 suxerida polo seu subt\u00edtulo, \u00abImaxes da Rusia pag\u00e1 en d\u00faas partes\u00bb; no escenario, despois de varios rituais primitivos que celebran a chegada da primavera, unha moza \u00e9 escollida como v\u00edtima dun sacrificio e baila ata a morte. Despois dunha recepci\u00f3n mixta por parte da cr\u00edtica na s\u00faa forma orixinal e unha pequena xira por Londres, o ballet non volveu ser representado ata a d\u00e9cada de 1920, cando unha versi\u00f3n coreografiada por L\u00e9onide Massine substitu\u00edu \u00e1 orixinal de Nizhinskii. A de Massine foi a precursora de moitas produci\u00f3ns innovadoras dirixidas polos principais mestres de ballet do mundo, coas que a obra ga\u00f1ou aceptaci\u00f3n en todo o mundo. Na d\u00e9cada de 1980, a coreograf\u00eda orixinal de Nizhinskii, que durante moito tempo se pensou que estaba perdida, foi reconstru\u00edda polo Joffrey Ballet nos \u00c1nxeles.\nA partitura de Stravinskii cont\u00e9n moitas caracter\u00edsticas novidosas para a \u00e9poca, entre as que se incl\u00faen experimentos na tonalidade, a m\u00e9trica, o ritmo, a acentuaci\u00f3n e a disonancia. Os analistas te\u00f1en observado na partitura unha base significativa na m\u00fasica popular rusa, unha relaci\u00f3n que Stravinskii tend\u00eda a negar. A m\u00fasica de \"Le Sacre du printemps\" influ\u00edu a moitos dos principais compositores do s\u00e9culo XX, e \u00e9 unha das obras m\u00e1is gravadas do repertorio cl\u00e1sico.\nAntecedentes.\nIgor Stravinskii era o fillo de Fedor Stravinskii, o principal baixo da \u00d3pera Imperial de San Petersburgo, e Anna, nada Kholodovskaia, unha cantante afeccionada competente e pianista dunha antiga familia rusa. A asociaci\u00f3n de Fedor con moitas figuras importantes da m\u00fasica rusa, entre as que se incl\u00faen Rimskii-Korsakov, Borodin e Musorgskii, fixo que Igor medrase nun fogar intensamente musical. En 1901 Stravinskii comezou a estudar dereito na Universidade de San Petersburgo, mentres tomaba clases particulares de harmon\u00eda e contrapunto. Tendo impresionado a Rimskii-Korsakov con alg\u00fans dos primeiros esforzos compositivos, Stravinskii traballou baixo a gu\u00eda do vello compositor. No tempo da morte do seu mentor en 1908 Stravinskii ti\u00f1a realizado varias obras, entre elas a Sonata para piano en Fa d\u00edese menor (1907), que el mesmo catalogou como \u00abOpus 1\u00bb, e en 1908 unha pequena peza orquestral, \"Feu d'artifice\" (\"Fogos de artificio\").\nEn 1909 \"Feu d'artifice\" foi interpretada nun concerto en San Petersburgo. Entre os que se encontraban na audiencia estaba o empresario Sergei Diagilev, que daquela estaba planeando introducir a m\u00fasica e a arte rusa nas audiencias occidentais. Ao igual que Stravinskii, Diagilev estudara inicialmente dereito, mais gravitara no mundo teatral por medio do xornalismo. En 1907 comezara a s\u00faa carreira teatral coa presentaci\u00f3n de cinco concertos en Par\u00eds; ao ano seguinte introduciu a \u00f3pera de Musorgskii \"Boris Godunov\". En 1909, a\u00ednda en Par\u00eds, presentou os Ballets Russes, inicialmente coas Danzas Polovtsian da \u00f3pera de Borodin \"Knyaz Igor\" e \"Scheherazade\" de Rimskii-Korsakov. Para presentar estas obras, Diagilev recrutou ao core\u00f3grafo Mikhail Fokin, o dese\u00f1ador Leon Bakst e o bailar\u00edn Vatslav Nizhinskii. A intenci\u00f3n de Diagilev, con todo, era producir novas obras nun estilo distintivo do s\u00e9culo XX, e estaba a buscar talento compositivo fresco. Tendo escoitado \"Feu d'artifice\" achegouse a Stravinskii, inicialmente cunha petici\u00f3n de axuda na orquestraci\u00f3n da m\u00fasica de Chopin para crear o ballet \"Les Sylphides\". Stravinskii traballou na abertura \"Nocturne\" e no peche \"Valse Brillante\"; a s\u00faa recompensa foi un encargo moito m\u00e1is grande, escribiu a m\u00fasica para un novo ballet, \"L'oiseau de feu\" (\"O paxaro de lume\") para a tempada de 1910.\nStravinskii traballou durante o inverno de 1909\u201310, nunha estreita asociaci\u00f3n con Fokin, que foi coreografiando \"L'oiseau de feu\". Durante este per\u00edodo Stravinskii co\u00f1eceu a Nizhinskii que, a\u00ednda que non bailaba no ballet, era un agudo observador do seu desenvolvemento. Stravinskii era pouco favorable cando rexistrou as s\u00faas primeiras impresi\u00f3ns sobre o bailar\u00edn, dicindo que parec\u00eda inmaturo e torpe para a s\u00faa idade (ti\u00f1a 21 anos). Por outra banda, Stravinskii encontrou unha inspiraci\u00f3n en Diagilev, \"a esencia mesma dunha gran personalidade\". \"L'oiseau de feu\" foi estreado o 25 de xu\u00f1o de 1910, con Tamara Karsavina no papel principal, e foi un grande \u00e9xito de p\u00fablico. Isto asegurou que a colaboraci\u00f3n entre Diagilev e Stravinskii continuase, en primeira instancia con \"Petrushka\" (1911) e despois con \"Le Sacre du printemps\".\nSinopse e estrutura.\nNunha nota ao director Serge Koussevitzky en febreiro de 1914, Stravinskii describiu \"Le Sacre du printemps\" como \u00abunha obra musical-coreogr\u00e1fica, [representando a] Rusia pag\u00e1... unificada por unha soa idea: o misterio e a grande ondada de poder creativo da primavera\u00bb. Na s\u00faa an\u00e1lise sobre \"Le Sacre du printemps\", Pieter van den Toorn escribe que a obra carece dun argumento ou narrativa espec\u00edfica, e debe ser considerada como unha sucesi\u00f3n de episodios coreografados.\nOs t\u00edtulos en franc\u00e9s son tomados na forma na que aparecen na partitura de piano a catro mans publicada en 1913. Os t\u00edtulos que aparecen no seguinte cadro son tomados da gravaci\u00f3n de The Cleveland Orchestra baixo a direcci\u00f3n de Pierre Boulez en Cleveland (Estados Unidos) en marzo de 1991 para Deutsche Grammophon.\nCreaci\u00f3n.\nConcepci\u00f3n.\nLawrence Morton, nun estudo sobre as orixes de \"Le Sacre du printemps\", rexistra que en 1907\u201308 Stravinskii musicalizou dous poemas da colecci\u00f3n de Sergei Gorodetskii \"Iar (\u042f\u0440\u044c)\". Outro poema na antolox\u00eda, que Stravinskii non considerou pero \u00e9 probable que tivera lido, \u00e9 \"Iarila\" que, sinala Morton, cont\u00e9n moitos dos elementos b\u00e1sicos que \"Le Sacre du printemps\" desenvolve, inclu\u00edndo ritos pag\u00e1ns, anci\u00e1ns sabios, e o propiciatorio sacrificio dunha moza: \u00abA semellanza \u00e9 demasiado pr\u00f3xima para ser unha coincidencia\u00bb. O propio Stravinskii deu versi\u00f3ns contraditorias sobre a x\u00e9nese de \"Le Sacre du printemps\". Nun artigo de 1920 fixo fincap\u00e9 en que as ideas musicais xurdiron primeiro, que o marco pag\u00e1n fora suxerido pola m\u00fasica en lugar de ser ao rev\u00e9s. Con todo, na s\u00faa autobiograf\u00eda de 1936 describiu a orixe da obra as\u00ed: \"Un d\u00eda [en 1910], cando estaba rematando as \u00faltimas p\u00e1xinas de \"L'Oiseau de Feu\" en San Petersburgo, tiven unha ef\u00e9mera visi\u00f3n\u00a0... vin na mi\u00f1a imaxinaci\u00f3n un solemne rito pag\u00e1n: anci\u00e1ns sabios, sentados nun c\u00edrculo, vendo a unha moza bailar ata a morte. Eles est\u00e1bana a sacrificar para aplacar ao deus da Primavera. Tal foi o tema de Sacre du Printemps\".\nContra maio de 1910 Stravinskii estaba a discutir a s\u00faa idea con Nikolai Rerikh, o maior experto ruso en arte popular e antigos rituais. Rerikh ti\u00f1a unha reputaci\u00f3n como artista e m\u00edstico, e proporcionara os dese\u00f1os de escena para a produci\u00f3n de Diagilev de 1909 das \"Danzas Polovtsianas\". A parella pronto concordou no t\u00edtulo da obra, \"O gran sacrificio\" (en ruso: \"Velikaia zhertva\"); Diagilev deulle a s\u00faa bendici\u00f3n \u00e1 obra, a\u00ednda que a colaboraci\u00f3n mant\u00edvose en suspenso durante un ano mentres que Stravinskii estaba ocupado co seu segundo maior encargo para Diagilev, o ballet \"Petrushka\".\nEn xullo de 1911 o compositor visitou Talashkino, cerca de Smolensk, onde Rerikh se hospedaba coa Princesa Mar\u00eda Tenisheva, unha c\u00e9lebre patroa das artes e patrocinadora da revista de Diagilev \"Mir iskusstva\" (\"Mundo da Arte\"). Al\u00ed, durante varios d\u00edas, Stravinskii e Rerikh finalizaron a estrutura do ballet. Thomas F. Kelly, na s\u00faa historia da estrea de \"Sacre\", suxire que o argumento pag\u00e1n en d\u00faas partes que xurdiu foi principalmente ideado por Rerikh. Stravinskii posteriormente explicou a Nikolai Findeyzen, o editor da \"Gazeta Musical Rusa\", que a primeira parte da obra chamar\u00edase \u00abO bico da Terra\u00bb, e consistir\u00eda en xogos e danzas rituais interrompidos por unha procesi\u00f3n de sabios, culminando nunha danza fren\u00e9tica coa xente abrazando a primavera. A segunda parte, \u00abO sacrificio\u00bb, ter\u00eda un aspecto m\u00e1is escuro; segredos xogos nocturnos das doncelas, que conducen \u00e1 elecci\u00f3n dunha delas para sacrificar e a s\u00faa eventual danza ata a morte diante dos sabios. O t\u00edtulo orixinal da obra mudou a \u00abSanta Primavera\u00bb (en ruso: \"Vesna sviashchennaia\"), mais a obra chegou a ser xeralmente co\u00f1ecida pola s\u00faa traduci\u00f3n ao franc\u00e9s, \"Le Sacre du printemps\", ou o seu equivalente en ingl\u00e9s \"The Rite of Spring\", co subt\u00edtulo \"Pictures of Pagan Russia in Two Parts\" (\u00abCadros da Rusia pag\u00e1 en d\u00faas partes\u00bb). Na publicaci\u00f3n final da obra tam\u00e9n se cambiou o t\u00edtulo da primeira parte que finalmente quedou como \"Adoraci\u00f3n da Terra\".\nComposici\u00f3n.\nOs libros de anotaci\u00f3ns de Stravinskii mostran que antes de regresar \u00e1 s\u00faa casa en Ustyluh (Ucra\u00edna) en setembro de 1911, traballou en dous movementos, \u00abLes Augures printaniers\u00bb e \u00abRondes printani\u00e8res\u00bb. En outubro deixou Ustyluh para ir a Clarens en Su\u00edza, onde nunha pequena e escasamente amoblada habitaci\u00f3n de oito metros cadrados, con tan s\u00f3 un piano, unha mesa e d\u00faas cadeiras traballou na partitura. En marzo de 1912, segundo a cronolox\u00eda do seu libro de anotaci\u00f3ns, Stravinskii completara a Parte I e redactara gran parte da Parte II. Tam\u00e9n preparou unha versi\u00f3n para piano a d\u00faas mans, posteriormente perdida, que puido ter empregado para mostrar a obra a Diagilev e ao director dos Ballets Russes Pierre Monteux en abril de 1912. Tam\u00e9n fixo un arranxo para piano a catro mans que se converteu na primeira versi\u00f3n publicada de \"Le Sacre du printemps\"; el e o compositor Claude Debussy tocaron xuntos a primeira metade dela en xu\u00f1o de 1912.\nSeguindo a decisi\u00f3n de Diagilev de atrasar a estrea ata 1913, Stravinskii deixou \"Le Sacre du printemps\" a un lado durante o ver\u00e1n de 1912. A decisi\u00f3n do empresario obedec\u00eda a unha doenza de Nizhinskii, e levou ao compositor a compo\u00f1er a s\u00faa obra \"Les noces\" mentres acompa\u00f1aba aos Ballets Russes na s\u00faa xira por Budapest, Londres e Venecia para asistir \u00e1s representaci\u00f3ns de \"L'oiseau de feu\" e \"Petrushka\". Nesta \u00e9poca gozou da tempada de Par\u00eds, e acompa\u00f1ou a Diagilev ao Festival de Bayreuth para asistir a unha representaci\u00f3n de \"Parsifal\", e asistiu a unha interpretaci\u00f3n en Berl\u00edn de \"Pierrot Lunaire\" dirixida por Arnold Sch\u00f6nberg, d\u00faas pezas que influir\u00edan no seu proxecto. Stravinskii retomou o seu traballo en \"Le Sacre du printemps\" en outono; o libro de notas indica que terminara o bosquexo da danza do sacrificio final o 17 de novembro de 1912. Durante os meses seguintes do inverno traballou na partitura orquestral completa, que asinou e datou \u00abcompletada en Clarens, 8 e marzo, 1913\u00bb. Ensinoulle o manuscrito a Maurice Ravel, que quedou entusiasmado e predixo, nunha carta a un amigo, que a estrea de \"Le Sacre du printemps\" ser\u00eda tan importante coma \"Pell\u00e9as et M\u00e9lisande\" de Debussy. Despois de que a finais de marzo comezasen os ensaios da orquestra, Monteux chamou a atenci\u00f3n do compositor en varias pasaxes que causaran problemas: trompas inaudibles, un solo de frauta afogado polos metais e as cordas, e numerosos problemas co balance entre os instrumentos da secci\u00f3n de metais durante as pasaxes en fortissimo. Stravinski modificou estas pasaxes, e a\u00ednda en abril estaba revisando e reescribindo os \u00faltimos compases da \u00abDanse sacrale\u00bb. A revisi\u00f3n da partitura non finalizou coa versi\u00f3n preparada para a estrea de 1913; m\u00e1is ben, Stravinskii continuou a facer cambios durante os seguintes 30 anos ou m\u00e1is. De acordo con Van den Toorn, \u00abningunha outra obra de Stravinskii se someteu a tal serie de revisi\u00f3ns post-estrea\u00bb.\nStravinskii reco\u00f1eceu que a melod\u00eda do fagot que abre a obra era derivada dunha antolox\u00eda de canci\u00f3ns populares lituanas, mais sostivo que este foi o \u00fanico pr\u00e9stamo destas fontes; se outros elementos soaban como a m\u00fasica tradicional aborixe, dixo, foi a causa de \u00abalgunha certa memoria \u201cpopular\u201d inconsciente\u00bb. Con todo, Morton identificou varias melod\u00edas m\u00e1is na Parte I que te\u00f1en as s\u00faas orixes na colecci\u00f3n lituana. M\u00e1is recentemente Richard Taruskin descubriu na partitura unha melod\u00eda adaptada dunha das \u00abCen Canci\u00f3ns Nacionais Rusas\u00bb de Rimskii-Korsakov. Taruskin sinala o paradoxo de que \"Le Sacre du printemps\", xeralmente reco\u00f1ecida como a m\u00e1is revolucionaria das primeiras composici\u00f3ns do compositor, est\u00e1 en realidade enraizada nas tradici\u00f3ns da m\u00fasica rusa.\nRealizaci\u00f3n.\nTaruskin enumerou numerosas fontes que Rerikh consultou cando creou os seus dese\u00f1os. Entre elas est\u00e1 a \"Cr\u00f3nica de N\u00e9stor\", un compendio de indumentarias pag\u00e1s de principios do s\u00e9culo XII, e o estudo de Aleksandr Afanasev sobre o folclore campesi\u00f1o e a historia pag\u00e1. A colecci\u00f3n de traxes da princesa Tenisheva foi unha das primeiras fontes de inspiraci\u00f3n. Cando os dese\u00f1os estiveron rematados, Stravinskii expresou o seu pracer e os declarou como \u00abun verdadeiro milagre\u00bb.\nA relaci\u00f3n de Stravinskii co seu outro principal colaborador, Nizhinskii, foi m\u00e1is complicada. Diagilev decidira que o xenio de Nizhinskii como bailar\u00edn deb\u00eda traducirse no papel de mestre de ballet, non foi disuadido cando o primeiro intento de Nizhinskii como core\u00f3grafo, \"L'apr\u00e8s-midi d'un faune\" de Debussy, causou controversia e case un esc\u00e1ndalo a causa dos novos movementos estilizados e os seus xestos abertamente sexuais ao final da obra. Da correspondencia contempor\u00e1nea despr\u00e9ndese que, canto menos inicialmente, Stravinskii viu os talentos de Nizhinskii con aprobaci\u00f3n; unha carta que enviou a Findeyzen louva \u00abo celo apaixonado e a completa modestia\u00bb do bailar\u00edn. Con todo, nas s\u00faas memorias de 1936 Stravinskii escribe que a decisi\u00f3n de contratar a Nizhinskii neste papel o encheu de aprehensi\u00f3n; a\u00ednda que admiraba a Nizhinskii como bailar\u00edn non confiaba nel como core\u00f3grafo: \u00ab...\u00a0o pobre rapaz non sabe nada de m\u00fasica. Non pode nin ler nin tocar ning\u00fan instrumento\u00bb. A\u00ednda m\u00e1is tarde, Stravinskii ridiculizou \u00e1s bailarinas de Nizhinskii como \u00abLolitas patexas e trenzadas\u00bb. Stephen Walsh, un destacado analista de Stravinskii, suxeriu que o tard\u00edo rexeitamento \u00e1 coreograf\u00eda de Nizhinskii, xunto coa negaci\u00f3n das influencias da m\u00fasica popular, formaban parte dun intento por parte do compositor, daquela no exilio, de restar importancia \u00e1s ra\u00edces e influencias rusas da m\u00fasica.\nO relato autobiogr\u00e1fico de Stravinskii fai referencia a moitos \u00abincidentes dolorosos\u00bb entre o mestre de ballet e os bailar\u00edns durante o per\u00edodo de ensaios. A principios de 1913, cando Nizhinskii estaba gravemente atrasado na planificaci\u00f3n, Stravinskii foi advertido por Diagilev que \u00aba non ser que ve\u00f1as aqu\u00ed inmediatamente [...] \"Le Sacre\" non se levar\u00e1 a cabo\u00bb. Os problemas foron superados lentamente, e cando tiveron lugar os ensaios finais en maio de 1913 os bailar\u00edns parec\u00edan ter superado as dificultades da obra. Mesmo o esc\u00e9ptico director de escena, Serge Grigoriev, estaba cheo de loanzas pola orixinal e din\u00e1mica coreograf\u00eda de Nizhinskii.\nO director Pierre Monteux traballara con Diagilev dende 1911, e estivera \u00e1 fronte da orquestra na estrea de \"Petrushka\". A primeira reacci\u00f3n de Monteux ante \"Le Sacre\", despois de escoitar a Stravinskii tocar a versi\u00f3n para piano, foi marchar da habitaci\u00f3n e procurar unha esquina tranquila. A pesar de que pod\u00eda exercer as s\u00faas obrigas con conciencia profesional, nunca chegou a gozar da obra; cerca de cincuenta anos despois da estrea dixo \u00e1s solicitudes de informaci\u00f3n que a detestaba. O 30 de marzo Monteux informou a Stravinskii de modificaci\u00f3ns que consideraba necesarias para a partitura, todas elas levadas a cabo polo compositor. A orquestra, composta principalmente a partir da Concerts Colonne de Par\u00eds, era con 99 m\u00fasicos moito m\u00e1is grande que a que se empregaba normalmente no teatro, e ti\u00f1a dificultades para coller dentro do foso da orquestra.\nDespois de que a primeira parte do ballet recibira dous ensaios orquestrais completos en marzo, Monteux e a compa\u00f1\u00eda partiron para actuar en Monte Carlo. Os ensaios continuaron cando regresaron; o n\u00famero infrecuentemente alto de ensaios \u2014dezasete s\u00f3 orquestrais e cinco cos bailar\u00edns\u2014 foron axustados na quincena anterior \u00e1 estrea, despois de que Stravinskii chegara a Par\u00eds o 13 de maio. A m\u00fasica conti\u00f1a tantas combinaci\u00f3ns de notas infrecuentes que Monteux tivo que pedir aos m\u00fasicos que deixasen de interromper cando pensasen que atoparan alg\u00fan erro na partitura, dicindo que el lles dir\u00eda se tocaran algo incorrecto. Segundo Doris Monteux, \u00abOs m\u00fasicos consider\u00e1rona absolutamente tola\u00bb. Nun momento dado, fort\u00edsimo dos metais culminante, a orquestra rompeu nunha risa nerviosa ante o son, facendo que Stravinskii intervi\u00f1ese iradamente.\nO papel da v\u00edtima do sacrificio \u00eda ser bailado pola irm\u00e1 de Nizhinskii, Bronislava Nizhinska; pero quedou embarazada durante os ensaios e foi substitu\u00edda pola relativamente desco\u00f1ecida Maria Piltz.\nHistoria das representaci\u00f3ns e recepci\u00f3n.\nEstrea.\nO parisiense Th\u00e9\u00e2tre des Champs-\u00c9lys\u00e9es era unha nova estrutura, que fora aberta o 2 de abril de 1913 cun programa homenaxeando as obras de moitos dos principais compositores da \u00e9poca. O xerente do teatro, Gabriel Astruc, estaba decidido a que nel tivera lugar a tempada dos Ballets Russes de 1913, e pagou a Diagilev a elevada suma de 25.000 francos por representaci\u00f3n, o dobre do que pagara o ano anterior. A venda de entradas para a noite, ao dobrar os prezos das entradas para unha estrea, ascenderon a 35.000 francos. O programa para o 29 de maio de 1913 tam\u00e9n inclu\u00eda \"Les Sylphides\", \"Le Spectre de la Rosa\" de Carl Maria von Weber, e as \"Danzas Polovtsianas\" de Aleksandr Borodin.\nNaquela \u00e9poca, o p\u00fablico de ballet parisiense estaba formado normalmente por dous grupos distintos: un grupo rico e elegante, que esperaba ver unha representaci\u00f3n tradicional con m\u00fasica fermosa, e un grupo \u00abbohemio\u00bb, do cal o poeta e fil\u00f3sofo Jean Cocteau afirmou, \u00abaclamar\u00e1, con raz\u00f3n ou sen ela, todo o que \u00e9 novo debido ao seu odio aos palcos\u00bb. Os ensaios finais tiveron lugar un d\u00eda antes da estrea, en presenza de membros da prensa e invitados varios. Segundo Stravinskii todo transcorreu pacificamente. Con todo, o cr\u00edtico de \"L'\u00c9cho de Paris\", Adolphe Boschot, preveu posibles problemas; pregunt\u00e1base como recibir\u00eda a obra o p\u00fablico, e suxeriu que pod\u00edan reaccionar mal se pensaba que se estaban a mofar deles.\nNa noite do 29 de maio o teatro estaba cheo: Gustav Linor relatou: \u00abNunca [...] ten estado tan completa ou tan resplandecente; as escaleiras e os corredores estaban ateigados de espectadores desexosos de ver e o\u00edr\u00bb. A noite comezou con \"Les Sylphides\", na que Nizhinskii e Karsavina bailaron os papeis principais. Seguiulle \"Le Sacre\"; hai un acordo xeral entre as testemu\u00f1as e os comentaristas de que os disturbios no p\u00fablico comezaron durante a \u00abIntroduci\u00f3n\u00bb e medraron nun \"crescendo\" cando a cortina subiu na estampa dos bailar\u00edns de \u00abOs augurios primaverais\u00bb. Marie Rambert, que estaba traballando como asistente de Nizhinskii, lembrou posteriormente que era imposible escoitar a m\u00fasica no escenario. Na s\u00faa autobiograf\u00eda, Stravinskii escribe que as risas burlonas que recibiron os primeiros compases da \u00abIntroduci\u00f3n\u00bb o desgustaron, e que abandonou o auditorio para ver o resto da representaci\u00f3n dende os laterais do escenario. As protestas, di, medraron \u00abnun tumulto terrible\u00bb que, xunto cos ru\u00eddos do escenario, afogaron a voz de Nizhinskii, que estaba berrando os n\u00fameros dos pasos aos bailar\u00edns. O xornalista e fot\u00f3grafo Carl Van Vechten rexistrou que a persoa que estaba detr\u00e1s del deixouse levar pola emoci\u00f3n, e \u00abcomezou a golpear ritmicamente na parte superior da mi\u00f1a cabeza\u00bb, a\u00ednda que Van Vechten non se deu conta nun principio, do grande que era a s\u00faa propia emoci\u00f3n.\nMonteux pensaba que o problema empezara cando as d\u00faas facci\u00f3ns do p\u00fablico comezaron a atacarse mutuamente, mais a s\u00faa rabia mutua pronto foi desviada cara \u00e1 orquestra: \u00abTodo o dispo\u00f1ible foi lanzado na nosa direcci\u00f3n, mais n\u00f3s continuamos a tocar\u00bb. En torno a corenta dos peores ofensores foron expulsados, posiblemente coa intervenci\u00f3n da polic\u00eda, a\u00ednda que isto non est\u00e1 corroborado. Entre todas as perturbaci\u00f3ns a representaci\u00f3n continuou sen interrupci\u00f3n. As cousas transcorreron dun xeito m\u00e1is tranquilo durante a Segunda Parte, e segundo alg\u00fans informes a interpretaci\u00f3n de Maria Piltz da \u00abDanza sagrada\u00bb final foi vista nun razoable silencio. Ao final houbo varias chamadas ao escenario para os bailar\u00edns, para Monteux e a orquestra, e para Stravinskii e Nizhinskii antes de continuar co programa da noite.\nEntre as recensi\u00f3ns m\u00e1is host\u00eds da prensa estivo a do cr\u00edtico de \"Le Figaro\", Henri Quittard, quen definiu a obra como \u00abunha barbaridade laboriosa e pueril\u00bb e engadiu: \u00abD\u00f3enos ver un artista como M. Stravinskii involucrarse nesta desconcertante aventura\u00bb. Por outra banda, Gustav Linor, escribindo na principal revista teatral \"Comoedia\", pensou que a representaci\u00f3n fora excelente, especialmente a interpretaci\u00f3n de Maria Piltz; os disturbios, a\u00ednda que deplorables, foron simplemente \u00abun debate ruidoso\u00bb entre d\u00faas facci\u00f3ns maleducadas. Emile Raudin, de \"Les Marges\", quen apenas escoitara a m\u00fasica, escribiu: \u00abNon poderiamos pedirlle a M. Astruc [...] reservar unha representaci\u00f3n para espectadores ben intencionados? [...] Podemos canto menos propo\u00f1er desaloxar ao elemento feminino\u00bb. O compositor Alfredo Casella pensou que as protestas estaban m\u00e1is dirixidas \u00e1 coreograf\u00eda de Nizhinskii que \u00e1 m\u00fasica, unha visi\u00f3n compartida polo cr\u00edtico Michel-Dimitri Calvocoressi, quen escribiu: \u00abA idea era excelente, mais non se levou a cabo con \u00e9xito\u00bb. Calvocoressi non observou ningunha hostilidade directa ao compositor a diferenza, dixo, da estrea de \"Pell\u00e9as et M\u00e9lissande\" de Debussy en 1902. Sobre as valoraci\u00f3ns furiosas do veterano compositor Camille Saint-Sa\u00ebns despois da estrea, Stravinskii fixo a observaci\u00f3n de que non eran posibles, xa que Saint-Sa\u00ebns non asistira \u00e1 mesma. Stravinskii tam\u00e9n rexeitou a historia de Cocteau de que, despois da representaci\u00f3n, Stravinskii, Nizhinskii, Diagilev e o propio Cocteau tomaron un taxi ata o Bois de Boulogne, onde un choroso Diagilev recitaba poemas de Pushkin. Stravinskii limitouse a lembrar unha cea de celebraci\u00f3n con Diagilev e Nizhinskii, na que o empresario expresou a s\u00faa total satisfacci\u00f3n co resultado. Para Maximilien Steinberg, un antigo compa\u00f1eiro de estudos baixo a direcci\u00f3n de Rimskii-Korsakov, Stravinskii escribiu que a coreograf\u00eda de Nizhinskii fora \u00abincomparable: coa excepci\u00f3n duns poucos lugares, todo foi como eu quer\u00eda\u00bb.\nPrimeiras interpretaci\u00f3ns e reavivamentos.\nA estrea foi seguida de cinco representaci\u00f3ns m\u00e1is de \"Le Sacre\" no Th\u00e9\u00e2tre des Champs-\u00c9lys\u00e9es, a \u00faltima delas o 13 de xu\u00f1o. A\u00ednda que nestas ocasi\u00f3ns foron relativamente pac\u00edficas, algo do estado an\u00edmico da primeira noite se mantivo; o compositor Puccini, que asistiu \u00e1 segunda representaci\u00f3n do 2 de xu\u00f1o, describiu a coreograf\u00eda como rid\u00edcula e a m\u00fasica cacof\u00f3nica: \u00aba obra dun home tolo. O p\u00fablico asubiou, riu e aplaudiu\u00bb. Stravinskii, confinado na s\u00faa cama por febre tifoide, non se uniu \u00e1 compa\u00f1\u00eda cando foi a Londres para realizar catro representaci\u00f3ns no Theatre Royal, Drury Lane. Nunha recensi\u00f3n da produci\u00f3n de Londres, o cr\u00edtico de \"The Times\" estaba impresionado de como os elementos diferentes da obra se un\u00edan para formar un todo coherente, mais era menos entusiasta sobre a m\u00fasica en si, opinando que Stravinskii sacrificara por completo a melod\u00eda e a harmon\u00eda en favor do ritmo: \u00abSe M. Stravinskii tivera querido ser realmente primitivo, ter\u00eda sido intelixente para..., escribir o seu ballet s\u00f3 para tambores\u00bb. O historiador do ballet Cyril Beaumont comentou sobre os \u00abmovementos lentos e groseiros\u00bb dos bailar\u00edns, encontr\u00e1ndoos \u00aben completa oposici\u00f3n \u00e1s tradici\u00f3ns do ballet cl\u00e1sico\u00bb.\nDespois da estrea en Par\u00eds e as representaci\u00f3ns de Londres, os acontecementos conspiraron para impedir m\u00e1is representaci\u00f3ns do ballet. A coreograf\u00eda de Nizhinskii, que Kelly describe como \u00abtan sorprendente, tan escandalosa, tan fr\u00e1xil en canto \u00e1 s\u00faa conservaci\u00f3n\u00bb, non se viu de novo ata os intentos que se fixeron para reconstru\u00edla na d\u00e9cada de 1980. O 19 de setembro de 1913 Nizhinskii casou con Romola de Pulszky cando os Ballets Russes estaban de xira sen Diagilev en Suram\u00e9rica. Diagilev desgustouse e enfureceu cando se decatou de que o seu amante casara, e despediu a Nizhinskii. Ent\u00f3n Diagilev viuse obrigado a volver a contratar a Fokin, que dimitira en 1912 porque Nizhinskii pedira facer a coreograf\u00eda de \"Faune\". Fokin puxo como condici\u00f3n ao seu recontrato que non se levase a cabo ningunha coreograf\u00eda de Nizhinskii. Nunha carta ao cr\u00edtico de arte e historiador Alexandre Benois, Stravinskii escribiu: \u00abA posibilidade marchou por alg\u00fan tempo ver algo valioso no campo da danza e, a\u00ednda m\u00e1is importante, doutra vez vendo esta descendencia mi\u00f1a\u00bb.\nO inicio da primeira guerra mundial en agosto de 1914 interrompeu o circu\u00edto da xira prevista, que inclu\u00eda pa\u00edses agora en bandos opostos, e provocou que moitos dos bailar\u00edns, inclu\u00edndo a Fokin, regresasen aos seus pa\u00edses. Diagilev reconciliouse co reempregado Nizhinskii, tanto como bailar\u00edn coma core\u00f3grafo, mais Nizhinskii fora posto baixo arresto domiciliario en Hungr\u00eda como cidad\u00e1n ruso inimigo. A s\u00faa liberaci\u00f3n foi conseguida por Diagilev nun intercambio de prisioneiros cos Estados Unidos en 1916, por unha xira al\u00ed, mais a s\u00faa sa\u00fade mental diminu\u00edu de xeito constante e deixou de participar no ballet profesional despois de 1917. En 1920, cando Diagilev decidiu revivir \"Le Sacre\", encontrouse con que xa ningu\u00e9n lembraba a coreograf\u00eda. Despois de pasar a maior parte do tempo que durou a guerra en Su\u00edza, e convert\u00e9ndose nun exiliado permanente do seu pa\u00eds despois da Revoluci\u00f3n Rusa de 1917, Stravinskii continuou a s\u00faa relaci\u00f3n con Diagilev cando a guerra rematou. En decembro de 1920 Ernest Ansermet dirixiu unha nova produci\u00f3n en Par\u00eds, coreografiada por L\u00e9onide Massine, cos dese\u00f1os conservados de Nikolai Rerikh; a bailarina principal foi Lydia Sokolova. Nas s\u00faas memorias, Stravinskii \u00e9 equ\u00edvoco sobre a produci\u00f3n de Massine; o xove mestre de ballet, escribiu, amosaba \u00abtalento incuestionable\u00bb, mais hab\u00eda algo \u00abforzado e artificial\u00bb na s\u00faa coreograf\u00eda, que carec\u00eda da necesaria relaci\u00f3n org\u00e1nica coa m\u00fasica. Sokolova, nos seus informes posteriores, lembrou algunhas tensi\u00f3ns que rodearon \u00e1 produci\u00f3n, con Stravinskii, \u00ablevando unha expresi\u00f3n que asustar\u00eda a cen Virxes Escollidas, facendo cabriolas arriba e abaixo polo corredor central\u00bb mentres Ansermet ensaiaba coa orquestra.\nCoreograf\u00edas posteriores.\nO ballet foi mostrado por primeira vez nos Estados Unidos o 1 de abril de 1930, cando a versi\u00f3n de Massine de 1920 foi interpretada pola Philadelphia Orchestra en Filadelfia baixo a direcci\u00f3n de Leopold Stokowski, con Martha Graham bailando o papel da Escollida. A produci\u00f3n trasladouse a Nova York, onde Massini se sentiu aliviado ao encontrar ao p\u00fablico receptivo, un signo, pensou, de que os neoiorquinos estaban finalmente a tomar en serio o ballet. A primeira produci\u00f3n dese\u00f1ada en Am\u00e9rica, en 1937, foi a que fixo o expo\u00f1ente da danza moderna Lester Horton, cuxa versi\u00f3n substitu\u00edu aos pag\u00e1ns rusos por un fondo do \u00abFar West\u00bb e empregou danzas amerindias.\nEn 1944 Massine comezou unha nova colaboraci\u00f3n con Rerikh, quen antes da s\u00faa morte en 1947 fixera numerosos bosquexos para unha nova produci\u00f3n que Massine realizou con \u00e9xito en La Scala de Mil\u00e1n en 1948. Isto anunciou unha serie de produci\u00f3ns significativas de posguerra en Europa. Mary Wigman en Berl\u00edn (1957) seguiu a Horton en destacar os aspectos er\u00f3ticos do sacrificio da virxe, como fixo Maurice B\u00e9jart en Bruxelas (1959). A representaci\u00f3n de B\u00e9jart substitu\u00edu o sacrificio culminante por unha representaci\u00f3n do que o cr\u00edtico Robert Johnson describiu como \u00abcoito cerimonial\u00bb. A produci\u00f3n de 1962 do Royal Ballet, coreografiada por Kenneth MacMillan e dese\u00f1ada por Sidney Nolan, foi representada por primeira vez o 3 de maio e foi un \u00e9xito de cr\u00edtica. Permaneceu no repertorio da compa\u00f1\u00eda durante m\u00e1is de 50 anos; despois do seu renacemento en maio de 2011, o cr\u00edtico do \"Daily Telegraph\" Mark Monahan considerouna un dos maiores logros do Royal Ballet. A cidade de Moscova viu por primeira vez \"Le Sacre\" en 1965, nunha versi\u00f3n coreografiada para o Ballet do Bolshoi por Natalia Kasatkina e Vladimir Vasiliev. Esta produci\u00f3n mostrouse en Leningrado catro anos m\u00e1is tarde, na \u00d3pera Maly, e presentou un argumento que proporcionou \u00e1 Elixida un amante que inflixiu vinganza contra os anci\u00e1ns despois do sacrificio. Johnson describe a produci\u00f3n como \u00abun produto do ate\u00edsmo de estado [...] propaganda sovi\u00e9tica no seu mellor momento\u00bb.\nEn 1975 Pina Bausch, que se fixera cargo da compa\u00f1\u00eda de ballet de Wuppertal, causou un gran rebumbio no mundo do ballet coa s\u00faa cr\u00faa representaci\u00f3n, levada a cabo nun escenario cuberto de terra, no que a Elixida \u00e9 sacrificada para gratificar a misoxinia dos homes que a rodean. Ao final, segundo Luke Jennings, de \"The Guardian\", \u00abo elenco \u00e9 suorento, sucio e audiblemente arquexante\u00bb. Parte desta danza aparece no filme Pina. En Am\u00e9rica, en 1980, Paul Taylor empregou a versi\u00f3n da partitura para piano a catro mans de Stravinskii como fondo para un gui\u00f3n baseado en asasinatos de nenos e imaxes de filmes de g\u00e1ngsters. En febreiro de 1984 Martha Graham, no seu 90\u00ba aniversario, retomou a s\u00faa asociaci\u00f3n con \"Le Sacre\" coreografiando unha nova produci\u00f3n no State Theater de Nova York. O cr\u00edtico do \"The New York Times\" declarou a representaci\u00f3n como \u00abun triunfo [...] totalmente elemental, como unha expresi\u00f3n de emoci\u00f3n primaria como calquera cerimonia tribal, como inquietantemente representada na s\u00faa desolaci\u00f3n deliberada, xa que \u00e9 rica en implicaci\u00f3n\u00bb.\nO 30 de setembro de 1987, o Joffrey Ballet de Os \u00c1nxeles representou \"Le Sacre\" baseado nunha reconstruci\u00f3n da coreograf\u00eda de Nizhinskii de 1913, que ata aquela pens\u00e1base que permanec\u00eda perdida no recordo. A representaci\u00f3n foi o resultado de anos de investigaci\u00f3n, primeiro por Millicent Hodson, quen reconstru\u00edu a coreograf\u00eda a partir dos libros orixinais dispo\u00f1ibles, bosquexos e fotograf\u00edas da \u00e9poca, e os recordos de Marie Rambert e outros sobreviventes. A versi\u00f3n de Hodson xa foi realizada polo Ballet Kirov, no teatro Mariinsky en 2003 e posteriormente ese mesmo ano no Covent Garden. Na s\u00faa tempada 2012-13, o Joffrey Ballet realizou centenares de representaci\u00f3ns en numerosos lugares, entre eles a Universidade de Texas os d\u00edas 5 e 6 de marzo de 2013, e na Universidade de Massachusetts o 14 de marzo de 2013.\nOs editores musicais Boosey and Hawkes estimaron que dende a s\u00faa estrea, o ballet foi obxecto de canto menos 150 produci\u00f3ns, moitas das cales se converteron en cl\u00e1sicos e foron representadas en todo o mundo. Entre as interpretaci\u00f3ns m\u00e1is radicais se encontra a versi\u00f3n de Glen Tetley de 1974, na que a elixida era un mozo novo. M\u00e1is recentemente houbo versi\u00f3ns de danza en solitario ideadas por Molissa Fenley e Javier de Frutos, unha interpretaci\u00f3n de punk rock de Michael Clark, e \"Rites\" (2008), de The Australian Ballet en colaboraci\u00f3n con Bangarra Dance Theatre, que representa percepci\u00f3ns aborixes dos elementos da terra, aire, lume e auga.\nInterpretaci\u00f3ns de concerto.\nO 18 de febreiro de 1914 realizouse a primeira interpretaci\u00f3n en versi\u00f3n de concerto (a m\u00fasica sen o ballet) de \"Le Sacre du printemps\", en San Petersburgo baixo a direcci\u00f3n de Sergei Koussevitzky. O 5 de abril dese ano, Stravinski experimentou por si mesmo o popular \u00e9xito de \"Le Sacre\" como obra de concerto, no Casino de Par\u00eds. Despois da interpretaci\u00f3n, de novo dirixida por Monteux, o compositor foi levado triunfalmente da sala a ombreiros dos seus admiradores. \"Le Sacre\" foi interpretada por primeira vez en versi\u00f3n de concerto no Reino Unido o 7 de xu\u00f1o de 1921, no Queen's Hall de Londres baixo a batuta de Eugene Goossens. Por outra banda, a estrea americana da versi\u00f3n de concerto tivo lugar o 3 de marzo de 1922, cando Leopold Stokowski a inclu\u00edu nun programa da Philadelphia Orchestra. Goossens foi tam\u00e9n o responsable da introduci\u00f3n de \"Le Sacre\" en Australia o 23 de agosto de 1946 no Sydney Town Hall, como director principal da Sydney Symphony Orchestra.\nStravinski dirixiu por primeira vez a obra en 1926, nun concerto ofrecido pola Koninklijk Concertgebouworkest en \u00c1msterdan; dous anos despois levouna \u00e1 Salle Pleyel de Par\u00eds, onde realizou d\u00faas interpretaci\u00f3ns baixo a s\u00faa batuta. Sobre estas ocasi\u00f3ns posteriormente escribir\u00eda que \u00abgrazas \u00e1 experiencia que ga\u00f1ara con todo tipo de orquestras [...] chegara a un punto no que pod\u00eda obter exactamente o que eu quer\u00eda, como eu quer\u00eda\u00bb. Os comentaristas est\u00e1n de acordo en termos xerais en que a obra tivo un maior impacto nas salas de concerto que no escenario; moitas das revisi\u00f3ns que Stravinski fixo da m\u00fasica foron realizadas para a sala de concertos m\u00e1is que para a mentalidade do teatro. A obra converteuse nunha peza fundamental nos repertorios de todas as principais orquestras, e foi descrita por Leonard Bernstein como \u00aba m\u00e1is importante obra musical do s\u00e9culo XX\u00bb.\nEn 1963, 50 anos despois da estrea, Monteux (daquela con 88 anos) accedeu a dirixir unha interpretaci\u00f3n conmemorativa no Royal Albert Hall de Londres. Segundo Isaiah Berlin, un amigo achegado ao compositor, Stravinski o informou de que non ti\u00f1a intenci\u00f3n de escoitar a s\u00faa m\u00fasica sendo \u00abasasinada por ese carniceiro espantoso\u00bb. No seu lugar mercou entradas para a representaci\u00f3n desa noite en particular da \u00f3pera de Mozart \"Le nozze di Figaro\", na Royal Opera House. Baixo a presi\u00f3n dos seus amigos, Stravinski foi persuadido de marchar da \u00f3pera logo do primeiro acto. Chegou ao Albert Hall xusto cando a interpretaci\u00f3n de \"Le Sacre\" estaba finalizando; compositor e director compartiron unha c\u00e1lida aperta en fronte \u00e1 audiencia inconsciente e aplaudindo salvaxemente. O bi\u00f3grafo de Monteux John Canarina ofrece un punto de vista distinto para esta ocasi\u00f3n, rexistrando que ao final da noite Stravinski afirmara que \u00abMonteux, case s\u00f3 entre os directores, nunca desvalorizou \"Le Sacre\" nin buscou a s\u00faa propia gloria nela, e continuou a interpretala toda a s\u00faa vida coa maior fidelidade\u00bb.\nM\u00fasica.\nCar\u00e1cter xeral.\nAo igual que os outros dous ballets que Stravinskii compuxo para os Ballets Russes, a m\u00fasica de \"Le Sacre du printemps\" foi concibida como unha parte integrante dunha concepci\u00f3n art\u00edstica completa na que se inclu\u00eda teatro, danza, escenificaci\u00f3n e dese\u00f1o de decorados, e este feito tivo un importante efecto nas caracter\u00edsticas formais e no plan composicional, dando orixe a un novo concepto de estrutura musical que exercer\u00eda unha grande influencia no desenvolvemento musical posterior. Este plan da m\u00fasica como complemento da representaci\u00f3n esc\u00e9nica fixo que o compositor traballara en todos os aspectos da produci\u00f3n en colaboraci\u00f3n cos outros artistas.\nAs caracter\u00edsticas argumentais do ballet (a evocaci\u00f3n de rituais da Rusia pag\u00e1) fixeron que Stravinskii compuxera unha partitura dunha forza primitiva sen precedentes, na que a m\u00fasica parec\u00eda desposu\u00edda da s\u00faa esencia r\u00edtmica, martelada pola orquestra cunha intensidade percusiva desenfreada. O novo son de \"Le Sacre\" deriva en parte do feito de que a orquestra \u00e9 tratada frecuentemente como un xigante instrumento de percusi\u00f3n.\nMalia as innovaci\u00f3ns que presenta \"Le Sacre du printemps\", o ballet estendeu e intensificou unha serie de t\u00e9cnicas que o compositor xerara nos seus primeiros ballets, especialmente en \"Petrushka\". De acordo con Robert P. Morgan, a novidade vi\u00f1a do ton da obra: \u00abunha nova calidade agresiva, de propulsi\u00f3n que colocaba \u00e1 m\u00fasica fora do exotismo de \"L'Oiseau de feu\" ou do humor distanciado e do vigoroso esplendor de \"Petrushka\". A forza brutal coa que se realiza \"Le Sacre\" pode verse nos seus momentos m\u00e1is relaxados, nos que proxecta unha intensidade expresiva desco\u00f1ecida ata o momento na m\u00fasica de Stravinskii, e que permaneceu como algo excepcional na s\u00faa obra\u00bb.\nAs innovaci\u00f3ns m\u00e1is destacadas da obra est\u00e1n relacionadas co ritmo, e tiveron unhas implicaci\u00f3ns tan radicais como o abandono da tonalidade. Unha t\u00e9cnica r\u00edtmica constante na obra \u00e9 a superposici\u00f3n de m\u00faltiples ostinatos con diferentes valores r\u00edtmicos de duraci\u00f3ns distintas, o que d\u00e1 como resultado unha estrutura r\u00edtmica de varios niveis. Tam\u00e9n relacionado co ritmo, salienta a acentuaci\u00f3n de pequenos fragmentos mel\u00f3dicos que pos\u00faen unha simplicidade similar \u00e1 das canci\u00f3ns folcl\u00f3ricas e que se combinan para producir unidades m\u00e1is complexas e extensas, unha caracter\u00edstica que comparte con \"Petrushka\". Un trazo significativo de \"Le Sacre\" son os pasaxes nos que as medidas cambian case de xeito constante, cuxo exemplo m\u00e1is extremo \u00e9 o inicio da \"Danse sacrale\", que mostra outra das consecuencias da t\u00e9cnica familiar de Stravinskii de unir unidades musicais individuais en cadeas m\u00e1is longas a trav\u00e9s de combinaci\u00f3ns irregulares.\nPolo que respecta \u00e1 harmon\u00eda, c\u00f3mpre destacar a nova concepci\u00f3n da tonalidade que, a\u00ednda que enormemente independente da tradicional, \u00e9 capaz de integrar extensas estruturas musicais. Como sinalou o propio Stravinskii no seu libro publicado en 1942 \"Po\u00e9tique musical\": \u00abO que nos preocupa, pois, non \u00e9 tanto a tonalidade propiamente dita coma aquilo que se poder\u00eda denominar a polaridade do son, dun intervalo ou, mesmo, dun complexo sonoro. O polo do ton constit\u00fae en certo modo o eixo esencial da m\u00fasica\u00bb. Esta idea de centralidade tonal transformou o que fora un concepto din\u00e1mico e esencialmente diat\u00f3nico noutro enormemente est\u00e1tico que se pod\u00eda aplicar tanto a contextos diat\u00f3nicos como crom\u00e1ticos. Esta t\u00e9cnica permitiulle a Stravinskii o desenvolvemento do tipo de t\u00e9cnicas que aparecen nos seus tres grandes ballets, cun brusco corte transversal entre os planos harmonicamente est\u00e1ticos que ser\u00eda imposible manter dentro dun contexto tonal tradicional.\nOs comentaristas frecuentemente describiron a m\u00fasica de \"Le Sacre du printemps\" en termos v\u00edvidos; Paul Rosenfeld, en 1920, escribiu sobre ela \u00abgolpeando co ritmo da locomotora, os remu\u00ed\u00f1os e espirais como parafusos e volantes de inercia, fai xirar e berra como traballando o metal\u00bb. Nunha an\u00e1lise m\u00e1is recente, o cr\u00edtico do \"The New York Times\" Donal Henahan ref\u00edrese a \u00abgran ruxido, rosmando acordes nos metais e atronador golpea dende o timbal\u00bb. O compositor Julius Harrison reco\u00f1eceu a singularidade da obra negativamente: demostrouse en Stravinskii o \u00ababorrecemento de todo polo que a m\u00fasica se mantivera todos estes s\u00e9culos [...] todo o esforzo humano e o progreso est\u00e1n a ser varridos a un lado para deixar espazo a sons horribles...\u00bb\nEn \"L'oiseau de feu\", Stravinskii comezara a experimentar coa bitonalidade (a utilizaci\u00f3n de d\u00faas tonalidades diferentes de xeito simult\u00e1neo). Aplicou esta t\u00e9cnica a\u00ednda m\u00e1is en \"Petrushka\", mais reservou o seu efecto completo para \"Le Sacre du printemps\" onde, como explica o analista E.W. White, \u00abemp\u00farra[o] cara \u00e1 s\u00faa conclusi\u00f3n l\u00f3xica\u00bb. White tam\u00e9n observa o car\u00e1cter complexo da m\u00e9trica da m\u00fasica, con combinaci\u00f3ns de tempos binarios e ternarios nos que o forte ritmo irregular \u00e9 resaltado pola poderosa percusi\u00f3n. O cr\u00edtico musical Alex Ross describiu o proceso irregular mediante o cal Stravinskii adaptou e absorbeu o material tradicional ruso na partitura. El \u00abprocedeu a pulverizalos dentro de anacos mot\u00edvicos, amonto\u00e1ndoos en capas, e mont\u00e1ndoos de novo en \"collages\" e montaxes cubistas\u00bb.\nAs innovaci\u00f3ns que presenta \"Le Sacre du printemps\" levaron a alg\u00fans autores a considerar que o d\u00eda 29 de maio de 1913, data da estrea do ballet, naceu a m\u00fasica do s\u00e9culo XX. Se ben Stravinskii pod\u00eda ter seguido por este cami\u00f1o, que lle garantir\u00eda fama e renome a pesar dos esc\u00e1ndalos, o compositor considerou que este cami\u00f1o estaba xa esgotado e deu un xiro de 180\u00ba co seu seguinte ballet, \"Pulcinella\", co que desconcertou aos seus inimigos e aos que ata o momento o secundaran.\nInstrumentaci\u00f3n.\nA duraci\u00f3n da obra \u00e9 de aproximadamente 35 minutos, e a partitura require a utilizaci\u00f3n de:\nA pesar do gran tama\u00f1o da orquestra, a maior parte da partitura est\u00e1 escrita nun xeito camer\u00edstico, con instrumentos solistas e pequenos grupos adquirindo roles distintos.\nEstrutura.\nParte I: \"L'Adoration de la Terre\".\nA melod\u00eda inicial est\u00e1 interpretada por un fagot solista nun rexistro moi alto, o que fai que o instrumento case non sexa identificable; gradualmente soan outros instrumentos de madeira e finalmente \u00fanenselles as cordas. O son acum\u00falase antes de deterse de s\u00fapeto; Hill di, \u00abdo mesmo xeito que est\u00e1 estoupando en \u00e9xtase na floraci\u00f3n\u00bb. Despois hai unha repetici\u00f3n do solo de fagot inicial, agora interpretado un semit\u00f3n m\u00e1is baixo.\nA primeira danza, \u00abLes Augures printaniers\u00bb, est\u00e1 caracterizada por un repetitivo acorde nas trompas e nas cordas, con base en Mi\u266d superposto a unha tr\u00edade de Mi, Sol\u266f e Si. White suxire que esta combinaci\u00f3n bitonal, que Stravinskii consideraba o punto central de toda a obra, foi ideado no piano, xa que os acordes constitu\u00edntes son c\u00f3modos para as mans no teclado. O ritmo do acorde \u00e9 perturbado polo constante desprazamento do acento, dentro e f\u00f3ra do pulso, antes de que a danza finalice nun derrubamento, como polo cansazo. O alto grao de disonancia e cromatismo existente debido \u00e1 repetici\u00f3n do acorde que abre a secci\u00f3n, contrib\u00fae \u00e1 omnisciente rixidez da obra. O \u00abJeu du rapt\u00bb que lle segue \u00e9 descrito por Hill como \u00aba m\u00e1is terrible das cacer\u00edas musicais\u00bb. Concl\u00fae nunha serie de trilos da frauta que dan paso a \u00abRondes printani\u00e8res\u00bb, na que un lento e laborioso tema ascende gradualmente ata un disonante fortissimo, unha \u00abcaricatura horrible\u00bb da melod\u00eda principal do episodio.\nO metal e a percusi\u00f3n predominan nos inicios de \u00abJeux des cit\u00e9s rivales\u00bb. Unha melod\u00eda emerxe nas tubas tenor e baixo, destacando despois de varias repetici\u00f3ns da entrada da procesi\u00f3n de Sabios. A m\u00fasica ent\u00f3n chega a unha parada virtual, \u00abbranquexado libre de cor\u00bb (Hill), cando o Sabio bend\u00ed a terra. A \u00abDanse de la terre\u00bb comeza ent\u00f3n, coa que a primeira parte chega ao seu fin nunha serie de frases do maior vigor que terminan abruptamente no que Hill describe como unha \u00abcontundente, brutal amputaci\u00f3n\u00bb.\nParte II: \"Le Sacrifice\".\nA segunda parte ten unha maior cohesi\u00f3n que a s\u00faa predecesora. Hill describe a m\u00fasica como seguindo un arco que se estende dende a Introduci\u00f3n ata a conclusi\u00f3n da danza final. As madeiras e as trompetas con sordina son prominentes en toda a Introduci\u00f3n, que remata cun crecente n\u00famero de cadencias nas cordas e as frautas. A transici\u00f3n aos \u00abCercles myst\u00e9rieux des adolescentes\u00bb \u00e9 case imperceptible; o tema principal desta secci\u00f3n foi prefigurado na Introduci\u00f3n. Un sonoro acorde repetido, que Berger compara cunha chamada \u00e1 orde, anuncia o momento da escolla da v\u00edtima para o sacrificio. A \u00abGlorification de l'\u00e9lue\u00bb \u00e9 breve e violenta; na \u00abEvocation des anc\u00eatres\u00bb que lle segue, curtas frases son intercaladas con redobres de tambor. A \u00abAction rituelle des anc\u00eatres\u00bb comeza tranquilamente, mais lentamente el\u00e9vase a unha serie de cl\u00edmax antes de remitir repentinamente nas tranquilas frases que comezaron o episodio.\nA transici\u00f3n final introduce a \u00abDanse sacrale\u00bb. Esta est\u00e1 escrita como un ritual m\u00e1is disciplinado que a extravagante danza coa que conclu\u00eda a primeira parte, a pesar de que cont\u00e9n alg\u00fans momentos salvaxes, coa gran secci\u00f3n de percusi\u00f3n da orquestra tocando a plena voz. Stravinskii tivo dificultades con esta secci\u00f3n, especialmente cos compases finais que concl\u00faen a obra. O final abrupto desagradou a varios cr\u00edticos, un deles escribiu que a m\u00fasica \u00abbruscamente cae do seu lado\u00bb. O propio Stravinskii ref\u00edrese ao acorde final de xeito despectivo como \u00abun ru\u00eddo\u00bb, mais nos seus diversos intentos para modificar ou reescribir a secci\u00f3n, non foi capaz de atopar unha soluci\u00f3n m\u00e1is aceptable.\nInfluencia e adaptaci\u00f3ns.\nO historiador musical Donald Jay Grout escribiu: \u00ab\"Le Sacre\" \u00e9 sen d\u00fabida a m\u00e1is famosa composici\u00f3n de principios do s\u00e9culo XX [...] tivo o efecto dunha explosi\u00f3n que dispersou os elementos da linguaxe musical que nunca se volver\u00edan xuntar como antes\u00bb. O acad\u00e9mico e cr\u00edtico Jan Smaczny, fac\u00e9ndose eco de Bernstein, ch\u00e1maa unha das composici\u00f3ns m\u00e1is influentes do s\u00e9culo XX, que proporciona \u00abestimulaci\u00f3n sen fin para os int\u00e9rpretes e o\u00edntes\u00bb. De acordo con Kelly, a estrea de 1913 pod\u00eda ser considerada \u00abo momento m\u00e1is importante na historia da m\u00fasica do s\u00e9culo XX\u00bb, e as s\u00faas repercusi\u00f3ns contin\u00faan a reverberar no s\u00e9culo XXI. Ross ten descrito \"Le Sacre\" como unha obra prof\u00e9tica, presaxiando a era da \u00absegunda vangarda\u00bb na composici\u00f3n de m\u00fasica cl\u00e1sica do corpo m\u00e1is que da mente, na que \u00abmelod\u00edas seguir\u00edan os patr\u00f3ns do discurso; os ritmos corresponder\u00edan coa enerx\u00eda da danza\u00a0... as sonoridades ter\u00edan a dureza da vida tal como \u00e9 realmente vivida\u00bb.\nEntre os compositores m\u00e1is influenciados por \"Le Sacre du printemps\" se encontra o case contempor\u00e1neo de Stravinskii, Edgard Var\u00e8se, quen asistiu \u00e1 estrea en 1913. Var\u00e8se, segundo Ross, foi particularmente atra\u00eddo polas \u00abcrueis harmon\u00edas e ritmos estimulantes\u00bb de \"Le Sacre\", que el mesmo empregou completamente na s\u00faa obra de concerto \"Am\u00e9riques\" (1921), escrita para unha grande orquestra coa adici\u00f3n de efectos de son entre os que se encontran o ruxido dun le\u00f3n e o xemido dunha serea. Aaron Copland, para quen Stravinskii foi unha inspiraci\u00f3n particular nos seus d\u00edas de estudante, consideraba \"Le Sacre\" unha obra mestra que creara \u00aba d\u00e9cada do acento desprazado e o acorde politonal\u00bb. Copland adoptou a t\u00e9cnica de Stravinskii de compo\u00f1er en pequenas secci\u00f3ns que despois mestura e reordena, en lugar de traballar dende o principio ata o fin. Ross cita a m\u00fasica do ballet de Copland \"Billy the Kid\" como proveniente directamente da secci\u00f3n de \u00abRondes printani\u00e8res\u00bb de \"Le Sacre\". Para Olivier Messiaen \"Le Sacre\" foi de especial significado; el analizou constantemente e expuxo sobre a obra, que lle deu un modelo duradeiro para a unidade r\u00edtmica e a montaxe do material.\nDespois da estrea o escritor Leon Vallas opinou que Stravinskii escribira m\u00fasica 30 anos por diante do seu tempo, axeitada para ser escoitada en 1940. Coincidindo, foi nese ano no que Walt Disney lanzou \"Fantasia\", un filme de animaci\u00f3n que empregou m\u00fasica de \"Le Sacre du printemps\" e outras composici\u00f3ns cl\u00e1sicas. O fragmento de \"Le Sacre\" que aparece no filme representa a prehistoria da Terra, que conduce \u00e1 extinci\u00f3n dos dinosauros. Entre os impresionados polo filme estaba Gunther Schuller, posteriormente compositor, director e estudoso do jazz. A secuencia de \"Le Sacre du printemps\", di, atordouno e determinou a s\u00faa futura carreira na m\u00fasica: \u00abEspero que [Stravinskii] aprecie que centos, talvez milleiros de m\u00fasicos se transformaron sobre \"Le Sacre du printemps\" [...] a trav\u00e9s de \"Fantasia,\" m\u00fasicos que posiblemente doutro xeito non ter\u00edan escoitado nunca a obra, ou canto menos non o far\u00edan ata moitos anos despois\u00bb. Nos \u00faltimos anos da s\u00faa vida Stravinskii mostrou desgusto pola adaptaci\u00f3n, a\u00ednda que como sinala Ross, non dixo nada cr\u00edtico no momento; segundo Ross, o compositor Paul Hindemith observou que \u00abIgor parece amala\u00bb.\nGravaci\u00f3ns.\nAntes de que as primeiras gravaci\u00f3ns de discos de gram\u00f3fono de \"Le Sacre du printemps\" se publicaran en 1929, Stravinskii axudara a facer unha versi\u00f3n para pianola da obra para Aeolian Company. Tam\u00e9n creou un acordo moito m\u00e1is comprensivo para a compa\u00f1\u00eda do pianista franc\u00e9s Pleyel, con quen asinou un contrato en 1923 polo cal moitas das s\u00faas primeiras obras foron reproducidas neste medio. A versi\u00f3n Pleyel de \"Le Sacre du printemps\" foi publicada en 1921; o pianolista brit\u00e1nico Rex Lawson gravou a obra neste formato en 1990.\nEn 1929, Stravinskii e Monteux competiron entre si para dirixir a primeira gravaci\u00f3n orquestral para gram\u00f3fono de \"Le Sacre\". Mentres Stravinskii dirixiu a L'Orchestre des Concerts Straram nunha gravaci\u00f3n para o selo Columbia, ao mesmo tempo Monteux estaba a gravar para o selo HMV. A versi\u00f3n de Stokowskii seguiunas en 1930. Stravinskii realizou d\u00faas gravaci\u00f3ns m\u00e1is, en 1940 e 1960. Segundo o cr\u00edtico Edward Greenfield, Stravinskii non era tecnicamente un gran compositor mais, di Greenfield, na gravaci\u00f3n de 1960 coa Columbia Symphony Orchestra o compositor inspirou unha interpretaci\u00f3n con \u00abextraordinario empurre e flexibilidade\u00bb. En conversas con Robert Craft, Stravinskii revisou varias gravaci\u00f3ns de \"Le Sacre\" realizadas nos anos 1960s. Pensou que a gravaci\u00f3n de 1963 de Herbert von Karajan coa Berliner Philharmoniker, era boa, mais \u00aba interpretaci\u00f3n \u00e9 [...] demasiado pulida, unha mascota salvaxe m\u00e1is que unha real\u00bb. Stravinskii pensou que a de Pierre Boulez, coa Orchestre National de France (1963), era \u00abmenos boa do que esperara [...] moi malos tempi e algunhas alteraci\u00f3ns de mal gusto\u00bb. Unha gravaci\u00f3n da Orquestra Sinf\u00f3nica do Estado de Moscova en 1962 foi felicitada polo compositor por facer soar a m\u00fasica rusa \u00abque \u00e9 o correcto\u00bb, mais o xu\u00edzo final de Stravinskii \u00e9 que ningunha destas tres interpretaci\u00f3ns pagaba a pena ser preservada.\nA partir de 2013 hai m\u00e1is de 100 gravaci\u00f3ns diferentes de \"Le Sacre du printemps\" dispo\u00f1ibles no mercado, e moitas m\u00e1is conservadas en arquivos sonoros de bibliotecas. Converteuse nunha das obras do s\u00e9culo XX m\u00e1is gravadas. Un traballo que se ocupa desta riqueza de gravaci\u00f3ns dispo\u00f1ibles \u00e9 o de Stefan Goldmanns \u00abEdit\u00bb, que monta unha gravaci\u00f3n continua xuntando centos de segmentos cortados de 14 versi\u00f3ns gravadas.\nEdici\u00f3ns.\nA primeira publicaci\u00f3n da partitura foi o arranxo para piano a catro mans (Edition Russe de Musique, RV196), en 1913. O inicio da primeira guerra mundial en agosto de 1914 impediu a publicaci\u00f3n da partitura orquestral completa. Logo do renacemento da obra en 1920, Stravinskii, que non escoitara a m\u00fasica en sete anos, realizou numerosas revisi\u00f3ns da partitura, que foi finalmente publicada en 1921 (Edition Russe de Musique, RV 197/197b. large and pocket scores).\nEn 1922 Ansermet, que estaba a preparar a representaci\u00f3n da obra en Berl\u00edn, mandoulle a Stravinskii unha lista de erros que atopara na partitura publicada. En 1926, como parte da s\u00faa preparaci\u00f3n para a representaci\u00f3n ese mesmo ano coa Koninklijk Concertgebouworkest, Stravinskii reescribiu a \u00abEvocation des anc\u00eatres\u00bb e realizou numerosos trocos na \u00abDanse sacrale\u00bb. O alcance destas revisi\u00f3ns, xunto coas recomendaci\u00f3ns de Ansermet, convenceron a Stravinskii de que era necesaria unha nova edici\u00f3n, e esta apareceu nun formato longo e de peto en 1929. Con todo, a nova edici\u00f3n non incorporaba todos os trocos de Ansermet e, confusamente, levaba a data e o c\u00f3digo RV da edici\u00f3n de 1921, facendo dif\u00edcil identificar a nova edici\u00f3n.\nStravinskii continuou a revisar a obra, e en 1943 reescribiu a \u00abDanse sacrale\u00bb. En 1948 Boosey and Hawkes publicou unha versi\u00f3n correcta da partitura de 1929 (B&amp;H 16333); a correcci\u00f3n de Stravinskii de 1943 da \u00abDanse sacrale\u00bb non foi incorporada \u00e1 nova versi\u00f3n e permaneceu sen ser interpretada, para decepci\u00f3n do compositor. El considerouna \u00abm\u00e1is sinxela de tocar [...] e superior en canto a balance e sonoridade\u00bb \u00e1s versi\u00f3ns anteriores. Un motivo menos musical para as revisi\u00f3ns e edici\u00f3ns corrixidas era a lei de dereitos de autor. O compositor deixara a editorial musical Galaxy (axentes para Editions Russe de la Musique, o editor orixinal) por Associated Music Publishers naquela \u00e9poca, e as orquestras eran remisas a pagar unha segunda cota de alugueiro para d\u00faas editoriais para que coincidira a obra completa e a \u00abDanse sacrale\u00bb modificada; ademais, a danza revisada s\u00f3 puido ser publicada en Am\u00e9rica. A partitura de 1948 dispu\u00f1a de protecci\u00f3n de dereitos de autor para a obra en Am\u00e9rica, onde caducaran, mais Boosey (que adquirira o cat\u00e1logo de Editions Russe) non ti\u00f1a os dereitos do final revisado.\nA partitura de 1929 e a versi\u00f3n revisada de 1948 crearon a base das interpretaci\u00f3ns m\u00e1is modernas de \"Le Sacre\". Boosey and Hawkes publicou de novo a s\u00faa edici\u00f3n de 1948 en 1965, e realizou unha nova edici\u00f3n (B&amp;H 19441) en 1967. A empresa tam\u00e9n publicou unha reimpresi\u00f3n sen modificar da reduci\u00f3n para piano de 1913 en 1952 (B&amp;H 17271) e unha versi\u00f3n revisada para piano, incorporando as revisi\u00f3ns de 1929, en 1967.\nA Paul Sacher Foundation, en asociaci\u00f3n con Boosey and Hawkes, anunciou en maio de 2013, como parte das celebraci\u00f3ns polo centenario de \"Le Sacre du printemps\" a s\u00faa intenci\u00f3n de publicar a partitura aut\u00f3grafa orixinal de 1913, e empregada nas primeiras representaci\u00f3ns. Despois de permanecer en Rusia durante d\u00e9cadas, o manuscrito foi adquirido por Boosey and Hawkes en 1947. A compa\u00f1\u00eda presentou a partitura a Stravinski en 1962, no seu 80 aniversario. Despois da morte do compositor en 1971 o manuscrito foi adquirido pola Paul Sacher Foundation. As\u00ed como a partitura de orquestra manuscrita, publicaron tam\u00e9n o manuscrito da partitura para piano a catro mans.\nEn 2000, Kalmus Music Publishers levou a cabo unha edici\u00f3n que o antigo arquiveiro da Philadelphia Orchestra, Clint Nieweg realizara con 21\u00a0000 correcci\u00f3ns da partitura xeral e das partes. Dende aquela unha lista de erratas publicada engadiu algo m\u00e1is de 310 correcci\u00f3ns, e \u00e9 considerada a versi\u00f3n m\u00e1is exacta da obra na actualidade."}
{"id": "292943", "revid": "85894", "url": "https://gl.wikipedia.org/wiki?curid=292943", "title": "Pedro Manuel Trobo", "text": "Pedro Manuel Trobo Cora, nado en Galdo (Viveiro) en 1844 e finado no mesmo concello en 1923, foi un pol\u00edtico galego.\nTraxectoria.\nRepublicano, foi gobernador civil de Pontevedra en 1873. Na Restauraci\u00f3n foi alcalde de Viveiro en 1889 e 1894 e deputado provincial. Colaborou en \"Heraldo de Vivero\". Foi membro correspondente da Real Academia Galega.\nVida persoal.\nCasou en Viveiro con Remedios Talarid Cat\u00e1 en 1900, irm\u00e1 do presidente fundador de Vivero y su Comarca, Justo Taladrid Cat\u00e1."}
{"id": "292944", "revid": "1888", "url": "https://gl.wikipedia.org/wiki?curid=292944", "title": "Pedro Manuel Trobo Cora", "text": ""}
{"id": "292945", "revid": "22570", "url": "https://gl.wikipedia.org/wiki?curid=292945", "title": "Fling", "text": "O termo fling ref\u00edrese a un estilo de m\u00fasica irlandesa de comp\u00e1s binario. Ao igual que o highland, ten relaci\u00f3n co highland fling de Escocia e o hornpipe, que se atopa en t\u00f3dalas Illas Brit\u00e1nicas. Un fling t\u00edpico ten 16 compases divididos en d\u00faas secci\u00f3ns, e cada secci\u00f3n consta de catro compases que se repiten. A estrutura \u00e9 a seguinte: AABB."}
{"id": "292946", "revid": "89787", "url": "https://gl.wikipedia.org/wiki?curid=292946", "title": "Frauta irlandesa", "text": "A frauta irlandesa (chamada \"fli\u00fa\u00edt Gaelach\" en lingua irlandesa), tam\u00e9n co\u00f1ecida como frauta escocesa no contexto escoc\u00e9s, \u00e9 unha frauta travesa de madeira empregada na m\u00fasica tradicional de Irlanda e de Escocia.\nA\u00ednda que se toca en t\u00f3dolos condados de Irlanda, ten especial arraigo nos condados de Sligo, Leitrim e Roscommon.\nCaracter\u00edsticas.\nTr\u00e1tase dunha frauta de sistema simple que cando se toca reproduce unha escala di\u00e1tonica (Maior) a medida que se van destapando por orde os buracos de ton. Debido a que se constr\u00fae de madeira, \u00e1 s\u00faa caracter\u00edstica embocadura e ao seu sistema simple, ten un timbre de seu que a diferenza moi ben da frauta travesa de concerto."}
{"id": "292947", "revid": "102241", "url": "https://gl.wikipedia.org/wiki?curid=292947", "title": "Lingua pisidia", "text": "O pisidio \u00e9 unha lingua morta da familia indoeuropea. Era falada na rexi\u00f3n de Pisidia, na Anatolia, na antig\u00fcidade. O pisidio pertence \u00e1 p\u00f3la das linguas anatolias e \u00e9 co\u00f1ecido por unha trintena de inscrici\u00f3ns funerarias (nomes propios) dos s\u00e9culos -III e -II."}
{"id": "292949", "revid": "22795", "url": "https://gl.wikipedia.org/wiki?curid=292949", "title": "Taurotragus", "text": "Taurotragus \u00e9 un x\u00e9nero de mam\u00edferos artiod\u00e1ctilos ruminantes da familia dos b\u00f3vidos, subfamilia dos bovinos e tribo dos estrepsicerotinos que comprende d\u00faas especies de ant\u00edlopes da sabana africana, co\u00f1ecidos xeralmente por el\u00e1ns. \nCaracter\u00edsticas.\nSon os ant\u00edlopes africanos m\u00e1is grandes, co volume dun boi e aparencia \"bovina\". Os machos te\u00f1en unha lonxitude de cabeza a tronco de 2,40 a 3,45 m (e de 60 a 90\u00a0cm de cola), e as femias de 2,10 a 2,70 m (e de 50 a 80\u00a0cm de cola). A altura na cruz \u00e9 de 1,40 a 1,80 m nos machos, e de 1,30 a 1,60 m nas femias. O seu peso oscila entre os 400 e os 1.000\u00a0kg nos machos e entre os 300 e os 600 nas femias.\nA coloraci\u00f3n xeral \u00e9 parda amarelada ou parda avermellada p\u00e1lida, que se vai facendo agrisada coa idade, ag\u00e1s na parte inferior das patas. Os flancos do corpo son de cor uniforme, ou claramente marcados por raias verticais, segundo as especies e subespecies. Unha li\u00f1a negra percorre o longo do dorso. Presentan un copete de pelos ensarillados de cor parda chocolate que adorna a fronte dos adultos, que tam\u00e9n presentan unha curta crina escura nos ombros e nas agullas.\nTe\u00f1en unha papada prominente. Os cornos son moi grandes (de 73 a 121\u00a0cm), macizos, lixeiramente diverxentes desde a base, e rectos e dirixidos cara a atr\u00e1s, en li\u00f1a co perfil da cara, e retortos en espiral apertada, como nun parafuso.\nBiolox\u00eda.\nSon animais gregarios que viven en mandas de entre 20 e 60 cabezas, a\u00ednda que se puideron observar congregaci\u00f3ns de m\u00e1is de 600 animais. Os machos vellos adoitan seren solitarios. \nOs machos adultos establecen unha xerarqu\u00eda que determina o dereito ao apareamento.\nTam\u00e9n as femias desenvolven un sistema xer\u00e1rquico que determina factores como posici\u00f3n na manda e o acceso aos pasteiros.\nSon activos tanto de noite como de d\u00eda; ademais, a pesar do seu enorme tama\u00f1o son uns magn\u00edficos saltadores. Ao andar fan un ru\u00eddo que se cre que est\u00e1 producido polo choque dos pezu\u00f1os ou polo movemento da articulaci\u00f3n do xeonllo.\nTe\u00f1en unha soa cr\u00eda por parto, despois duns 270 d\u00edas de xestaci\u00f3n; a cr\u00eda nace cun peso duns 30\u00a0kg.\nTaxonom\u00eda.\nDescrici\u00f3n.\nO x\u00e9nero \"Taurotragus\" foi descrito en 1855 polo zo\u00f3logo alem\u00e1n Johann Andreas Wagner \"in\" Schreber, \"Die S\u00e4ugethiere\", Suppl., 5: 438. \nEtimolox\u00eda.\nO termo do lat\u00edn cient\u00edfico \"Taurotragus\" \u00e9 un composto h\u00edbrido lat\u00edn-grego (h\u00edbridos ligu\u00edsticamente incorrectos, que usaban \u00e1s veces antigamente os taxonomistas), xa que deriva do lat\u00edn \"taurus\", \"touro\", e o grego antigo \u03c4\u03c1\u03ac\u03b3\u03bf\u03c2 \"tr\u00e1gos\", \"bode\", \"cabr\u00f3n\", aludindo \u00e1 aparencia destes animais.\nEspecies e subespecies.\nSegundo Wilson &amp; Reeder, o x\u00e9nero comprende d\u00faas especies, coas subespecies que se indican a continuaci\u00f3n:\nPor\u00e9n, para alg\u00fans autores ambas as especies son conespec\u00edficas, ou outros, ademais, consideran ao x\u00e9nero \"Taurotragus\" como un subx\u00e9nero de \"Tragelaphus\", \"Tragelaphus (Taurotragus) oryx\" , coas cinco subespecies citadas:\nRelaci\u00f3ns cos humanos.\nA carne dos el\u00e1ns cont\u00e9n m\u00e1is prote\u00ednas que a carne do gando bovino, e menos graxa, e o seu leite ten un nivel moi alto de calcio. Por esta raz\u00f3n, os el\u00e1ns somet\u00e9ronse a selecci\u00f3n para aumentar a cantidade de leite producido e a calidade da carne, no parque zool\u00f3xico de Askaniya-Nova en Ucra\u00edna.\nPor\u00e9n, os intentos de domesticaci\u00f3n destes animais en Europa para aproveitar o seu valor nutritivo non tiveron \u00e9xito.\nAs\u00ed e todo, o el\u00e1n com\u00fan cr\u00edase nalgunhas partes de \u00c1frica, onde se adapta ben \u00e1s condici\u00f3ns locais."}
{"id": "292950", "revid": "22795", "url": "https://gl.wikipedia.org/wiki?curid=292950", "title": "El\u00e1n", "text": ""}
{"id": "292951", "revid": "1131", "url": "https://gl.wikipedia.org/wiki?curid=292951", "title": "Rigoberto Dom\u00e9nech Valls", "text": "Rigoberto Dom\u00e9nech Valls, nado en Alcoi (provincia de Alacant) o 15 de novembro de 1870 e finado o 30 de maio de 1955, foi un eclesi\u00e1stico cat\u00f3lico espa\u00f1ol, arcebispo metropolitano de Zaragoza entre 1924 e 1955.\nTraxectoria.\nFoi ordenado sacerdote o 19 de maio de 1894.\nO 5 de maio de 1916 foi nomeado bispo diocesano de Mallorca e Eivisa. Recibiu a ordenaci\u00f3n episcopal o 1 de outubro de 1916, de mans do cardeal e arcebispo de Toledo Victoriano Guisasola Men\u00e9ndez.\nO 16 de decembro de 1924 foi nomeado arcebispo de Zaragoza. Finou no cargo, o 30 de maio de 1955."}
{"id": "292952", "revid": "1131", "url": "https://gl.wikipedia.org/wiki?curid=292952", "title": "A Vilerma", "text": ""}
{"id": "292953", "revid": "5863", "url": "https://gl.wikipedia.org/wiki?curid=292953", "title": "Miguel Pajares", "text": "Miguel Pajares, nado en La Iglesuela (provincia de Toledo) en 1939 e finado en Madrid o 12 de agosto de 2014, foi un relixioso e misioneiro espa\u00f1ol.\nTraxectoria.\nFoi o terceiro dunha familia de cinco irm\u00e1ns. Con 16 anos, en 1955, ingresou na Orde Hospitalaria de San Xo\u00e1n de Deus. En 1963 realizou a profesi\u00f3n solemne na s\u00faa orde.\nA s\u00faa primeira estancia en \u00c1frica foi na d\u00e9cada de 1960, en Koforidua (Gana), onde pasou cinco anos. Tam\u00e9n estivo destinado en Irlanda. Dende 2007, Pajares viv\u00eda en Liberia, no Hospital San Xos\u00e9 da s\u00faa orde, onde era director espiritual e responsable da pastoral cos enfermos. Al\u00ed, durante a epidemia de \u00e9bola de 2014, contra\u00edu dito virus ao tratar aos enfermos.\nO 7 de agosto foi repatriado para ser tratado da doenza. Logo de d\u00edas recibindo o ZMapp, Pajares finou o 12 de agosto de 2014, con 75 anos, convert\u00e9ndose no primeiro espa\u00f1ol falecido por \u00e9bola e na primeira v\u00edtima do \u00e9bola en Europa."}
{"id": "292956", "revid": "98629", "url": "https://gl.wikipedia.org/wiki?curid=292956", "title": "ISO 3103", "text": "A norma ISO 3103 \u00e9 un est\u00e1ndar publicado pola ISO que presenta un m\u00e9todo estandarizado para prepara-lo t\u00e9. Esta norma remontase ao ano 1980 e foi producida polo Comit\u00e9 T\u00e9cnico ISO 34 (Alimentos), Sub-Comit\u00e9 8 (T\u00e9).\nO m\u00e9todo consiste en extrae-las substancias solubles das follas do t\u00e9 secas. As follas m\u00e9tense nun recipiente de porcelana ou cer\u00e1mica e m\u00f3llanse con auga pura en ebulici\u00f3n, o licor as\u00ed obtido s\u00e9rvese nun taz\u00f3n de porcelana branca ou cer\u00e1mica, permitindo examinar as propiedades organol\u00e9pticas da folla na infusi\u00f3n, que pode conter ademais leite.\nO obxectivo desta norma \u00e9 definir un procedemento de preparaci\u00f3n do t\u00e9 que permita realizar comparaci\u00f3ns sensoriais entre distintos t\u00e9s. Un exemplo deste tipo de ensaio \u00e9 unha proba de sabor para establecer que mesturas de t\u00e9 dunha marca en particular deben ser empregadas para manter unha bebida de sabor uniforme e homox\u00e9neo entre unha colleita e a seguiente.\nDetalles.\nPara asegurar resultados consistentes, a norma establece os seguintes pasos e requirimentos:\nEst\u00e1ndares semellantes.\nNo 2003, a Royal Society of Chemistry publicou unha nota informativa titulada \"Como preparar unha perfecta taza de t\u00e9.\""}
{"id": "292957", "revid": "26501", "url": "https://gl.wikipedia.org/wiki?curid=292957", "title": "ISO 1", "text": "A norma ISO 1 especifica as condici\u00f3ns normais de presi\u00f3n e temperatura para a especificaci\u00f3n e verificaci\u00f3n xeom\u00e9tricas dun produto. A temperatura f\u00edxase a 20 \u00b0C, o que equivale a 293,15 K e 68 F.\nDebido \u00e1 dilataci\u00f3n t\u00e9rmica, as medici\u00f3ns de precisi\u00f3n de lonxitude necesitan facerse ou converterse a unha temperatura definida, polo que esta norma axuda con medici\u00f3ns de comparaci\u00f3n definidas para a temperatura de referencia. A temperatura de 20\u00a0\u00b0C adoptouse polo CIPM o 15 de abril de 1931, e converteuse na recomendaci\u00f3n ISO n\u00famero 1 en 1951.\nSubstitu\u00edu en todo o mundo a outras referencias de temperatura para medici\u00f3ns de lonxitude empregadas ata ent\u00f3n pola industria e equipos de precisi\u00f3n, inclu\u00edndo 0\u00a0\u00b0C, 62\u00a0\u00b0F, e 25\u00a0\u00b0C. O valor de 20\u00a0\u00b0C considerouse coma unha temperatura confortable e pr\u00e1ctica para o traballo, e resultante nun valor enterio nas escalas Celsius e Fahrenheit."}
{"id": "292958", "revid": "1888", "url": "https://gl.wikipedia.org/wiki?curid=292958", "title": "El Orden", "text": "El Orden foi o nome de d\u00faas publicaci\u00f3ns:"}
{"id": "292959", "revid": "89787", "url": "https://gl.wikipedia.org/wiki?curid=292959", "title": "ISO 9362", "text": "A norma ISO 9362 establece un c\u00f3digo de identificaci\u00f3n bancario empregado principalmente para facilitar as transferencias internacionais de di\u00f1eiro. Este c\u00f3digo co\u00f1\u00e9cese coma c\u00f3digo SWIFT ou c\u00f3digo BIC.\nO c\u00f3digo consta de 11 caracteres:\nTam\u00e9n se pode empregar unha versi\u00f3n abreviada de oito caracteres, na que se entende que a oficina referenciada \u00e9 a principal.\nA \"Society for Worldwide Interbank Financial Telecommunication\" (SWIFT) xestiona estes c\u00f3digos, dos que existen ao redor duns 7.500 activos (para contrapartes conectadas activamente \u00e1 rede BIC) e ao redor de 10.000 c\u00f3digos adicion\u00e1is empregados en transacci\u00f3ns manuais."}
{"id": "292961", "revid": "56817", "url": "https://gl.wikipedia.org/wiki?curid=292961", "title": "El Orden (1872)", "text": "El Orden foi un peri\u00f3dico editado en Pontevedra en 1872.\nHistoria e caracter\u00edsticas.\nApareceu en 1872. Dirixido por Ram\u00f3n Romero L\u00f3pez V\u00e1zquez, foi defensor da monarqu\u00eda."}
{"id": "292962", "revid": "22570", "url": "https://gl.wikipedia.org/wiki?curid=292962", "title": "Ovo frixido", "text": "Un ovo frixido ou ovo estrelado \u00e9 un ovo (normalmente de gali\u00f1a) que se coci\u00f1a, sen a casca e sen bater, en aceite quente at\u00e9 que calla a clara. Tam\u00e9n recibe as denominaci\u00f3ns de ovo frito ou ovo fritido.\nFaise nunha tixola (tam\u00e9n pode facerse nunha prancha) cun pouco de graxa (pode ser manteiga, margarina, aceite ou outra), at\u00e9 derreter (normalmente en Galicia hoxe faise con aceite de oliva). Est\u00e1lase a casca do ovo, de xeito que o interior do ovo caia dentro da tixola e d\u00e9ixase frixir de modo a que a xema permaneza l\u00edquida. A accci\u00f3n de frixir o ovo ch\u00e1mase estrelar ovos.\nForma parte dos almorzos de moitas naci\u00f3ns anglosaxoas, onde adoita facerse sobre graxa animal (como se adoitaba facer en Galicia), e \u00e9 parte integrante do tradicional almorzo ingl\u00e9s xunto co entreteto (touci\u00f1o entrefebrado ou \"bacon\" en ingl\u00e9s), prato co\u00f1ecido como ovos con touci\u00f1o. Hoxe en d\u00eda, como ocorre tam\u00e9n en Galicia, poucos inglese almorzan as\u00ed, sendo o com\u00fan os cereais e torradas de pan.\nO ovo estrelado ideal \u00e9 aquel no que a xema fica l\u00edquida e os bordos da clara (\"puntilla\") callan e comeza a se torrar e resultan crocantes.\nHistoria.\nO consumo de ovos frixidos est\u00e1 documentado dende hai s\u00e9culos. Un cadro de Vel\u00e1zquez de 1618 xa amosaba unha muller a frixir ovos. Moitos s\u00e9culos antes, Averroes dic\u00eda no seu \"Kitab al-kulliyat fi l-tibb\" \"(Libro das xeneralidades da medicina)\" que os ovos estrelados \u00abcando se frixen en aceite de oliva son moi bos, xa que as cousas que se aduban con aceite son moi nutritivas; mais o aceite debe ser novo, con pouca acidez e de olivas.\nO ovo frixido en Galicia.\nO ovo estrelado t\u00f3mase acot\u00edo en Galicia tanto en almorzos, como en xantares e ceas. O almorzo galego pod\u00eda ser simplemente unha cunca de leite fresco con pan trigo; pero as m\u00e1is das veces, como ocorr\u00eda en Gran Breta\u00f1a, almorz\u00e1banse alimentos salgados como caldo, touci\u00f1o, chourizo ou ovos.\nO ovo como alimento aparecen en multitude de escritos do Rexurdimento do galego, cocidos, escaldados, batidos, fiados, revoltos (1812) etc.. e tam\u00e9n frixidos ou estrelados.\nFarruco Portela P\u00e9rez fala xa en 1882 na s\u00faa obra \"Coleuci\u00f3n de poes\u00edas gallegas d'alg\u00fans autores\": \"...que vai sendo noite , e habremos de tomar algunha cousa; Ven direita \u00e1 taberna da Rebousa, e al\u00ed m\u00e1is a pracer, m\u00e1is sosegados tomaremos ...uns ovos estrellados ; Pero mira , Mingucha...\".\nXos\u00e9 P\u00e9rez Ballesteros tam\u00e9n nomea en 1886 no seu \"Cancionero Popular Gallego\" o costume de frixir ovos en : \"...Pola mar abaixo vai unha sart\u00e9n, vai fritindo os ovos qu'han de saber ben...\".\nTam\u00e9n en 1886 n' \"O Galiciano\" aparece: \"...Irm\u00e1ns custi\u00f3n partixas tres ovos fritos , arman pelotera mai\u00fascola.\"."}
{"id": "292963", "revid": "18868", "url": "https://gl.wikipedia.org/wiki?curid=292963", "title": "Ovo estrelado", "text": ""}
{"id": "292964", "revid": "18868", "url": "https://gl.wikipedia.org/wiki?curid=292964", "title": "Ovo fritido", "text": ""}
{"id": "292965", "revid": "18868", "url": "https://gl.wikipedia.org/wiki?curid=292965", "title": "Ovo frito", "text": ""}
{"id": "292966", "revid": "89787", "url": "https://gl.wikipedia.org/wiki?curid=292966", "title": "Lista de ra\u00f1aceos en Espa\u00f1a", "text": "A\u00ednda que Espa\u00f1a non \u00e9 un pa\u00eds que se caracterice pola construci\u00f3n de ra\u00f1aceos, pos\u00fae alg\u00fans destacables dentro de Europa e algunhas cidades como Madrid, Benidorm ou Barcelona conseguiron ter o seu propio perfil de edificaci\u00f3ns, nalgunhas destas cidades tam\u00e9n se formaron n\u00facleos de ra\u00f1aceos, como o Cuatro Torres Business Area de Madrid.\nOs primeiros ra\u00f1aceos constru\u00edronse en Espa\u00f1a nas d\u00e9cadas de 1950 e 1970 nas cidades de Madrid e Barcelona.\nLista.\nLista dos ra\u00f1aceos constru\u00eddos en Espa\u00f1a, con altura igual ou superior a 100 metros."}
{"id": "292967", "revid": "12452", "url": "https://gl.wikipedia.org/wiki?curid=292967", "title": "Torre Bankia", "text": ""}
{"id": "292968", "revid": "98629", "url": "https://gl.wikipedia.org/wiki?curid=292968", "title": "Ovos revoltos", "text": "Os ovos revoltos son ovos batidos que se remexen mentres se coci\u00f1a para desprendelos do fondo da tixola a medida que vai callando, e ao que se lle pode engadir outros ingredientes (revolto).\nA tixola quente, usualmente \u00e9 untada con graxa (aceite ou manteiga) e rem\u00e9xese cun utensilio de coci\u00f1a de pau, at\u00e9 que estes comecen a callar..\n\u00c9 un prato co\u00f1ecido e preparado no mundo enteiro. Nos Estados Unidos, os ovos revoltos forman parte do t\u00edpico almorzo, podendo acompa\u00f1\u00e1rense de \"bacon\" frixido."}
{"id": "292969", "revid": "18868", "url": "https://gl.wikipedia.org/wiki?curid=292969", "title": "Ovo revolto", "text": ""}
{"id": "292970", "revid": "18868", "url": "https://gl.wikipedia.org/wiki?curid=292970", "title": "Revolto", "text": ""}
{"id": "292971", "revid": "18868", "url": "https://gl.wikipedia.org/wiki?curid=292971", "title": "Revolto de ovo", "text": ""}
{"id": "292972", "revid": "89787", "url": "https://gl.wikipedia.org/wiki?curid=292972", "title": "Torre Iberdrola", "text": "A Torre Iberdrola \u00e9 o ra\u00f1aceos m\u00e1is alto da cidade de Bilbao, cunha altura de 165 metros. A construci\u00f3n do edificio comezou o 19 de marzo de 2007 e finalizou en 2011. O seu arquitecto \u00e9 C\u00e9sar Pelli e a inauguraci\u00f3n oficial, presidida polo Rei Xo\u00e1n Carlos I, foi o 21 de febreiro de 2012.\nCaracter\u00edsticas.\nEste ra\u00f1aceos \u00e9 o substituto da Torre Foral, un proxecto de similares caracter\u00edsticas, destinado a aglutinar nun mesmo edificio todas as oficinas que a Deputaci\u00f3n Foral de Biscaia ten repartidas pola cidade, e que finalmente foi cancelado no ano 2003 debido ao seu alto custo.\nO seu arquitecto, as\u00ed como da frustrada Torre Foral, \u00e9 o arxentino C\u00e9sar Pelli, especializado en arquitectura vertical, e autor das Torres Petronas de Kuala Lumpur (452 metros) ou da Torre de Cristal de Madrid (249,5 metros), a segunda m\u00e1is alta de Espa\u00f1a.\nA torre ten 165 metros de altura repartidos en 41 plantas e 50.000 m\u00b2, con forma de tri\u00e1ngulo is\u00f3sceles e cos lados lixeiramente curvos. Sit\u00faase na parcela 204 do 'PERI' de Abandoibarra, no distrito de Abando, onde se encontran a maior parte dos edificios de oficinas da cidade.\nA torre est\u00e1 dedicada enteiramente a oficinas, xa que dende o 17 de outubro de 2008 variou o conxunto de accionistas do edificio. Primeiramente coa compra por parte de Iberdrola do 50% que posu\u00eda a empresa construtora \"Promotora Vizca\u00edna\", conseguindo deste xeito o 100% do edificio, e posteriormente vendendo un 33% \u00e1 caixa de aforros bisca\u00ed\u00f1a BBK. Deste xeito queda totalmente cancelado o proxecto de instalar un hotel de 4 estrelas da cadea Abba nas seis primeiras plantas do ra\u00f1aceos. O resto do proxecto proseguiu sen cambios, con dez plantas nas que se instala a propia Iberdrola, e nas que establece a s\u00faa sede central, e o resto comercializ\u00e1ndose como oficinas en r\u00e9xime de alugamento.\nO edificio era a finais de 2009 o m\u00e1is alto da cidade, superando \u00e1 Torre Banco de Biscaia de 88 metros de altura, as\u00ed como tam\u00e9n da s\u00faa comunidade aut\u00f3noma, superando \u00e1 Torre BEC de 98 metros e situada en Barakaldo.\nUn heliporto de 18 metros de di\u00e1metro, o primeiro situado nun edificio privado de Biscaia, remata o edificio m\u00e1is alto de Euskadi, sendo utilizado unicamente para voos sanitarios ou de emerxencia."}
{"id": "292974", "revid": "85894", "url": "https://gl.wikipedia.org/wiki?curid=292974", "title": "Fernando Fragoso Lugo", "text": "Fernando Fragoso Lugo, finado en Valencia de Alc\u00e1ntara en decembro de 1899, foi un xornalista e pol\u00edtico espa\u00f1ol.\nTraxectoria.\nFoi redactor e director de \"La Iberia\" e director de \"Diario de la Marina\". Nomeado gobernador civil de Santander (1881), Secretario do Goberno Xeral das Illas Filipinas (1883) e gobernador civil de Pontevedra (1885-1888). Nomeado Secretario do goberno Xeral de Porto Rico (1888), Gobernador do Banco Espa\u00f1ol de Porto Rico (1890), foi novamente Secretario do goberno Xeral de Porto Rico en 1895."}
{"id": "292975", "revid": "23204", "url": "https://gl.wikipedia.org/wiki?curid=292975", "title": "Paul Van Haver", "text": ""}
{"id": "292976", "revid": "23204", "url": "https://gl.wikipedia.org/wiki?curid=292976", "title": "Heartbreak Hotel", "text": ""}
{"id": "292978", "revid": "839", "url": "https://gl.wikipedia.org/wiki?curid=292978", "title": "Dimitrios Trakatellis", "text": "Dimitrios Trakatellis (en ), nado en Tesal\u00f3nica (Grecia) o 1 de febreiro de 1928 \u00e9 un bispo e te\u00f3logo ortodoxo, arcebispo de Am\u00e9rica dende 1999.\nTraxectoria.\nNaceu en Tesal\u00f3nica, Grecia, o 1 de febreiro de 1928. En 1950 graduouse pola Escola de Teolox\u00eda da Universidade de Atenas.\nFoi ordenado di\u00e1cono en 1960, e sacerdote en 1964. Entre 1965 e 1971 estudou na Universidade Harvard, doutor\u00e1ndose en 1972. Durante este per\u00edodo, en 1967 foi elixido bispo de Vresthena, un bispado auxiliar do arcebispado de Atenas coa responsabilidade da educaci\u00f3n teol\u00f3xica do clero. Foi consagrado bispo o 17 de setembro de 1967. En 1968 foi elixido metropolita de \u00c1tica, mais non aceptou o posto por mor das condici\u00f3ns pol\u00edticas do momento. Ao rematar o doutoramento, volveu \u00e1 arquidiocese de Atenas.\nEntre 1983 e 1993 foi profesor de Estudos b\u00edblicos na Escola Teol\u00f3xica Ortodoxa Grega da Santa Cruz; tam\u00e9n foi profesor entre 1984 e 1985 e entre 1988 e 1989 na Escola de Teolox\u00eda Harvard.\nO 19 de agosto de 1999 foi elixido arcebispo de Am\u00e9rica polo S\u00ednodo do Patriarcado Ecum\u00e9nico, tomando posesi\u00f3n da s\u00e9 o 18 de setembro seguinte. Entre 1999 e 2009 foi tam\u00e9n presidente da Conferencia Permanente dos Bispos Ortodoxos Can\u00f3nicos nas Am\u00e9ricas, suprimida en xu\u00f1o de 2009 xunto coa creaci\u00f3n da Asemblea de Bispos Ortodoxos Can\u00f3nicos en Am\u00e9rica do Norte e Central. \nO 19 de febreiro de 2004 foi elixido membro do S\u00ednodo do Patriarcado Ecum\u00e9nico. En 2006 participou activamente na visita do papa Bieito XVI ao Patriarcado, como voceiro oficial. Novamente, en 2008 e por encargo de Bartolomeu, encabezou unha delegaci\u00f3n que visitou Roma na festa dos santos Pedro e Paulo, e tivo unha audiencia privada co mesmo papa.\nRetirouse o 9 de maio de 2019.\nPremios e distinci\u00f3ns.\nAo longo dos anos, o arcebispo Trakatellis recibiu varios doutoramentos honoris causa: en 1999 polo Richard Stockton College (hoxe Universidade Stockton)."}
{"id": "292982", "revid": "89787", "url": "https://gl.wikipedia.org/wiki?curid=292982", "title": "Praia de Area Longa, Porto do Son", "text": "A praia de Area Longa, tam\u00e9n co\u00f1ecida como praia de Baro\u00f1a, \u00e9 unha praia galega, situada na parroquia de Baro\u00f1a, en Porto do Son, ao p\u00e9 do castro de Baro\u00f1a.\nTr\u00e1tase dunha praia fecuentada por nudistas, as\u00ed como por surfistas (debido \u00e1s s\u00faas ondas).\nCaracter\u00edsticas.\nA s\u00faa extensi\u00f3n \u00e9 de 350\u00a0m, e ten 35\u00a0m de anchura. O seu nivel de ocupaci\u00f3n en ver\u00e1n \u00e9 medio-alto. \u00c9 unha praia illada sen paseo mar\u00edtimo, e est\u00e1 principalmente composta por rochas e area branca e dourada.\n\u00c9 unha praia de \u00e1mbito virxe, con forma de enseada. \u00c1 s\u00faa dereita at\u00f3pase o co\u00f1ecido castro de Baro\u00f1a, ao que \u00e9 recomendable facer unha visita.\nO estado habitual do mar \u00e9 de ondadas de moderadas a fortes. A praia est\u00e1 sometida a un forte vento. Hai sinalizaci\u00f3ns de perigo claramente vis\u00edbeis. L\u00edmpase diariamente.\nA principio da d\u00e9cada de 1980 saltou aos medios de comunicaci\u00f3n por ser unha praia escollida polos nudistas, o que en principio trouxo certa pol\u00e9mica.\n\u00c9 unha praia apta para practicar o submarinismo. Ademais \u00e9 unha das praias onde m\u00e1is se practica o surf pola constante ondada do que goza.\nEst\u00e1 inclu\u00edda na Rede Natura 2000.\nA praia conta con servizo de autob\u00fas interurbano. Non disp\u00f3n de aparcadoiro. O acceso a p\u00e9, desde a estrada AC-550, \u00e9 f\u00e1cil, e para acceder a ela hai que baixar unha acusada pendente (sinalizada).\nO hospital m\u00e1is pr\u00f3ximo \u00e9 o Hospital da Barbanza, que se encontra a 9\u00a0km, no lugar de Salm\u00f3n, na parroquia de Oleiros, no veci\u00f1o concello de Ribeira."}
{"id": "292983", "revid": "1131", "url": "https://gl.wikipedia.org/wiki?curid=292983", "title": "Praia de Arnela", "text": "A praia de Arnela \u00e9 unha praia galega situada na parroquia de Baro\u00f1a, en Porto do Son. Ten unha lonxitude de 280 metros e unha anchura de 20 metros. Tr\u00e1tase dunha praia de \u00e1mbito urbano."}
{"id": "292984", "revid": "1131", "url": "https://gl.wikipedia.org/wiki?curid=292984", "title": "Praia de Cabeiro", "text": "A praia de Cabeiro \u00e9 unha praia galega situada na parroquia de Noal, en Porto do Son. Ten unha lonxitude de 1.200 metros e unha anchura de 25 metros. Tr\u00e1tase dunha praia de \u00e1mbito virxe con forma de enseada."}
{"id": "292985", "revid": "22795", "url": "https://gl.wikipedia.org/wiki?curid=292985", "title": "Hippotragini", "text": ""}
{"id": "292986", "revid": "22795", "url": "https://gl.wikipedia.org/wiki?curid=292986", "title": "Hipotraguininos", "text": ""}
{"id": "292989", "revid": "22795", "url": "https://gl.wikipedia.org/wiki?curid=292989", "title": "Touro bravo", "text": ""}
{"id": "292991", "revid": "56817", "url": "https://gl.wikipedia.org/wiki?curid=292991", "title": "La Raz\u00f3n (A Coru\u00f1a)", "text": "La Raz\u00f3n foi un peri\u00f3dico editado na Coru\u00f1a entre 1872 e 1873.\nHistoria e caracter\u00edsticas.\nApareceu o 1 de outubro de 1872. Peri\u00f3dico Progresista Democr\u00e1tico. A\u00ednda se publicaba en xu\u00f1o de 1873."}
{"id": "292992", "revid": "1888", "url": "https://gl.wikipedia.org/wiki?curid=292992", "title": "La Paz (Lugo)", "text": "La Paz foi un peri\u00f3dico editado en Lugo entre 1869 e 1873\nHistoria e caracter\u00edsticas.\nSubtitulado \"Peri\u00f3dico pol\u00edtico y literario\", apareceu o 1 de xaneiro de 1869. Quincenal, aparec\u00eda os d\u00edas 1 e 15. Os martes, xoves e s\u00e1bados daba un suplemento coas noticias recibidas por correo e as da localidade. En cuberta publicaba artigos de variedades. Peri\u00f3dico cat\u00f3lico e carlista, fundado e dirixido por Manuel Soto Freire. Foi apercibido con suspensi\u00f3n, multado e pechado definitivamente por orde gobernativa en outubro de 1873."}
{"id": "292993", "revid": "98629", "url": "https://gl.wikipedia.org/wiki?curid=292993", "title": "Oryx", "text": "Oryx \u00e9 un x\u00e9nero de mam\u00edferos artiod\u00e1ctilos ruminantes da familia dos b\u00f3vidos, subfamilia dos hipotraguinos e tribo dos hipotraguininos.\nO x\u00e9nero comprende catro especies de grandes ant\u00edlopes con aspecto de cabalo con cornos, adaptados a viviren en zonas semides\u00e9rticas ou mesamo des\u00e9rticas, e que son co\u00f1ecidos vulgarmente como \u00f3rix ou \u00f3rices.\nCaracter\u00edsticas.\nOs principais caracteres distintivos dos \u00f3rix son:\nBiolox\u00eda.\nSon resistentes \u00e1s temperaturas extremas, \u00e1 sede, e ademais poden manter un galope sostido durante moitos quil\u00f3metros. Como particularidade, poden aumentar a temperatura do seu corpo para poder irradiar a calor ao ambiente en lugar de absorbelo, grazas a un sofisticado sistema de irrigaci\u00f3n sangu\u00ednea que tam\u00e9n permite que o sangue m\u00e1is fr\u00edo sexa o que regue o cerebro tras pasar previamente polas narinas do animal, onde se refresca.Machos e femias de todas as especies presentan unha desenvolvida cornamenta, e o seu car\u00e1cter e temperamento p\u00f3dese comparar ao dun touro bravo, de forma que a s\u00faa caza \u00e9 perigosa para calquera depredador.Nas loitas intraespec\u00edficas, ambos os contendentes trucan cos cornos en paralelo, de forma que se produce un forcexo entre eles sen que se chegue a ferir ao rival, mentres que \u00e1 hora de defenderse de depredadores, trucan apuntando coa s\u00faa cornamenta de forma que poden ensartar ao seu inimigo.\nTaxonom\u00eda.\nO x\u00e9nero foi creado en 1816 polo naturalista franc\u00e9s Henri Marie Ducrotay de Blainville na s\u00faa obra \"Prodrome d'une nouvelle distribution syst\u00e9matique du r\u00e8gne animal\" (Comezo dunha nova distribuci\u00f3n do reino animal), publicada no \"Bull. Sci. Soc. Philom. Paris\", 1816: 75.\nEtimolox\u00eda.\nBlainville tirou o nome \"Oryx\" do grego antigo \u03cc\u03c1\u03c5\u03c7 \"\u00f3ryx\", que significa \"ant\u00edlope\", \"gacela\".\nEspecies e subespecies.\nA clasificaci\u00f3n do x\u00e9nero \"Oryx\" \u00e9 discutida. Para alg\u00fans autores comprender\u00eda unha \u00fanica especie, \"O. gazella\", para outros ser\u00edan tres, \"O. gazella\", \"O. beisa\" e \"O. dsammah\", e para a maior\u00eda as catro aqu\u00ed indicadas."}
{"id": "292994", "revid": "56817", "url": "https://gl.wikipedia.org/wiki?curid=292994", "title": "El Eco del Mi\u00f1o", "text": "El Eco del Mi\u00f1o foi o nome de d\u00faas publicaci\u00f3ns:"}
{"id": "292995", "revid": "56817", "url": "https://gl.wikipedia.org/wiki?curid=292995", "title": "El Eco del Mi\u00f1o (Ourense)", "text": "El Eco del Mi\u00f1o foi un peri\u00f3dico editado en Ourense entre 1872 e 1873.\nHistoria e caracter\u00edsticas.\nApareceu en novembro de 1872. Publicaci\u00f3n de tendencia liberal dirixida por Manuel de la Pe\u00f1a Rucabado."}
{"id": "292996", "revid": "6004916", "url": "https://gl.wikipedia.org/wiki?curid=292996", "title": "La Liga", "text": "La Liga foi un peri\u00f3dico editado en Santiago de Compostela en 1872.\nHistoria e caracter\u00edsticas.\nApareceu en 1872. Case no ano 1873 a\u00ednda segu\u00eda public\u00e1ndose."}
{"id": "292997", "revid": "98629", "url": "https://gl.wikipedia.org/wiki?curid=292997", "title": "T\u00e9 bravo", "text": "O t\u00e9 bravo, de nome cient\u00edfico Dysphania ambrosioides, clasificada antano co bas\u00f3nimo \"Chenopodium ambrosioides\", \u00e9 unha planta da familia Amaranthaceae orixinaria de Am\u00e9rica. En Galicia t\u00f3mase en infusi\u00f3n para tratar as doenzas dixestivas e d\u00e1selle tam\u00e9n \u00f3 gando.\nNaturalizada nas zonas de clima oce\u00e1nico e mediterr\u00e1neo de Europa e nas zonas de clima subtropical dos Estados Unidos de Am\u00e9rica.\nDescrici\u00f3n.\nPlanta anual ou bianual de ata 1 m, con follas oblongo-lanceoladas. Flores verdes discretas dispostas en pan\u00edcula ramificada no \u00e1pice do talo. A especie \u00e9 orixinaria de Am\u00e9rica e vive naturalizada en case toda a pen\u00ednsula Ib\u00e9rica como ruderal e nitr\u00f3fila. A planta ten un cheiro caracter\u00edstico.\nEtimolox\u00eda.\nO nome do x\u00e9nero deriva do grego \"disphanis\"; escuro, en referencia \u00e1s flores discretas. O ep\u00edteto da especie deriva do grego \"ambrosia\"; non mortal, para referirse a algo que est\u00e1 reservado \u00f3s deuses.\nHistoria.\nPensase que foi introducida en Europa por Francisco Hern\u00e1ndez de Toledo, m\u00e9dico de Filipe II, no ano 1577. Menciona Francisco Hern\u00e1ndez as s\u00faas virtudes medicinais como antihelm\u00edntico (contra os parasitos intestinais) amais como antiespasm\u00f3dico que lle outorgaban os nativos de Nova Espa\u00f1a.\nCo\u00f1\u00e9cese na lingua n\u00e1huatl coma \"epaz\u014dtl\" (epazote) e nas linguas quechuas coma \"payqu\" (paico).\nPropiedades medicinais.\nA planta, que ten un arrecendo caracter\u00edstico, prep\u00e1rase en infusi\u00f3n e ten un gusto agradable cando non est\u00e1 demasiado concentrada. O seu uso no tratamento de trastornos dixestivos \u00e9 bastante antigo e est\u00e1 estendido de xeito especial no oeste da pen\u00ednsula Ib\u00e9rica (Galicia, Estremadura, na parte occidental de Castela e Le\u00f3n e no noroeste de Portugal). D\u00e1selle tam\u00e9n \u00f3 gando.\nTam\u00e9n se utiliza coma axente antihelm\u00edntico, especialmente efectivo fronte \u00f3 ascaris, anquilostoma e \u00f3s oxiuros, ag\u00e1s fronte \u00f3s tricoc\u00e9falos e a tenia; como anticatarral (contra o arrefriado), debido \u00f3 seu contido en ascaridol. \u00c9 unha planta estreitamente relacionada coa \"Dysphania botrys\", que se emprega para tratar a tose e probablemente trastornos dixestivos.\nEmpregado amais como antiespasm\u00f3dico. Tam\u00e9n se utiliza no tratamento doutras doenzas, para aliviar os seus s\u00edntomas.\nContraindicaci\u00f3ns.\nEst\u00e1 contraindicado durante o embarazo e en caso de insuficiencia renal. Recom\u00e9ndase a non prescrici\u00f3n do aceite esencial por v\u00eda interna. O aceite esencial pode producir cefaleas, vertixe, tremor de p\u00e9s e mans, n\u00e1useas e v\u00f3mitos sanguinolentos. En doses elevadas o aceite esencial pode orixinar irritaci\u00f3n do par\u00e9nquima renal e incluso a morte por par\u00e1lise dos centros respiratorios bulbares.\nUsos culinarios.\n\"Dysphania ambrosioides\", denominada epazote ou paico nos pa\u00edses hispanoamericanos, \u00e9 unha planta vivaz arom\u00e1tica que se emprega na gastronom\u00eda coma condimento en M\u00e9xico e noutros pa\u00edses de Hispanoam\u00e9rica, amais de planta medicinal."}
{"id": "293000", "revid": "55340", "url": "https://gl.wikipedia.org/wiki?curid=293000", "title": "Torrada (doce)", "text": "A torrada \u00e9 unha sobremesa doce que consiste nunha rebanda de pan (adoita estar reseso) enchoupada en leite e ovo batido, frixida nunha tixola en aceite e cuberta de azucre. Existen variantes enchoupadas en vi\u00f1o e adozadas con mel. Aromat\u00edzanse tam\u00e9n con canela ou alg\u00fan licor.\nNa bibliograf\u00eda galega nom\u00e9ase dende os textos do Rexurdimento; f\u00e1lase en numerosas obras que describen a vida coti\u00e1: \"torradas de vi\u00f1o, ovos pras torradas, torradas de mel e manteiga...\", polo que se demostra que era un doce com\u00fan nas casas galegas calquera d\u00eda do ano. Noutras zonas de Espa\u00f1a com\u00edanse na Coresma e na Semana Santa, xa que, sendo un alimento de orixe humilde, logo enche ao comensal especialmente na \u00e9poca na que os cat\u00f3licos deixan de comer carne.\nVariantes noutras linguas.\nEn Espa\u00f1a e nos pa\u00edses hispanos co\u00f1\u00e9cense coma \"torrijas\" ou \"torrejas\".\nEn Europa Central co\u00f1\u00e9cense como \"Arme Ritter\" (en alem\u00e1n: cabaleiros pobres) en Alema\u00f1a, \"Pofesen\" en Austria, \"Fotzelschnitten\" en Su\u00edza e \"bund\u00e1s keny\u00e9r\" en Hungr\u00eda.\nEn Francia ch\u00e1mase \"pain perdu\" (pan perdido), se ben este non se frixe en aceite abundante sen\u00f3n que se fai \u00e1 prancha.\nNo Reino Unido e pa\u00edses de fala inglesa ch\u00e1manlle \"french toast\".\nNos Pa\u00edses Baixos reciben o nome de Wentelteefje.\nEn Portugal prep\u00e1ranse as \"rabanadas\", de xeito moi semellante \u00e1s galegas e castel\u00e1s."}
{"id": "293003", "revid": "89787", "url": "https://gl.wikipedia.org/wiki?curid=293003", "title": "Carro", "text": "Un carro () \u00e9 un veh\u00edculo dese\u00f1ado para o transporte, que ten dous ou catro rodas e \u00e9 tirado por un ou m\u00e1is animais de tiro.\nTipos de carros.\nNormalmente, os carros son tirados por cabalos, mulas ou bois, a\u00ednda que tam\u00e9n se empregan outros animais de tiro. Os carros de transporte reciben diversas denominaci\u00f3ns en funci\u00f3n das s\u00faas caracter\u00edsticas. Nos de persoas, os termos utilizados para os veh\u00edculos de tracci\u00f3n animal son coche de cabalos ou dilixencia. A carreta \u00e9 un tipo de carro longo, estreito e m\u00e1is baixo que o com\u00fan, cunha lanza, onde se suxeita o xugo. A distancia entre d\u00faas ou m\u00e1is eixos dunha carruaxe calquera se denomina batalla.\nHistoria.\nO carro chegou a Europa e Asia occidental no cuarto milenio antes de Cristo, e \u00f3 Val do Indo cara \u00f3 terceiro milenio antes de Cristo.\nOs carros foron mencionados na literatura xa no segundo milenio antes de Cristo. O libro sacro Rigveda India afirma que os homes e as mulleres son tan iguais como d\u00faas rodas dunha carreta. Pequenas carretas de man foron utilizadas en moitas ocasi\u00f3ns \u00f3 longo da historia. No s\u00e9culo XIX, por exemplo, durante a migraci\u00f3n mormona cara \u00f3 actual territorio de Utah nos Estados Unidos, entre 1856 e 1860, utiliz\u00e1ronse estas carretas. Os chamados \"rickshaw\" a\u00ednda poden verse na actualidade en cidades do sueste asi\u00e1tico como transporte para distancias curtas.\nNa Antiga Roma os l\u00edderes derrotados eran a mi\u00fado transportados en carretas durante a exhibici\u00f3n triunfal do xeneral vitorioso. Os \"carros para as carreiras\" ti\u00f1an forma de cuncha posta sobre d\u00faas rodas, m\u00e1is alta por diante que por detr\u00e1s, cunha lanza moi curta, os cales eran tirados por catro cabalos de fronte. Os \"carros de triunfo\" ti\u00f1an unha forma redondeada; o vencedor \u00eda nel en p\u00e9 e dirix\u00eda en por si os cabalos.\nOs carros serv\u00edan tam\u00e9n para outras cerimonias: como levar neles as imaxes dos deuses no d\u00eda de preces p\u00fablicas; p\u00fa\u00f1anse tam\u00e9n nos mesmos as estatuas daqueles cuxa apoteoses fac\u00edase, e \u00edan neles as familias ilustres que asist\u00edan \u00e1 festa. Os c\u00f3nsules, \u00f3 encargarse do mando, eran as\u00ed mesmo conducidos neles. Con todo, a historia refire que Camilo entrou triunfante en Roma deste xeito, pompa que se fixo despois ordinaria, pero que esta vez non caeu ben \u00f3s republicanos. Durante o goberno consular, os carros foron dourados; baixo os emperadores foron de marfil e at\u00e9 de ouro. Asperx\u00edaselles con sangue para darlles un aire m\u00e1is marcial. Os \"carros cubertos\" distingu\u00edanse dos outros por unha c\u00fapula cimbrada. Serv\u00edan para uso dos pont\u00edfices romanos e posiblemente para as mulleres.\nEn Inglaterra, at\u00e9 a s\u00faa substituci\u00f3n polos azoutes, en virtude do mandato da Ra\u00ed\u00f1a Isabel I, utiliz\u00e1banse as carretas para transportar \u00f3 condenado \u00e1 picota.\nAntigos carros de guerra.\nOs carros de guerra m\u00e1is co\u00f1ecidos foron os do Antigo Exipto, dun s\u00f3 eixo montados por un auriga e un porteiro. Apareceron no Imperio Novo por influencia dos hicsos.\nTam\u00e9n destacou o carro de guerra na India e en Persia. Neste lugar foi onde probablemente comezouse a colocar, como prolongaci\u00f3n dos eixos, follas afiadas ou cortantes.\nHoubo carros similares a\u00f3s anteriores na Antiga Grecia e na Antiga Roma, pero a s\u00faa utilidade b\u00e9lica decaeu, \u00f3 afianzarse o modelo militar baseado en formaci\u00f3ns de infantar\u00eda. Na Antiga Roma foron utilizados en carreiras no circo romano; a s\u00faa denominaci\u00f3n variaba segundo o n\u00famero de cabalos: bigas, trigas e cuadrigas."}
{"id": "293005", "revid": "89787", "url": "https://gl.wikipedia.org/wiki?curid=293005", "title": "Atarfe", "text": "Atarfe \u00e9 un cidade da provincia de Granada, en Andaluc\u00eda. Est\u00e1 situado na parte centro-norte de Vega de Granada. Limita cos concellos de Mocl\u00edn, Colomera, Albolote, Maracena, Granada, Santa Fe e Pinos Puente. Polo concello discorren os r\u00edos Colomera e Cubillas.\nPol\u00edtica.\nOs resultados en Atarfe das \u00faltimas elecci\u00f3ns municipais, celebradas en maio de 2011, foron:"}
{"id": "293006", "revid": "23204", "url": "https://gl.wikipedia.org/wiki?curid=293006", "title": "Luis Zamora Carrete", "text": "Luis Mar\u00eda Juan Jos\u00e9 Wenceslao Zamora Carrete, nado en Santiago de Compostela o 28 de setembro de 1848 e finado na mesma cidade o 1 de agosto de 1918, foi un profesor universitario, xornalista e escritor galego.\nTraxectoria.\nFoi fillo do avogado e catedr\u00e1tico da Facultade de Dereito da Universidade de Santiago de Compostela Pablo Zamora Marcos e de Rita Carrete Pardo, a irm\u00e1 do xeneral carlista Ram\u00f3n Carrete-de Losada Pardo, e irm\u00e1n de Felisa Zamora Carrete, que casou co catedr\u00e1tico de Farmacia da mesma universidade Sandalio Gonz\u00e1lez Blanco.\nFoi catedr\u00e1tico de Dereito natural e Procedementos e pr\u00e1cticas xur\u00eddicas na Universidade de Santiago de Compostela. Fundou e dirixiu \"El Eco del Mi\u00f1o\", colaborou en \"La Concordia\", \"El Porvenir\" e \"La Integridad\". Traduciu e publicou en folleto unha obra do Vizconde de la Figaniere. Foi xefe provincial carlista.\nEn 1905 deu o discurso de apertura do curso universitario 1905-1906 da Universidade de Santiago de Compostela coa lectura de \"Consideraciones sobre la prescripci\u00f3n legislativa que a la letra dice: \u00abLa declaraci\u00f3n de corcurso incapacita al concursado para la administraci\u00f3n de sus bienes y para cualquiera outra que por ley le corresponda\u00bb\".\nVida persoal.\nCasou con Elisa P\u00e9rez Hermida, coa que tivo cinco fillos: Leonor, Pablo (delegado de Facenda en Pontevedra), Rafaela, Jos\u00e9 Antonio (farmac\u00e9utico) e Luis Zamora Hermida (m\u00e9dico)."}
{"id": "293007", "revid": "89787", "url": "https://gl.wikipedia.org/wiki?curid=293007", "title": "Emma Louise", "text": "Emma Louise Lobb, nada en Cairns o 16 de xullo de 1991, \u00e9 unha cantautora australiana. Foi nomeada no 2011 \u00f3 J Award como artista revelaci\u00f3n do ano, as\u00ed como Mellor artista feminina no ARIA Music Awards de 2013. Tam\u00e9n conseguiu varios premios nos Queensland Music Awards. No 2011 fixo unha xira con Boy &amp; Bear."}
{"id": "293009", "revid": "23204", "url": "https://gl.wikipedia.org/wiki?curid=293009", "title": "Emma Louise Lobb", "text": ""}
{"id": "293012", "revid": "56817", "url": "https://gl.wikipedia.org/wiki?curid=293012", "title": "Master of Reality", "text": "Master of Reality \u00e9 o terceiro \u00e1lbum da banda inglesa de heavy metal Black Sabbath, publicado o 21 de xullo de 1971 a trav\u00e9s do selo Vertigo Records. Est\u00e1 amplamente considerado como o fundador do doom, o stoner e o sludge metal. Foi certificado dobre platino tras vender 2 mill\u00f3ns de copias.\nListaxe de canci\u00f3ns.\nLP orixinal.\nToda a m\u00fasica composta por Black Sabbath (Tony Iommi, Geezer Butler, Ozzy Osbourne, Bill Ward), ag\u00e1s \"Embryo\", \"Orchid\" e \"After Forever\" por Iommi; todas as letras por Butler."}
{"id": "293013", "revid": "23204", "url": "https://gl.wikipedia.org/wiki?curid=293013", "title": "Meat Is Murder", "text": "Meat Is Murder \u00e9 o segundo \u00e1lbum da banda inglesa de rock alternativo The Smiths, publicado o 11 de febreiro de 1985 a trav\u00e9s do selo Rough Trade Records no Reino Unido e Sire Records nos Estados Unidos. Este disco foi o \u00fanico do grupo en chegar ao n\u00famero 1 das listas brit\u00e1nicas. No Canad\u00e1 acadar\u00eda o posto 40 e nos Estados Unidos o 110."}
{"id": "293014", "revid": "56817", "url": "https://gl.wikipedia.org/wiki?curid=293014", "title": "Songs of Love and Hate", "text": "Songs of Love and Hate \u00e9 o terceiro \u00e1lbum do cantautor canadense Leonard Cohen, publicado o 19 de marzo de 1971 a trav\u00e9s do selo Columbia Records.\nListaxe de canci\u00f3ns.\nTodos os temas compostos por Leonard Cohen."}
{"id": "293015", "revid": "1131", "url": "https://gl.wikipedia.org/wiki?curid=293015", "title": "Albeiros", "text": ""}
{"id": "293019", "revid": "17467", "url": "https://gl.wikipedia.org/wiki?curid=293019", "title": "Chenopodium ambrosioides", "text": ""}
{"id": "293021", "revid": "1131", "url": "https://gl.wikipedia.org/wiki?curid=293021", "title": "Miguel \u00c1ngel Blanco Garrido", "text": ""}
{"id": "293022", "revid": "85894", "url": "https://gl.wikipedia.org/wiki?curid=293022", "title": "Pedro Miguel Caravelos Pi\u00f1eiro", "text": "Pedro Miguel Caravelos Pi\u00f1eiro, nado en Tui o 11 de febreiro de 1781 e finado na mesma vila o 15 de marzo de 1851, foi un avogado, profesor e escritor galego.\nTraxectoria.\nEstudou leis na Universidade de Santiago de Compostela, da que chegou a ser reitor. Despois retirouse a Tui onde foi profesor nun Colexio de Filosof\u00eda e Humanidades creado polo concello e despois foi catedr\u00e1tico de Historia no Instituto de Tui. Escribiu unha historia do Colexio de Fonseca que foi publicada en \"La Integridad\" co t\u00edtulo \"Fonseca. Datos hist\u00f3ricos\"."}
{"id": "293023", "revid": "55340", "url": "https://gl.wikipedia.org/wiki?curid=293023", "title": "Javier Dom\u00ednguez", "text": "Javier Dom\u00ednguez \u00c1lvarez, nado en Ourense en 1957 \u00e9 un m\u00fasico e escritor galego, membro fundador de Los Suaves.\nTraxectoria.\nProfesionalmente, licenciouse en Xeograf\u00eda e Historia pola universidade de Santiago de Compostela, desenvolveu a s\u00faa carreira como profesor de instituto, onde foi destinado a Pontevedra. Tam\u00e9n ten participado na escritura de libros de texto de historia contempor\u00e1nea.\nA finais dos anos setenta funda en Ourense a banda de rock Los Suaves a canda os seus irm\u00e1ns Charli Dom\u00ednguez e Yosi Dom\u00ednguez. Con todo, abandona o grupo pouco despois."}
{"id": "293024", "revid": "1093", "url": "https://gl.wikipedia.org/wiki?curid=293024", "title": "Javier Dom\u00ednguez \u00c1lvarez", "text": ""}
{"id": "293032", "revid": "1131", "url": "https://gl.wikipedia.org/wiki?curid=293032", "title": "Praia de Baso\u00f1as", "text": "A praia de Baso\u00f1as \u00e9 unha praia galega situada na parroquia de San Pedro de Muro, en Porto do Son. Ten unha lonxitude de 2.100 metros e unha anchura de 34 metros. Tr\u00e1tase dunha praia de \u00e1mbito virxe, con forma de enseada e ondada moderada. Conta cunha zona h\u00famida formada polas lagoas de Xu\u00f1o e Muro, onde ani\u00f1an gran cantidade de aves"}
{"id": "293035", "revid": "1131", "url": "https://gl.wikipedia.org/wiki?curid=293035", "title": "Praia do Pozo", "text": "A praia do Pozo (tam\u00e9n co\u00f1ecida como Laga\u00f1o) \u00e9 unha praia galega na parroquia de Goi\u00e1ns, en Porto do Son, preto da vila de Portos\u00edn. Ten unha lonxitude de 100 metros e unha anchura de 30 metros. Praia de \u00e1mbito virxe, con forma de enseada e augas tranquilas."}
{"id": "293040", "revid": "1131", "url": "https://gl.wikipedia.org/wiki?curid=293040", "title": "Praia de Espi\u00f1eirido", "text": "A praia de Espi\u00f1eirido \u00e9 unha praia galega situada na parroquia de San Pedro de Muro, en Porto do Son, no l\u00edmite co concello de Ribeira. Ten unha lonxitude de 300 metros e unha anchura de 30 metros. Praia de \u00e1mbito virxe e con forma de enseada, ventosa e de ondada moderada."}
{"id": "293041", "revid": "1131", "url": "https://gl.wikipedia.org/wiki?curid=293041", "title": "Praia de Fonforr\u00f3n", "text": "A praia de Fonforr\u00f3n \u00e9 unha praia galega situada na parroquia de Noal, en Porto do Son. Ten unha lonxitude de 100 metros e unha anchura de 7 metros. Praia de \u00e1mbito semiurbana, ventosa e de ondada moderada."}
{"id": "293086", "revid": "56817", "url": "https://gl.wikipedia.org/wiki?curid=293086", "title": "V\u00e1rzea Grande", "text": "V\u00e1rzea Grande \u00e9 o nome dos seguintes lugares:"}
{"id": "293088", "revid": "1131", "url": "https://gl.wikipedia.org/wiki?curid=293088", "title": "Castro de Castromaior", "text": "O Castro de Castromaior\n \u00e9 un antigo castro que se atopa no concello de Portomar\u00edn, na provincia de Lugo. Situado moi preto do Cami\u00f1o de Santiago Franc\u00e9s.\nMorfolox\u00eda.\nPos\u00fae un recinto principal m\u00e1is alto ao que se unen outros catro cara ao leste e un m\u00e1is cara ao oeste, formando plataformas delimitadas por li\u00f1as de murallas, defensas de terra con empalizadas e foxos, que dan ao poboado un aspecto fortificado."}
{"id": "293089", "revid": "1131", "url": "https://gl.wikipedia.org/wiki?curid=293089", "title": "Manuel de la Pe\u00f1a Cagigao", "text": "Manuel de la Pe\u00f1a Cagigao, nado en Ferrol en 1822 e finado na mesma cidade o 1 de abril de 1865, foi un xornalista galego.\nTraxectoria.\nPublicou alg\u00fans poemas en \"El Recreo Compostelano\". Emigrou aos Estados Unidos. Foi redactor de \"La Cr\u00f3nica\" de Nova York. Regresou a Espa\u00f1a e foi redactor de \"La Espa\u00f1a\" de Madrid. Volveu a Nova York para facerse cargo da direcci\u00f3n de \"La Cr\u00f3nica\". Regresou a Ferrol por raz\u00f3ns de sa\u00fade e al\u00ed morreu en 1865."}
{"id": "293090", "revid": "85894", "url": "https://gl.wikipedia.org/wiki?curid=293090", "title": "Manuel de la Pe\u00f1a Rucabado", "text": "Manuel de la Pe\u00f1a Rucabado, finado en Ribadavia en outubro de 1890, foi un xornalista galego.\nTraxectoria.\nFillo de Lu\u00eds Felipe de la Pe\u00f1a. Dirixiu \"El Eco del Mi\u00f1o\" e \"El Correo de Galicia\" de Ourense. Trasladouse a Madrid, colaborou nalg\u00fans xornais da capital como \"La Ilustraci\u00f3n Cant\u00e1brica\", \"La Ilustraci\u00f3n Gallega y Asturiana\" e \"El Papa-Moscas\"."}
{"id": "293091", "revid": "1888", "url": "https://gl.wikipedia.org/wiki?curid=293091", "title": "Manuel de la Pe\u00f1a", "text": "Co nome de Manuel de la Pe\u00f1a podemos referirnos a:"}
{"id": "293092", "revid": "56817", "url": "https://gl.wikipedia.org/wiki?curid=293092", "title": "Stanis\u0142aw Nagy", "text": "Stanis\u0142aw Kazimierz Nagy, nado en Bieru\u0144 (Silesia, Polonia) o 30 de setembro de 1921 e finado o 5 de xu\u00f1o de 2013, foi un eclesi\u00e1stico cat\u00f3lico polaco, cardeal e relixioso dehoniano.\nTraxectoria.\nNaceu o 30 de setembro de 1921 en Bieru\u0144, de pai h\u00fangaro e nai polaca. En 1937 ingresou na congregagaci\u00f3n dos Sacerdotes do Sagrado Coraz\u00f3n de Xes\u00fas (co\u00f1ecidos como \"dehonianos\"), e o 8 de xullo de 1945 foi ordenado sacerdote por Stanis\u0142aw Rospond, bispo auxiliar de Cracovia. Entre 1952 e 1958 foi reitor do Seminario Maior de Tarn\u00f3w.\nEstudou na Universidade Iaguel\u00f3nica de Cracovia e na Universidade Cat\u00f3lica de Lublin, especializ\u00e1ndose en Teolox\u00eda Moral e Ecumenismo. Posteriormente, foi profesor da Facultade de Teolox\u00eda da Universidade Cat\u00f3lica de Lublin.\nA comezos da d\u00e9cada de 1970 traballou na Comisi\u00f3n Teol\u00f3xica Internacional, na Comisi\u00f3n Conxunta Cat\u00f3lico-Luterana e no equipo editorial da \"Catholic Encyclopedia\". Participu nos s\u00ednodos de 1981 e 1985 e escribiu varios libros sobre ecumenismo e Xo\u00e1n Paulo II.\nO papa Xo\u00e1n Paulo II creouno cardeal o 21 de outubro de 2003, co t\u00edtulo de Cardeal-Di\u00e1cono de \"Santa Maria della Scala\", logo de ter sido ordenado arcebispo o 13 de outubro de 2003 polo arcebispo de Cracovia Franciszek Macharski.\nFinou o 5 de xu\u00f1o de 2013 en Cracovia, Polonia."}
{"id": "293094", "revid": "111977", "url": "https://gl.wikipedia.org/wiki?curid=293094", "title": "Philippe Barbarin", "text": "Philippe Xavier Ignace Barbarin, nado o 17 de outubro de 1950 en Rabat (Marrocos franc\u00e9s), \u00e9 un cardeal da Igrexa Cat\u00f3lica, arcebispo metropolitano de Li\u00f3n dende 2002.\nTraxectoria.\nPhilippe Barbarin naceu o 17 de outubro de 1950 en Rabat, ent\u00f3n parte do Protectorado franc\u00e9s en Marrocos.\nO 17 de decembro de 1977 foi ordenado sacerdote da diocese de Cr\u00e9teil polo bispo diocesano Robert de Provench\u00e8res.\nO 1 de outubro de 1998 foi nomeado bispo de Moulins, recibindo a consagraci\u00f3n episcopal o 22 de novembro de 1998 de mans do arcebispo de Fianarantsoa Philibert Randriambololona.\nO 16 de xullo de 2002 o papa nomeouno arcebispo de Li\u00f3n, e no consistorio do ano seguinte Xo\u00e1n Paulo II creouno cardeal, co t\u00edtulo de Cardeal-Presb\u00edtero de Santissima Trinit\u00e0 al Monte Pincio."}
{"id": "293095", "revid": "23204", "url": "https://gl.wikipedia.org/wiki?curid=293095", "title": "D\u00eda dos Fieis Defuntos", "text": "O D\u00eda dos Fieis Defuntos ou D\u00eda de defuntos \u00e9 o d\u00eda escollido pola Igrexa Cat\u00f3lica para orar polos finados, cel\u00e9brase o d\u00eda 2 de novembro. A data escollida relaci\u00f3nase con festividades pag\u00e1s europeas coma o Sama\u00edn ou o magosto.\nDende o s\u00e9culo II, alg\u00fans cristi\u00e1ns pregaban polos falecidos, visitando os t\u00famulos dos m\u00e1rtires para rezar polos que morreran. No s\u00e9culo V, a Igrexa dedicaba un d\u00eda do ano para rezar por todos os mortos, polos cales ningu\u00e9n rezaba e aos cales ningu\u00e9n lembraba. Tam\u00e9n o abade de Cluny, Santo Odil\u00f3n, en 998 ped\u00eda aos monxes que orasen polos mortos. Dende o s\u00e9culo XI os Papas Silvestre II (1009), Xo\u00e1n XVII (1009) e Le\u00f3n IX (1015) obrigan \u00e1 comunidade a dedicar un d\u00eda aos mortos. No s\u00e9culo XIII ese d\u00eda anual pasa a conmemorarse o 2 de novembro, porque 1\u00ba de novembro \u00e9 a D\u00eda de Todos os Santos. A doutrina cat\u00f3lica evoca algunhas pasaxes b\u00edblicas para fundamentar a s\u00faa posici\u00f3n (cf. Tob\u00edas 12,12; Xob 1,18-20; Mt 12,32 e II Macabeos 12,43-46), e ap\u00f3iase nunha pr\u00e1ctica de case dous mil anos.\nSegundo Le\u00f3n Denis, o estabelecemento dunha data espec\u00edfica para a conmemoraci\u00f3n dos mortos \u00e9 unha iniciativa dos dru\u00eddas, persoas encargadas das tarefas de aconsellamento, ensino, xur\u00eddicas e filos\u00f3ficas dentro da sociedade celta, que cr\u00edan na continuaci\u00f3n da existencia despois da morte. Reun\u00edanse nos lares, e non nos cemiterios, no primeiro d\u00eda de novembro, para homenaxear e evocar os mortos.\nCelebraci\u00f3ns lit\u00farxicas nas diferentes fes.\nNa Igrexa cat\u00f3lica.\nNa Igrexa cat\u00f3lica, para esta celebraci\u00f3n rec\u00edtase o Oficio de defuntos e as misas son de \"R\u00e9quiem\", a\u00ednda que o 2 de novembro sexa domingo.\nEn Espa\u00f1a, Portugal e as Am\u00e9rica \u00e9 tradici\u00f3n que os cregos celebren tres misas ese d\u00eda. Unha concesi\u00f3n semellante solicitouse para todo o mundo ao Papa Le\u00f3n XIII, mais a\u00ednda que non a concedeu, si ordenou un R\u00e9quiem especial en 1888.\nNas Igrexas orientais.\nEntre os cristi\u00e1ns orientais hai varios d\u00edas dedicados \u00e1 oraci\u00f3n polos finados, moitos deles son s\u00e1bado, durante o tempo de Coresma ou Pascua. No rito da Igrexa ortodoxa grega, esta festa cel\u00e9brase de V\u00e9spera \u00e1 sesax\u00e9sima, ou de V\u00e9spera a Pentecoste, mentres que a Igrexa apost\u00f3lica armenia celebra a \u00abPascua dos defuntos\u00bb o d\u00eda a seguir da Pascua de Resurrecci\u00f3n.\nNa Igrexa ortodoxa serbia hai tam\u00e9n unha Conmemoraci\u00f3n dos defuntos, celebrada o s\u00e1bado a seguir da festa da Concepci\u00f3n de San Xo\u00e1n Bautista (23 de setembro).\nNa fe protestante e na Igrexa anglicana.\nAp\u00f3s a Reforma protestante, a celebraci\u00f3n do D\u00eda de Finados foi fusionada con Todos os Santos na igrexa anglicana, a\u00ednda que fose posteriormente desmembrada en certas igrexas coesas ao Movemento de Oxford no s\u00e9culo XIX. A conmemoraci\u00f3n foi restaurada de novo en 1980, por medio da publicaci\u00f3n do libro lit\u00farxico \"The Alternative Service Book\", o cal define a data como \"festividade menor\" titulada de \"Conmemoraci\u00f3n dos Fieis Defuntos\".\nEntre os protestantes hist\u00f3ricos de Europa, a tradici\u00f3n foi mais tenazmente mantida. Mesmo a forte influencia de Marti\u00f1o Lutero non foi de abondo para abolir a s\u00faa celebraci\u00f3n na Saxonia durante a s\u00faa vida e, malia a sanci\u00f3n oficializada pola Igrexa Luterana, a s\u00faa memoria sobrevive fortemente no costume popular.\nEn 1816, Prusia introduciu unha nova data para a lembranza dos mortos, d\u00eda santo, entre os cidad\u00e1ns luteranos: era o \"Totensonntag\", ou sexa, \"Domingo dos Mortos\", celebrado no \u00faltimo domingo antes do Advento. Este costume foi m\u00e1is tarde adoptado tam\u00e9n polos protestantes alem\u00e1ns, a\u00ednda que non se espallou moito al\u00e9n das rexi\u00f3ns de maior\u00eda luterana en Alema\u00f1a.\nPara a Igrexa Metodista, son santos todos os fieis bautizados, de xeito que, no D\u00eda de Todos os Santos, a congregaci\u00f3n local honra e recorda os seus membros falecidos.\nNo espiritismo cristi\u00e1n.\nPara os esp\u00edritas, visitar a tumba \u00e9 a exteriorizaci\u00f3n da lembranza que se ten do esp\u00edrito querido, \u00e9 un xeito de manifestar a saudade, o respecto e o cari\u00f1o.\nTradici\u00f3ns do D\u00eda dos Fieis Defuntos.\nA tradici\u00f3n de asistir ao cemiterio para pregar polas almas dos que xa abandonaron este mundo, est\u00e1 acompa\u00f1ada dun fondo sentimento de devoci\u00f3n, onde se ten o convencemento de que o ser querido que marchou e pasar\u00e1 a unha mellor vida, sen ning\u00fan tipo de doenza, como sucede cos seres terrenais.\nEn Francia a xente de todos os rangos e credos decora as campas dos sepulcros dos seus mortos na \"F\u00eate des morts\".\nNo centro e sur de M\u00e9xico e en Am\u00e9rica Central (que en conxunto compo\u00f1en a rexi\u00f3n co\u00f1ecida como Mesoam\u00e9rica) conmem\u00f3rase a festa do D\u00eda dos mortos, unha festa ben caracter\u00edstica da cultura mexicana e que atrae a moitos turistas de todo mundo. Mest\u00faranse elementos de indixenismo e do sincretismo resultou unha orixinal celebraci\u00f3n distinta das outras naci\u00f3ns cat\u00f3licas. Esta festa incl\u00fae por tradici\u00f3n un \"altar de mortos\" que consiste nunha serie de enfeites florais acompa\u00f1ados da comida favorita do finado; ademais de retratos e outros detalles.\nNas zonas andinas de Am\u00e9rica do Sur, especialmente en Ecuador, Per\u00fa e Bolivia, o costume \u00e9 preparar e intercambiar entre familiares e amigos as \"guaguas de pan\" para consumir coa \"chicha morada\" que nalgunhas \u00e1reas rurais son tam\u00e9n ofrendas principais nos cemiterios.\nTradici\u00f3n en Galicia.\nO D\u00eda de Defuntos d\u00e1 nome ao propio mes de novembro: \"mes morto\" ou \"mes dos mortos\" e constit\u00fae unha data moi significativa dentro do calendario lit\u00farxico galego. Os camposantos \u00e9nchense de familiares que van acondicionar a lousa ou o nicho, levan flores e rezan ao seu p\u00e9. Na lareira da casa col\u00f3canse cirios ou l\u00e1mpadas de aceite polas \u00e1nimas dos mortos. En Cambados, por exemplo, crese que o d\u00eda de defuntos non se debe ir ao mar para evitar coller mortos ou os seus restos na rede . En Tui e noutros concellos ti\u00f1an o costume de botar un gran tronco ao lume para que as \u00e1nimas dos devanceiros mortos puidesen quentarse, rito celta que adoita celebrarse normalmente no Nadal, \u00e9 o chamado tiz\u00f3n de Nadal.\nAs celebraci\u00f3ns de Defuntos mest\u00faranse nun turbio pasado coas celebraci\u00f3ns pag\u00e1s do Sama\u00edn, recuperadas dende hai pouco en Galicia, e dos magostos (quizais o vestixio pag\u00e1n m\u00e1is propio). As celebraci\u00f3ns de \"Halloween\" son unha versi\u00f3n americana destas tradici\u00f3ns c\u00e9lticas pag\u00e1s levadas polos irlandeses aos Estados Unidos de Am\u00e9rica.\nNa literatura galega do Rexurdimento aparecen textos falando do D\u00eda de Defuntos, coma neste de Domingo Blanco P\u00e9rez de 1867 que aparece na escolma \"A Poes\u00eda Popular en Galicia 1745-1885\" (Xerais, 1992) : "}
{"id": "293096", "revid": "18868", "url": "https://gl.wikipedia.org/wiki?curid=293096", "title": "D\u00eda de Defuntos", "text": ""}
{"id": "293097", "revid": "18868", "url": "https://gl.wikipedia.org/wiki?curid=293097", "title": "Conmemoraci\u00f3n dos Fieis Defuntos", "text": ""}
{"id": "293098", "revid": "27155", "url": "https://gl.wikipedia.org/wiki?curid=293098", "title": "Prote\u00edna de fusi\u00f3n", "text": "As prote\u00ednas de fusi\u00f3n ou prote\u00ednas quimera (ou quim\u00e9ricas) son prote\u00ednas creadas mediante a uni\u00f3n de dous ou m\u00e1is xenes que orixinalmente codificaban prote\u00ednas separadas, xa sexa por causas naturais ou artificiais. A traduci\u00f3n destes \"xenes de fusi\u00f3n\" d\u00e1 lugar a un s\u00f3 ou varios polip\u00e9ptidos con propiedades funcionais derivadas de cada unha das prote\u00ednas orixinais. As prote\u00ednas de fusi\u00f3n recombinantes cr\u00e9anse artificialmente pola tecnolox\u00eda do ADN recombinante para o seu uso en investigaci\u00f3n biol\u00f3xica ou terap\u00e9utica. Co termo prote\u00edna \"quimera\" ou \"quim\u00e9rica\" des\u00edgnanse xeralmente prote\u00ednas h\u00edbridas feitas de polip\u00e9ptidos que te\u00f1en diferentes funci\u00f3ns ou diferentes patr\u00f3ns f\u00edsico-qu\u00edmicos. As \"prote\u00ednas quim\u00e9ricas mutantes\" aparecen de forma natural cando unha mutaci\u00f3n complexa, como unha translocaci\u00f3n cromos\u00f3mica, duplicaci\u00f3n en t\u00e1ndem, ou retrotransposici\u00f3n orixina unha nova secuencia codificante que cont\u00e9n partes das secuencias codificantes de dous xenes diferentes. As prote\u00ednas de fusi\u00f3n que aparecen de forma natural enc\u00f3ntranse xeralmente en c\u00e9lulas cancerosas, nas que funcionan como oncoprote\u00ednas. A prote\u00edna de fusi\u00f3n bcr-abl \u00e9 un exemplo ben co\u00f1ecido de prote\u00edna de fusi\u00f3n oncox\u00e9nica, e consid\u00e9rase que \u00e9 o principal produto oncox\u00e9nico que leva ao desenvolvemento da leucemia miel\u00f3xena cr\u00f3nica.\nFunci\u00f3ns.\nAlgunhas prote\u00ednas de fusi\u00f3n combinan p\u00e9ptidos completos e, por tanto, conte\u00f1en todos os dominios funcionais das prote\u00ednas orixinais. Por\u00e9n, outras prote\u00ednas de fusi\u00f3n, especialmente as que aparecen de forma natural, combinan soamente algunhas porci\u00f3ns das secuencias codificantes e non mante\u00f1en as funci\u00f3ns orixinais dos xenes parentais que as formaron.\nMoitas fusi\u00f3ns de xenes completos son totalmente funcionais, e poden actuar en substituci\u00f3n dos p\u00e9ptidos orixinais. Por\u00e9n, algunhas outras, sofren interacci\u00f3ns entre as d\u00faas prote\u00ednas que poden modificar as s\u00faas funci\u00f3ns. Al\u00e9n destes efectos, algunhas fusi\u00f3ns de xenes poden causar cambios regulatorios que alteran o momento e o lugar en que act\u00faan estes xenes. No caso das fusi\u00f3ns de xenes parciais, os cambios de diferentes sitios activos e dominios de uni\u00f3n te\u00f1en a potencialidade de dar lugar a novas prote\u00ednas con novas funci\u00f3ns.\nTecnolox\u00eda recombinante.\nUnha prote\u00edna de fusi\u00f3n recombinante \u00e9 unha prote\u00edna creada por medio da alteraci\u00f3n por enxe\u00f1ar\u00eda xen\u00e9tica dun xene de fusi\u00f3n. Isto normalmente implica eliminar o cod\u00f3n de parada dunha secuencia de ADNc que codifica a primeira prote\u00edna, despois eng\u00e1dese respectando a pauta de lectura a secuencia de ADNc da segunda prote\u00edna lig\u00e1ndoa cunha ligase ou por PCR de extensi\u00f3n de solapamento. Esa secuencia de ADN expresarase despois nunha c\u00e9lula como unha soa prote\u00edna. A prote\u00edna pode ser alterada por enxe\u00f1ar\u00eda para inclu\u00edr a secuencia completa de ambas as prote\u00ednas orixinais ou s\u00f3 unha porci\u00f3n de ambas.\nSe as d\u00faas entidades son prote\u00ednas, a mi\u00fado eng\u00e1dense tam\u00e9n p\u00e9ptidos espazadores ou \"linkers\", que fan m\u00e1is probable que as prote\u00ednas se preguen independentemente e se comporten como se espera. Especialmente no caso no que os \"linkers\" permiten a purificaci\u00f3n de prote\u00ednas, os \"linkers\" da prote\u00edna ou os p\u00e9ptidos de fusi\u00f3n son \u00e1s veces alterados por enxe\u00f1ar\u00eda engad\u00edndolles sitios de clivaxe para proteases ou axentes qu\u00edmicos que permiten a liberaci\u00f3n das d\u00faas prote\u00ednas separadas. Esta t\u00e9cnica \u00fasase frecuentemente para a identificaci\u00f3n e purificaci\u00f3n de prote\u00ednas fusion\u00e1ndolles unha prote\u00edna GST, un p\u00e9ptido FLAG, ou un p\u00e9ptido hexa-his (etiqueta 6xHis), que pode illarse utilizando a cromatograf\u00eda de afinidade con resinas de n\u00edquel ou cobalto. As prote\u00ednas quim\u00e9ricas dim\u00e9ricas ou multim\u00e9ricas poden obterse por enxe\u00f1ar\u00eda xen\u00e9tica por medio da fusi\u00f3n \u00e1s prote\u00ednas orixinais de dominios pept\u00eddicos que inducen unha dimerizaci\u00f3n ou multimerizaci\u00f3n de prote\u00ednas artificial (por exemplo, a estreptavidina ou as cremalleiras de leucina). As prote\u00ednas de fusi\u00f3n poden tam\u00e9n fabricarse a partir de toxinas ou anticorpos unidos a elas para estudar o desenvolvemento dunha doenza.\nF\u00e1rmacos de prote\u00ednas quim\u00e9ricas.\nA finalidade de crear prote\u00ednas de fusi\u00f3n no desenvolvemento de f\u00e1rmacos \u00e9 darlle as propiedades de cada prote\u00edna \"parental\" \u00e1s prote\u00ednas quim\u00e9ricas resultantes. Dispo\u00f1emos actualmente de varios f\u00e1rmacos de prote\u00ednas quim\u00e9ricas para uso m\u00e9dico.\nMoitos f\u00e1rmacos de prote\u00ednas quim\u00e9ricas son anticorpos monoclonais cuxa especificidade por unha mol\u00e9cula diana determinada se desenvolveu en ratos e, por tanto, eran inicialmente anticorpos de ratos. Como non son prote\u00ednas humanas, os anticorpos de ratos tenden a provocar unha reacci\u00f3n inmunitaria ao administralos aos humanos. O proceso de quimerizaci\u00f3n implica a substituci\u00f3n por enxe\u00f1ar\u00eda xen\u00e9tica dos segmentos da mol\u00e9cula de anticorpo que a distinguen dun anticorpo humano. Por exemplo, poden introducirse os dominios constantes de anticorpos huimanos, eliminando dese modo a maior\u00eda das porci\u00f3ns potencialmente inmunox\u00e9nicas do f\u00e1rmaco sen alterar a s\u00faa especificidade pola diana terap\u00e9utica procurada. Deste modo orix\u00ednanse anticorpos quim\u00e9ricos. A nomenclatura de anticorpos establece que este tipo de modificaci\u00f3n se indique inserindo a ra\u00edz \"-xi-\" no nome internacional non propietario (INN) do anticorpo (por exemplo, abci\"xi\"mab). Se ademais se substit\u00faen partes dos dominis variables do anticorpo polas porci\u00f3ns humanas, obt\u00e9\u00f1ense anticorpos \"humanizados\". A\u00ednda que non son conceptualmente distintos dos anticorpos quimeras, os deste tipo ind\u00edcanse engadindo a ra\u00edz \"-zu-\", como en dacli\"zu\"mab.\nAdemais de para a formaci\u00f3n de anticorpos quim\u00e9ricos e humanizados, hai outros prop\u00f3sitos farmac\u00e9uticos para os que \u00e9 conveniente a creaci\u00f3n de construtos quim\u00e9ricos. O etanercept, por exemplo, \u00e9 un bloqueador do TNF\u03b1 creado pola combinaci\u00f3n dun receptor do factor de necrose tumoral (TNFR) coa rexi\u00f3n Fc da inmunoglobulina G1. O TNFR proporciona especificidade para a diana e o segmento Fc do anticorpo crese que engade estabilidade e facilita a distribuci\u00f3n do f\u00e1rmaco.\nDistribuci\u00f3n natural.\nOs xenes de fusi\u00f3n que aparecen de forma natural orixinanse na maior\u00eda dos casos cando unha translocaci\u00f3n cromos\u00f3mica substit\u00fae os ex\u00f3ns terminais dun xene por ex\u00f3ns intactos dun segundo xene. Isto crea un s\u00f3 xene que pode transcribirse, empalmarse, e traducirse para producir unha prote\u00edna de fusi\u00f3n funcional. Moitos importantes oncoxenes que promoven o cancro son xenes de fusi\u00f3n producidos deste modo.\nSon exemplos:\nOs anticorpos son prote\u00ednas de fusi\u00f3n producidas por recombinaci\u00f3n V(D)J."}
{"id": "293099", "revid": "27155", "url": "https://gl.wikipedia.org/wiki?curid=293099", "title": "Prote\u00edna quimera", "text": ""}
{"id": "293100", "revid": "27155", "url": "https://gl.wikipedia.org/wiki?curid=293100", "title": "Prote\u00edna quim\u00e9rica", "text": ""}
{"id": "293101", "revid": "27155", "url": "https://gl.wikipedia.org/wiki?curid=293101", "title": "Quimera (prote\u00edna)", "text": ""}
{"id": "293102", "revid": "27155", "url": "https://gl.wikipedia.org/wiki?curid=293102", "title": "Prote\u00edna de fusi\u00f3n recombinante", "text": ""}
{"id": "293103", "revid": "18868", "url": "https://gl.wikipedia.org/wiki?curid=293103", "title": "D\u00eda de defuntos", "text": ""}
{"id": "293106", "revid": "27155", "url": "https://gl.wikipedia.org/wiki?curid=293106", "title": "Anticorpo quim\u00e9rico", "text": ""}
{"id": "293110", "revid": "197", "url": "https://gl.wikipedia.org/wiki?curid=293110", "title": "Mosteiro de San Salvador de Lourenz\u00e1", "text": "O mosteiro de San Salvador de Lourenz\u00e1 \u00e9 un mosteiro de orixe medieval situado en Lourenz\u00e1, no val do r\u00edo Masma, a poucos quil\u00f3metros de Mondo\u00f1edo. Consid\u00e9rase fundador do mosteiro o conde Osorio Guti\u00e9rrez, que o ampliou, protexeu e actuou como mecenas, sobre un pequeno cenobio apenas sen vida. O complexo arquitect\u00f3nico foi mudando a trav\u00e9s dos s\u00e9culos e as modas construtivas, de modo que o edificio actual data do s\u00e9culo XVII, en estilo barroco.\nEn 1974 o conxunto foi declarado Ben de Interese Cultural. Acolle a Casa Consistorial de Lourenz\u00e1.\nHistoria.\nOsorio Guti\u00e9rrez, alcumado o Conde Santo, era membro da nobreza altomedieval e recibiu herdanzas do seu pai, Gutierre Os\u00f3riz, e do seu t\u00edo, Nuno Os\u00f3riz, que ti\u00f1an amplas posesi\u00f3ns na rexi\u00f3n. O 17 de xu\u00f1o de 969 firmouse a carta de fundaci\u00f3n, e o mosteiro adscribiuse \u00e1 orde de San Bieito. Cando o conde enviuvou ingresou na comunidade de monxes, e xa con idade avanzada viaxou como peregrino a Terra Santa, de onde trouxo o seu propio sartego. Morreu ao pouco do seu regreso, e foi soterrado neste lugar.\nTrala Desamortizaci\u00f3n de Mendiz\u00e1bal en 1835 o mosteiro foi deshabitado e a biblioteca foi desmantelada. En 1878 o claustro maior sufriu un importante incendio. En 1910 chegou ao cenobio unha comunidade de monxes que creou un priorado dependente do mosteiro de Samos. Os novos h\u00f3spedes restauraron as partes abrasadas, retellando e recuperando o xard\u00edn do claustro. En 1942 a comunidade disgregouse, e o mosteiro pasou a ser seminario menor da diocese de Mondo\u00f1edo. En 1970 o edificio pasou a ser sede do concello.\nArquitectura.\nO pequeno cenobio orixinal foise transformando co tempo, e xa non quedan vestixios da s\u00faa arquitectura rom\u00e1nica e g\u00f3tica logo das reformas do s\u00e9culo XVII. Entre 1637 e 1650 o arquitecto Juan de Villanueva constru\u00edu o claustro maior, que consta de cinco arcos en cada panda, separados por pilastras d\u00f3ricas. En 1644 o mestre de obras frei Benito Escobar contratou o mestre canteiro Domingo de Castro para edificar os arcos, pilastras e antepeitos do Miradoiro, que xa non se conserva.\nEntre 1648 e 1650 estivo como mestre de obras Francisco L\u00f3pez Rosillo. Nesa \u00e9poca constru\u00eduse a fachada, en \u00e1ngulo recto coa igrexa. A parte principal que serve de entrada ten dous corpos flanqueados por columnas que descansan sobre m\u00e9nsulas moi sobresa\u00edntes. A porta de acceso est\u00e1 limitada por un arco deprimido. O segundo corpo presenta un gran balc\u00f3n con varandas de ferro. O muro que rodea a porta ten decoraci\u00f3n de almofadado. Remata o conxunto un front\u00f3n barroco semicircular, cun escudo no centro coas armas do conde Osorio.\nAo longo da \u00e1 da fachada \u00e1brese unha serie de vent\u00e1s separadas por pilastras que reforzan o muro, rematadas por pin\u00e1culos con forma de obelisco. No interior do edificio cons\u00e9rvase a escaleira que daba acceso desde a porter\u00eda \u00e1 c\u00e1mara abaical, biblioteca e outras dependencias.\nTen dous claustros: o principal, barroco e moi austero, e o claustro menor, onde est\u00e1 o pozo do Santo. Hab\u00eda a crenza de que as s\u00faas augas eran milagrosas e curativas, e os peregrinos us\u00e1bana para beber e levala para a viaxe.\nIgrexa.\nO templo actual constru\u00eduse a mediados do s\u00e9culo XVIII. Iniciouse en 1735 seguindo as trazas do monxe Juan V\u00e1zquez de Samos, que despois alterou Fernando de Casas Novoa, dese\u00f1ando ademais a fachada e dirixindo as obras das naves ata o cruceiro. \u00c9 de pedra de granito procedente de Burela. Co\u00f1\u00e9cese o proceso de construci\u00f3n grazas ao manuscrito conservado no propio mosteiro, escrito por frei Benito Ponte. O edificio ten planta de cruz latina, tres naves e c\u00fapula sobre o cruceiro. A nave central \u00e9 ancha e luminosa e nos seus laterais \u00e1brense pequenas capelas para o culto.\nConsid\u00e9rase a fachada como un precedente da fachada da catedral de Santiago de Compostela. A portada \u00e9 de tres corpos e aos lados \u00e9rguense as d\u00faas torres (a do lateral suroeste est\u00e1 sen rematar). O primeiro corpo ten catro grandes columnas, d\u00faas a cada lado da porta. Nos intercolumnios hai imaxes de San Bieito e Santa Escol\u00e1stica, e sobre a porta hai unha imaxe da Asunci\u00f3n. No segundo corpo, nun oco limitado por columnas, est\u00e1 a imaxe do Salvador. O terceiro corpo oc\u00fapao unha vent\u00e1 rectangular con front\u00f3n curvo e columnas aos lados. Sobre o terceiro corpo lev\u00e1ntase o remate cun nicho onde se garda a imaxe do Conde Santo vestido de peregrino palmeiro, en referencia \u00e1 s\u00faa viaxe a Xerusal\u00e9n. Enriba hai un front\u00f3n curvo, e sobre el a imaxe da Fe.\nNa sancrist\u00eda cons\u00e9rvase un relicario do s\u00e9culo XVII con dous bustos en madeira policromada que representan cada un un santo, coa reliquia correspondente no seu interior.\nRetablo maior.\nO retablo maior \u00e9 neocl\u00e1sico, obra de Ventura Rodr\u00edguez. Consta de banco, un s\u00f3 corpo e tres v\u00edas separadas por columnas de d\u00faas en d\u00faas, estriadas e que rematan en capiteis corintios. Sobre as columnas descansa un friso moi decorado con grilandas e cabezas de anxos, e sobre el un front\u00f3n triangular en cuxo v\u00e9rtice pode verse a figura de Deus Pai rodeado de anxos. No centro do retablo est\u00e1 a imaxe do Salvador, con Pedro e Paulo aos costados. Toda a estrutura foi pintada e dourada por Juan Bernardo del R\u00edo en 1789.\nCapela da Nosa Se\u00f1ora de Valdeflores.\nNesta capela est\u00e1 o sartego do conde Osorio. \u00c9 unha peza de m\u00e1rmore do s\u00e9culo XI, entre xaspe branco e c\u00e1rdeno con vetas azuis. No frontal e os costados ten unha decoraci\u00f3n xeom\u00e9trica sinxela e no centro ten labrado un crism\u00f3n. Ap\u00f3iase nunhas robustas columnas cadradas e moi decoradas. Crese que o trouxo o propio Conde da s\u00faa peregrinaci\u00f3n a Terra Santa e que chegou a Galiza por mar, nunha lenda similar \u00e1 chegada do corpo de Santiago o Maior.\nOs peregrinos que acud\u00edan ao mosteiro imploraban protecci\u00f3n ao conde santo, mesmo despois de morrer. Rezaban unha oraci\u00f3n ante o sepulcro ao tempo que introduc\u00edan os dedos por dous orificios da parte inferior, ata tocar a caixa de madeira onde descansaba o corpo."}
{"id": "293111", "revid": "56817", "url": "https://gl.wikipedia.org/wiki?curid=293111", "title": "El Zorongo", "text": "El Zorongo foi un semanario editado en Pontevedra entre 1879 e 1880.\nHistoria e caracter\u00edsticas.\nApareceu en decembro de 1879. Peri\u00f3dico sat\u00edrico que se publicaba os domingos. Entre os seus colaboradores figurou Jes\u00fas Muruais. Cesou a s\u00faa publicaci\u00f3n en 1880."}
{"id": "293112", "revid": "23204", "url": "https://gl.wikipedia.org/wiki?curid=293112", "title": "Culpa", "text": "Culpa \u00e9 unha omisi\u00f3n dunha conduta debida, destinada a prever e evitar un dano. Manif\u00e9stase pola imprudencia, neglixencia, impericia ou inobservancia de regulamentos ou deberes.\nCulpa civil e culpa penal.\nO concepto de culpa penal \u00e9 semellante ao de culpa civil, en ambos os dous casos def\u00ednese pola omisi\u00f3n da conduta debida para prever e evitar o dano. Manif\u00e9stase pola imprudencia, neglixencia de regulamentos ou deberes. Por\u00e9n, na apreciaci\u00f3n da culpa aos fins de resarcimento do dano, nun caso, e da represi\u00f3n do delito, no outro, existen pautas diversas, no primeiro caso a culpa apr\u00e9ciase como un criterio moi afinado para non deixar \u00e1 v\u00edtima sen separaci\u00f3n; no segundo, existe maior rigor para valorar as circunstancias constitu\u00eddas da culpa co prop\u00f3sito de non condenar a un inocente. De a\u00ed que a m\u00e1is leve culpa imp\u00f3n responsabilidade civil ao autor dun dano e, por conseguinte, unha absoluci\u00f3n penal por falta de culpa non fai cousa xulgada no civil. Corolario do mesmo principio \u00e9 que poida fundarse a responsabilidade civil nunha simple culpa na vixilancia e que a\u00ednda esta se presuma, o que non se admita, en principio, no material penal.\nDiferenza entre culpa e dolo.\nA culpa en sentido amplo abrangue a culpa en sentido estrito. A culpa en sentido estrito \u00e9 definida como a falta de intenci\u00f3n no suxeito activo de provocar as consecuencias que o acto que emprende subscrita, polo que se di que non se representou mentalmente o resultado do seu accionar, mentres que o dolo \u00e9 a intenci\u00f3n de cometer o acto en cuesti\u00f3n e consecuentemente causar as s\u00faas consecuencias, polo que previamente se representou mentalmente o resultado do seu acto. A culpa ent\u00f3n \u00e9 o actuar imprudente, noutras palabras a conduta atrevida ou descoidada do suxeito activo. O l\u00edmite entre culpa e dolo, est\u00e1 dado pola culpa consciente e o dolo eventual. As\u00ed, na culpa consciente hai representaci\u00f3n mental do resultado que leva consigo o acto efectuado, pero s\u00famase a iso o criterio do suxeito activo de que tal resultado prexudicial, finalmente delictual, non se concretar\u00e1 por unha mala valoraci\u00f3n das circunstancias do feito. Por outra parte, no dolo eventual, como no directo, hai unha representaci\u00f3n do resultado disvalioso, pero defire deste, do dolo eventual, en que a el se lle suma o desinterese de se tal resultado se produce ou non.\nClases de culpa.\nPola s\u00faa intensidade dist\u00ednguense entre.\nCulpabilidade.\nA culpabilidade \u00e9 a situaci\u00f3n na que se encontra unha persoa imputable e responsable, que podendo terse conducido dun xeito non o fixo, polo cal o xu\u00edz o declara merecedor dunha pena.\nPara que haxa culpabilidade te\u00f1en que presentarse os seguintes elementos:\nCausas de inculpabilidade.\nA inculpabilidade son feitos que absolven ao suxeito no xu\u00edzo de reproche porque destr\u00faen a culpa ou o dolo. Destr\u00faen o v\u00ednculo \u00e9tico e psicol\u00f3xico que se require para a existencia do delito.\nSon causas de inculpabilidade:"}
{"id": "293113", "revid": "55340", "url": "https://gl.wikipedia.org/wiki?curid=293113", "title": "Cogomelo de cardo", "text": "O cogomelo de cardo Pleurotus eryngii, \u00e9 un cogomelo co sombreiro convexo cando \u00e9 novo e plano convexo, co centro deprimido, na madurez, de cor apardazada, p\u00e9 cil\u00edndrico e abrancazado, xeralmente exc\u00e9ntrico, comest\u00edbel e de sabor doce.\n\u00c9 unha das especies de cogomelo m\u00e1is co\u00f1ecida e moi apreciada polo seu sabor.\nDescrici\u00f3n.\n\u00c9 un cogomelo que presenta gran variedade de tons pardos, dende o crema at\u00e9 o marr\u00f3n escuro.Ten chapeu m\u00e1is ou menos convexo, inicialmente circular e na madurez m\u00e1is irregular de at\u00e9 uns 8\u00a0cm. As s\u00faas lamelas son abrancazadas e decorrentes sobre o esteo que adoita ser groso e curto. \u00c1s veces medra en grupos sobre a mesma cepa.\nH\u00e1bitat.\nAdoita desenvolverse sobre ra\u00edces mortas de distintas plantas, especialmente sobre as do cardo corredor, \"Eryngium campestre\". Adoita frutificar polo outono, particularmente se o chan recibiu precipitaci\u00f3ns importantes e se producen temperaturas mac\u00edas. Ocasionalmente pode sa\u00edr na primavera, sempre que te\u00f1a sido chuviosa e morna. \u00c9 atacada decote por larvas.\nUso.\n\u00c9 comest\u00edbel e apreciada. A s\u00faa carne \u00e9 el\u00e1stica e dun recendo agrad\u00e1bel. At\u00f3pase nos supermercados polo outono en bandexas. P\u00f3dese usar en guisados de carne, peixe e revoltos. \u00c9 moi saud\u00e1bel."}
{"id": "293114", "revid": "18868", "url": "https://gl.wikipedia.org/wiki?curid=293114", "title": "Pleurotus eryngii", "text": ""}
{"id": "293115", "revid": "56817", "url": "https://gl.wikipedia.org/wiki?curid=293115", "title": "The Smiths (\u00e1lbum)", "text": "The Smiths \u00e9 o \u00e1lbum de estrea da banda inglesa de rock alternativo The Smiths, publicado o 20 de febreiro de 1984. O disco acadou o n\u00famero 2 da lista brit\u00e1nica de \u00e1lbums, estando na mesma durante 33 semanas. Tras sentir que a produci\u00f3n orixinal de Troy Tate era inaxeitada, John Porter volveu gravar o traballo en Londres e Manchester nos descansos da xira brit\u00e1nica de setembro de 1983. O \u00e1lbum foi ben recibido pola cr\u00edtica e polo p\u00fablico, e estableceu a The Smiths como unha banda importante na escena brit\u00e1nica dos anos 80."}
{"id": "293116", "revid": "865", "url": "https://gl.wikipedia.org/wiki?curid=293116", "title": "The Queen Is Dead", "text": "The Queen Is Dead \u00e9 o terceiro \u00e1lbum da banda inglesa de rock alternativo The Smiths, publicado o 16 de xu\u00f1o de 1986 no Reino Unido a trav\u00e9s do selo Rough Trade e o d\u00eda 23 nos Estados Unidos por Sire Records. O disco pasou 22 semanas na lista de \u00e1lbums brit\u00e1nica, chegando ao n\u00famero 2. Foi n\u00famero 28 na lista canadense \"RPM 100\" e n\u00famero 70 na estadounidense \"Billboard 200\", sendo certificado ouro pola RIAA a finais de 1990.\nEn xullo de 2016 a publicaci\u00f3n dixital Paste colocouno no posto 2 da s\u00faa lista dos 50 mellores \u00e1lbums de postpunk."}
{"id": "293117", "revid": "56817", "url": "https://gl.wikipedia.org/wiki?curid=293117", "title": "Strangeways, Here We Come", "text": "Strangeways, Here We Come \u00e9 o cuarto e derradeiro \u00e1lbum da banda inglesa de rock alternativo The Smiths, publicado o 28 de setembro de 1987. Acadou o n\u00famero 2 da lista brit\u00e1nica de \u00e1lbums, onde estivo durante 17 semanas. Todos os temas do traballo foron compostos por Johnny Marr, e a letras foron escritas e cantadas por Morrissey. O disco foi certificado ouro pola Recording Industry Association of America o 19 de setembro de 1990."}
{"id": "293118", "revid": "23204", "url": "https://gl.wikipedia.org/wiki?curid=293118", "title": "Cardo corredor", "text": "O cardo corredor Eryngium campestre, \u00e9 unha planta herb\u00e1cea perenne da familia Apiaceae (Umbelliferae).\nDescrici\u00f3n.\n\u00c9 unha planta espi\u00f1enta de talo erecto e moi ramificado que pode medrar at\u00e9 uns 70\u00a0cm de altura, por\u00e9n, as s\u00faas ra\u00edces son moi longas e poden chegar a medir uns 5 m. As s\u00faas follas est\u00e1n cubertas de espi\u00f1os e divididas en lobos. As s\u00faas flores, de cor azulada, re\u00fanense en cap\u00edtulos arrodeadas por un inv\u00f3lucro composto de 5 ou 6 br\u00e1cteas. O seu froito \u00e9 un aquenio de 2 mericarpios uniloculares.\nH\u00e1bitat.\n\u00c9 unha especie com\u00fan en Europa central e occidental, o norte de \u00c1frica, Medio Oriente e o C\u00e1ucaso. D\u00e1se principalmente en terreos secos e planos, especialmente nas beirados dos cami\u00f1os e en leiras de cultivo desleixadas. A este cardo est\u00e1 asociada, mediante micorrizas, o cogomelo de cardo (\"Pleurotus eryngii\"), de gran valor culinario. Moi a mi\u00fado, \u00e9 obxecto de parasitismo por varias especies de \"Orobanche\", en particular \"Orobanche amethystea\" (que, por isto mesmo, ten como sinonimia - entre outras - \"Orobanche eryngii\").\nCiclo de vida.\n\u00c9 unha planta perenne do tipo vivaz, \u00e9 dicir, a parte a\u00e9rea morre despois de se reproducir e s\u00f3 persiste a ra\u00edz tuberosa at\u00e9 a primavera seguinte, en que regroman o talo e as follas. \u00c9 unha planta estepicursora, pois as inflorescencias despr\u00e9ndense ao morrer os talos e de al\u00ed orixinouse o nome de \"cardo corredor\", pois pola acci\u00f3n do vento arrastran tanto os talos mortos como os cap\u00edtulos secos. Deste xeito, facil\u00edtase a dispersi\u00f3n das sementes e incluso a colonizaci\u00f3n de novos ambientes. Florea desde fins da primavera (maio no Hemisferio Norte) at\u00e9 inicios do outono (setembro), dependendo do inicio e da lonxitude desta etapa do clima e a latitude.\nUsos.\nNon se cultiva, pola contra, comb\u00e1teselle cando invade terreos destinados ao pastoreo ou a produci\u00f3n de forraxe. A pesar disto, \u00e9 bastante apreciado porque as s\u00faas ra\u00edces son o h\u00e1bitat do fungo \"Pleurotus eryngii\", chamado cogomelo de cardo, que nos pa\u00edses mediterr\u00e1neos se recolecta para o consumo humano; por iso a planta recibe o nome de \"cardo cogomeleiro\". Ademais, na herbolaria tradicional atrib\u00faenselle propiedades diur\u00e9ticas r cicatrizantes, as s\u00faas follas tenras e a s\u00faa ra\u00edz poden consumirse en ensaladas e cando se seca pode usarse como enfeite.\nTaxonom\u00eda.\n\"Eryngium campestre\" foi descrita por Carl von Linn\u00e9 e publicado en \"Species Plantarum\", vol. 1, p.\u00a0233, 1753.\nN\u00famero de cromosomas de \"Eryngium campestre\" (Fam. Umbelliferae) e t\u00e1xones infraespec\u00edficos: 2n=28\nEryngium: nome xen\u00e9rico que probabelmente fai referencia \u00e1 palabra que lembra o ourizo: \"Erinaceus\" (especialmente desde o grego \"erungion\" = \"ci\u00f3n\"), sen\u00f3n que tam\u00e9n poder\u00eda derivar de \"eruma\" (= protecci\u00f3n), en referencia \u00e1s espi\u00f1entas follas das plantas deste tipo.\ncampestre: ep\u00edteto que significa \"dos campos\"."}
{"id": "293119", "revid": "18868", "url": "https://gl.wikipedia.org/wiki?curid=293119", "title": "Eryngium campestre", "text": ""}
{"id": "293120", "revid": "23204", "url": "https://gl.wikipedia.org/wiki?curid=293120", "title": "Taurotragus oryx", "text": "Taurotragus oryx \u00e9 unha especie de mam\u00edfero artiod\u00e1ctilo ruminante da familia dos b\u00f3vidos, subfamilia dos bovinos e tribo dos estrepsicerotinos.\n\u00c9 unha das d\u00faas especies de ant\u00edlopes africanos que, xunto con \"Taurotragus derbianus\", compo\u00f1en o x\u00e9nero \"Taurotragus\".\nDe gran tama\u00f1o e con gran parecido aos bovinos, pos\u00fae unha gran papada no pescozo, que contrib\u00fae a disipar a calor.\nComo os camelos, para evitar a deshidrataci\u00f3n cando vai moita calor, pode aumentar a temperatura corporal para impedir a suoraci\u00f3n.\nTaxonom\u00eda.\nDescrici\u00f3n.\nA especie \"Taurotragus oryx\" foi descrita por primeira vez en 1799 polo m\u00e9dico, zo\u00f3logo e bot\u00e1nico alem\u00e1n, Peter Simon Pallas na p\u00e1xina 9 da s\u00faa obra \"Miscellanea zoologica, quibus nov\u00e6 imprimis atque obscur\u00e6 animalum species describuntur et observationibus iconibusque illustrantur\" publicada na Haia.\nNota taxon\u00f3mica.\nO x\u00e9nero \"Taurotragus\", no que se incl\u00faen \"Taurotragus_oryx\" e \"T. derbianus\", \u00e1s veces se incl\u00fae no x\u00e9nero \"Tragelaphus\", de acordo a probas xen\u00e9ticas recentes.\nSin\u00f3nimo.\nAdemais de polo nome actualmente v\u00e1lido, a especie co\u00f1eceuse tam\u00e9n polo sin\u00f3nimo:\nSubespecies.\nNa actuadlidade reco\u00f1\u00e9cense tres subespecies:\nA\u00ednda que a s\u00faa validez require m\u00e1is investigaci\u00f3na.\nCaracter\u00edsticas.\nAs principais caracter\u00edsticas morfol\u00f3xicas son:\nBiolox\u00eda.\nH\u00e1bitat.\nMoi vers\u00e1til, o \"Taurotragus_oryx\" pode encontrarse en gran variedade de h\u00e1bitats, pero especialmente nas chairas abertas e sabanas e en bosques abertos, secos, de mopames (\"Colophospermum mopane\"), pero tam\u00e9n en zonas de estepas e mesmo des\u00e9rticas. \u00c1s veces tam\u00e9n pode verse en breixeiras e selvas das terras altas, de at\u00e9 os 4 250 m de altitude.\nDistribuci\u00f3n.\nAntigamente encontr\u00e1base ao longo das sabanas e os bosques abertos toda a \u00c1frica oriental e meridional, estend\u00e9ndose tam\u00e9n polos pasteiros de altura e as sabanas \u00e1ridas e as matogueiras do Kalahari e de Karoo, en Sur\u00e1frica. Pero hoxe desapareceu de m\u00e1is da metade da s\u00faa antiga \u00e1rea de dispersi\u00f3n debido \u00e1 expansi\u00f3n das poboaci\u00f3ns humanas, e o n\u00famero de individuos diminu\u00edu considerabelmente desde os anos 1970 como resultado das guerras civ\u00eds e as s\u00faas secuelas en pa\u00edses como Uganda, Ruanda, Angola e Mozambique. Agora est\u00e1 extinto en Burundi (e probabelmente en Angola).Por\u00e9n, foi reintroducido en gran n\u00famero facendas e ranchos privados en \u00c1frica meridional (particularmente en Sur\u00e1frica), e isto contribu\u00edu \u00e1 recuperaci\u00f3n das s\u00faas poboaci\u00f3ns. Ademais, foi introducido amplamente tam\u00e9n f\u00f3ra da s\u00faa \u00e1rea de distribuci\u00f3n natural; por exemplo, a\u00ednda que a s\u00faa \u00e1rea de distribuci\u00f3n natural en Namibia estaba restrinxida ao nordeste do pa\u00eds, agora tam\u00e9n abundan en facendas e ranchos nas partes central e meridional.\nCostumes.\n\u00c9 un animal gregario e forma pequenos raba\u00f1os de 20 a 70 individuos, \u00e1s veces at\u00e9 200\ne, ocasionalmente, considerabelmente maiores, durante as migraci\u00f3ns ou en per\u00edodos de extremada seca. Estas mandas van dirixidas por un macho dominante. \u00c1s veces p\u00f3dense reunir con ant\u00edlopes equinos (\"Hippotragus equinus\"), \u00f3rix do Cabo (\"Oryx gazella\"), cebras, \u00f1us, impalas, gacelas e avestruces. Os machos vellos son a mi\u00fado solitarios. A s\u00faa capacidade para saltar (at\u00e9 2,50 m aproximadamente) \u00e9 unha caracter\u00edstica inesperada nun ant\u00edlope tan pesado; incluso pode saltar un por riba doutro, partindo case do repouso. Son animais di\u00farnos, pero tenden a permanecer case inactivos durante as horas m\u00e1is calorosas do d\u00eda. Realizan desprazamentos a gransdes distancias en todas as estaci\u00f3ns, pero sobre todo nas \u00e9pocas de seca.\nSentidos.\nPos\u00faen excelentes sentidos do o\u00eddo e do olfacto, pero a visi\u00f3n binocular parece pobre, en beneficio dun campo de visi\u00f3n m\u00e1is amplo.\nAlimentaci\u00f3n.\nComen rami\u00f1as de \u00e1rbores e arbustos, follas, froitos, bulbos, ra\u00edces tuberosas e tam\u00e9n herba (en menor proporci\u00f3n que outros ant\u00edlopes), sobre toldo durante a \u00e9poca de chuivias, especialmente en zonas montanas. Usan os seus pezu\u00f1os para desenterrar os bulbos e as ra\u00edces e, cos cornos, enganchan as poli\u00f1as e r\u00f3mpenas cun movemento brusco do pescozo.Son moi independentes da auga, a\u00ednda que a consomen avidamente cando est\u00e1 dispo\u00f1\u00edbel. Pero tam\u00e9n son capaces de privarse dela durante meses. O seu metabolismo est\u00e1 ben adaptado \u00e1 vida en condici\u00f3ns de aridez.\nReproduci\u00f3n.\nMachos e femias alcanzan a madurez sexual ao ano e medio ou dous anos de idade. Na \u00e9poca da reproduci\u00f3n os machos adultos coidan e defenden \u00e1 s\u00faa manda de femias e xuven\u00eds, enfront\u00e1ndose con outros machos. A xestaci\u00f3n dura uns 9 meses, e as femias te\u00f1en unha cr\u00eda por parto e ano. A cr\u00eda ao nacer pesa entre os 28 e os 35\u00a0kg se \u00e9 macho, e entre os 23 e os 31\u00a0kg, de ser femia. As cr\u00edas maman polo menos durante medio ano, a\u00ednda que xa comen os primeiros alimentos s\u00f3lidos ao cabo dunha semana.A s\u00faa lonxevidade \u00e9 de 15 a 20 anos, excepcionalmente at\u00e9 os 25.\nInimigos.\nOs le\u00f3ns e as hienas pintas poden atacar aos adultos, mentres que os lica\u00f3ns e o leopardo cazan aos individuos moi xoves. Pero o \"Taurotragus_oryx\" utiliza os seus cornos como arma defensiva cando \u00e9 necesario; estes ant\u00edlopes te\u00f1en unha t\u00e9cnica de defensa especial contra os depredadores, facendo cara ao seu adversario mantendo aos xuven\u00eds no centro dun c\u00edrculo protector, como fan os b\u00fafalos coas s\u00faas cr\u00edas. A pesar da s\u00faa aparencia, son ant\u00edlopes moi \u00e1xiles, especialmente os individuos delgados que te\u00f1en unha masa pequena, e poden correr moi veloces, at\u00e9 case 70\u00a0km/h e tam\u00e9n de facer saltos de m\u00e1is de 2 m de altura. Os individuos grandes e grosos tam\u00e9n son \u00e1xiles e r\u00e1pidos, a\u00ednda que sen pasar dos 50\u00a0km/h.\nRelaci\u00f3n cos humanos.\nFoi cazado historicamente, e segue a selo, pola s\u00faa carne, que \u00e9 de moi boa cualidade, por deporte e para outros prop\u00f3sitos, como a pel.\nDebido \u00e1 s\u00faa docilidade e escasa agresividade foi obxecto de investigaci\u00f3ns para lograr a s\u00faa domesticaci\u00f3n, para aproveitar a s\u00faa carne, leite e pel, o que se ralizou con relativo \u00e9xito en Ucra\u00edna e no sur de Rusia (desde 1892) e en Sur\u00e1frica e Zimbabue en tempos m\u00e1is recentes. No Parque Zool\u00f3xico de Askanian Nova en Ucra\u00edna, entre outros lugares, estudouse a s\u00faa mellora. O seu \u00e9xito reprodutivo ofrecer\u00eda unha nova especie particularmente ben adaptada \u00e1s enfermidades e ao clima do continente africano.\nA s\u00faa necesidade de auga \u00e9 moi baixa, porque producen unha urina cun alto contido en urea, pero requiren unha consider\u00e1bel \u00e1rea de pastoreo, xunto con sales minerais e grandes cantidades de alimentos complementarios como millo, sorgo, mel\u00f3ns e fabas, que poden resultar de elevado custo. Unha femia pode producir at\u00e9 7\u00a0kg de leite ao d\u00eda, leite de agrad\u00e1bel sabor e que \u00e9 m\u00e1is rico en graxa que a de vaca e, por riba, pode almacenarse at\u00e9 durante oito meses, se se prepara debidamente, contra varios d\u00edas para o leite de vaca.\nPoboaci\u00f3n e estaus.\nA maior ameaza para \"Taurotragus oryx\" \u00e9 a expansi\u00f3n dos asentamentos humanos, coa subseguinte perda do seu h\u00e1bitat, e a caza furtiva pola s\u00faa carne.Citando a varios autores, East (1999) indicou que as densidades de poboaci\u00f3n estimadas, obtidas por recontos a\u00e9reos en \u00e1reas onde a especie \u00e9 moderadamente com\u00fan xeralmente oscilan entre 0,05 e 0,4 animais/km\u00b2. Estimaci\u00f3ns m\u00e1is altas (de 0,6 a 1,0 individuos/km\u00b2) foron obtidas por outros recontos a\u00e9reos. Estudos en terra en \u00e1reas onde a especie \u00e9 com\u00fan produciron estimaci\u00f3ns de densidades similares.East (1999) calculou unha estimaci\u00f3n da poboaci\u00f3n total de 136 000 individuos, con poboaci\u00f3ns est\u00e1beis ou aumentando en Namibia, Botswana, Zimbabue, Sur\u00e1frica, Malaui e posibelmente Tanzania. A tendencia da poboaci\u00f3n var\u00eda no sentido de aumentar a diminu\u00edr segundo as zonas, adoitando aumentar en terreos privados e diminu\u00edr notras \u00e1reas.\nEn consecuencia, a UICN cualificou o estado de conervaci\u00f3n da especie como \"LC\" (pouco preocupante)."}
{"id": "293121", "revid": "56817", "url": "https://gl.wikipedia.org/wiki?curid=293121", "title": "Stanis\u0142aw G\u0105decki", "text": "Stanis\u0142aw G\u0105decki, nado o 19 de decembro de 1949 en Strzelno (Cuiavia-Pomerania, Polonia) \u00e9 un eclesi\u00e1stico cat\u00f3lico latino polaco, arcebispo de Pozna\u0144 dende 2002 e presidente da Conferencia Episcopal Polaca dende 2014.\nTraxectoria.\nPrimeiros anos.\nStanis\u0142aw G\u0105decki naceu o 19 de decembro de 1949 en Strzelno, unha vila hoxe parte do voivodato de Cuiavia-Pomerania (Polonia).\nEntre 1967 e 1973 estudou Filosof\u00eda e Teolox\u00eda no Seminario Maior Primacial de Gniezno. O 9 de xu\u00f1o de 1973 foi ordenado sacerdote da arquidiocese de Gniezno polo arcebispo Stefan Wyszynski.\nPosteriormente especializouse no campo dos estudos b\u00edblicos, estudando entre 1973 e 1976 e entre 1977 e 1981 no Pontificio Instituto B\u00edblico, e entre 1976 e 1977 no \"Studium Biblicum Franciscanum\" de Xerusal\u00e9n. Fixo o doutoramento en Teolox\u00eda b\u00edblica na Pontificia Universidade de San Tom\u00e9 de Aquino, doutorandose en 1982 coa disertaci\u00f3n \"La liberazione e la salvezza nel secondo libro dei Maccabei\".\nEpiscopado.\nO 1 de febreiro de 1992 Xo\u00e1n Paulo II nomeouno bispo auxiliar de Gniezno e bispo titular de Rubicon. O 25 de marzo recibiu a ordenaci\u00f3n episcopal de mans do arcebispo de Varsovia e Gniezno J\u00f3zef Glemp, primado de Polonia. Os bispos co-consagrantes foron Bogdan J\u00f3zef Wojtus, bispo auxiliar de Gniezno, e Gerard Bernacki, bispo auxiliar de Katowice. Escolleu como lema episcopal \"Opere et veritate\".\nO 28 de marzo de 2002 foi nomeado arcebispo metropolitano de Pozna\u0144 logo da renuncia de Juliusz Paetz. O 2 de abril tomou posesi\u00f3n can\u00f3nica da s\u00e9, e recibiu o palio o 29 de xu\u00f1o.\nO 20 de xu\u00f1o de 1992 foi nomeado vicepresidente da Conferencia Episcopal Polaca, e o 10 de marzo de 1994 presidente para o di\u00e1logo co xuda\u00edsmo. Entre 1995 e 2008 foi consultor da Pontificia Comisi\u00f3n para as Relaci\u00f3ns Relixiosas co Xuda\u00edsmo, participando de conferencias, reuni\u00f3ns, sesi\u00f3ns, simposios dedicados a este tema no seu pa\u00eds e no exterior.\nO 8 de maio de 2014 o papa Francisco nomeouno membro da Congregaci\u00f3n para a Doutrina da Fe."}
{"id": "293122", "revid": "839", "url": "https://gl.wikipedia.org/wiki?curid=293122", "title": "Stanislaw Gadecki", "text": ""}
{"id": "293135", "revid": "56817", "url": "https://gl.wikipedia.org/wiki?curid=293135", "title": "CD98", "text": "O CD98 (\"cluster\" de diferenciaci\u00f3n 98) \u00e9 unha glicoprote\u00edna de membrana heterod\u00edmera composta polas prote\u00ednas SLC3A2 e SLC7A5, que forma o transportador de amino\u00e1cidos neutros grandes (LAT1, \"Large neutral amino acid transporter 1\"). O LAT1 \u00e9 unha prote\u00edna de transporte de membrana heterodim\u00e9rica que transporta preferencialmente amino\u00e1cidos de cadea ramificada (valina, leucina, isoleucina) e amino\u00e1cidos arom\u00e1ticos (tript\u00f3fano, tirosina). O LAT1 expr\u00e9sase m\u00e1is profusamente nos capilares do cerebro (que forman a barreira hematoencef\u00e1lica) en relaci\u00f3n con outros tecidos.\nUn transportador LAT1 funcional est\u00e1 composto por d\u00faas prote\u00ednas codificadas en distintos xenes, que son:"}
{"id": "293136", "revid": "23204", "url": "https://gl.wikipedia.org/wiki?curid=293136", "title": "Salve Regina", "text": "A Salve Regina (en galego: \"Salve Ra\u00ed\u00f1a!\") \u00e9 unha das m\u00e1is populares e co\u00f1ecidas oraci\u00f3ns cat\u00f3licas a Mar\u00eda, nai de Xes\u00fas, escrita orixinalmente en lat\u00edn. Inicialmente era unha ant\u00edfona maior e himno. \u00c9 unha das catro ant\u00edfonas do Breviario dedicadas \u00e1 Virxe (as outras tres son \"Alma Redemptoris Mater\", \"Ave Regina Caelorum\" e \"Regina Caeli\").\nCaracter\u00edsticas.\nTr\u00e1tase orixinalmente dunha secuencia con rima en \"e\", a\u00ednda que a disposici\u00f3n dos versos pode variar segundo os compiladores. Durante alg\u00fan tempo foi atribu\u00edda a Bernaldo de Claraval; agora s\u00e1bese que este s\u00f3 engadiu a invocaci\u00f3n final: \"O clemens, o pia / o dulcis, Virgo Maria\" (que introduce unha parella de versos con rima en \"ia\"). Tam\u00e9n se atribu\u00edu ao bispo de Iria, Pedro de Mezonzo; ao de Le Puy-en-Velay, Ademaro de Monteil; ao monxe alem\u00e1n Hermann von Reichenau; e ata ao bispo lendario de Segovia, Hieroteo.\nDomenico Scarlatti musicou esta oraci\u00f3n no s\u00e9culo XVII na s\u00faa composici\u00f3n para alto e orquestra \"Salve Regina\". A melod\u00eda sinxela que se usa habitualmente para cantala parece ser elaborada polo P. F. Bourgoing.\nOs cistercienses, os dominicos e os franciscanos promoveron o seu uso en diversas circunstancias (en especial na liturxia das horas). En 1250 Gregorio IX aprobouna e prescribiu que se cantase ao final do rezo das \"Completas\", tal como se segue facendo hoxe en d\u00eda. Os monxes cant\u00e1bana antes de durmir e os monxes da orde de Predicadores cant\u00e1bana en procesi\u00f3n con candeas acesas.\nDiversos autores cristi\u00e1ns elaboraron comentarios para esta oraci\u00f3n; entre eles destaca: Bernaldo de Claraval, Anselmo de Lucca, Pedro Canisio, Francisco Coster e Afonso Mar\u00eda de Ligorio.\nA gran variedade de representaci\u00f3ns da Virxe e a devoci\u00f3n existente en cada lugar onde se venera xerou a creaci\u00f3n dunha \"Salve\" particular segundo a advocaci\u00f3n do lugar.\nA Salve en galego.\nNon existe unha traduci\u00f3n sancionada pola Igrexa, de xeito que se te\u00f1en feito distintas adaptaci\u00f3ns particulares.\nAutor\u00eda.\nSegundo a tradici\u00f3n, o bispo galego san Pedro de Mezonzo compuxo este himno \u00e1 Virxe inspirado nunha imaxe de Nosa Se\u00f1ora dos Ollos Grandes, patroa de Lugo, durante a fuxida do pobo compostel\u00e1n tralo saqueo da s\u00e9 por Almanzor."}
{"id": "293137", "revid": "27155", "url": "https://gl.wikipedia.org/wiki?curid=293137", "title": "LAT1", "text": ""}
{"id": "293138", "revid": "27155", "url": "https://gl.wikipedia.org/wiki?curid=293138", "title": "Transportador de amino\u00e1cidos neutros grandes", "text": ""}
{"id": "293141", "revid": "1131", "url": "https://gl.wikipedia.org/wiki?curid=293141", "title": "Enrique Chao Espina", "text": "Enrique Chao Espina, nado en Viveiro o 7 de xullo de 1908 e finado na Coru\u00f1a o 19 de xaneiro de 1989, foi un sacerdote, profesor e escritor galego.\nTraxectoria.\nEstudou nos seminarios de Mondo\u00f1edo e Lugo e ordenouse presb\u00edtero en 1931. Licenciouse en Filosof\u00eda e Letras na Universidade de Zaragoza e estudou Maxisterio na Universidade de Santiago de Compostela. Doutor en Letras pola Universidade Central (cunha tese sobre Nicomedes Pastor D\u00edaz) e diplomado en portugu\u00e9s pola Escola Central de Idiomas, foi profesor agregado do Instituto de Puertollano e catedr\u00e1tico da Escola de Comercio da Coru\u00f1a e o Instituto Eusebio da Guarda. Foi acad\u00e9mico da Real Academia Galega, do Instituto Arqueol\u00f3xico, Hist\u00f3rico e Etnogr\u00e1fico de Lisboa e Cronista Oficial de Viveiro. Colaborou en toda a prensa galega e gran parte da espa\u00f1ola e na de Am\u00e9rica e Portugal. Participou en congresos internacionais celebrados en Portugal.\nFoi colaborador habitual da prensa local, en especial de \"La Voz de Ortigueira\" e do \"Heraldo de Vivero\". O 29 de outubro de 1988 o Concello de Ortigueira aprobou por unanimidade o seu nomeamento como fillo adoptivo de Ortigueira, a proposta do concelleiro Manuel L\u00f3pez Foxo (BNG).\nObras.\nEscritor prol\u00edfico, unha gran parte da s\u00faa produci\u00f3n viu a luz en edici\u00f3n de autor. Fixo estudos te\u00f3ricos sobre historia, zoolox\u00eda e biograf\u00edas. Sobre aspectos hist\u00f3ricos relacionados con Viveiro escribiu numerosos artigos. Tam\u00e9n se interesou pola zoolox\u00eda, publicou varios libros de ensino e relixi\u00f3n, e cultivou algo a poes\u00eda."}
{"id": "293142", "revid": "98629", "url": "https://gl.wikipedia.org/wiki?curid=293142", "title": "Human Nature (canci\u00f3n de Michael Jackson)", "text": "\"Human Nature\" \u00e9 un sinxelo do artista estadounidense Michael Jackson. Foi escrito e composto por Steve Porcaro e John Bettis, e producido por Quincy Jones. \u00c9 o quinto sinxelo do \u00e1lbum \"Thriller\" (1982). Nun princiio, Porcaro gravara unha demo da canci\u00f3n nun casete, que lle foi entregado a Jones.\n\"Human Nature\" foi lanzado o 3 de xullo de 1983, e malia non ser lanzada no Reino Unido, tivo un grande \u00e9xito nas listas musicais dos Estados Unidos. Acadou o n\u00famero 2 na \"Billboard\"'s Hot Adult Contemporary, e o n\u00famero 7 na Hot 100. En Nova Zelandia, a canci\u00f3n conseguiu o n\u00famero 11. A balada xerou unha boa acollida por parte dos cr\u00edticos musicais. \"Human Nature\" foi versionada por moitos artistas, como Stevie Wonder, Danny Chan, Schlong, John Mayer, Miles Davis, SWV, Nas e Chris Brown."}
{"id": "293143", "revid": "56817", "url": "https://gl.wikipedia.org/wiki?curid=293143", "title": "She's Out of My Life", "text": "\"She's Out of My Life\" \u00e9 unha canci\u00f3n escrita polo artista Tom Bahler. A canci\u00f3n foi gravada por gran cantidade de artistas, como: Michael Jackson, Patti LaBelle, Ginuwine, 98\u00b0, S Club 7, Barbara Mandrell, Daniel Evans, Nina, Willie Nelson, Josh Groban e Karel Gott.\nA canci\u00f3n f\u00edxose famosa por ser o cuarto sinxelo do \u00e1lbum \"Off the Wall\" de Michael Jackson. Con esta canci\u00f3n, Jackson converteuse no primeiro artista en conseguir catro \u00e9xitos Top 10 Pop nun s\u00f3 \u00e1lbum."}
{"id": "293144", "revid": "23204", "url": "https://gl.wikipedia.org/wiki?curid=293144", "title": "Diao Yinan", "text": "Diao Yinan (en , pinyin Di\u0101o Y\u00ecn\u00e1n), nado en 1969 en Xi'an, Shaanxi, \u00e9 un director, guionista e actor chin\u00e9s. O seu filme \"Black Carb\u00f3n, Thin Ice\" ga\u00f1ou o Oso de Ouro \u00f3 Mellor Filme no Festival Internacional de Cine de Berl\u00edn no 2014.\nBiograf\u00eda.\nFormado na Academia Central de Drama en 1992, Diao traballou como guionista con directores como Shi Runjiu en \"All the Way\", e Zhang Yang en \"Spicy Love Soup\" e \"Shower\". Ademais, Diao dirixiu dous filmes, \"Uniform\" no 2003 e \"Night Train\" no 2007, sendo estreado este \u00faltimo no Festival de Cine de Cannes."}
{"id": "293145", "revid": "23204", "url": "https://gl.wikipedia.org/wiki?curid=293145", "title": "Girlfriend (canci\u00f3n de Wings)", "text": "\"Girlfriend\" \u00e9 unha canci\u00f3n do artista Paul McCartney. McCartney pensou na canci\u00f3n como unha que lle poder\u00eda gustar gravar a Michael Jackson, e mencionoullo a Jackson nunha festa de Hollywood. Jackson declarara en entrevistas coa prensa musical que era un gran fan de The Beatles e a oportunidade de gravar con McCartney axudouno no seu seguinte proxecto. Por\u00e9n, McCartney acabou por gravala el mesmo coa s\u00faa banda Wings, e foi inclu\u00edda en 1978 no \u00e1lbum \"London Town\". Despois diso, foille suxerida por Quincy Jones a Jackson como unha posible canci\u00f3n do \u00e1lbum \"Off the Wall\"."}
{"id": "293146", "revid": "56817", "url": "https://gl.wikipedia.org/wiki?curid=293146", "title": "Wilfrid Napier", "text": "Wilfrid Fox Napier, nado o 8 de marzo de 1941 en Swartberg (Uni\u00f3n de Sur\u00e1frica), \u00e9 un cardeal da Igrexa Cat\u00f3lica, arcebispo metropolitano de Durban dende 1992.\nTraxectoria.\nWilfried Napier naceu o 8 de marzo de 1941 en Swartberg, ent\u00f3n parte da Uni\u00f3n de Sur\u00e1frica, estado predecesor da Sur\u00e1frica actual.\nO 25 de xullo de 1970 foi ordenado sacerdote da Orde dos Freires Menores polo bispo de Kokstad, John Evangelist McBride.\nO 29 de novembro de 1980 foi nomeado bispo de Kokstad, recibindo a consagraci\u00f3n episcopal o 28 de febreiro de 1981 de mans do arcebispo de Durban Denis Eugene Hurley.\nO 29 de marzo de 1992 o papa nomeouno arcebispo de Durban, e no consistorio do 21 de febreiro de 2001 Xo\u00e1n Paulo II creouno cardeal, co t\u00edtulo de Cardeal-Presb\u00edtero de San Francesco d\u2019Assisi ad Acilia."}
{"id": "293152", "revid": "5863", "url": "https://gl.wikipedia.org/wiki?curid=293152", "title": "Osorio Got\u00e9rrez", "text": "Osorio Gut\u00e9rrez foi un nobre galego do s\u00e9culo X, emparentado cos monarcas do reino de Galiza. Foi o fundador do mosteiro de San Salvador de Lourenz\u00e1, onde ingresou como monxe nos \u00faltimos anos da s\u00faa vida. Nese per\u00edodo de tempo foi considerado un home santo polos seus coet\u00e1neos, que lle atribu\u00edron diversas milagres, a\u00ednda m\u00e1is numerosas despois da s\u00faa morte. Casou con Urraca N\u00fa\u00f1ez, e tiveron tres fillos.\nTraxectoria.\nAntepasados.\nSegundo unha xenealox\u00eda lendaria, recollida por Luis de Salazar Castro, descender\u00eda dun Don Osorio que loitou canda a Paio de Asturias no ano 714, e neto doutro Osorio Guti\u00e9rrez que tras combater na batalla de Clavijo foi nomeado c\u00f3engo da catedral de Le\u00f3n no ano 844.\nA rama familiar Osorio ten un antepasado com\u00fan co conde Hermenexildo Guterrez. Este antepasado com\u00fan foi o nobre Gutierre, de orixe condal, activo entre os anos 820 e 860. Gutierre casou con Elvira, coa que tivo tres fillos, dos que descenderon os condes Hermenexildo e Osorio (av\u00f3). Este Osorio Guti\u00e9rrez tivo dous fillos, Nuno Os\u00f3riz e Gutierre Os\u00f3riz, e este \u00e1 s\u00faa vez casou coa s\u00faa curm\u00e1 Ildonza Men\u00e9ndez, filla de Hermenexildo Guterrez. Tiveron oito fillos, un dos cales foi Osorio Guti\u00e9rrez, como o seu av\u00f3. Este Osorio Guti\u00e9rrez casou con Urraca N\u00fa\u00f1ez e tiveron tres fillos: Gutierre, Ordo\u00f1o Os\u00f3riz e Urraca Os\u00f3riz.\nTraxectoria.\nCombateu na Reconquista, como na batalla de Simancas no ano 939 contra as tropas de Abderram\u00e1n III. Trala morte do seu pai e do seu t\u00edo Nu\u00f1o Os\u00f3riz sen descendencia, herdou os bens familiares, entre eles posesi\u00f3ns na zona de Mondo\u00f1edo. Regresou a Galiza desde Tierra de Campos. Xa no ano 942 aparece como Conde de Vilanova de Lourenz\u00e1, t\u00edtulo que mantivo ata a s\u00faa morte.\nDedicou gran parte da s\u00faa fortuna ao dote de varios mosteiros, e ampliou o cenobio de Lourenz\u00e1. Tras quedar vi\u00favo entrou como monxe seguindo a regra de San Bieito neste mosteiro, que rexeu o abade Munio entre os anos 969 e 1015. Peregrinou a Terra Santa e pasou case un ano como eremita preto do Santo Sepulcro. Morreu ao pouco de regresar.\nSegundo a lenda, o seu sartego foi mercado por el en Terra Santa, e chegou flotando por mar, nunha lenda similar \u00e1 da chegada de Santiago o Maior \u00e1 costa galega. En realidade \u00e9 unha peza de m\u00e1rmore do s\u00e9culo XI, entre xaspe branco e c\u00e1rdeno con vetas azuis. Ten un crism\u00f3n labrado no centro do frontal e unha cenefa de ondas arredor. Est\u00e1 sostido sobre d\u00faas columnas e at\u00f3pase na capela de Valdeflores na igrexa do mosteiro.\nTrala s\u00faa morte foi venerado como santo, e fac\u00edanse peregrinaci\u00f3ns ata o seu sepulcro. Co tempo pasou a celebrarse unha romar\u00eda o \u00faltimo domingo de agosto. Atribu\u00edronselle numerosas milagres, entre elas a resurrecci\u00f3n de polo menos catro mortos e a curaci\u00f3n de enfermos."}
{"id": "293155", "revid": "89787", "url": "https://gl.wikipedia.org/wiki?curid=293155", "title": "Troponina", "text": "A troponina (Tn) \u00e9 un complexo de tres prote\u00ednas reguladoras chamadas troponina C (TnC), troponina I (TnI), e troponina T (TnT), que son fundamentais para a contracci\u00f3n muscular no m\u00fasculo esquel\u00e9tico e m\u00fasculo card\u00edaco, pero non no m\u00fasculo liso.\nAs diferentes subunidades do complexo da troponina son unha diana terap\u00e9utica e uns marcadores para varios trastornos card\u00edacos en especial son un marcador moi espec\u00edfico dos infartos de miocardio ou da morte de c\u00e9lulas do m\u00fasculo card\u00edaco.\nAs mutaci\u00f3ns nas subunidades da troponina card\u00edaca poden orixinar cardiomiopat\u00edas, como a cardiomiopat\u00eda hipertr\u00f3fica familiar.\nFunci\u00f3n.\nA troponina est\u00e1 unida \u00e1 prote\u00edna tropomiosina e sit\u00faase no suco formado entre os filamentos de actina nas fibras musculares. Nun m\u00fasculo relaxado, a tropomiosina bloquea o sitio de uni\u00f3n para as pontes cruzadas que forma a miosina, o que impide a contracci\u00f3n. Cando a c\u00e9lula muscular \u00e9 estimulada por un potencial de acci\u00f3n para contraerse, \u00e1brense os canais de calcio da membrana sarcopl\u00e1smica e lib\u00e9rase calcio no sarcoplasma. Alg\u00fans destes i\u00f3ns calcio \u00fanense \u00e1 troponina (concretamente \u00e1 subunidade C), o que causa que esta cambie de forma, expo\u00f1endo os sitios de uni\u00f3n para a miosina (sitios activos) que hai nos filamentos de actina. A uni\u00f3n da miosina \u00e1 actina orixina a formaci\u00f3n de pontes cruzadas, e comeza a contracci\u00f3n do m\u00fasculo.\nA troponina enc\u00f3ntrase nos m\u00fasculos esquel\u00e9ticos e no card\u00edaco (miocardio), pero as versi\u00f3ns espec\u00edficas da troponina difiren entre os tipos de m\u00fasculo. A principal diferenza \u00e9 que a subunidade TnC da troponina no m\u00fasculo esquel\u00e9tico ten catro sitios de uni\u00f3n ao i\u00f3n calcio, mentres que no m\u00fasculo card\u00edaco ten s\u00f3 tres. As distintas isoformas das tres subunidades de troponina que se expresan nos tecidos son: TNNC1, TNNC2, TNNT1, TNNT2, TNNT3, TNNI1, TNNI2, e TNNI3.\nFisiolox\u00eda.\nNo m\u00fasculo card\u00edaco e esquel\u00e9tico, a produci\u00f3n de forza muscular est\u00e1 controlada principalmente por cambios na concentraci\u00f3n de calcio intracelular. En xeral, cando os niveis de calcio aumentan, os m\u00fasculos contr\u00e1ense, e cando dimin\u00faen, o m\u00fasculo rel\u00e1xase.\nA troponina \u00e9 un compo\u00f1ente dos filamentos finos do sarc\u00f3mero muscular, xunto coa actina e tropomiosina, e \u00e9 o complexo ao que se une o calcio para activar a produci\u00f3n de forza muscular. O complexo da troponina ten tres subunidades, TnC, TnI, e TnT, cada unha das cales xogan un papel na regulaci\u00f3n da forza. Cos niveis intracelulares de calcio do repouso, a tropomiosina est\u00e1 cubrindo os sitios activos da actina aos cales se ten que unir a miosina (o motor molecular dos filamentos grosos do sarc\u00f3mero) para xerar a forza. Cando o calcio queda unido aos sitios espec\u00edficos do dominio N da TnC, ocorren unha serie de cambios estruturais na prote\u00edna que fan que a tropomiosina se mova destapando os sitios de uni\u00f3n para a miosina que ten a actina, polo que a miosina pode agora unirse aos filamentos finos e producir forza e acurtar o sarc\u00f3mero.\nA troponina I tam\u00e9n inhibe a anxiox\u00e9nese \"in vivo\" e \"in vitro\".\nCada unha das subunidades do complexo da troponina realiza unha funci\u00f3n distinta:\nUso en diagn\u00f3sticos.\nO incremento do nivel das isoformas card\u00edacas da troponina circulantes no sangue \u00e9 un biomarcador para trastornos card\u00edacos, o m\u00e1is importante dos cales \u00e9 o infarto de miocardio. Un aumento dos niveis de troponina indica unha morte de c\u00e9lulas musculares card\u00edacas, xa que a prote\u00edna se libera no sangue despois dunha lesi\u00f3n no coraz\u00f3n.\nCondici\u00f3ns card\u00edacas.\nCertos tipos de troponina (troponina I e T card\u00edacas) son indicadores moi sensibles e espec\u00edficos de danos no miocardio. M\u00eddense no sangue para diferenciar unha anxina de peito inestable dun infarto de miocardio en persoas con dor no peito ou s\u00edndrome coronaria aguda. Unha persoa que tivo un infarto de miocardio ter\u00e1 unha \u00e1rea danada no seu coraz\u00f3n e uns niveis elevados de troponina no sangue. Isto pode ocorrer tam\u00e9n en persoas con vasoespasmo coronario un tipo de infarto de miocardio que implica unha grave constrici\u00f3n dos vasos sangu\u00edneos card\u00edacos. Despois dun infarto de miocardio os niveis de troponina poden permanecer altos durante d\u00faas semanas.\nHai que salientar que as troponinas sangu\u00edneas son un marcador de todas as lesi\u00f3ns do m\u00fasculo card\u00edaco e non s\u00f3 do infarto de miocardio, o cal \u00e9 a forma m\u00e1is grave de trastorno card\u00edaco. Por\u00e9n, os criterios de diagn\u00f3stico para a troponina elevada que son indicativos de infarto est\u00e1n establecidos actualmente pola OMS no limiar de 2 microgramos ou m\u00e1is. Os niveis cr\u00edticos doutros biomarcadores son tam\u00e9n relevantes, como a creatina quinase. Outras condici\u00f3ns que directa ou indirectamente dan lugar a un dano no m\u00fasculo card\u00edaco e \u00e1 morte poden tam\u00e9n incrementar os niveis de troponina, como a insuficiencia renal. A taquicardia grave (por exemplo a taquicardia supraventricular) nun individuo con arterias coronarias normais pode tam\u00e9n incrementar os niveis de troponinas, o que se cre que se debe ao incremento da demanda de ox\u00edxeno e a unha inadecuada subministraci\u00f3n do mesmo ao m\u00fasculo card\u00edaco.\nAs troponinas tam\u00e9n se incrementan en pacientes con insuficiencia card\u00edaca, nos que tam\u00e9n son unha predici\u00f3n da mortalidade e de anormalidades no ritmo ventricular. Poden elevarse en condici\u00f3ns inflamatorias como miocardite e pericardite con afectaci\u00f3n ao m\u00fasculo card\u00edaco (o que se denomina ent\u00f3n miopericardite). As troponinas poden tam\u00e9n indicar varias formas de cardiomiopat\u00eda, como a miocardiopat\u00eda dilatada, miocardiopat\u00eda hipertr\u00f3fica ou hipertrofia ventricular (esquerda), miocardiopat\u00eda periparto, miocardiopat\u00eda de Takotsubo, ou trastornos infiltrativos como a amiloidose card\u00edaca.\nUnha lesi\u00f3n card\u00edaca acompa\u00f1ada dun incremento das troponinas ocorre tam\u00e9n na contusi\u00f3n card\u00edaca, desfibrilaci\u00f3n e cardioversi\u00f3n interna ou externa. O incremento das troponinas \u00e9 com\u00fan en procedementos graves como a cirurux\u00eda card\u00edaca, o transplante de coraz\u00f3n, o peche de defectos no septo atrial, a intervenci\u00f3n coronaria percut\u00e1nea, ou a ablaci\u00f3n por radiofrecuencia.\nCondici\u00f3ns non card\u00edacas.\nA distinci\u00f3n entre as condici\u00f3ns card\u00edacas e non card\u00edacas \u00e9 algo artificial neste caso, xa que as condici\u00f3ns que se mencionan a continuaci\u00f3n non son doenzas card\u00edacas primarias, pero exercen efectos indirectos sobre o m\u00fasculo card\u00edaco.\nAs troponinas increm\u00e9ntanse nun 40% dos pacientes de enfermidades graves como sepses. Neses pacientes hai un incremento do risco de mortalidade e da duraci\u00f3n da permanencia nas unidades de coidados intensivos. Nas hemorraxias gastrointestinais graves, pode haber unha desproporci\u00f3n entre a demanda de ox\u00edxeno e a subministraci\u00f3n dese gas que recibe o miocardio.\nOs axentes quimioter\u00e1picos poden exercer efectos t\u00f3xicos no coraz\u00f3n (exemplos son: antraciclina, ciclofosfamida, 5-fluorouracilo, e cisplatino). Varias toxinas e velenos poden tam\u00e9n orixinar danos no m\u00fasculo card\u00edaco (por exemplo, os de escorpi\u00f3n, serpes, medusas e cemp\u00e9s). Os envelenamentos por mon\u00f3xido de carbono ou por cianuro poden tam\u00e9n ir acompa\u00f1ados da liberaci\u00f3n de troponinas debido a efectos cardiot\u00f3xicos hip\u00f3xicos. Os danos card\u00edacos ocorren en aproximadamente un terzo dos casos graves de envelenamento por CO, e a medici\u00f3n das troponinas \u00e9 apropiada neses pacientes. As troponinas card\u00edacas T e I poden utilizarse para levar un control da toxicidade cardiomioc\u00edtica inducida por toxinas ou f\u00e1rmacos.\nAlg\u00fans pacientes con disecci\u00f3n da aorta ascendente te\u00f1en un nivel alto de troponinas, e o mecanismo proposto para explicalo \u00e9 o estr\u00e9s hemodin\u00e1mico.\nIncrem\u00e9ntanse as troponinas tanto na hipertensi\u00f3n pulmonar primaria, coma no embolismo pulmonar, e nas exacerbaci\u00f3ns agudas da enfermidade pulmonar obstrutiva cr\u00f3nica, e tensi\u00f3n ventricular dereita con incremento da tensi\u00f3n da parede e isquemia. Por\u00e9n, os pacientes con exacerbaci\u00f3ns de enfermidade pulmonar obstrutiva cr\u00f3nica poden tam\u00e9n ter concorrentemente un infarto de miocardio ou embolismo pulmonar, polo que debe terse coidado \u00e1 hora de atribu\u00edr aos incrementos de troponina \u00e1 enfermidade pulmonar obstrutiva cr\u00f3nica.\nOs trastornos do sistema nervioso central poden dar lugar a un aumento do ton simp\u00e1tico e/ou \u00e1 liberaci\u00f3n de catecolaminas, o que causa unha sobreestimulaci\u00f3n card\u00edaca. Isto pode observarse na hemorraxia subaracnoide, accidente cerebrovascular, hemorraxia intracranial, e ataque epil\u00e9ptico xeneralizado (en pacientes de epilepsia ou eclampsia, por exemplo).\nOs pacientes con enfermidade renal en estado final poden ter niveis de troponina I cronicamente elevados, o que est\u00e1 ligado a un peor progn\u00f3stico. A troponina I nos niveis limiares establecidos para o infarto \u00e9 pouco probable que estea falsamente elevada.\nOs exercicios de resistencia extenuantes como o marat\u00f3n ou o tr\u00edatlon poden orixinar un incremento dos niveis de troponina en aproximadamente un terzo dos suxeitos, pero isto non est\u00e1 ligado a efectos adversos sobre a sa\u00fade. Tam\u00e9n se informou de niveis elevados de troponina T en pacientes con doenzas musculares inflamatorias como a polimiosite ou dermatomiosite. As troponinas est\u00e1n tam\u00e9n elevadas na rabdomi\u00f3lise.\nEn trastornos hipertensivos do embarazo como a preeclampsia, os niveis elevados de troponina indican alg\u00fan grao de dano miofibrilar.\nUso en progn\u00f3sticos.\nOs niveis elevados de troponina son importantes para facer un progn\u00f3stico do desenvolvemento de moitas condici\u00f3ns card\u00edacas.\nNun estudo na poboaci\u00f3n sobre a importancia dos danos card\u00edacos silenciosos, atopouse que a troponina I predic\u00eda a morrtalidade e o primeiro episodio coronario dunha doenza card\u00edaca en homes que non ti\u00f1an unha doenza cardiovascular de partida.\nDetecci\u00f3n.\nAs troponinas card\u00edacas T e I m\u00eddense por m\u00e9todos de inmunoensaio. A elevaci\u00f3n dos niveis de troponina despois dunha necrose de c\u00e9lulas card\u00edacas comeza d\u00faas ou tres horas despois, ten o seu pico aproximadamente \u00e1s 24 horas, e persiste durante 1 ou 2 semanas."}
{"id": "293156", "revid": "22795", "url": "https://gl.wikipedia.org/wiki?curid=293156", "title": "El\u00e1n com\u00fan", "text": ""}
{"id": "293157", "revid": "22795", "url": "https://gl.wikipedia.org/wiki?curid=293157", "title": "El\u00e1n do Cabo", "text": ""}
{"id": "293159", "revid": "18868", "url": "https://gl.wikipedia.org/wiki?curid=293159", "title": "L\u00e1cteo", "text": ""}
{"id": "293160", "revid": "22570", "url": "https://gl.wikipedia.org/wiki?curid=293160", "title": "Hel\u00e9nicas", "text": "As Hel\u00e9nicas (\"\u1f19\u03bb\u03bb\u03b7\u03bd\u03b9\u03ba\u03ac\") son un importante traballo do escritor grego Xenofonte e unha das principais fontes para os acontecementos dos \u00faltimos sete anos da Guerra do Peloponeso, que non est\u00e1n relatados na obra de Tuc\u00eddides, e dos posteriores \u00e1 guerra.\nMoitos consideran as 'Hel\u00e9nicas' como un traballo persoal de Xenofonte levado a cabo durante o retiro na s\u00faa vila doada polos espartanos, e escrito sobre todo para os seus amigos, para xente que co\u00f1ec\u00eda os principais protagonistas e as principais batallas, a mi\u00fado porque participaran nelas."}
{"id": "293162", "revid": "56817", "url": "https://gl.wikipedia.org/wiki?curid=293162", "title": "Music and Me (canci\u00f3n de Michael Jackson)", "text": "\"Music and Me\" \u00e9 unha canci\u00f3n do artista Michael Jackson na s\u00faa etapa co selo Motown. Foi o segundo sinxelo do cantante, extra\u00eddo do \u00e1lbum \"Music &amp; Me\". Acadou o n\u00famero #34 nos Pa\u00edses Baixos e o #49 en Turqu\u00eda."}
{"id": "293165", "revid": "22570", "url": "https://gl.wikipedia.org/wiki?curid=293165", "title": "Happy (canci\u00f3n de Michael Jackson)", "text": "\"Happy\" \u00e9 unha canci\u00f3n do artista Michael Jackson, lanzada co selo Motown en 1973. A canci\u00f3n foi o terceiro sinxelo do \u00e1lbum \"Music &amp; Me\". O seu t\u00edtulo enteiro era \"Happy (Love Theme from \"Lady Sings the Blues\")\", malia que nunca apareceu na banda sonora de \"Lady Sings the Blues\". Foi lanzada como sinxelo en Australia, xunto con \"In Our Small Way\"."}
{"id": "293168", "revid": "6279", "url": "https://gl.wikipedia.org/wiki?curid=293168", "title": "Pisa (hom\u00f3nimos)", "text": ""}
{"id": "293172", "revid": "1576", "url": "https://gl.wikipedia.org/wiki?curid=293172", "title": "Quintairo", "text": "O top\u00f3nimo galego Quintairo pode referirse a:"}
{"id": "293173", "revid": "23204", "url": "https://gl.wikipedia.org/wiki?curid=293173", "title": "As Quintairas", "text": ""}
{"id": "293174", "revid": "22570", "url": "https://gl.wikipedia.org/wiki?curid=293174", "title": "As Quintairas, Ni\u00f1odaguia, Xunqueira de Espadanedo", "text": "As Quintairas \u00e9 un lugar da parroquia de Ni\u00f1odaguia, no concello ourens\u00e1n de Xunqueira de Espadanedo na comarca de Allariz-Maceda."}
{"id": "293175", "revid": "1131", "url": "https://gl.wikipedia.org/wiki?curid=293175", "title": "Vedral", "text": "O top\u00f3nimo Vedral pode referirse a:"}
{"id": "293176", "revid": "25871", "url": "https://gl.wikipedia.org/wiki?curid=293176", "title": "The Punch Line", "text": "The Punch Line \u00e9 o primeiro 12\" e terceira edici\u00f3n da banda estadounidense de hardcore punk Minutemen, publicado o 1 de novembro de 1981 a trav\u00e9s do selo SST Records. Despois de que a s\u00faa anterior edici\u00f3n \"Paranoid Time\" esgotase as s\u00faas 300 unidades, Greg Ginn invitou \u00e1 banda a gravar outro \u00e1lbum. A duraci\u00f3n total dos seus 18 temas \u00e9 de s\u00f3 15 minutos, moito menos que \u00e1 dun LP normal. O disco foi un dos primeiros fitos editados polo grupo e por SST."}
{"id": "293177", "revid": "56817", "url": "https://gl.wikipedia.org/wiki?curid=293177", "title": "What Makes a Man Start Fires?", "text": "What Makes a Man Start Fires? \u00e9 o segundo \u00e1lbum e quinta edici\u00f3n da banda estadounidense de hardcore punk Minutemen, publicado en xaneiro de 1983 a trav\u00e9s do selo SST Records."}
{"id": "293178", "revid": "865", "url": "https://gl.wikipedia.org/wiki?curid=293178", "title": "3-Way Tie (For Last)", "text": "3-Way Tie (For Last) \u00e9 o cuarto e derradeiro \u00e1lbum da banda estadounidense de hardcore punk Minutemen, publicado en decembro de 1985 a trav\u00e9s do selo SST Records. Destaca particularmente por conter varias versi\u00f3ns de canci\u00f3ns de grupos como Urinals, Meat Puppets, Blue \u00d6yster Cult, Creedence Clearwater Revival, Roky Erickson e The Aliens. \nFoi editado pouco despois da morte de D. Boon, que pintou a s\u00faa portada. Watt colaborou co baixista de Black Flag Kira Roessler en tres temas (\"No One\", \"Stories\" e \"What Is It?\"). A derradeira canci\u00f3n, unha versi\u00f3n do tema de Roky Erickson \"Bermuda\", cantouna Mike Watt a trav\u00e9s do tel\u00e9fono."}
{"id": "293182", "revid": "29715", "url": "https://gl.wikipedia.org/wiki?curid=293182", "title": "NGC 4945", "text": "NGC 4945 \u00e9 unha galaxia en espiral da constelaci\u00f3n Centaurus,e est\u00e1 posicionada preto da estrela brillante Zeta Centauri. A galaxia foi descuberta por James Dunlop en 1826. P\u00e9nsase que poder\u00eda ser semellante a un Pac-Man, a\u00ednda que observaci\u00f3ns en raios X amosan que a NGC 4945 ten un raro n\u00facleo en\u00e9rxico do tipo Seyfert 2 que poder\u00eda albergar unha gran buraco negro.\nGrupo de galaxias.\nNGC 4945 \u00e9 unha das galaxias m\u00e1is brillantes do c\u00famulo gal\u00e1ctico Centaurus A/Grupo M83, un gran grupo de galaxias pr\u00f3ximo. A galaxia \u00e9 a segunda m\u00e1is brillante de subgrupo centrado sobre Centaurus A."}
{"id": "293189", "revid": "89787", "url": "https://gl.wikipedia.org/wiki?curid=293189", "title": "Imagine Dragons", "text": "Imagine Dragons \u00e9 unha banda de rock alternativo de Las Vegas, Nevada. A banda ga\u00f1ou fama en setembro de 2012 co lanzamento do seu primeiro \u00e1lbum de estudio \"Night Visions\" e o seu primeiro sinxelo, \"It's Time\". O \u00e1lbum acadou o n\u00famero 2 na lista \"Billboard\" 200 e puxo unha xira mundial durante o 2013. Segundo a revista Billboard, Imagine Dragons copou as listas de rock no 2013. \"Billboard\" calificou Imagine Dragons como \"A banda rupturista do 2013\", e \"Rolling Stone\" considerou a \"Radioactive\" \"o meirande \u00e9xito rock do ano.\""}
{"id": "293190", "revid": "6249196", "url": "https://gl.wikipedia.org/wiki?curid=293190", "title": "A\u00f1o", "text": "Un a\u00f1o (do lat\u00edn \"agnus\") \u00e9 a cr\u00eda de calquera animal do x\u00e9nero \"Ovis\", en especial da ovella dom\u00e9stica (\"Ovis orientalis aries\"). Alg\u00fan autores consideran que o termo s\u00f3 se refire \u00e1 cr\u00eda que non pasa dun ano, a\u00ednda que esta restrici\u00f3n s\u00f3 acostuma referirse ao termo cordeiro.\nPor extensi\u00f3n, ch\u00e1mase a\u00f1o ou cordeiro \u00e1 carne que se obt\u00e9n deste animal sacrificado cunha idade inferior a un ano e cun peso de entre 5,5 e 25 kg, \u00e9 o xeito principal no que se consomen estas especies. A carne de ovellas vellas comercial\u00edzase con outro nom.\nO feminino \u00e9 a\u00f1a, o diminutivo (moi com\u00fan) \u00e9 a\u00f1i\u00f1o. O animal tam\u00e9n se co\u00f1ece cos nomes de a\u00f1agoto, cordeiro (sempre que non pase dun ano) e roxelo.\nCarne de a\u00f1o.\nA carne de a\u00f1o ou cordeiro \u00e9, polo xeral, aquela procedente de animais de entre un mes e un ano de idade e cun peso de entre 5,5 e 25\u00a0kg. \u00c9 a forma principal na que se consomen estes animais, xa que carnes de exemplares m\u00e1is vellos adoitan ter un sabor rancio. O a\u00f1o \u00e9 a especie de carne m\u00e1is vella dos animais domesticados. Este foi criado polos humanos no Medio Oriente dende hai 9.000 anos. En moitos pa\u00edses, a carne de cordeiro \u00e9 a maior fonte de carne que se consome. En Galicia hai moita tradici\u00f3n de consumo de carne de a\u00f1o, a\u00ednda que non tanto como de vaca ou porco.\nUn a\u00f1o de leite \u00e9 a carne do a\u00f1o sacrificado no momento da desteta, con menos de dous meses de vida, tam\u00e9n chamado cordeiro mamote. En castel\u00e1n esta carne co\u00f1\u00e9cese co nome de \"lechal\" ou \"lechazo\". Adoitan ter un peso entre 5,5 a 8\u00a0kg. O sabor e textura da carne do a\u00f1o de leite \u00e1 grella (por exemplo, en costeletas) ou asada (a\u00f1o de leite asado) consid\u00e9ranse xeralmente de maior calidade ca os de a\u00f1o maior. En moitos pa\u00edses \u00e9 practicamente impos\u00edbel atopar carne de a\u00f1o de leite, por considerarse antiecon\u00f3mica a s\u00faa produci\u00f3n.\nUn a\u00f1o pascual \u00e9 a carne do a\u00f1o sacrificado entre os catro meses e o ano, tam\u00e9n chamado simplemente de pascual. Despois da desteta, os a\u00f1os comezan a se alimentar aos poucos de forraxe ou gran moio. Cr\u00edanse con feo e millo, orxo, sorgo e/ou trigo suplementados con vitaminas e minerais. Os a\u00f1os adoitan \u201cremat\u00e1rense\u201d (medrar at\u00e9 a madurez) en currais de engorda, onde son alimentados con comida especialmente formulada.\nSimbolox\u00eda.\nO a\u00f1o \u00e9 s\u00edmbolo de mansedume na iconograf\u00eda tradicional, e o animal escollido con frecuencia para os sacrificios relixiosos; por extensi\u00f3n, o termo \"A\u00f1o de Deus\" (en lat\u00edn \"Agnus Dei\") designa moitas veces na literatura lit\u00farxica e teol\u00f3xica a Xes\u00fas Cristo, e a s\u00faa figura \u00e9 representada coma un a\u00f1o nas alegor\u00edas art\u00edsticas.\nO a\u00f1o na cultura popular galega.\nNo folclore galego disque para desencantar os fant\u00e1sticos tesouros soterrados que existen baixo alg\u00fans castros, c\u00f3mpre entregar aos mouros ou xigantes mitol\u00f3xicos que os gardan, un a\u00f1o branco, sen mancha algunha doutra cor; e a\u00ednda hai gardi\u00e1ns tan esixentes, que piden que o rexelo te\u00f1a os dentes negros. Alg\u00fans autores galegos como L\u00f3pez Cuevillas, supo\u00f1en a eses gardadores dotados dun car\u00e1cter infernal e demon\u00edaco, a xulgar polas ofrendas que demandan. Outros xigantes, pola contra, consf\u00f3rmanse cun animal puro, coma se a s\u00faa natureza fose m\u00e1is ben\u00e9fica.\nRefr\u00e1ns.\nA\u00f1o tam\u00e9n designa \u00e1 persoa que \u00e9 mansa. Dise de a\u00f1o pego, aquel cuxa l\u00e1 \u00e9 das cores branca e negra.\nNa literatura galega rec\u00f3llese o termo a\u00f1o xa nos primeiros escritos, como neste de Frei Mart\u00edn Sarmiento de 1746:"}
{"id": "293191", "revid": "18868", "url": "https://gl.wikipedia.org/wiki?curid=293191", "title": "A\u00f1agoto", "text": ""}
{"id": "293192", "revid": "18868", "url": "https://gl.wikipedia.org/wiki?curid=293192", "title": "Roxelo", "text": ""}
{"id": "293193", "revid": "18868", "url": "https://gl.wikipedia.org/wiki?curid=293193", "title": "Carne de a\u00f1o", "text": ""}
{"id": "293195", "revid": "18868", "url": "https://gl.wikipedia.org/wiki?curid=293195", "title": "Carne de cordeiro", "text": ""}
{"id": "293196", "revid": "98629", "url": "https://gl.wikipedia.org/wiki?curid=293196", "title": "Taurotragus derbianus", "text": "Taurotragus derbianus \u00e9 unha especie de mam\u00edfero artiod\u00e1ctilo ruminante da familia dos b\u00f3vidos, subfamilia dos bovinos e tribo dos estrepsicerotinos, co\u00f1ecido vulgarmente como grande el\u00e1n, el\u00e1n xigante ou el\u00e1n de Derby.\n\u00c9 unha das d\u00faas especies de ant\u00edlopes africanos que, xunto con \"Taurotragus oryx\", compo\u00f1en o x\u00e9nero \"Taurotragus\".\nDe gran tama\u00f1o e con gran parecido aos bovinos, pos\u00fae unha gran papada no pescozo, que contrib\u00fae a disipar a calor.\nComo os camelos, para evitar a deshidrataci\u00f3n cando vai moita calor, pode aumentar a temperatura corporal para impedir a suoraci\u00f3n.\nTaxonom\u00eda.\nA especie \"Taurotragus derbianus\" foi descrita por primeira vez en 1847 polo naturalista brit\u00e1nico, John Edward Gray na s\u00faa obra \"Ann. Mag. Nat. Hist\"., [ser. 1], 20: 286.\nO x\u00e9nero \"Taurotragus\", no que se incl\u00faen o el\u00e1n com\u00fan (\"T. oryx\") e o grande el\u00e1n, \"T. derbianus\", modernamente est\u00e1 en discusi\u00f3n. De acordo con numerosos e recentes estudos xen\u00e9ticos, moleculares e cromos\u00f3micos (por exemplo, Fern\u00e1ndez &amp; Vrba, ou Rubes \"et al\".,) cada vez m\u00e1is autoridades subsumen o x\u00e9nero \"Taurotragus\" como subx\u00e9nero dentro do x\u00e9nero \"Tragelaphus\".\nCaracter\u00edsticas.\nOs \"Taurotragus\" son os m\u00e1is grandes dos ant\u00edlopes do mundo. Alg\u00fans autores, como Theodor Halternorth, consideran a \"Taurotragus derbianus\" conespec\u00edfica con \"T. oryx\" (ademais de considerar esta especie como pertencente ao x\u00e9nero \"Tragelaphus\").\nAmbos os sexos son reco\u00f1ec\u00edbeis polos seus cornos en espiral, pero os dos machos son m\u00e1is grandes. Poden medir at\u00e9 1,80 m de altura na cruz e pesar at\u00e9 unha tonelada. No pescozo te\u00f1en unha papada, particularmente grande nos machos. A capa \u00e9 gris amarelada con finas raias verticais brancas nos flancos.\nA pesar do seu nome, os el\u00e1ns xigantes son en realidade xeralmente m\u00e1is pequenos que os el\u00e1ns com\u00fans, pero os seus cornos son substancialmente m\u00e1is grandes (as\u00ed como as orellas). Outra diferenza \u00e9 que a ostens\u00edbel papada do el\u00e1n xigante comeza debaixo da barbela (en lugar de na gorxa, como no el\u00e1n com\u00fan) e termina na metade do pescozo.\nH\u00e1bitat, distribuci\u00f3n e poboaci\u00f3n.\nH\u00e1bitat.\nO el\u00e1n xigante ten requirimentos de h\u00e1bitat moito m\u00e1is estreitos que o el\u00e1n com\u00fan, e est\u00e1 limitado a sabanas arboradas e bosques de \u00e1rbores planifolios, xeralmente os dominados pola leguminosa \"Isoberlinia doka\", que constit\u00fae unha parte importante da s\u00faa dieta. \u00c9 pouco frecuente nas sabanas herb\u00e1ceas.\nDistribuci\u00f3n.\nEsta especie unha vez habitaba nunha banda continua a trav\u00e9s de \u00c1frica central, desde Gambia at\u00e9 o Nilo Branco.\nPero como consecuencia da perda de h\u00e1bitats e da caza excesiva, agora e especie est\u00e1 extinta en Costa do Marfil, Gambia, Ghana e Togo.\nHoxe, como resultado, o gran el\u00e1n enc\u00f3ntrase soamente en tres poboaci\u00f3ns disxuntas:\nPoboaci\u00f3n.\nA poboaci\u00f3n total \u00e9 probabelmente de ao redor de 15.000 a 20.000 individuos. S\u00f3 200 exemplares de \"T. d. derbianus\", ou menos, subsisten en \u00c1frica Occidental, principalmente no Senegal. A caza eliminou esta especie de gran parte da s\u00faa antiga \u00e1rea de dispersi\u00f3n e, ademais, unha epidemia de peste bovina en 1983 afectou seriamante \u00e1 s\u00faa poboaci\u00f3n. Esta enfermidade foi considerada erradicada pola Organizaci\u00f3n Mundial de Sanidade Animal (OIE) o 25 de maio de 2011.\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza (IUCN), a poboaci\u00f3n total est\u00edmase, como quedou dito, en de 15.000 a 20.000 cabezas, e probabelmente \u00e9 est\u00e1bel en grandes zonas da s\u00faa \u00e1rea de distribuci\u00f3n na Rep\u00fablica Centroafricana e o Camer\u00fan, onde as densidades de poboaci\u00f3n humana son baixas, a\u00ednda que probabelmente estea diminu\u00edndo gradualmente en toda a zona.\nO el\u00e1n xigante \u00e9 un dos m\u00e1is buscados trofeos de ant\u00edlope e a s\u00faa caza sustet\u00e1bel est\u00e1 tendo un efecto positivo sobre a conservaci\u00f3n das s\u00faas poboaci\u00f3ns en moitas zonas.\nSegundo East, est\u00edmase que hai probabelmente m\u00e1is de 15.000 individuos de \"T. d. gigas\", deles m\u00e1is de 12.500 na Rep\u00fablica Centroafricana.&lt;br&gt; A poboaci\u00f3n desta subespecie aumentou en dita Rep\u00fablica, o Camer\u00fan e o Chad desde a d\u00e9cada de 1990. O n\u00famero de individuos que sobreviven no Sud\u00e1n do Sur desco\u00f1ecese, pero poder\u00edan ser substancial. Por\u00e9n, a tendencia da poboaci\u00f3n, en xeral a longo prazo, probabelmente ir\u00e1 dimin\u00edndo de forma gradual.\nA pesar diso, a UICN mant\u00e9n a cualificaci\u00f3n para esta especie como \"LC\" (pouco preocupante)."}
{"id": "293197", "revid": "98629", "url": "https://gl.wikipedia.org/wiki?curid=293197", "title": "Zeus and Roxanne", "text": "Zeus and Roxanne \u00e9 un filme estadounidense dirixido por George T. Miller que se estreou en 1997. O filme conta a historia de amizade entre un can e un golfi\u00f1o. Est\u00e1 protagonizado por Steve Guttenberg e Kathleen Quinlan."}
{"id": "293200", "revid": "89787", "url": "https://gl.wikipedia.org/wiki?curid=293200", "title": "The Evil Within", "text": "The Evil Within (co\u00f1ecido como Psycho Break no Xap\u00f3n) \u00e9 un videoxogo de terror e supervivencia do 2014. Foi desenvolvido por Tango Gameworks e lanzado por Bethesda Softworks para as consolas PlayStation 3, PlayStation 4, Xbox 360 e Xbox One, e tam\u00e9n para Microsoft Windows."}
{"id": "293201", "revid": "89787", "url": "https://gl.wikipedia.org/wiki?curid=293201", "title": "Sleeping Dogs (videoxogo)", "text": "Sleeping Dogs \u00e9 un videoxogo de aventuras e acci\u00f3n en mundo aberto desenvolvido por United Front Games e Square Enix London. Foi lanzado por Square Enix e Bandai Namco Games para Microsoft Windows e para as consolas PlayStation 3 e Xbox 360. Ambientado na cidade de Hong Kong, a historia en modo un xogador segue a Wei Shen, un polic\u00eda encuberto coa misi\u00f3n de infiltrase na organizaci\u00f3n Sun On Yee."}
{"id": "293202", "revid": "89787", "url": "https://gl.wikipedia.org/wiki?curid=293202", "title": "Troponina T", "text": "A troponina T \u00e9 unha das prote\u00ednas que forma parte do complexo da troponina. A troponina T \u00fanese \u00e1 tropomiosina (de a\u00ed a s\u00faa denominaci\u00f3n T) no sarc\u00f3mero das fibras musculares estriadas formando un complexo troponina-tropomiosina, e axuda a posicionar a tropomiosina sobre a actina. Xunto co resto do complexo da troponina modula a contracci\u00f3n do m\u00fasculo estriado.\nA troponina T descubriuna o m\u00e9dico alem\u00e1n Hugo A. Katus na Universidade de Heidelberg. Tam\u00e9n foi el quen desenvolveu o inmunoensaio da troponina T.\nTipos.\nExisten tres subtipos principais de troponina T, localizados en diferentes tecidos:\nPatolox\u00edas.\nEn pacientes con enfermidade da arteria coronaria estable, as concentraci\u00f3ns de troponina T est\u00e1n asociadas significativamente coa incidencia da morte cardiovascular e insuficiencia card\u00edaca.\nO xene responsable da miocardiopat\u00eda dilatada enc\u00f3ntrase no cromosoma 1q32, que \u00e9 a mesma localizaci\u00f3n do xene da troponina T card\u00edaca \"TNNT2\". Defectos no xene que codifica a troponina T dan lugar a unha forma de miocardiopat\u00eda hereditaria chamada miocardiopat\u00eda hipertr\u00f3fica, que \u00e9 a causa m\u00e1is frecuente de morte s\u00fabita card\u00edaca en atletas mozos. Un xene para a artrogripose distal tipo 2B (AD2B) mapouse no cromosoma 11p15.5, a mesma localizaci\u00f3n do xene \"TNNT3\" da troponina T do m\u00fasculo esquel\u00e9tico de contracci\u00f3n r\u00e1pida, responsable da variabilidade cl\u00ednica observada no s\u00edndrome de Freeman-Sheldon, un tipo de artrogripose."}
{"id": "293203", "revid": "98629", "url": "https://gl.wikipedia.org/wiki?curid=293203", "title": "Roger Vadim", "text": "Roger Vladimir Plemiannikov, nado en Par\u00eds o 26 de xaneiro de 1928 e finado na mesma cidade o 11 de febreiro de 2000 foi un director e produtor de cinema franc\u00e9s, co\u00f1ecido como Roger Vadim.\nTraxectoria.\nNaceu en Par\u00eds, fillo de Igor Nikolaevich Plemiannikov, ruso branco oficial militar e pianista que emigrara desde Ucra\u00edna e se nacionalizara franc\u00e9s, sendo vicec\u00f3nsul de Francia en Alexandr\u00eda (Exipto). A s\u00faa nai, Marie-Antoinette Ardilouze era unha actriz francesa. A\u00ednda que Vadim viviu con luxos nos seus primeiros anos, a morte de seu pai provocou que a familia volvese a Francia, onde a s\u00faa nai atopou traballo nun albergue dos Alpes que funcionaba como estaci\u00f3n de cami\u00f1o para xudeus e outros fuxitivo que fux\u00edan do nazismo.\nVadim estudou xornalismo e escritura na Universidade de Par\u00eds, sen chegar a graduarse. Aos dezanove anos converteuse en axudante do director Marc All\u00e9gret, a quen co\u00f1ecera mentres traballaba no teatro Theatre Sarah Bernhardt, e para o que traballara en varios gui\u00f3ns. Ademais de traballar no teatro e no cinema, Vadim escribiu varios libros, inclu\u00edndo a autobiograf\u00eda \"D'une \u00e9toile \u00e0 l'autre\".\nVadim casou cinco veces, con Brigitte Bardot, Annette Stroyberg (nai de Nathalie), Jane Fonda (nai de Vanessa), Catherine Schneider (nai de Vania) e Marie-Christine Barrault. F\u00f3ra dos seus matrimonios tivo relaci\u00f3ns coa actriz Catherine Deneuve (coa que tivo un fillo, Christian Vadim), a guionista Ann Biderman, e a actriz Cindy Pickett. A filla m\u00e1is vella de Vadim, Nathalie, d\u00edxolle \u00e1 bi\u00f3grafa Patricia Bosworth: \"Jane foi o amor da s\u00faa vida para o meu pai\".\nVadim finou de cancro aos setenta e dous anos, sendo sobrevivido pola s\u00faa vi\u00fava e os seus catro fillos. As s\u00faas ex-mulleres, Bardot, Fonda, Schneider e Stroyberg asistiron ao seu funeral."}
{"id": "293204", "revid": "22795", "url": "https://gl.wikipedia.org/wiki?curid=293204", "title": "Grande el\u00e1n", "text": ""}
{"id": "293205", "revid": "22795", "url": "https://gl.wikipedia.org/wiki?curid=293205", "title": "El\u00e1n xigante", "text": ""}
{"id": "293206", "revid": "22795", "url": "https://gl.wikipedia.org/wiki?curid=293206", "title": "El\u00e1n de Derby", "text": ""}
{"id": "293207", "revid": "56817", "url": "https://gl.wikipedia.org/wiki?curid=293207", "title": "Will Yun Lee", "text": "Will Yun Lee (hangul: \uc774\uc0c1\uc6b1), nado como Lee Sang-wook en Arlington, Virxinia, o 22 de marzo de 1971, \u00e9 un actor estadounidense. \u00c9 co\u00f1ecido polos seus papeis nas series de televisi\u00f3n \"Witchblade\", onde interpreta a Danny Woo, e en \"Bionic Woman\", onde fai de Jae Kim. Tam\u00e9n apareceu en filmes como \"Die Another Day\", \"Elektra\" e \"The Wolverine\"."}
{"id": "293208", "revid": "23204", "url": "https://gl.wikipedia.org/wiki?curid=293208", "title": "Lee Sang-wook", "text": ""}
{"id": "293209", "revid": "23204", "url": "https://gl.wikipedia.org/wiki?curid=293209", "title": "Ex\u00e9rcito de Terra de Acerbaix\u00e1n", "text": "O Ex\u00e9rcito de Terra de Acerbaix\u00e1n (en azar\u00ed: \"Az\u0259rbaycan Silahl\u0131 Q\u00fcvv\u0259l\u0259ri Quru Qo\u015funlar\u0131\") e a rama terrestre das Forzas Armadas de Rep\u00fablica de Acerbaix\u00e1n. Conxuntamente coa Armada e o Ex\u00e9rcito do Aire, o ex\u00e9rcito serve, principalmente, como forza de autodefensa para protexer a integridade territorial do pa\u00eds e fornecer tanto asistencia humanitaria como seguranza no territorio estatal e no estranxeiro. Actualmente o Ex\u00e9rcito de Terra de Acerbaix\u00e1n conta con aproximadamente 57.000 efectivos, as\u00ed como 15.000 reservistas. O ex\u00e9rcito est\u00e1 equipado con armas de fogo, artiller\u00eda, artiller\u00eda antia\u00e9rea, morteiros, carros, veh\u00edculos blindados de combate (Transportes blindados de persoal (APC) e Veh\u00edculos de combate de infanter\u00eda (IFV)) e outros equipos. Este ex\u00e9rcito foi creado en 1918, pero a s\u00faa formaci\u00f3n actual s\u00f3 foi creado en 1992. O ex\u00e9rcito foi creado por primeira vez en 1918, cando a Rep\u00fablica Democr\u00e1tica de Acerbaix\u00e1n conseguiu a s\u00faa independencia do Imperio Ruso durante a Revoluci\u00f3n e a seguinte guerra civil. O ex\u00e9rcito durou ata 1920, ano en que o pa\u00eds foi anexionado pola Uni\u00f3n Sovi\u00e9tica. O ex\u00e9rcito foi restablecido cando o Acerbaix\u00e1n tornouse independente trala disoluci\u00f3n da Uni\u00f3n Sovi\u00e9tica."}
{"id": "293211", "revid": "89787", "url": "https://gl.wikipedia.org/wiki?curid=293211", "title": "Su\u00ednos", "text": "A dos su\u00ednos (\"Suina\"), ou dos suiformes, \u00e9 unha suborde de mam\u00edferos artiod\u00e1ctilos que incl\u00fae os porcos (en sentido amplo) e os pecar\u00eds.\nAnatom\u00eda.\nA anatom\u00eda dos suinos \u00e9 diferente da doutros artiod\u00e1ctilos. Por exemplo, te\u00f1en dentes no seu maxilar superior, o cal lles permite mastigar adecuadamente a comida.\nPolo contrario, outros artiod\u00e1ctilos como as vacas, as cabras e os cervos, pos\u00faen dentes frontais s\u00f3 no maxilar inferior, o que non lles permite mastigar adecuadamente, polo que tragan e, dcespois, regurxitan a comida para permitir a rumia.\nMoitos artiod\u00e1ctilos pos\u00faen un est\u00f3mago de catro c\u00e1maras (os ruminantes), e outros en tres (os til\u00f3podos). En cambio os suinos te\u00f1en un est\u00f3mago simple que lles permite dixsdriri unha dieta omn\u00edvora.\nComo outros artiod\u00e1ctilos, os \"Suina\" pos\u00faen pezu\u00f1os nos seus dedos.\nA\u00ednda que moitos artiod\u00e1ctilos te\u00f1en as patas longas e delgadas, as dos membros deste grupo son curtas e robustas.\nFiloxenia.\nA suborde dos \"Suina\" comprende as familias dos s\u00faidos (\"Suidae\"), os porcos, e dos taias\u00faidos (\"Tayassuidae\"), os pecar\u00eds.\nAlg\u00fans estudos morfol\u00f3xicos antigos tam\u00e9n situaron aos hipop\u00f3tamos (familia \"Hippopotamidae\") entre os \"Suina\".\nAs\u00ed mesmo, os oreodontes (\"Merycoidodontidae\"), unha rama dos til\u00f3podos, foron frecuentemente considerados como su\u00ednos debido \u00e1 s\u00faa descrici\u00f3n popular, a\u00ednda que incorrecta, de \"porcos ruminantes\". Os oreodontes non son su\u00ednos; de feito, eran parentes achegados dos camelos. De maneira similar, os entelodontes foron clasificados durante moito tempo como membros dos \"Suina\". Spaulding \"et al\"., por\u00e9n, determinaron que estaban m\u00e1is emparentados coas balenas que cos porcos, no seu clado cetancodontamorfos (\"Cetancodontamorpha\").\nOs hipop\u00f3tamos, como xa se mencionou, tam\u00e9n foron considerados como parte de \"Suina\", pero un crecente corpo de evidencias morfol\u00f3xicas e xen\u00e9ticas suxeriron que comparten un antepasado com\u00fan non cos su\u00ednos, sen\u00f3n coa orde dos \"cet\u00e1ceos\". Hoxe, os cet\u00e1ceos e os artiod\u00e1ctilos forman un clado chamado cetartiod\u00e1cilos (\"Cetartiodactyla\").\nCladograma.\nAs m\u00e1is recentes investigaci\u00f3ns sobre as orixes dos hipop\u00f3tamos suxiren que estes e as baleas compartiron un hipot\u00e9tico antepasado semiacu\u00e1tico com\u00fan, que se separou doutros artiod\u00e1ctilos hai cerca de 60 mill\u00f3ns de anos. Os descendentes deste antepasado hipot\u00e9tico probabelmente diverxerion en d\u00faas ramas hai cerca de 54 mill\u00f3ns de anos. Unha rama ter\u00eda evolucionado dando lugas aos cet\u00e1ceos, posibelmente iniciando esta evoluci\u00f3n coa protobalea \"Pakicetus\", hai uns 52 mill\u00f3ns de anos, as\u00ed como outras baleas primitivas co\u00f1ecidas como arqueocetos (\"Archaeoceti\"), as cales derivar\u00edan finalmete nos cet\u00e1ceos acu\u00e1ticos da actualidade.\nClasificaci\u00f3n.\nSegundo o NCBI:\nSegundo outras fontes:\nOs taxa intermedios arriba citados non son reco\u00f1ecidos por \"Mammal Species of the World\", nin polo SIIT, que sit\u00faan as familias directamente baixo os artiod\u00e1ctilos:"}
{"id": "293212", "revid": "59564", "url": "https://gl.wikipedia.org/wiki?curid=293212", "title": "Cruz Mart\u00ednez", "text": "Cruz Mart\u00ednez Vilas, nada na Armenteira (Meis) o 7 de febreiro de 1960, \u00e9 unha escritora galega.\nTraxectoria.\nFundadora do grupo A porta verde do s\u00e9timo andar, 2005. Pen\u00faltimo Acto, 2010. Trisquel-Art, 2012. Pertence \u00e1 Asociaci\u00f3n Cultural O Castro de Vigo. Forma parte do consello editorial de C\u00edrculo Edi\u00e7\u00f5es."}
{"id": "293213", "revid": "22795", "url": "https://gl.wikipedia.org/wiki?curid=293213", "title": "Suina", "text": ""}
{"id": "293214", "revid": "22795", "url": "https://gl.wikipedia.org/wiki?curid=293214", "title": "Omn\u00edvora", "text": ""}
{"id": "293215", "revid": "1888", "url": "https://gl.wikipedia.org/wiki?curid=293215", "title": "Cruz Mart\u00ednez Vilas", "text": ""}
{"id": "293216", "revid": "56817", "url": "https://gl.wikipedia.org/wiki?curid=293216", "title": "Agrelos", "text": "O termo agrelo designa un terreo pequeno adicado ao cultivo, unha leira. Como or\u00f3nimo, Agrelos pode referirse a:"}
{"id": "293217", "revid": "56817", "url": "https://gl.wikipedia.org/wiki?curid=293217", "title": "Agros", "text": "O termo agro designa un terreo de labranza ou cultivo, unha leira. Como or\u00f3nimo, Agros pode referirse a:"}
{"id": "293218", "revid": "22795", "url": "https://gl.wikipedia.org/wiki?curid=293218", "title": "Cervos rato", "text": ""}
{"id": "293219", "revid": "6279", "url": "https://gl.wikipedia.org/wiki?curid=293219", "title": "Arbus", "text": ""}
{"id": "293220", "revid": "6279", "url": "https://gl.wikipedia.org/wiki?curid=293220", "title": "Torrente 1", "text": ""}
{"id": "293221", "revid": "839", "url": "https://gl.wikipedia.org/wiki?curid=293221", "title": "Nuku'alofa", "text": ""}
{"id": "293224", "revid": "23204", "url": "https://gl.wikipedia.org/wiki?curid=293224", "title": "Cornualle", "text": ""}
{"id": "293225", "revid": "839", "url": "https://gl.wikipedia.org/wiki?curid=293225", "title": "Auver\u00f1a", "text": ""}
{"id": "293227", "revid": "839", "url": "https://gl.wikipedia.org/wiki?curid=293227", "title": "Terrassa", "text": ""}
{"id": "293230", "revid": "23204", "url": "https://gl.wikipedia.org/wiki?curid=293230", "title": "Masacre de Awa'uq", "text": "O masacre de Awa'uq, masacre de Refuge Rock, ou masacre de Wounded Knee de Alasca foi un masacre perpetrado polo comerciante de peles ruso Grigori Xelihov, axudado por homes armados da Compa\u00f1\u00eda Xelihov-Golikov, contra un grupo de indios alutiiq o 14 de agosto de 1784 durante a era do dominio ruso de Alasca. O ataque produciuse na illa Sitkalidak, preto de Old Harbor en Refuge Rock (\"Awa'uq\", en alutiiq), ao sur da illa Kodiak, no arquip\u00e9lago Kodiak.\nEn 1784, Grigori Xelihov, chegou \u00e1 ba\u00eda de Three Saints (preto da actual Old Harbor) na illa Kodiak, con dous barcos. Os ind\u00edxenas koniaga da illa Kodiak (\"Qik\u2019rtarmiut Sugpiat\"), unha naci\u00f3n de alutiiq nativos de Alasca, atacaron a expedici\u00f3n de Xelihov, que respondeu matando centos de persoas e facendo ref\u00e9ns para subxugar os outros. (Xelihov dixo ter feito m\u00e1is de 1000 presos, mantendo 400 como ref\u00e9ns.) Este masacre permite dominar as illas do archip\u00e9lago. Estabelecendo a s\u00faa autoridade na illa de Kodiak, Xelihov fundou o segundo asentamento permanente ruso en Alasca (tras Unalaska) na illa, na ba\u00eda de Three Saints. O primeiro asentamento permanente por parte de Rusia estabeleceuse en 1784, cando Grigori Xelihov fundou unha colonia na illa de Kodiak, na ba\u00eda de Three Saints.\nSegundo outras fontes, os \"promyshlenniki\" rusos (os cazadores e comerciantes de peles) mataron 500 homes, mulleres e nenos en Refuge Rock, a\u00ednda que algunhas fontes aumentan o n\u00famero a 2000 v\u00edtimas, e outras at\u00e9 2 500-3 000 mortes."}
{"id": "293231", "revid": "1131", "url": "https://gl.wikipedia.org/wiki?curid=293231", "title": "Robert Sarah", "text": "Robert Sarah, nado o 15 de xu\u00f1o de 1945 en Ourouss (Guinea Francesa), \u00e9 un cardeal da Igrexa Cat\u00f3lica, prefecto da Congregaci\u00f3n para o Culto Divino e a Disciplina dos Sacramentos dende 2014.\nTraxectoria.\nRobert Sarah naceu o 15 de xu\u00f1o de 1945 en Ourouss, na colonia francesa da Guinea, predecesora da Guinea actual.\nO 20 de xullo de 1969 foi ordenado sacerdote da arquidiocese de Conakry polo seu arcebispo Raymond-Maria Tchidimbo.\nO 13 de agosto de 1979 foi nomeado arcebispo de Conakry, recibindo a consagraci\u00f3n episcopal o 8 de decembro do mesmo ano de mans do cardeal Giovanni Benelli, arcebispo de Florencia, e sendo os co-consagrantes Luc Auguste Sangar\u00e9, arcebispo de Bamako; e Jean Pierre Marie Orchampt, bispo de Angers.\nO 1 de outubro de 2001 o papa Xo\u00e1n Paulo II nomeouno secretario da Congregaci\u00f3n para a Evanxelizaci\u00f3n dos Pobos. Anos m\u00e1is tarde, o 7 de outubro de 2010, foi nomeado presidente do Consello Pontificio \"Cor Unum\" polo papa Bieito XVI. O mesmo papa, no consistorio do 20 de novembro de 2010 creouno cardeal, co t\u00edtulo de Cardeal-Di\u00e1cono de San Giovanni Bosco in via Tuscolana.\nO 24 de novembro de 2014 o papa Francisco nomeuno como novo prefecto da Congregaci\u00f3n para o Culto Divino e a Disciplina dos Sacramentos."}
{"id": "293246", "revid": "89787", "url": "https://gl.wikipedia.org/wiki?curid=293246", "title": "Faro de cabo Silleiro", "text": "O faro de cabo Silleiro at\u00f3pase no cabo do mesmo nome, na parroquia de Baredo, concello de Baiona.\nHistoria e caracter\u00edsticas.\nO faro vello inaugurouse no ano 1866 pegado \u00f3 mar. E en 1924, o novo a 85 metros sobre o nivel do mar e a uns 250 do mar.\nO seu primeiro combustible foi unha l\u00e1mpada de mecha que empregaba aceite vexetal. En 1909 foi substitu\u00eddo por unha l\u00e1mpada de petr\u00f3leo. M\u00e1is tarde instal\u00f3uselle unha sirena, unhas lentes de 25 quil\u00f3metros e un emisor el\u00e9ctrico con alcance de 200 millas. Dende 1960 ten unha l\u00e1mpada de 3.000 watios que se poden ver a 40 millas.\nNa Casa da Navegaci\u00f3n de Baiona hai expostas antigas l\u00e1mpadas do faro."}
{"id": "293248", "revid": "98629", "url": "https://gl.wikipedia.org/wiki?curid=293248", "title": "Juan Mart\u00ednez Buj\u00e1n", "text": "Juan Rafael Mart\u00ednez Buj\u00e1n, nado en Santiago de Compostela o 15 de setembro de 1897 e finado tam\u00e9n en Santiago de Compostela o 13 de xullo de 1993, foi un pintor galego, ilustrador, escen\u00f3grafo, mestre nacional e profesor de debuxo.\nFamilia e primeiros anos.\nJuan foi fillo de Ram\u00f3n Mart\u00ednez del R\u00edo e Ramona Buj\u00e1n Pacheco. Ram\u00f3n era perito agrimensor a finais do s\u00e9culo XIX, e a s\u00faa familia paterna (probablemente de orixe luguesa) era dona dunha tenda de ultramarinos no n\u00famero 5 da R\u00faa Carretas, en Compostela, que anos despois se transformou nun estanco e papeler\u00eda e, no segundo terzo do s\u00e9culo XX, nunha tasca. Pola s\u00faa banda, Ramona (que era compostel\u00e1) estaba emparentada co profesor do Seminario Conciliar Bernardo Aller e, dos seus irm\u00e1ns, un foi freire no Colexio de Misioneiros Franciscanos de Santiago e a outra, mestra nacional. Tiveron seis fillos: Jes\u00fas, Jos\u00e9, Luis, Eliseo, Ram\u00f3n e Juan.\nJuan naceu a finais de 1897, pouco antes da morte do seu pai. Ao enviuvar, Ramona toma ao pouco a decisi\u00f3n de vender algunha propiedade e mercar unhas pasaxes para a Arxentina, para probar fortuna. Al\u00ed permaneceu pouco tempo, decidindo volver a Galicia, pero os tres fillos maiores non o fixeron, ficando na Am\u00e9rica Jes\u00fas, Jos\u00e9 e Luis. Ramona acabou por abrir un estanco na R\u00faa da Senra, \u00e1 imaxe do que exist\u00eda na R\u00faa Carretas da familia do seu home. Unha das t\u00edas de Juan, Elisa Mart\u00ednez, casou co escritor e xornalista Enrique Labarta Pose, que converter\u00eda a casa de Carretas na sede da s\u00faa primeira revista, \"Galicia Humor\u00edstica\" (1888).\nTendo en conta o car\u00e1cter loitador de Ramona (quen procurou unha boa formaci\u00f3n para todos os seus fillos), que a familia ti\u00f1a pequenos negocios (por tanto, ti\u00f1an unha posici\u00f3n econ\u00f3mica algo superior \u00e1 media) e que varios dos seus membros exerc\u00edan profesi\u00f3ns \"intelectuais\" (m\u00e9dico, xornalista, mestra...), non \u00e9 de estra\u00f1ar que o ambiente no que Juan creceu fose positivo para desenvolver as s\u00faas inquedanzas art\u00edsticas. As\u00ed pois, entre 1910 e 1915 estivo estudando na \"Escola de Artes e Oficios de Santiago de Compostela\", destacando extraordinariamente nas materias impartidas polo pintor Jos\u00e9 Mar\u00eda Fenollera (Debuxo Art\u00edstico), o escultor Francisco Mari\u00f1o Pe\u00f1alver (Modelaxe e Vaciado) e o tam\u00e9n pintor Teodoro Andreu Sentamans (Artes Decorativas), recibindo diversos premios.\nFormaci\u00f3n pict\u00f3rica e primeiras exposici\u00f3ns.\nDestacado debuxante, finalmente optou pola pintura como medio de expresi\u00f3n art\u00edstica. A s\u00faa primeira obra co\u00f1ecida foi \"O retrato d'o fillo\" (1914). Ao redor de 1916 deu comezo a s\u00faa formaci\u00f3n no estudio do pintor Mariano Tito V\u00e1zquez, do que foi disc\u00edpulo, o que o levou con seguridade a especializarse na pintura costumista e o retrato. Frecuentaba o obradoiro que aquel ti\u00f1a na R\u00faa das Rodas, xunto a outros artistas en formaci\u00f3n como Lino Villaf\u00ednez, Roberto Gonz\u00e1lez del Blanco, Ernesto Carrero Garazo, Juan Luis e outros. Tam\u00e9n estivo estudando en Madrid.\nA partir de 1915 comezou a expor as s\u00faas obras en establecementos compostel\u00e1ns e a participar en certames, como o convocado para o 27 de xullo de dito ano pola \"Liga de Amigos de Santiago\", \"Certamen de Arte, Virtud y Trabajo\", onde obtivo un acc\u00e9sit polo \u00f3leo \"Los gaiteros del Corpus\"\". En febreiro de 1917 expuxo ao p\u00fablico o \u00f3leo premiado e en agosto participou na \"Segunda Exposici\u00f3n de Arte Galega da Coru\u00f1a\", que se desenvolveu entre o 27 de agosto e o 5 de outubro. Nela presentou d\u00faas obras: \"\"Fiandeira de Xemer\u00e1s\" e \"La moza del huerto\", vendendo unha delas ao avogado Enrique P\u00e9rez Ard\u00e1 por 100 pesetas, cousa que chamou a atenci\u00f3n do xornalista Alejandro Barreiro pola s\u00faa xuventude. O 17 de febreiro de 1918 foi sorteado para os quintos do Ex\u00e9rcito, quedando no posto 246, debendo incorporarse a filas con data de 1 de novembro de 1919 no \"Rexemento de Infantar\u00eda n\u00ba 12 de Zaragoza\" (o propio de Santiago). Pero, semella que finalmente ou ben quedou f\u00f3ra da cota ou ben acudiu ao rescate porque a partir deste ano deu comezo aos seus estudos na Escola Normal de Santiago. Tempo despois volver\u00edano chamar da Secci\u00f3n de Quintas do Concello para pechar o asunto.\nEn abril de 1918 convocouse unha grande exposici\u00f3n de arte galega que \u00edase celebrar entre o 1 de xu\u00f1o e o 31 de agosto de 1919 na cidade arxentina de Buenos Aires, certame ao que se inscribiu Mart\u00ednez Buj\u00e1n. Entrementres, formou parte dunha comisi\u00f3n do \"C\u00edrculo Mercantil de Santiago\" que ti\u00f1a intenci\u00f3n de por en marcha unha \"Exposici\u00f3n de Arte Compostelano\" para o ano 1920, xunto a outros notables artistas santiagueses, a semellanza do celebrado dous anos antes na Coru\u00f1a, a\u00ednda que non acadou as adhesi\u00f3ns esperadas e non se materializou. A mediados de xu\u00f1o de 1919, Juan enviou \u00e1 exposici\u00f3n de Buenos Aires catro cadros (o xa co\u00f1ecido de \"Os Gaiteiros do Corpus\", \"Carmela\"\", \"O Retrato d'o Fillo\"\" e \"Rapazas d'a Mah\u00eda\"\"). Ao remate da exposici\u00f3n, Juan vendeu, cando menos, o cadro \"Rapazas d'a Mah\u00eda\" ao \"Centro Gallego de Buenos Aires\", pero entre as vendas non estaba a s\u00faa primeira obra, \"Os gaiteiros do Corpus\", porque a atopamos novamente en exposici\u00f3n no escaparate dunha tenda da compostel\u00e1 R\u00faa das Orfas \u00e1 fins de 1921.\nAo longo do mes de agosto de 1919 procedeu a decorar o interior do Santuario de Santa Mar\u00eda da Franqueira (A Ca\u00f1iza). Pouco a pouco, da man de Tito V\u00e1zquez, foi comezando a ser reco\u00f1ecido nos c\u00edrculos art\u00edsticos de Santiago e en abril de 1920 \u00e9 un dos expertos en arte consultados a prop\u00f3sito do descubrimento de d\u00faas t\u00e1boas do s\u00e9culo XV cos retratos dos Reis Cat\u00f3licos no Hospital Real.\nEn 1922 inscribiuse para o \"Segundo Sal\u00f3n Ferrolano de Pintura Gallega\", que se inaugurou o 29 de agosto, pero non semella que acadara moito \u00e9xito porque non se lle menciona nas cr\u00f3nicas xornal\u00edsticas, o que leva a especular se verdadeiramente concorreu ao certame ou ben se se retirou del no \u00faltimo momento.\nA Escola Normal, formaci\u00f3n pol\u00edtica e actividade excursionista.\nNo curso 1918-19 ingresou na Escola Normal de Santiago de Compostela, quizais por influencia da s\u00faa t\u00eda Gertrudis Buj\u00e1n (mestra en Coristanco). Al\u00ed trabou amizade con Gonzalo Mart\u00edn March, militante da ORGA e, posteriormente, de \"Izquierda Republicana\", que acadar\u00eda a alcald\u00eda de Mar\u00edn, co que con seguridade avanzou nas s\u00faas convicci\u00f3ns pol\u00edticas republicanas e galeguistas. Tam\u00e9n co\u00f1eceu nesta \u00e9poca a Ramiro Sabell Mosquera (alcalde de Ponteareas durante a Ditadura de Primo de Rivera) e ao poeta e xornalista Manuel Ortiz Novo, entre outros.\nO 1 de febreiro de 1920 fundouse a \"Asociaci\u00f3n de Maestros y Estudiantes Normalistas de Santiago\", no que se integrou coma vogal da Xunta Directiva, baixo a presidencia de Leonardo Marras Ferreiro. Mart\u00edn March acadar\u00eda ao pouco a presidencia da asociaci\u00f3n e Juan vir\u00eda a selo vice-presidente no mes de outubro do mesmo ano, posto que desenvolver\u00eda ata o mes de abril do ano seguinte. Dentro desta asociaci\u00f3n, que ti\u00f1a un labor pedag\u00f3xico-cultural e organizaba conferencias nas que tomaban parte profesores e alumnos da Escola, Mart\u00ednez Buj\u00e1n participou como po\u00f1ente nunhas xornadas, no 1 de maio, na que, co t\u00edtulo \"Importancia da arte espont\u00e1nea do neno e a s\u00faa evoluci\u00f3n\", \u00ab\"nun concienciudo traballo de psicolox\u00eda experimental, estudou as diversas manifestaci\u00f3ns da Arte nos nenos. Para isto estuda, clasifica e describe, os resultados obtidos con nenos menores de dez anos nuns 'test' de Debuxo. Compara os debuxos exipcios cos que fan os nenos, al\u00ed pint\u00e1base con sombras e de perfil, igual que o fan os nenos que desco\u00f1ecen a perspectiva. Con man mestra soubo impresionar no encerado alg\u00fans debuxos de nenos, sendo moi aplaudido polo numeroso auditorio\"\u00bb. A xornada rematou con outra conferencia de Mart\u00edn March, o que revela a proximidade de \u00e1mbolos dous amigos neste tempo.\nPor outra banda, e como prolongaci\u00f3n das s\u00faas actividades na \"Asociaci\u00f3n de Mestres\", participou en sa\u00eddas excursionistas con moitos dos seus membros, entre eles Mart\u00edn March. Con seguridade, estas excursi\u00f3ns serv\u00edronlle coma fonte de inspiraci\u00f3n para compor as s\u00faas paisaxes e paisanaxes populares dentro da s\u00faa obra, as\u00ed como para fomentar o orgullo polo pasado e pola arte galegos.\nNo curso 1920-21 rematou os seus estudos e en xu\u00f1o de 1922 obtivo o t\u00edtulo de Mestre Nacional. O seu primeiro destino foille dado en decembro de 1921, como mestre interino na escola de Portas (Chantada). Al\u00ed levou a ensinanza de nenos e de adultos ata a fin do semestre. Para o curso 1922-23, foi destinado como mestre interino \u00e1 escola de Vigo (Boqueix\u00f3n). Coa vida profesional xa encami\u00f1ada, Juan decidiu comprometerse en xaneiro de 1923 coa moza Ermitas de Arriba Eiriz, coa que casou na igrexa de San Fiz de Asma, Chantada, parroquia na que no ano anterior estivo traballando como mestre e deixoulle unha fonda impresi\u00f3n.\nOs anos de matrimonio ata a Guerra Civil.\nNeste ano de 1923 vai compaxinar a s\u00faa nova vida matrimonial co traballo na ensinanza, a participaci\u00f3n nunhas oposici\u00f3ns e o incremento da produci\u00f3n pict\u00f3rica, participando en d\u00faas exposici\u00f3ns rexionais senlleiras: a \"Exposici\u00f3n Rexional de Belas Artes de Santiago\" e a \"Terceira Exposici\u00f3n de Arte Galega da Coru\u00f1a\". A sociedade do \"Casino de Santiago\" organizou unha exposici\u00f3n para os d\u00edas 15 a 31 de xullo, a referida \"Exposici\u00f3n Rexional de Belas Artes de Santiago\", na que Juan Mart\u00ednez se inscribiu anunciando que levar\u00eda \"o \u00faltimo e o mellor da s\u00faa produci\u00f3n\". Acudiu con dous \u00f3leos: \"Retrato de D. Jos\u00e9 Lois\"\" e \"A Fidalga\"\". O certo \u00e9 que a cr\u00edtica foi un tanto contemplativa coas obras ao afirmar que \"estes dous [retratos] que presenta na Exposici\u00f3n non son quizais a s\u00faa mellor obra, pero son a s\u00faa fiel promesa\". Non obstante as\u00ed, tam\u00e9n se apunta que \"Mart\u00ednez Buj\u00e1n nesta hora \u00e9 o primeiro artista compostel\u00e1n que merece as preferencias da nosa Exposici\u00f3n\" (\"Bernal de Bonaval\").\nNa Coru\u00f1a presentou catro cadros na \"Tercera Exposici\u00f3n de Arte Gallego de La Coru\u00f1a\"\", inaugurada o 26 de agosto e que se estendeu ata principios de outubro. Deste certame non hai referencias xornal\u00edsticas a prop\u00f3sito dos t\u00edtulos das obras presentadas nin da cr\u00edtica \u00e1s mesmas, e a maior atenci\u00f3n concit\u00e1rona as obras de Fernando \u00c1lvarez de Sotomayor, Francisco Llor\u00e9ns e Francisco Asorey.\nAo final do ano, Juan presentouse \u00e1s oposici\u00f3ns \u00e1 Escolas nacionais, acadando un discreto 94\u00ba posto trala primeira proba e mellorando no exame pr\u00e1ctico de xaneiro de 1924, que valeulle ascender ao 62\u00ba posto na cualificaci\u00f3n final, o que lle permitiu aprobar pero non acadar o posto definitivo inmediatamente. O seu destino provisional foi a escola de Oleiros (Carballedo). Entrementres, tivo o seu primeiro fillo, Fernando, nacido en 1925, e, probablemente, ao ano seguinte a Beatriz. Obtivo o seu destino definitivo en novembro de 1926 na escola de Deiro (Vilanova de Arousa). Xa nesta localidade naceron Josefa (1927), Juan Jos\u00e9 (maio de 1928) e Gonzalo.\nAta 1928 non temos noticia doutra participaci\u00f3n noutra exposici\u00f3n. Ser\u00e1 na \"\"Exposici\u00f3n de Arte Gallego\", patrocinada polo \"Heraldo de Madrid\", inaugurada o 7 de xu\u00f1o. Presenta d\u00faas obras: \"Cami\u00f1o adiante\" e \"Cativo\", que son calorosamente acollidas polo cr\u00edtico Rafael Marquina que di: \"En ambos \u00f3leos Galicia est\u00e1 presente co fervoroso tremor da s\u00faa emoci\u00f3n; pero, ante todo, en ambos \u00f3leos f\u00edxose obra pict\u00f3rica. Nisto descansa, no meu sentir, o positivo \"valor dos cadros de Mart\u00ednez Buj\u00e1n, de rexa e segura traza, de acertado colorido, de vigoroso debuxo\"\"\".\"\nAo ano seguinte participou na \"Exposici\u00f3n de Arte Gallego Buenos Aires-Montevideo\"\", inaugurada o 2 de agosto en Buenos Aires. Nesta exposici\u00f3n non acadaron repercusi\u00f3n as obras de Mart\u00ednez Buj\u00e1n, dentro do que semella unha visi\u00f3n feroz do certame por parte da cr\u00edtica. Pero, si que atopamos unha cr\u00edtica demoledora dunha das s\u00faas obras nun xornal bonaerense. Tr\u00e1tase do antedito \"\"Cami\u00f1o adiante\", contra a que o xornalista Sebasti\u00e1n Guerrero (membro da \"Federaci\u00f3n de Sociedades Gallegas Agrarias y Culturales\" e pioneiro do socialismo galego na Arxentina) arremete, xunto a outras obras de autores galegos co\u00f1ecidos (todo hai que dicilo), como Amando Su\u00e1rez Couto ou Emilio de la Iglesia, resumindo que \"non se salva nin como obxecto belo en si\"\".\nO 21 de maio de 1930 perdeu ao seu fillo m\u00e1is vello, Fernando, que con 5 anos morreu a causa das feridas que lle produciu un atropelo dous d\u00edas antes en Deiro. Non sabemos como puido afectar este suceso \u00e1 s\u00faa carreira, e se o posible fracaso na exposici\u00f3n americana minguou a s\u00faa dedicaci\u00f3n \u00e1 pintura, pero o certo \u00e9 que ata o principio da Guerra Civil Espa\u00f1ola non hai m\u00e1is noticias de Juan Mart\u00ednez salvo aquelas derivadas da s\u00faa pertenza \u00e1 estrutura p\u00fablica de ensinanza.\nO exilio. Derradeiros anos.\nAo momento de producirse a sublevaci\u00f3n do 18 de xullo de 1936, Mart\u00ednez Buj\u00e1n atop\u00e1base en Deiro. Galicia caeu case de inmediato dentro da \u00f3rbita de dominio \"Nacional\" e o pintor emprendeu o cami\u00f1o do exilio \u00e1 Am\u00e9rica. En lugar de dirixirse cara \u00e1 Arxentina, onde lembremos que residiu brevemente na s\u00faa infancia e onde ti\u00f1a residindo aos seus irm\u00e1ns m\u00e1is vellos, decidiu marchar \u00e1 Cuba. A raz\u00f3n foi que al\u00ed viv\u00eda outro familiar do seu pai, que xa ti\u00f1a negocios. Entrementres, a s\u00faa muller e fillos ficaron en Galicia.\nEn febreiro de 1937, se non antes, xa temos a Juan instalado na Habana e colaborando coma ilustrador no n\u00famero de marzo da revista \"Cultura Gallega\"\". A propia revista trazou d\u00faas descrici\u00f3ns do artista nos n\u00fameros de febreiro e maio. Pero, estes anos de guerra e posguerra foron unha penitencia para Mart\u00ednez Buj\u00e1n, aos que asistiu impotente desde Cuba. En marzo deste ano deu comezo o longo proceso de depuraci\u00f3n da s\u00faa praza de mestre, d\u00e1ndoselle primeiro un prazo para presentarse perante a \"Comisi\u00f3n Depuradora do Maxisterio\". Logo, un ano e medio despois, ratific\u00e1ndoselle a suspensi\u00f3n de emprego e soldo e propo\u00f1\u00e9ndoselle para a separaci\u00f3n do corpo de mestres. Por fin, outro ano e medio despois, en maio de 1940, determinando a \"Comisi\u00f3n Superior Ditaminadora\" a separaci\u00f3n definitiva do servizo e baixa na escala e liquidando \u00e1 s\u00faa dona os haberes pendentes ao 50%, a pesar das xesti\u00f3ns de Ermitas por conseguir polo menos o mantemento do seu posto cunha reduci\u00f3n da n\u00f3mina do 50%.\nContinuaron as desgrazas no eido familiar, comezando polo pasamento do seu fillo Gonzalo, o 21 de outubro de 1938, seguido polos falecementos da s\u00faa nai Ramona, o 30 de maio de 1940, e do seu irm\u00e1n Jos\u00e9, o 8 de decembro de 1942. En Cuba continuou pintando e combinou esta actividade co labor de escen\u00f3grafo e mesmo de profesor de debuxo na \"Academia de Belas Artes do Centro Galego da Habana\". Concorreu a diferentes certames, como os \"Sal\u00f3ns Anuais\" do \"C\u00edrculo de Bellas Artes\", onde obtivo varios premios.\nPouco a pouco ir\u00edase significando politicamente dun xeito m\u00e1is evidente, dando publicidade \u00e1 s\u00faa filiaci\u00f3n a \"Izquierda Republicana\". Integrouse nas redes republicanas desenvolvidas en Cuba, asinando diferentes chamamentos ou participando en actos antifranquistas, e asistiu \u00e1 transformaci\u00f3n do \"Centro Galego da Habana\" na nova \"Sociedade de Amizade Cubano-Espa\u00f1ola\" (SACE). Aparentemente, nos primeiros tempos do exilio, avogou por un entendemento internacional que afogara ao r\u00e9xime franquista a trav\u00e9s do illamento. Cando isto resultou imposible polo m\u00e1is que evidente apoio de Eisenhower a Francisco Franco, foi medrando, desde outubro de 1952, a s\u00faa oposici\u00f3n ao pacto hispano-americano, cualificado de \"venda de Espa\u00f1a por un pu\u00f1ado de d\u00f3lares aos imperialistas ianquis\" e chamando pola unidade para evitala \"vergo\u00f1a humillante\", nas s\u00faas propias palabras. Foi o xermolo dun antiimperialismo crecente que puxo o seu foco na nuclearizaci\u00f3n espa\u00f1ola e na aparici\u00f3n das novas armas de destruci\u00f3n masiva (bombas at\u00f3micas, de hidr\u00f3xeno e bacteriol\u00f3xicas), dentro do contexto da Guerra fr\u00eda. Finalmente, en 1961 asinou unha carta dunha serie de intelectuais espa\u00f1ois en Cuba dirixida ao presidente mexicano para pedirlle a liberaci\u00f3n do pintor muralista e comunista mexicano David Alfaro Siqueiros. A principios de 1959 caeu o r\u00e9xime do xeneral Fulgencio Batista, mudando radicalmente o panorama cubano coa chegada ao poder de Fidel Castro, quen a finais de 1961 declarouse marxista-leninista e integrou a illa no grupo de pa\u00edses do bloque comunista.\nTras 25 anos en Cuba, o 9 de febreiro de 1962, Mart\u00ednez Buj\u00e1n foi elixido presidente da Secci\u00f3n de Belas Artes da \"Sociedade de Amizade Cubano-Espa\u00f1ola\", pouco antes de que a instituci\u00f3n pasase a denominarse no ano 1963 \"C\u00edrculo Juli\u00e1n Grimau\" e pasara a ser controlado, fundamentalmente, por parte dos exiliados comunistas. Quizais foi chegado a este punto cando Juan, republicano de esquerdas pero non comunista, decidiu abandonar a illa de Cuba e instalarse en Miami, onde abriu unha galer\u00eda de arte. Nesta cidade seguiu participando en exposici\u00f3ns, como na \"Asociaci\u00f3n Cubana de Artes Pl\u00e1sticas en el Exilio (ACAPE)\"\", na \"Galer\u00eda Bacard\u00ed\", no \"Dade Federal Bank\" e na \"C\u00e1mara de Comecio Latina\", no que presentou 13 cadros nunha exposici\u00f3n individual do 14 ao 23 de marzo de 1969.\nEn Miami pasou uns anos, ata que chegados os derradeiros anos do franquismo, volveu a Espa\u00f1a a principios dos anos 70, reencontr\u00e1ndose coa s\u00faa familia, e vindo morrer \u00e1 s\u00faa cidade natal en 1993.\nSete postais: modelos para a s\u00faa obra?\nA finais da d\u00e9cada dos anos 20, o seu irm\u00e1n Jos\u00e9, que se fixera cargo do estanco familiar na r\u00faa da Senra, encargou \u00e1 editorial madrile\u00f1a \"Heliotipia Art\u00edstica Espa\u00f1ola\" a edici\u00f3n dunhas postais, tanto en formato solto como en bloques, para a s\u00faa venda aos turistas. A meirande parte das imaxes contidas son xerais da cidade de Santiago, e pod\u00e9molas observar noutras edici\u00f3ns da \u00e9poca. Non obstante, c\u00f3mpre salientar que, xunto a estas imaxes convencionais, hai sete que son diferentes por reflectir unha tem\u00e1tica costumista e de tipos populares, e que non volveron ser empregadas por ning\u00fan outro editor, o que nos leva a pensar que ti\u00f1an unha especial significaci\u00f3n para Jos\u00e9 ou para a s\u00faa familia. As postais son as que seguen:\nDas sete s\u00f3 unha se afasta do retrato de tipos populares, tan de moda nesta \u00e9poca, que \u00e9 \u00ab\"Cami\u00f1o pro tren\"\u00bb (unha xugada de bois atravesando un r\u00edo). Outra \u00e9 un retrato de dous gaiteiros mozos. O resto s\u00e9rvese das mesmas modelos, d\u00faas mulleres (nai e filla?) en diferentes actitudes costumistas (traballando no campo, fiando na roca, levando a xugada...) e vestidas co tradicional traxe galego tocadas con caracter\u00edsticos panos na cabeza. As actitudes impostadas lembran enormemente \u00e1s obras de Juan Mart\u00ednez Buj\u00e1n, levando a pensar que ben puideron ser modelos das mesmas. Desde unha an\u00e1lise deltiol\u00f3xica, xulgamos que estas imaxes pertenceron ao arquivo persoal de Juan e que o seu irm\u00e1n, en homenaxe \u00e1 s\u00faa arte ou ben por consideralas de m\u00e9rito ou ben, simplemente, por non ter que pagar por novas imaxes \u00e1 casa editorial cando ti\u00f1a unhas propias, empregounas ata completar a colecci\u00f3n de 30 postais.\nCr\u00edtica coeva.\nXa desde as s\u00faas primeiras obras concitou unha especial atenci\u00f3n da cr\u00edtica, que o cualificou de \"\"lex\u00edtima esperanza da Pintura Galega, que \u00e9 galego de coraz\u00f3n e de orixe, e triunfar\u00e1\".\nO xornalista socialista Juan Jes\u00fas Gonz\u00e1lez (militante coma el de \"Izquierda Republicana\") di del que \"\u00e9 un dos poucos artistas que fan cadros sen marcos, que saben expresar os seus sentimientos bela e galanamente co pincel, sen se preocupar do 'marqueado' rumboso, que vaia matar as faltas do artista\". Dous anos despois, algo menos entusiasta, di que \"\u00e9 un grande afeccionado ao retrato, cultiva o retrato por enriba de todo e d\u00e1 ao retrato toda a importancia das s\u00faas afecci\u00f3ns e neste terreo \u00e9 Mart\u00ednez Buj\u00e1n, sen\u00f3n un artista completo, un pintor de grandes acertos\"; rematando ao dicir que \"\u00e9 un bo pintor de retratos\". Por\u00e9n, sorprende Gonz\u00e1lez cando, a continuaci\u00f3n, informa de que \"poucas paisaxes vimos no seu estudio as escasas e raras veces que a el tivemos acceso; vimos nel ao cultivador da figura pero non con predilecci\u00f3n ao retrato\".\nDe \"rexa personalidade\", \u00e9 para outro un dos \"pintores galegos, que sen perder nas s\u00faas obras a nota de realismo que tan apreciables as fai, sabe saturalas coa poes\u00eda e o misterio co que enriqueceu esta terra meiga\". Rafael Guerrero, entusiasmado, di que \"rev\u00e9lasenos como un pintor galeguista no sentido m\u00e1is profundo e racial da palabra. Ent\u00e9ndase que non se trata dun tipismo superficial e externo, sen\u00f3n dunha emoci\u00f3n entra\u00f1able e definidora. O pintoresco ten pouco que ver aqu\u00ed. O localismo enraiza nunha fonda emoci\u00f3n universial, e reint\u00e9grase, por tanto, ao seu verdadeiro sentido humano sen perder ningunha das s\u00faas caracter\u00edsticas espec\u00edficas. Mart\u00ednez Buj\u00e1n \u00e9 un pintor galego; pero dando a \u00e1mbalas palabras, pintor e galego, unha id\u00e9ntica importancia\".\nUn cr\u00edtico, escondido tralo pseud\u00f3nimo \"Bernal de Bonaval\", cualif\u00edcao de \"artista postergado\" e descr\u00edbeo coma unha gran promesa, de obra \"en riso\u00f1a floraci\u00f3n; e agardemos confiados que o seu talento e amor ao traballo sexan o p\u00f3len sacrat\u00edsimo, per cursor [sic] de dourado froito baixo un sol de triunfo\"."}
{"id": "293249", "revid": "98629", "url": "https://gl.wikipedia.org/wiki?curid=293249", "title": "Winter's Bone", "text": "Winter's Bone \u00e9 un filme independente estadounidense dirixido e escrito por Debra Granik que se estreou no 2010. Bas\u00e9ase na novela hom\u00f3nima de Daniel Woodrell. Est\u00e1 protagonizado por Jennifer Lawrence, que interpreta a unha adolescente dunha zona rural dos Estados Unidos, que para protexer a s\u00faa familia, debe atopar \u00f3 seu pai desaparecido.\nSinopse.\nRee Dolly (Lawrence) vive nunha zona rural dos montes de Missouri. \u00c9 unha rapaza de 17 anos que ten que facerse cargo da s\u00faa familia nunha situaci\u00f3n de estrema precariedade. O seu pai Jessup, tras sa\u00edr do c\u00e1rcere en liberdade condicional, desapareceu de s\u00fapeto, e se non aparece, en poucos d\u00edas perder\u00e1n a casa onde Ree vive coa s\u00faa nai enferma e os seus dous irm\u00e1ns m\u00e1is novos. Atopar \u00f3 seu pai conv\u00e9rtese ent\u00f3n para a moza nunha cuesti\u00f3n vital."}
{"id": "293251", "revid": "54336", "url": "https://gl.wikipedia.org/wiki?curid=293251", "title": "O Agro, Baredo, Baiona", "text": "O Agro \u00e9 unha aldea da parroquia de Baredo, en Baiona, na provincia de Pontevedra. Segundo o IGE, no ano 2015, ti\u00f1a 54 habitantes (23 mulleres e 31 homes). \nEn xullo do 2016, houbo un incendio que se aproximou \u00e1s casas.\n\u00d3 igual que na maior\u00eda de lugares de Baredo, as casas est\u00e1n constru\u00eddas sobre antigos terreos de cultivo.\nDebe o seu nome \u00f3 espazo chan drenado polo regato das Tres Regueiras, empregado para a agricultura (agro)."}
{"id": "293252", "revid": "56817", "url": "https://gl.wikipedia.org/wiki?curid=293252", "title": "I Just Can't Stop Loving You", "text": "\"I Just Can't Stop Loving You\" \u00e9 unha canci\u00f3n de 1987 do artista Michael Jackson, na cal fai un d\u00fao con Siedah Garrett. Foi o primeiro sinxelo do seu s\u00e9timo \u00e1lbum, \"Bad\". A canci\u00f3n foi escrita por Jackson, e coproducida por Jackson e Quincy Jones. Acadou o n\u00famero 1 en \"Billboard\" Hot 100.\nA canci\u00f3n foi a primeira de cinco n\u00fameros un consecutivos do seu \u00e1lbum \"Bad\". Foi o segundo n\u00famero un de Jacksonna lista musical AC (a primeira tam\u00e9n foi un d\u00fao: \"The Girl Is Mine\" con Paul McCartney, 1982). Foi lanzado sen un v\u00eddeo musical de acompa\u00f1amento."}
{"id": "293253", "revid": "5863", "url": "https://gl.wikipedia.org/wiki?curid=293253", "title": "Bouza, Baredo, Baiona", "text": "A Bouza, erroneamente chamada no Nomencl\u00e1tor de Galicia Bouza, \u00e9 unha aldea da parroquia de Baredo, no concello pontevedr\u00e9s de Baiona. Segundo o IGE, no ano 2015, ti\u00f1a 76 habitantes (39 homes e 37 mulleres).\nEste top\u00f3nimo sempre vai acompa\u00f1ado do artigo, a pesar de non telo no Nomencl\u00e1tor de Galicia, a\u00ednda que si en Galicia Nomeada. As\u00ed o corroboran outros microtop\u00f3nimos como \"O Campo da Bouza\". \u00c9 tam\u00e9n un dos barrios hist\u00f3ricos da parroquia e, polo tanto, est\u00e1 ben atestado o mantemento do artigo. Por exemplo, en 1753, en documentaci\u00f3n do Arquivo Municipal de Baiona, aparece un veci\u00f1o chamado \"Francisco Barreyro da Bouza\".\n\u00d3 igual que noutros barrios, as casas est\u00e1n illadas e constru\u00eddas sobre terras de cultivo. Existen varias edificaci\u00f3ns de tipolox\u00eda tradicional (inclu\u00edndo canizos), mais as novas non a mante\u00f1en."}
{"id": "293254", "revid": "1131", "url": "https://gl.wikipedia.org/wiki?curid=293254", "title": "Isaac Rielo Carballo", "text": "Isaac Rielo Carballo, nado en Arcos de Frades (Pol) o 1 de novembro de 1930 e finado o 11 de agosto de 2018, \u00e9 un crego, etn\u00f3grafo e escritor galego.\nTraxectoria.\nEstudou Filosof\u00eda e Teolox\u00eda no Seminario de Lugo, orden\u00e1ndose sacerdote en 1955. Tras uns anos de ministerio parroquial como ec\u00f3nomo das fregues\u00edas de Cirio e Fraialde, no arciprestado de Luaces, ingresou por oposici\u00f3n no Corpo Eclesi\u00e1stico do Ex\u00e9rcito, no que acadou o grao de coronel capel\u00e1n. Posteriormente, licenciouse en Dereito Can\u00f3nico na Universidade Pontificia Comillas de Madrid, e en Teolox\u00eda na Facultade de Teolox\u00eda de Catalu\u00f1a, en Barcelona. \u00c9 tam\u00e9n diplomado en Xenealox\u00eda, Her\u00e1ldica e Nobiliaria.\nTen colaborado con artigos en diversas publicaci\u00f3ns, como \"Encrucillada\".\nIsaac Rielo Carballo \u00e9 irm\u00e1n de Nicanor Rielo Carballo e t\u00edo de Pedro Rielo e cu\u00f1ado de Paz Lamela Vilari\u00f1o."}
{"id": "293255", "revid": "27155", "url": "https://gl.wikipedia.org/wiki?curid=293255", "title": "Troponina I", "text": "A troponina I \u00e9 unha prote\u00edna que forma parte do complexo da troponina. \u00danese \u00e1 actina nos miofilamentos delgados e mant\u00e9n unido o complexo troponina-tropomiosina no seu lugar. A letra I do seu nome d\u00e9bese ao car\u00e1cter inhibitorio que ten na uni\u00f3n da actina \u00e1 miosina, evitando a formaci\u00f3n de pontes cruzadas entre elas e impedindo a contracci\u00f3n muscular. A causa da troponina I a miosina non pode unirse \u00e1 actina no m\u00fasculo relaxado, pero cando se unen i\u00f3ns calcio \u00e1 troponina C (que tam\u00e9n forma parte do complexo) prod\u00facense cambios conformacionais que fan que se desprace a troponina I e finalmente a tropomiosina deixa libres os sitios de uni\u00f3n da actina para a miosina e pode producirse a contracci\u00f3n muscular.\nTipos.\nExisten tres subtipos principais de troponina I, localizados en diferentes tecidos:\nPatolox\u00edas.\nPode presentarse unha liberaci\u00f3n elevada de troponina I en pacientes con miocardiopat\u00eda hipertr\u00f3fica e acentuarse transitoriamente co exercicio, reduc\u00edndose por efecto de medicamentos beta bloqueantes.\nA troponina I card\u00edaca humana (TNNI3, ou tam\u00e9n cTnI) pres\u00e9ntase no m\u00fasculo card\u00edaco como unha soa isoforma de 23876 Da e consta de 209 residuos de amino\u00e1cidos. O seu punto isoel\u00e9ctrico (pI) te\u00f3rico \u00e9 de 9.87. Cont\u00e9n d\u00faas serinas nas posici\u00f3ns 22 e 23 que poden ser fosforiladas in vivo pola prote\u00edna quinase A, polo que se poden orixinar e coexistir na c\u00e9lula catro formas da prote\u00edna (unha bifosforilada, outra totalmente desfosforilada, e d\u00faas monofosforiladas nunha das serinas ou na outra). A fosforilaci\u00f3n da cTnI fai que cambie a conformaci\u00f3n da prote\u00edna e se modifique a s\u00faa interacci\u00f3n coas outras troponinas e a interacci\u00f3n con anticorpos anti-TnI. Unha parte significativa da cTnI liberada no sangue dos pacientes est\u00e1 fosforilada. A cTnI \u00e9 un marcador fiable dos danos no tecido muscular card\u00edaco, e consid\u00e9rase m\u00e1is sensible e significativamente m\u00e1is espec\u00edfica no diagn\u00f3stico do infarto de miocardio que a creatina quinase e que a mioglobina e as isoencimas lactato deshidroxenase.\nPor\u00e9n, a troponina I non \u00e9 totalmente espec\u00edfica do dano no miocardio debido a infarto. Outras causas da elevaci\u00f3n da troponina I son a insuficiencia renal cr\u00f3nica, insuficiencia card\u00edaca, hemorraxia subaracnoide e embolia poulmonar."}
{"id": "293256", "revid": "47401", "url": "https://gl.wikipedia.org/wiki?curid=293256", "title": "George Pell", "text": "George Pell, nado en Ballarat (Victoria) o 8 de xu\u00f1o de 1941 e finado en Roma o 10 de xaneiro de 2023, foi un cardeal da Igrexa Cat\u00f3lica, membro do Consello de Cardeais e Prefecto do Secretariado para a Econom\u00eda da Santa S\u00e9 dende 2014 ata 2019.\nTraxectoria.\nO 16 de decembro de 1966 foi ordenado sacerdote da diocese de Ballarat polo prefecto da Congregaci\u00f3n para a Propagaci\u00f3n da Fe e patriarca de Cilicia Gregorio Pedro XV Aghachanean. Licenciouse en Teolox\u00eda pola Pontificia Universidade Urbaniana en 1967, obtivo o doutoramento en Filosof\u00eda na Universidade de Oxford en 1971, e obtivo tam\u00e9n unha Mestr\u00eda en Educaci\u00f3n pola Universidade Monash en 1982.\nO 30 de marzo de 1987 foi nomeado bispo auxiliar de Melbourne e bispo titular de \"Scala\". Recibiu a consagraci\u00f3n episcopal o 21 de maio de 1987 de mans do arcebispo de Melbourne Thomas Francis Little.\nO 16 de xullo de 1996 o papa nomeouno arcebispo de Melbourne. O 26 de marzo de 2001 foi trasladado \u00e1 arquidiocese de Sidney, e no consistorio do 21 de outubro de 2003 o papa Xo\u00e1n Paulo II creouno cardeal, co t\u00edtulo de Cardeal-Presb\u00edtero de Santa Maria Domenica Mazzarello.\nO 13 de abril de 2013 o papa Francisco nomeouno membro do novo Consello de Cardeais institu\u00eddo para axudarlle no goberno da Igrexa. Posteriormente, o 24 de febreiro de 2014 Francisco nomeouno prefecto do tam\u00e9n novo Secretariado para a Econom\u00eda. O 24 de febreiro de 2019, rematou o seu per\u00edodo no cargo.\nEn 2018, Pell foi declarado culpable de abuso sexual a menores, mais a condena foi anulada polo Tribunal Superior de Australia en 2020. Unha investigaci\u00f3n \u00e1 parte da Congregaci\u00f3n para a Doutrina da Fe da Santa S\u00e9 sobre estas acusaci\u00f3ns de abuso conclu\u00edu tras a s\u00faa absoluci\u00f3n polo Tribunal Superior.\nPremios e distinci\u00f3ns.\nO Christendom College nomeouno doutor honoris causa en 2006, a Universidade de Notre Dame Australia en 2010 e a Universidade Cat\u00f3lica Australiana en 2014."}
{"id": "293257", "revid": "85894", "url": "https://gl.wikipedia.org/wiki?curid=293257", "title": "Troponina C", "text": "A troponina C \u00e9 unha prote\u00edna que forma parte do complexo da troponina, que se encontra nos miofilamentos musculares finos (xunto coa actina e a tropomiosina) e que ten a caracter\u00edstica de que se pode unir a i\u00f3ns calcio. Como resultado da uni\u00f3n do calcio \u00e1 troponina C, os elementos que forman parte dos filamentos finos musculares experimentan unha serie de cambios alost\u00e9ricos que permiten a interacci\u00f3n da actina coa miosina e que se produza a contracci\u00f3n muscular.\nCont\u00e9n catro motivos estruturais de tipo man EF para a uni\u00f3n ao calcio, a\u00ednda que diferentes isoformas poden ter menos de catro subdominios de uni\u00f3n ao calcio funcionais. Cont\u00e9n un l\u00f3bulo N e outro C. O l\u00f3bulo C ten unha funci\u00f3n estrutural e \u00fanese ao dominio N da troponina I. O l\u00f3bulo C pode tam\u00e9n ligarse ao Ca2+ ou ao Mg2+. O l\u00f3bulo N, que s\u00f3 se pode ligar ao Ca2+, \u00e9 o l\u00f3bulo regulador, e \u00fanese ao dominio C da troponina I despois de unirse ao calcio. A letra C do seu nome fai referencia ao calcio.\nTipos.\nHai dous subtipos espec\u00edficos de tecido desta prote\u00edna, que son:"}
{"id": "293258", "revid": "83328", "url": "https://gl.wikipedia.org/wiki?curid=293258", "title": "Lingua de ovella", "text": "A chantaxe lanceolada ou lingua de ovella (Plantago lanceolata L.) \u00e9 unha especie de planta herb\u00e1cea perenne natural de toda Europa, Am\u00e9rica do Norte, Am\u00e9rica Latina e Asia occidental onde medra en terreos secos, noiros, beirados de cami\u00f1os e lugares non cultivados. Tam\u00e9n recibe os nomes de correola ou simplemente chantaxe.\nDescrici\u00f3n.\n\u00c9 unha planta herb\u00e1cea vivaz sen talos ramificados e con talos florais que acadan 30\u201350\u00a0cm de altura, ten un rizoma curto central do que agroman moitas raici\u00f1as de cor amarela. As follas lanceoladas ou ovadas, longas, algo dentadas e radicais est\u00e1n dispostas nunha roseta basal no baseamento do talo, te\u00f1en de 3-7 nervaci\u00f3ns lonxitudinais que se estreitan e contin\u00faan no pec\u00edolo. A inflorescencia terminal \u00e9 unha espiga densa con flores moi pequenas de cor branca ou purp\u00farea. A espiga \u00e9 curta durante a floraci\u00f3n e despois vaise alongando. O froito \u00e9 un pixidio con 4-16 sementes.\nPropiedades.\n\"P. lanceolata\" cont\u00e9n feniletanoides como acteosida (verbasc\u00f3sido), cistanoside F, lavandulifolioside, plantamajoside e isoacteoside. Tam\u00e9n cont\u00e9n os glic\u00f3sidos iridoides aucubin e catalpol.\nTaxonom\u00eda.\n\"Plantago media\" foi descrita por Carl von Linn\u00e9 e publicado en \"Species Plantarum\" 1: 113-114. 1753. \nPlantago: nome xen\u00e9rico que deriva de \"plantago\" = moi principalmente, nome de varias especies do x\u00e9nero \"Plantago\" L. (Plantaginaceae) \u2013relacionado coa palabra latina \"planta, -ae f.\" = \"planta do p\u00e9\"; disque pola forma das follas\u2013. As\u00ed, Ambrosini (1666) conta: \u201c\u00c9 chamada de Plantago polos autores latinos, voc\u00e1bulo que toman da planta do p\u00e9 (por mor da largura das s\u00faas follas, que lembran a planta do p\u00e9; e as\u00ed mesmo porque as follas te\u00f1en li\u00f1as como feitas con arado, semellantes \u00e1s que vemos na planta do p\u00e9)\u201d.\nlanceolata: ep\u00edteto lat\u00edno que significa \"lanceolada\", en referencias \u00e1s s\u00faas follas.\nN\u00fameros cromosom\u00e1ticos de \"Plantago lanceolata\" (Fam. \"Plantaginaceae\") e t\u00e1xones infraespec\u00edficos: 2n=12.\nNome com\u00fan.\nTarrela, lirio, lingua de ovella, l\u00edngoa de ovella, lenzo\u00e1, lengua de pita, lengua de ovella, lengua de ouvella, herba mala, herba de cinco costas, curriolas, corro\u00e1, corriolas, corriola, correolo, correolas, correola, correa e c\u00e1rcamo.\nV\u00e9xase tam\u00e9n.\nOutros artigos.\n[[Categor\u00eda:Plantago]]\n[[Categor\u00eda:Plantas medicinais]]\n[[Categor\u00eda:Flora de Europa]]\n[[Categor\u00eda:Flora de Galicia]]\n[[Categor\u00eda:Plantas descritas en 1753]]\n[[Categor\u00eda:Taxons descritos por Linn\u00e9]]"}
{"id": "293259", "revid": "18868", "url": "https://gl.wikipedia.org/wiki?curid=293259", "title": "Plantago lanceolata", "text": ""}
{"id": "293260", "revid": "18868", "url": "https://gl.wikipedia.org/wiki?curid=293260", "title": "Chantaxe lanceolada", "text": ""}
{"id": "293263", "revid": "1131", "url": "https://gl.wikipedia.org/wiki?curid=293263", "title": "A Abaira", "text": ""}
{"id": "293264", "revid": "1131", "url": "https://gl.wikipedia.org/wiki?curid=293264", "title": "Abalde", "text": "O top\u00f3nimo galego Abalde (prov\u00e9n do antrop\u00f3nimo \"Abaldus\" ou \"Avaldus\" de orixe sueva ou visigoda) pode referirse a:\nComo apelido, pode referirse a:"}
{"id": "293265", "revid": "27155", "url": "https://gl.wikipedia.org/wiki?curid=293265", "title": "Complexo da troponina", "text": ""}
{"id": "293266", "revid": "89787", "url": "https://gl.wikipedia.org/wiki?curid=293266", "title": "Bad (canci\u00f3n de Michael Jackson)", "text": "\"Bad\" \u00e9 unha canci\u00f3n do artista estadounidense Michael Jackson. \"Bad\" foi lanzado por Epic Records en setembro de 1987 como o segundo sinxelo do \u00e1lbum hom\u00f3nimo. A canci\u00f3n foi escrita, composta e co-producida por Jackson, e producida por Quincy Jones. Jackson declarou que a canci\u00f3n estaba influenciada por unha historia real sobre a que lera.\n\"Bad\" foi ben recibida polos cr\u00edticos musicais. A canci\u00f3n acadou o n\u00famero un en \"Billboard\" Hot 100, e mant\u00edvose nesa posici\u00f3n por d\u00faas semanas, convert\u00e9ndose no segundo n\u00famero un do \u00e1lbum \"Bad\", e o s\u00e9timo na s\u00faa carreira. Internacionalmente, a canci\u00f3n foi un \u00e9xito comercial, coloc\u00e1ndose no \"top ten\" en once pa\u00edses e no \"top five\" no Reino Unido, Francia, Italia, Noruega, Su\u00edza e Suecia. Ademais, conseguiu o n\u00famero un nas listas dos Pa\u00edses Baixos"}
{"id": "293267", "revid": "98629", "url": "https://gl.wikipedia.org/wiki?curid=293267", "title": "The Way You Make Me Feel", "text": "\"The Way You Make Me Feel\" \u00e9 unha canci\u00f3n do artista estadounidense Michael Jackson. Lanzada por Epic Records en novembro de 1987, foi o terceiro sinxelo do s\u00e9timo \u00e1lbum de estudio de Jackson, \"Bad\". Escrito e composto por Jackson, e producido por Quincy Jones (con coproduci\u00f3n de Jackson), a canci\u00f3n est\u00e1 acreditada como do x\u00e9nero rhythm and blues.\nAdemais de aparecer no \u00e1lbum \"Bad\", tam\u00e9n formou parte dos discos recompilatorios ' en 1995, \"Number Ones\" no 2003, \"The Ultimate Collection\" no 2004, \"The Essential Michael Jackson\" no 2005, ' no 2006 e \"This Is It\" no 2009."}
{"id": "293268", "revid": "56817", "url": "https://gl.wikipedia.org/wiki?curid=293268", "title": "Glider", "text": "Glider \u00e9 un EP da banda irlandesa de rock alternativo My Bloody Valentine, publicado o a trav\u00e9s do selo Creation Records. O traballo foi a primeira edici\u00f3n coa discogr\u00e1fica Sire Records nos Estados Unidos. O tema principal, \"Soon\", foi posteriormente inclu\u00eddo no \u00e1lbum \"Loveless\"."}
{"id": "293269", "revid": "56817", "url": "https://gl.wikipedia.org/wiki?curid=293269", "title": "Man in the Mirror", "text": "\"Man in the Mirror\" \u00e9 unha canci\u00f3n do artista Michael Jackson, que foi escrita por Glen Ballard e Siedah Garrett. A gravaci\u00f3n foi co-producida por Quincy Jones e o propio Jackson. Acadou o n\u00famero 1 nos Estados Unidos cando foi lanzada en xaneiro de 1988 como o cuarto sinxelo do seu s\u00e9timo \u00e1lbum en solitario, \"Bad\". \u00c9 unha das canci\u00f3ns m\u00e1is aclamadas pola cr\u00edtica de Jackson, e foi nomeada na categor\u00eda \"Record of the Year\" nos Premios Grammy. Mant\u00edvose no m\u00e1is alto da \"Billboard\" Hot 100 durante d\u00faas semanas."}
{"id": "293271", "revid": "56817", "url": "https://gl.wikipedia.org/wiki?curid=293271", "title": "Dirty Diana", "text": "\"Dirty Diana\" \u00e9 unha canci\u00f3n do artista estadounidense Michael Jackson, en colaboraci\u00f3n co guitarrista Steve Stevens. \u00c9 a novena pista do s\u00e9timo \u00e1lbum de estudio de Jackson, \"Bad\". A canci\u00f3n foi lanzada por Epic Records o 18 de abril de 1988 como o quinto sinxelo do \u00e1lbum. A canci\u00f3n ten un son de rock m\u00e1is duro, semellante \u00f3 de \"Beat It\" do \u00e1lbum \"Thriller\". \"Dirty Diana\" foi escrita e co-producida por Jackson, e producida por Quincy Jones.\nFoi un \u00e9xito internacional en 1988, acadando o n\u00famero un nos Estados Unidos nas listas \"Billboard\" Hot 100. Tam\u00e9n conseguiu o \"top ten\" en varios pa\u00edses, como o Reino Unido, Francia, Italia e Nova Zelandia. \"Dirty Diana\" foi o quinto e \u00faltimo sinxelo n\u00famero un nos Hot 100 de \"Bad\". No 2009, despois da morte de Jackson en xu\u00f1o, a canci\u00f3n volveu entrar nas listas musicais, por mor das vendas en descarga dixital."}
{"id": "293272", "revid": "109216", "url": "https://gl.wikipedia.org/wiki?curid=293272", "title": "Til\u00f3podos", "text": "A dos til\u00f3podos (\"Tylopoda\") \u00e9 unha suborde de mam\u00edferos ungulados artiod\u00e1ctilos que presentan a particularuidade de marchar sobre as superficiee plantares das d\u00faas \u00faltimas falanxes, mentres que o pezu\u00f1o cobre s\u00f3 a parte dianteira da \u00faltima falanxe.\nNa actualidade a subrode est\u00e1 representada unicamente pola familia dos cam\u00e9lidos (\"Camelidae\"), que incl\u00fae os camelos, llamas, guanacos, alpacas e vicu\u00f1as, con varias especies nativas de Am\u00e9rica do Sur e Asia, unha introducida na antig\u00fcidade en Oriente Medio e en \u00c1frica do Norte, at\u00e9 o S\u00e1hara e, no s\u00e9culo XIX, camelos dom\u00e9sticos foron introducidos en Australia, onde hoxe viven asilvestrados.\nOs til\u00f3podos apareceron durante o eoceno medio, hai ao redor de 46,2 mill\u00f3ns de anos. O grupo ten unha longa historia f\u00f3sil en Norteam\u00e9rica e Europa, e foi moito m\u00e1is diverso no pasado, xa que cont\u00e9n un n\u00famero de familias extintas, ademais dos antepasados dos cam\u00e9lidos vivos (v\u00e9xase m\u00e1is abaixo).\nA\u00ednda que estes animais son ruminates, adquiriron esta caracter\u00edstica independentemente dos \"ruminantes verdadeiros\", polo que non forman parte do clado o sxuborde dos \"Ruminantia\"\nTaxonom\u00eda.\nO grupo dos Til\u00f3pdos foi descrito en 1811 polo zo\u00f3logo alem\u00e1n Johann Karl Wilhelm Illiger na s\u00faa famosa obra, editada nese ano en Berl\u00edn, \"Prodromus systematis mammalium et avium, additis terminis geographicis utriusque classis, eorunque versione germanica\", un tratado sobre a sistem\u00e1tica ou taxonom\u00eda linneana.\nEtimolox\u00eda.\nO termo do lat\u00edn cient\u00edfico \"Tylopoda\" Illiger tirouno da composici\u00f3n dos elementos do grego antigo \u03c4\u03cd\u03bb\u03bf\u00b4\"tylo-\", derivado de \u03c4\u03cd\u03bb\u03b7 \"t\u00fdl\u0113\", \"inchaz\u00f3n\", \"calosidade\", e -\u03c0\u03bf\u03b4\u03b1 \"-poda\", plural de -\u03c0\u03bf\u03b4\u03bf \"\u00b4p\u00f2do\", de \u03c0\u03bf\u03cd\u03c2 \u03c0\u03bf\u03b4\u03cc\u03c2 \"po\u00fas, pod\u00f3s\", \"p\u00e9\", \"pata\". Literalmente, \"os de calosidades nas patas\".\nHistoria taxon\u00f3mica.\nO grupo foi considerado monofil\u00e9tico por Matthew (1908), que o tratou como un clado non clasificado. Carroll (1988), Ursing \"et al\". (2000) e Whistler e Webb (2005) clasific\u00e1rono como unha suborde. O grupo foi asignado a \"Ruminantia\" por Matthew (1908); a \"Artiodactyla\" por Flower (1883) e Carroll (1988); a \"Neoselenodontia\" por Whistler e Webb (2005) e, finalmente, a \"Cetartiodactyla\" por Ursing \"et al.\" (2000), e por Agnarsson e May-Collado (2008).\nFiloxenia.\nO problema principal na circunscrici\u00f3n dos \"Tylopoda\" \u00e9 que o extenso rexistro f\u00f3sil dos aniamis parecidops ao camelo non foi estudado minuciosamente a\u00fan desde un punto de vista clad\u00edstico. A dos \"Tylopoda\" \u00e9 unha li\u00f1axe moi distintiva entre os artiod\u00e1ctilos, pero as s\u00faas relaci\u00f3ns exactas son algo esquivas debido a que as seis especies viventes est\u00e1n moi estreitamente relacionadas e poden ser consideradas \"f\u00f3siles viventes\", a \u00fanica li\u00f1axe sobrevivente dunha moi antiga e exitosa radiaci\u00f3n evolutiva. Os estudos m\u00e1is recentes suxiren que os til\u00f3podos non est\u00e1n estreitamente relacionados cos ruminantes como tradicionalmente se pensaba. Spaulding \"et al\". determinaron que estaban m\u00e1is emparentados coas baleas que cos porcos, no clado cetancodontamorfos (\"Cetancodontamorpha\"), como se expresa no cladograma seguinte.\nCladograma.\nA posici\u00f3n dos cet\u00e1ceos (baleas e golfi\u00f1os) con respecto aos \"Tylopoda\" suscita un problema central. Mentres que unha estreita relaci\u00f3n entre estes e os ungulados xa fora proposta por Frank Evers Beddard en 1900 e \u00e9 xeralmente aceptada hoxe en d\u00eda, os cet\u00e1ceos diverxeron radicalmente do estilo de vida dos seus antepasados yanto como para confundir as an\u00e1lises de f\u00f3siles e mesmo de ADN. Os \"Tylopoda\", por outro lado, foron extremadamente conservadores no seu estilo de vida e (como ruminantes) parece que utilizaron o mesmo nicho ecol\u00f3xico desde a s\u00faa orixe hai m\u00e1is de 40 mill\u00f3ns de anos. As\u00ed, parece que a suposici\u00f3n anterior dunha estreita relaci\u00f3n entre os til\u00f3podos e os ruminantes d\u00e9bese simplemente ao feito de que todos os demais parentes achegados (baleas, porcos etc.) son tan diverxentes nas s\u00faas adaptaci\u00f3ns que escureceron m\u00e1is os indicios de relaci\u00f3n, ou polo menos esas an\u00e1lises vis\u00edbeis an\u00e1lises fen\u00e9ticas. Por\u00e9n, a posici\u00f3n m\u00e1is basal que os \"Tylopoda\" parecen ter entre as familias dos artiod\u00e1ctilos significa que os membros m\u00e1is antigos desta li\u00f1axe son morfoloxicamente moi primitivos e dif\u00edciles de distinguir dos antepasados das li\u00f1axes relacionadas. A primeira an\u00e1lise principal moderna e completa do problema (en 2009) apoua isto; mentres que alg\u00fans taxa tradicionalmente considerados como \"Tylopoda\" poder\u00eda confirmar que pertencen a esta suborde (e uns poucos refutados), a delimitaci\u00f3n deste grupo \u00e9 a\u00ednda moi disputada a pesar de (ou por mor de) un extenso rexistro f\u00f3sil.\nClasificaci\u00f3n.\nOs grupos taxon\u00f3micos asignados (con algunha fiabilidade) aos \"Tylopoda\" son:\nGrupos basais e incertae sedis\nSuperfamilia \u2020\"Anoplotherioidea\"\nSuperfamilia \"Cameloidea\"\nSuperfamilia \u2020\"Oreodontoidea/Xiphodontoidea/Merycoidodontoidea\" (tentativamente situada aqu\u00ed)\nTil\u00f3podos discutidos\nVarios taxa de \"Cetartiodactyla\" \u00e1s veces se asignan aos \"Tylopoda\", pero outros autores consid\u00e9ranos \"incertae sedis\" ou li\u00f1axes basais:\nOs \"Cebochoeridae\" e os \"Protoceratidae\", polo contrario, son familias prehist\u00f3ricas que ocasionalmente forpn colocadas dentro dos \"Tylopoda\" no pasado, pero parecen estar m\u00e1is estreitamente relacionadas cos ruminantes que cos camelos."}
{"id": "293273", "revid": "22795", "url": "https://gl.wikipedia.org/wiki?curid=293273", "title": "Tylopoda", "text": ""}
{"id": "293274", "revid": "56817", "url": "https://gl.wikipedia.org/wiki?curid=293274", "title": "Another Part of Me", "text": "\"Another Part of Me\" \u00e9 unha canci\u00f3n do artista estadounidense Michael Jackson. Producida por Quincy Jones (e co-producida por Jackson), foi lanzada como o sexto sinxelo do \u00e1lbum \"Bad\" o 11 de xullo de 1988. A canci\u00f3n apareceu orixinalmente no filme de Jackson \"Captain EO\" (1986)."}
{"id": "293275", "revid": "56817", "url": "https://gl.wikipedia.org/wiki?curid=293275", "title": "Smooth Criminal", "text": "\"Smooth Criminal\" \u00e9 o s\u00e9timo sinxelo do \u00e1lbum de Michael Jackson \"Bad\". Foi lanzado como sinxelo o 24 de outubro de 1988, e acadou o n\u00famero 7 na \"Billboard\" Hot 100. Foi relanzado o 10 de abril de 2006 como parte de \"\".\nA canci\u00f3n \u00e9 unhas das m\u00e1is distintivas de Jackson, e ten aparecido en moitos \u00e1lbums de \u00e9xitos, como \"Number Ones\", \"The Essential Michael Jackson\", \"\", \"King of Pop\", \"This Is It\" e \"Immortal\".\nTam\u00e9n serviu como tema principal do filme de Jackson \"Moonwalker\" (1988). Vendeu arredor de 7,5 mill\u00f3ns de copias en todo o mundo."}
{"id": "293276", "revid": "98629", "url": "https://gl.wikipedia.org/wiki?curid=293276", "title": "Leave Me Alone", "text": "\"Leave Me Alone\" \u00e9 unha canci\u00f3n do artista estadounidense Michael Jackson. A canci\u00f3n forma parte do s\u00e9timo \u00e1lbum de estudio de Jackson, \"Bad\", e foi o oitavo sinxelo extra\u00eddo do \u00e1lbum, mais non foi lanzado nin nos Estados Unidos nin no Canad\u00e1. \"Leave Me Alone\" foi gravada durante as sesi\u00f3ns orixinais do \u00e1lbum, pero a canci\u00f3n s\u00f3 aparece nas edici\u00f3ns en CD de \"Bad\" como un bonus track, as\u00ed como nas versi\u00f3ns en casete de 2001. Foi escrita e composta por Jackson e producida por Quincy Jones (con coproduci\u00f3n de Jackson).\nInternacionalmente, a canci\u00f3n foi un \u00e9xito, acadando o n\u00famero un e dous en Irlanda e no Reino Unido respectivamente. Colocouse no \"top 10\" en B\u00e9lxica, Nova Zelandia e Espa\u00f1a. \"Leave Me Alone\" foi ben acollida pola cr\u00edtica musical."}
{"id": "293277", "revid": "56817", "url": "https://gl.wikipedia.org/wiki?curid=293277", "title": "Liberian Girl", "text": "\"Liberian Girl\" \u00e9 o noveno sinxelo do artista estadounidense Michael Jackson, extra\u00eddo do \u00e1lbum de 1987 \"Bad\". A canci\u00f3n foi escrita en 1983, e no seu momento foi considerada para formar parte do \u00e1lbum de The Jacksons' \"Victory\". Foi retraballada e re-escrita para \"Bad\"."}
{"id": "293278", "revid": "98629", "url": "https://gl.wikipedia.org/wiki?curid=293278", "title": "Red Dawn (filme de 2012)", "text": "Red Dawn \u00e9 un filme estadounidense dirixido por Dan Bradley que se estreou no 2012. O gui\u00f3n, obra de Carl Ellsworth e Jeremy Passmore, bas\u00e9ase no do filme hom\u00f3nimo de 1984. Est\u00e1 protagonizado por Chris Hemsworth, Josh Peck, Josh Hutcherson, Adrianne Palicki, Isabel Lucas e Jeffrey Dean Morgan. O filme c\u00e9ntrase nun grupo de mozos que defende a s\u00faa vila dunha invasi\u00f3n de Corea do Norte.\nSinopse.\nHistoria dos irm\u00e1ns Jed e Matt Eckert, quen xunto cos seus amigos, deciden armar un grupo de resistencia fronte a unha invasi\u00f3n norcoreana nos Estados Unidos que avanza sobre a rexi\u00f3n onde eles se atopan e que comeza a estenderse por todo o pa\u00eds. As\u00ed, os \"Wolverines\" (como se fan chamar) comezan a loitar contra os norcoreanos e axi\u00f1a movilizan \u00f3 resto do pa\u00eds."}
{"id": "293280", "revid": "6279", "url": "https://gl.wikipedia.org/wiki?curid=293280", "title": "Midi-Pyr\u00e9n\u00e9es", "text": ""}
{"id": "293281", "revid": "6279", "url": "https://gl.wikipedia.org/wiki?curid=293281", "title": "Mi\u00e8gjorn-Piren\u00e8us", "text": ""}
{"id": "293283", "revid": "6279", "url": "https://gl.wikipedia.org/wiki?curid=293283", "title": "Alsace", "text": ""}
{"id": "293284", "revid": "6279", "url": "https://gl.wikipedia.org/wiki?curid=293284", "title": "Elsass", "text": ""}
{"id": "293285", "revid": "6279", "url": "https://gl.wikipedia.org/wiki?curid=293285", "title": "Agui\u00e9ne", "text": ""}
{"id": "293286", "revid": "6279", "url": "https://gl.wikipedia.org/wiki?curid=293286", "title": "Aquit\u00e0nia", "text": ""}
{"id": "293287", "revid": "6279", "url": "https://gl.wikipedia.org/wiki?curid=293287", "title": "Akitania", "text": ""}
{"id": "293288", "revid": "6279", "url": "https://gl.wikipedia.org/wiki?curid=293288", "title": "Aquitaine", "text": ""}
{"id": "293289", "revid": "6279", "url": "https://gl.wikipedia.org/wiki?curid=293289", "title": "Auv\u00e8rnha", "text": ""}
{"id": "293290", "revid": "6279", "url": "https://gl.wikipedia.org/wiki?curid=293290", "title": "Auv\u00e8rnhe", "text": ""}
{"id": "293291", "revid": "6279", "url": "https://gl.wikipedia.org/wiki?curid=293291", "title": "Bregogne", "text": ""}
{"id": "293292", "revid": "6279", "url": "https://gl.wikipedia.org/wiki?curid=293292", "title": "Centre", "text": ""}
{"id": "293293", "revid": "6279", "url": "https://gl.wikipedia.org/wiki?curid=293293", "title": "Breizh", "text": ""}
{"id": "293294", "revid": "6279", "url": "https://gl.wikipedia.org/wiki?curid=293294", "title": "Bretagne", "text": ""}
{"id": "293295", "revid": "5312", "url": "https://gl.wikipedia.org/wiki?curid=293295", "title": "Centro", "text": ""}
{"id": "293296", "revid": "6279", "url": "https://gl.wikipedia.org/wiki?curid=293296", "title": "Corsica", "text": ""}
{"id": "293297", "revid": "6279", "url": "https://gl.wikipedia.org/wiki?curid=293297", "title": "Corse", "text": ""}
{"id": "293298", "revid": "6279", "url": "https://gl.wikipedia.org/wiki?curid=293298", "title": "Corsica suprana", "text": ""}
{"id": "293299", "revid": "6279", "url": "https://gl.wikipedia.org/wiki?curid=293299", "title": "Haute-Corse", "text": ""}
{"id": "293300", "revid": "6279", "url": "https://gl.wikipedia.org/wiki?curid=293300", "title": "Corsica suttana", "text": ""}
{"id": "293301", "revid": "6279", "url": "https://gl.wikipedia.org/wiki?curid=293301", "title": "Corse-du-Sud", "text": ""}
{"id": "293302", "revid": "56817", "url": "https://gl.wikipedia.org/wiki?curid=293302", "title": "Castellar", "text": ""}
{"id": "293303", "revid": "98629", "url": "https://gl.wikipedia.org/wiki?curid=293303", "title": "Queen II", "text": "Queen II \u00e9 o segundo \u00e1lbum da banda inglesa de rock Queen, publicado o 8 de marzo de 1974. Foi gravado nos Trident Studios de Londres no mes de agosto de 1973, baixo a produci\u00f3n de Roy Thomas Baker e Robin Cable.\nAs d\u00faas caras do LP orixinal foron etiquetadas como \"Side White\" (cara branca) e \"Side Black\" (cara negra), con fotos dos membros da banda vestidos de branco ou negro en cada lado do \u00e1lbum. Tr\u00e1tase dun \u00e1lbum conceptual, coa cara branca con canci\u00f3ns de corte m\u00e1is emocional e a negra m\u00e1is fant\u00e1stica, acot\u00edo con temas lixeiramente escuros. A fotograf\u00eda da portada, de Mick Rock, foi usada con frecuencia pola banda a trav\u00e9s de toda a s\u00faa carreira, destacando nos v\u00eddeos musicais das canci\u00f3ns \"Bohemian Rhapsody\" (1975) e \"One Vision\" (1985).\nEditado cunhas cr\u00edticas inicialmente variadas, \"Queen II\" segue a ser un dos \u00e1lbums menos co\u00f1ecidos da banda. O \u00e1lbum mantivo un seguimento de culto dende a s\u00faa publicaci\u00f3n, e ga\u00f1ou o eloxio de m\u00fasicos como Axl Rose, Steve Vai e Billy Corgan, e \u00e9 significativo por ser o primeiro disco en conter elementos do son da banda, como \"overdubs\" de varias capas, harmon\u00eda vocais e estios musicais variados.\nListaxe de canci\u00f3ns.\nTodos os temas do White Side (cara 1) compostos por Brian May ag\u00e1s \"The Loser in the End\", por Roger Taylor. Todos os temas do Black Side (cara 2) compostos por Freddie Mercury."}
{"id": "293304", "revid": "6279", "url": "https://gl.wikipedia.org/wiki?curid=293304", "title": "Franche-Cont\u00e2t", "text": ""}
{"id": "293305", "revid": "6279", "url": "https://gl.wikipedia.org/wiki?curid=293305", "title": "Franche-Comt\u00e9", "text": ""}
{"id": "293306", "revid": "6279", "url": "https://gl.wikipedia.org/wiki?curid=293306", "title": "Fraintche-Comt\u00e8", "text": ""}
{"id": "293307", "revid": "56817", "url": "https://gl.wikipedia.org/wiki?curid=293307", "title": "Rock Action", "text": "Rock Action \u00e9 o terceiro \u00e1lbum da banda escocesa de post-rock Mogwai, publicado o 30 de abril de 2001 a trav\u00e9s do selo Matador Records."}
{"id": "293308", "revid": "6279", "url": "https://gl.wikipedia.org/wiki?curid=293308", "title": "Lengad\u00f2c-Rosselhon", "text": ""}
{"id": "293309", "revid": "6279", "url": "https://gl.wikipedia.org/wiki?curid=293309", "title": "Llenguadoc-Rossell\u00f3", "text": ""}
{"id": "293310", "revid": "1131", "url": "https://gl.wikipedia.org/wiki?curid=293310", "title": "Lorena (hom\u00f3nimos)", "text": "O top\u00f3nimo Lorena pode referirse a:\nAmais, Lorena \u00e9 un antrop\u00f3nimo feminino:"}
{"id": "293312", "revid": "5863", "url": "https://gl.wikipedia.org/wiki?curid=293312", "title": "Lothringen", "text": ""}
{"id": "293314", "revid": "89787", "url": "https://gl.wikipedia.org/wiki?curid=293314", "title": "Capela de San Miguel de Celanova", "text": "A Capela de San Miguel de Celanova \u00e9 unha construci\u00f3n prerrom\u00e1nica de estilo moz\u00e1rabe, ou de repoboaci\u00f3n, a car\u00f3n do mosteiro de San Salvador de Celanova. Foi declarada Monumento Nacional en 1923.\nDescrici\u00f3n.\nDa \u00e9poca da fundaci\u00f3n do mosteiro s\u00f3 resta, na horta, esta pequena capela prerrom\u00e1nica de influencia moz\u00e1rabe consagrada a San Miguel (co\u00f1ecida como Capela de San Miguel), \u00fanica no seu estilo en Galicia. Foi constru\u00edda entre os anos 937\u00a0e 942 e ergueuna San Rosendo como santuario-oratorio e hospeder\u00eda para peregrinos dedicado ao seu irm\u00e1n o conde Froil\u00e1n Guti\u00e9rrez, creador do mosteiro de San Salvador, nas proximidades. \nO material \u00e9 perpia\u00f1o gran\u00edtico de gran calidade. \nO templo consta de tres espazos que est\u00e1n delimitados por arcos de ferradura: a nave ou vest\u00edbulo, o espazo central e a \u00e1bsida. O primeiro, presenta unha entrada lateral e sobre o lintel aparece unha inscrici\u00f3n en lat\u00edn, na que se menciona ao conde Froil\u00e1n. Est\u00e1 cuberta, interiormente, por unha b\u00f3veda de can\u00f3n e o seu muro ref\u00f3rzase con contrafortes e, exteriormente, est\u00e1 cuberto por un tellado a d\u00faas augas. Tam\u00e9n cont\u00e9n unha pequena fiestra cun arco de ferradura.\nO corpo central, ou cruceiro, tam\u00e9n leva contrafortes no muro exterior, tellado a catro augas que se apoia sobre unha cornixa decorada con modill\u00f3ns ou canzorros de rolos con baixorrelevos nos que alternan espirais e rosetas de seis p\u00e9talos, semellantes aos de Santiago de Pe\u00f1alba (Le\u00f3n). Interiormente, garda unha b\u00f3veda de arestas que se apoia sobre arcos de ferradura que caen sobre canzorros lobulados.\nA \u00e1bsida est\u00e1 cuberta por un tellado a d\u00faas augas e a menor altura c\u00f3 primeiro corpo. Interiormente ten unha planta case circular, moi pequena, de 1\u201935 m. de di\u00e1metro, separada do resto da construci\u00f3n por un arco de ferradura enmarcado por un alfiz, e est\u00e1 cuberto por unha c\u00fapula gallonada.\nA orientaci\u00f3n, cara o leste, est\u00e1 pensada para que o sol nacente atravese, nos equinocios, as fiestras do corpo central.\nMedidas euclidianas.\nSegundo o investigador da Universidade de Vigo Roberto V\u00e1zquez Rozas a capela foi constru\u00edda segundo as proporci\u00f3ns matem\u00e1ticas de Euclides. O m\u00f3dulo central ten 3,836 metros de longo, o duplo da lonxitude do rect\u00e1ngulo da \u00e1bsida (1,915 m x 2,31 de ancho). Estas proporci\u00f3ns est\u00e1n relacionadas coas medidas \u00e1rabes, que posiblemente determinaron o tama\u00f1o da edificaci\u00f3n. As\u00ed, na capela aparece a relaci\u00f3n de proporci\u00f3n de 6, 9 e 12 p\u00e9s \u00e1rabes na \u00e1bsida, a nave e o espazo cadrado central. Isto responde aos principios da secci\u00f3n \u00e1urea expostos por Euclides cara ao s\u00e9culo III a. C."}
{"id": "293316", "revid": "23204", "url": "https://gl.wikipedia.org/wiki?curid=293316", "title": "Tropomiosina", "text": "A tropomiosina \u00e9 unha prote\u00edna formada por d\u00faas cadeas en h\u00e9lice alfa superenroladas que se encontra no citoesqueleto das c\u00e9lulas. Est\u00e1 asociada aos filamentos de actina das fibras musculares, onde regula a contracci\u00f3n muscular. Tam\u00e9n se encontra en c\u00e9lulas non musculares, onde regula o citoesqueleto.\nCitoesqueleto de actina e miosina.\nTodos os organismos pos\u00faen estruturas que lles proporcionan integridade f\u00edsica \u00e1s s\u00faas c\u00e9lulas. Estas estruturas forman en conxunto o citoesqueleto, e un dos sistemas m\u00e1is antigos est\u00e1 baseado en pol\u00edmeros filamentosos da prote\u00edna actina. Un segundo pol\u00edmero proteico \u00e9 a tropomiosina, que forma parte integral dos filamentos de actina dos animais.\nAs tropomiosinas son unha gran familia de compo\u00f1entes integrais dos filamentos de actina que exercen unha funci\u00f3n fundamental na regulaci\u00f3n da funci\u00f3n dos filamentos de actina tanto en c\u00e9lulas musculares coma non musculares. Estas prote\u00ednas consisten nun hetero- ou homod\u00edmero con forma de bast\u00f3n que se sit\u00faa sobre o suco da h\u00e9lice alfa da maior\u00eda dos filamentos de actina. A interacci\u00f3n ocorre en toda a lonxitude do filamento de actina, e os d\u00edmeros est\u00e1n ali\u00f1ados cabeza con cola.\nAs tropomiosinas categor\u00edzanse a mi\u00fado en dous grupos: isoformas de tropomiosina muscular e de tropomiosina non muscular. As isoformas da tropomiosina muscular est\u00e1n implicadas na regulaci\u00f3n das interacci\u00f3ns entre as prote\u00ednas actina e miosina no sarc\u00f3mero do m\u00fasculo, e xogan un papel central na regulaci\u00f3n da contracci\u00f3n muscular. As isoformas de tropomiosina de c\u00e9lulas non musculares funcionan en todas as c\u00e9lulas (nas non musculares e tam\u00e9n nas musculares) e est\u00e1n implicadas en diversas v\u00edas celulares que controlan e regulan o citoesqueleto da c\u00e9lula o outras funci\u00f3ns celulares importantes.\nO sistema de filamentos de actina que est\u00e1 implicado na regulaci\u00f3n destas v\u00edas celulares \u00e9 m\u00e1is complexo que os sistemas de filamentos de actina que regulan a contracci\u00f3n muscular. O sistema contr\u00e1ctil depende de catro isoformas de filamentos de actina e de cinco isoformas de tropomiosina, mentres que o sistema de filamentos de actina do citosqueleto utiliza d\u00faas isoformas de filamentos de actina e unhas 40 isoformas de tropomiosina.\nFunci\u00f3ns.\nInfluencia sobre a uni\u00f3n das \"prote\u00ednas que se unen \u00e1 actina\" cos filamentos de actina.\nO sistema de microfilamentos de actina \u00e9 o sistema citoesquel\u00e9tico fundamental implicado no desenvolvemento e mantemento da morfolox\u00eda da c\u00e9lula. Debido \u00e1 capacidade deste sistema para responder rapidamente aos est\u00edmulos celulares e de sufrir reorganizaci\u00f3ns estruturais crese que este sistema regula cambios estruturais espec\u00edficos en diversas rexi\u00f3ns celulares.\nNos humanos, s\u00f3 hai seis isoformas da actina, e estas isoformas son responsables de formar un conxunto de estruturas celulares complexas e \u00fanicas que interve\u00f1en en interacci\u00f3ns celulares. P\u00e9nsase que o funcionamento e a forma do citoesqueleto de actina est\u00e1n controladas en gran medida por prote\u00ednas que se unen \u00e1 actina (ABP, \"actin-binding proteins\") que est\u00e1n asociadas co pol\u00edmero de actina. As ABP son un grupo de prote\u00ednas que se unen \u00e1 actina. A\u00ednda que a tropomiosina se incl\u00fae \u00e1s veces entre as ABP, en realidade non \u00e9 unha verdadeira ABP. O d\u00edmero de tropomiosina ten moi pouca afinidade polo filamento de actina e non forma enlaces de van der Waals coa actina. S\u00f3 a formaci\u00f3n dun pol\u00edmero de tropomiosina envolto arredor do filamento de actina proporciona a estabilidade necesaria para a interacci\u00f3n tropomiosina-filamento de actina.\nMoitos estudos indican que a uni\u00f3n das isoformas de tropomiosina ao filamento de actina pode influ\u00edr na uni\u00f3n doutras ABPs, as cales en conxunto alteran a estrutura e danlle propiedades e funci\u00f3ns espec\u00edficas aos filamentos de actina. Isto foi demostrado en c\u00e9lulas neuroepiteliais, nas que o incremento da expresi\u00f3n da tropomiosina 5NM1 aumenta o recrutamento da miosina IIB, unha prote\u00edna motora, na \u00e1rea do cono de crecemento da neurona. Por\u00e9n, a sobreexpresi\u00f3n da tropomiosina Br3 ten o efecto oposto, xa que causa a diminuci\u00f3n da actividade da miosina na mesma rexi\u00f3n.\nNun estudo pioneiro feito por Bernstein e Bamburg, observouse que a prote\u00edna que se une \u00e1 actina chamada \"factor de despolimerizaci\u00f3n da actina (ADF)/cofilina\", que, como indica o seu nome, \u00e9 un factor que promove a despolimerizaci\u00f3n do filamento de actina, compet\u00eda coa tropomiosina pola s\u00faa uni\u00f3n ao filamento de actina. A expresi\u00f3n da tropomiosina 5NM1 nas c\u00e9lulas neuronais eliminaba o ADF/cofilina da rexi\u00f3n do cono de crecemento, facendo que os filamentos de actina fosen m\u00e1is estables. Por\u00e9n, observouse que o incremento da expresi\u00f3n da tropomiosina Br3 recruta o ADF/cofilina nos filamentos de actina unidos \u00e1 isoforma tropomiosina Br3 nos lamelipodios, o cal causa a desensamblaxe dos filamentos de actina. Este fen\u00f3meno, no que unha isoforma espec\u00edfica de tropomiosina dirixe interacci\u00f3ns espec\u00edficas entre as prote\u00ednas que se unen \u00e1 actina e os filamentos de actina, observouse en varios sistemas modelo e con varias prote\u00ednas de uni\u00f3n (revisado por Gunning et al., 2008). Estas interacci\u00f3ns, que est\u00e1n baixo a influencia de isoformas da tropomiosina, posibilitan que os filamentos de actina interve\u00f1an en diversas funci\u00f3ns celulares.\nFunci\u00f3n na contracci\u00f3n do m\u00fasculo esquel\u00e9tico.\nO m\u00fasculo esquel\u00e9tico est\u00e1 composto de c\u00e9lulas grandes multinucleadas (fibras musculares). Cada fibra muscular est\u00e1 chea de conxuntos lonxitudinais de miofibrilas. As miofibrilas est\u00e1n compostas por estruturas de filamentos proteicos repetidos chamadas sarc\u00f3meros, que son as unidades funcionais b\u00e1sicas do m\u00fasculo esquel\u00e9tico. O sarc\u00f3mero \u00e9 unha formaci\u00f3n proteica moi estruturada, que consta de filamentos finos e grosos interdixitados, no que os filamentos finos est\u00e1n enganchados a unha estrutura proteica chamada li\u00f1a Z. A interacci\u00f3n din\u00e1mica entre os filamentos finos e grosos orixina a contracci\u00f3n muscular.\nAs miosinas pertencen \u00e1 familia das prote\u00ednas motoras, e as isoformas do m\u00fasculo desta familia constit\u00faen os filamentos grosos. O filamento fino est\u00e1 formado polas isoformas do m\u00fasculo esquel\u00e9tico da prote\u00edna actina. Cada prote\u00edna miosina \"rema\" ao longo do filamento fino de actina, un\u00edndose repetidamente aos sitios para a uni\u00f3n da miosina que hai por todo o filamento de actina, enganch\u00e1ndose e solt\u00e1ndose. P\u00f3dese dicir que o filamento groso se move ou esvara ao longo do filamento fino, causando a contracci\u00f3n muscular. Este proceso co\u00f1\u00e9cese como modelo do esvaramento dos filamentos.\nA uni\u00f3n das cabezas de miosina coa actina do m\u00fasculo esquel\u00e9tico \u00e9 un proceso moi regulado. O filamento fino est\u00e1 feito de actina, tropomiosina, e troponina. A contracci\u00f3n do m\u00fasculo esquel\u00e9tico in\u00edciase polo est\u00edmulo de impulsos nerviosos que \u00e1 s\u00faa vez estimulan a liberaci\u00f3n de Ca2+. A liberaci\u00f3n de Ca2+ do ret\u00edculo sarcopl\u00e1smico causa un incremento da concentraci\u00f3n de Ca2+ no citosol. Os i\u00f3ns calcio \u00fanense despois \u00e1 troponina, a cal est\u00e1 asociada coa tropomiosina. A uni\u00f3n provoca cambios na forma da troponina e isto causa que a isoforma da tropomiosina cambie a s\u00faa posici\u00f3n sobre o filamento de actina. Este cambio de posici\u00f3n exp\u00f3n os sitios de uni\u00f3n para a miosina situados no filamento de actina, que antes estaban tapados pola tropomiosina, o que permite que as cabezas da miosina dos filamentos grosos se unan aos filamentos finos.\nOs estudos estruturais e bioqu\u00edmicos suxiren que a posici\u00f3n da tropomiosina e a troponina nos filamentos finos regula as interacci\u00f3ns entre as cabezas de miosina dos filamentos grosos e os sitios de uni\u00f3n da actina dos filamentos finos. Os estudos de difracci\u00f3n de raios X e de microscopia crioelectr\u00f3nica suxiren que a tropomiosina bloquea estericamente o acceso da miosina ao filamento de actina.\nA\u00ednda que este modelo est\u00e1 firmemente establecido, non est\u00e1 claro se \u00e9 o movemento da tropomiosina o que causa directamente que a cabeza de miosina se engrene no filamento de actina. De feito, hai un modelo alternativo no que o movemento da tropomiosina no filamento funciona como un interruptor alost\u00e9rico que \u00e9 modulado pola activaci\u00f3n da uni\u00f3n da miosina, pero non funciona soamente regulando a uni\u00f3n da miosina.\nRegulaci\u00f3n da contracci\u00f3n do m\u00fasculo liso.\nO m\u00fasculo liso, a diferenza do m\u00fasculo estriado, contr\u00e1ese sen control consciente. O m\u00fasculo liso pode contraerse espontanemanete ou ritmicamente e ser inducido a contraerse por diversos axentes fisicoqu\u00edmicos (hormonas, f\u00e1rmacos, neurotransmisores). O m\u00fasculo liso enc\u00f3ntrase nas paredes de varios \u00f3rganos e condutos do corpo como o es\u00f3fago, est\u00f3mago, intestinos, bronquios, uretra, vexiga urinaria, e vasos sangu\u00edneos.\nA\u00ednda que os m\u00fasculos lisos non presentan os seus filamentos finos e grosos de miofibrilas dispostos regularmente, como si o est\u00e1n nos m\u00fasculos estriados, a s\u00faa contracci\u00f3n tam\u00e9n se debe ao mesmo mecanismo de escorregamento de filamentos controlado por formaci\u00f3n de pontes cruzadas coa miosina que interacciona cos filamentos de actina. Os filamentos finos do m\u00fasculo liso est\u00e1n feitos de actina, tropomiosina, caldesm\u00f3n, e calmodulina. Outra prote\u00edna asociada ao funcionamento destes filamentos \u00e9 a calponina. Neste tipo de m\u00fasculo, a prote\u00edna caldesm\u00f3n e a calmodulina controlan a transici\u00f3n mediada pola tropomiosina entre os estados activo e non activo. A caldesm\u00f3n \u00fanese \u00e1 actina, tropomiosina, calmodulina, e miosina, pero a s\u00faa interacci\u00f3n coa actina \u00e9 a m\u00e1is importante. A uni\u00f3n do caldesm\u00f3n est\u00e1 fortemente influenciada pola tropomiosina. A prote\u00edna caldesm\u00f3n \u00e9 un inhibidor da actividade ATPase da actinomiosina e da motilidade, e tanto a uni\u00f3n \u00e1 actina coma a inhibici\u00f3n do caldesm\u00f3n son moi potenciadas pola presenza de tropomiosina.\nA contracci\u00f3n do m\u00fasculo liso \u00e9 iniciada pola liberaci\u00f3n de Ca2+. O Ca2+ \u00fanese \u00e1 calmodulina e act\u00edvaa, a cal despois se une \u00e1 prote\u00edna caldesm\u00f3n. Esta uni\u00f3n causa que o caldesm\u00f3n se solte do filamento de actina ao que estaba unido, expo\u00f1endo os sitios de uni\u00f3n que ten a actina espec\u00edficos para a miosina. As cabezas motoras da miosina son fosforiladas pola quinase da cadea lixeira da miosina, o que permite que a cabeza da miosina interaccione co filamento de actina e cause a contracci\u00f3n.\nPapel no funcionamento do citoesqueleto.\nO citoesqueleto \u00e9 unha rede elaborada de filamentos necesarios para o correcto funcionamento de moitos procesos celulares, como a motilidade celular, divisi\u00f3n celular, tr\u00e1fico intracelular, e mantemento da forma. O citoesqueleto est\u00e1 composto por tres sistemas de filamentos: microt\u00fabulos, filamentos intermedios, e microfilamentos (estes \u00faltimos tam\u00e9n chamados en conxunto citoesqueleto de actina). As interacci\u00f3ns din\u00e1micas entre estes filamentos danlle \u00e1s c\u00e9lulas unha estrutura espec\u00edfica e diversas funci\u00f3ns.\nPara controlar a din\u00e1mica dos filamentos de actina evolucionaron varios mecanismos regulatorios, que empregan prote\u00ednas que se unen \u00e1 actina. Crese que as tropomiosinas xogan un papel central neste sistema regulatorio, influ\u00edndo sobre as asociaci\u00f3ns que establecen os filamentos de actina con outras prote\u00ednas que se unen \u00e1 actina (ABPs). En conxunto, estas asociaci\u00f3ns conf\u00edrenlles aos filamentos propiedades espec\u00edficas, que permiten que estas estruturas interve\u00f1an en diversos procesos celulares, e tam\u00e9n que respondan rapidamente aos est\u00edmulos celulares.\nIsoformas da tropomiosina e evoluci\u00f3n.\nEn claro contraste coa regra de \"un xene, un polip\u00e9ptido\", hai moitos casos nos eucariotas nos que varias prote\u00ednas se orixinan a partir dun s\u00f3 xene. Est\u00edmase que os humanos producimos 5 veces m\u00e1is prote\u00ednas (isoformas) que o n\u00famero dos nosos xenes por medio de splicing alternativo. Un exemplo disto son as tropomiosinas. Desde un punto de vista evolutivo, as tropomiosinas dos eucariotas superiores mante\u00f1en os catro xenes que se produciron por un episodio de duplicaci\u00f3n xen\u00f3mica dual que tivo lugar na evoluci\u00f3n temper\u00e1 dos eucariotas.\nXenes e complexidade das isoformas.\nAs isoformas def\u00ednense como produtos x\u00e9nicos moi relacionados orixinados por duplicaci\u00f3n x\u00e9nica ou splicing alternativo, que realizan, en esencia, funci\u00f3ns biol\u00f3xicas similares, pero presentan variaci\u00f3ns na s\u00faa actividade biol\u00f3xica, propiedades regulatorias, expresi\u00f3n temporal e espacial, e localizaci\u00f3n intracelular. \nNos mam\u00edferos, hai catro xenes responsables da xeraci\u00f3n de m\u00e1is de 40 isoformas da tropomiosina. En termos de estrutura, os xenes son moi similares, o que suxire que se orixinaron por duplicaci\u00f3n x\u00e9nica dun xene ancestral. En humanos, estes xenes xa non est\u00e1n ligados e est\u00e1n moi dispersos no xenoma. Nos humanos, os xenes \u03b1-, \u03b2-, \u03b3-, e \u03b4 co\u00f1\u00e9cense formalmente como \"TPM1\", \"TPM2\", \"TPM3\", e \"TPM4\" e est\u00e1n localizados en 15q22, 9p13, 1q22 e 19p13, respectivamente.\nSplicing.\nAo utilizar diferentes xenes e splicing alternativo x\u00e9ranse un gran n\u00famero de isoformas. Nos mam\u00edferos, en todos estes xenes, a transcrici\u00f3n in\u00edciase no inicio dos ex\u00f3ns 1a ou 1b. Dependendo do promotor e do ex\u00f3n que se utilice, as isoformas da tropomiosina poden clasificarse como de alto peso molecular (HMW, 284 amino\u00e1cidos) e de baixo peso molecular (LMW, 248 amino\u00e1cidos). As isoformas de alto peso molecular expresan o ex\u00f3n 1a e tam\u00e9n o 2a ou 2b, mentres que as de baixo peso molecular expresan o ex\u00f3n 1b. Todas as tropomiosinas co\u00f1ecidas ata o momento conte\u00f1en os ex\u00f3ns 3-9. Pode ocorrer splicing alternativo no ex\u00f3n 6, ao elixirse de forma mutuamente exclu\u00ednte os ex\u00f3ns 6a ou 6b. No C-terminal, o transcrito emp\u00e1lmase outra vez ao ex\u00f3n 9, elixindo os ex\u00f3ns 9a, 9b, 9c, ou 9d.\nEvoluci\u00f3n da xeraci\u00f3n de isoformas.\nNa s\u00faa estrutura estes xenes son moi similares, o que suxire que se orixinaron por duplicaci\u00f3n x\u00e9nica a partir dun xene ancestral. Os xenes que est\u00e1n m\u00e1is relacionados entre si son os \u03b1 e \u03b3, que utilizan dous promotores e difer\u00e9ncianse s\u00f3 pola presenza do ex\u00f3n exclusivo 2a no xene \u03b1. A\u00ednda que se descubriron por comparaci\u00f3n de secuencias diferenzas substanciais entre os ex\u00f3ns alternativos dun mesmo xene (1a e 1b, 6a e 6b, e o ex\u00f3n 9s), a maior\u00eda dos ex\u00f3ns est\u00e1n moi conservados entre os diferentes xenes. Por exemplo, os ex\u00f3ns 1a e 1b do xene \u03b1 var\u00edan considerablemente en secuencia, malia que a secuencia do ex\u00f3n 1a dos xenes \u03b1-, \u03b2-, \u03b3-, e \u03b4 est\u00e1 moi conservada.\nDebido \u00e1 natureza conservadora dos xenes, crese que os xenes evolucionaron a partir dun xene ancestral com\u00fan, dando lugar a unhas 40 isoformas funcionalmente distintas. A expresi\u00f3n destas isoformas est\u00e1 moi regulada e \u00e9 variable ao longo do desenvolvemento. A diversidade da expresi\u00f3n da tropomiosina, tanto no espazo (en distintos tecidos) coma no tempo (en distintas fases do desenvolvemento), ten a potencialidade non s\u00f3 de servir para regular o funcionamento dos filamentos de actina sen\u00f3n tam\u00e9n a de crear poboaci\u00f3ns de filamentos de actina especializados.\nDistribuci\u00f3n espacial na c\u00e9lula das isoformas da tropomiosina.\nNumerosos informes indican que as isoformas da tropomiosina est\u00e1n distribu\u00eddas espacialmente en diferentes localizaci\u00f3ns intracelulares, a mi\u00fado asociadas con poboaci\u00f3ns de filamentos de actina que interve\u00f1en en procesos espec\u00edficos. A visualizaci\u00f3n directa da segregaci\u00f3n espacial das isoformas foi conseguida inicialmente por Burgoyne e Norman e pouco despois por Lin e colaboradores. Todos eles observaron que isoformas espec\u00edficas estaban asociadas con estruturas celulares determinadas. Usando anticorpos espec\u00edficos, puideron identificar a presenza de isoformas de alto e baixo peso molecular do xene \u03b3 en fibras de estr\u00e9s, pero s\u00f3 se detectaron as isoformas de baixo peso molecular nas membranas de c\u00e9lulas con superficie motil (\"ruffling membranes\"). \nEstes estudos estend\u00e9ronse a varios tipos celulares con resultados similares. Os amplos estudos feitos en c\u00e9lulas neuronais, fibroblastos, no m\u00fasculo esquel\u00e9tico e nos osteoclastos puxeron en evidencia a complexa asociaci\u00f3n que te\u00f1en as isoformas da tropomiosina coas estruturas celulares. Estes estudos levaron a pensar que a regulaci\u00f3n da distribuci\u00f3n das isoformas \u00e9 extremadamente complexa e est\u00e1 moi regulada.\nRegulaci\u00f3n da distribuci\u00f3n.\nA distribuci\u00f3n das isoformas da tropomiosina en localizaci\u00f3ns intracelulares determinadas est\u00e1 regulada no desenvolvemento. Os estudos iniciais informaron que a distribuci\u00f3n das isoformas cambiaba durante o desenvolvemento, e que a tropomiosina 4 estaba localizada inicialmente no cono de crecemento das neuronas en crecemento, pero que nas neuronas maduras estaba situado no compartimento somatodendr\u00edtico. Estas observaci\u00f3ns est\u00e1n apoiadas por estudos sobre as diferentes isoformas da tropomiosina, que mostran como as poboaci\u00f3ns de tropomiosina son recolocadas durante a maduraci\u00f3n neuronal. Esta evidencia apoia tam\u00e9n a noci\u00f3n de que as isoformas da tropomiosina est\u00e1n suxeitas a unha regulaci\u00f3n temporal.\nOutros estudos identificaron o papel que xoga o ciclo celular na distribuci\u00f3n de isoformas. Un estudo que examinou un conxunto de produtos de tropomiosinas de alto peso molecular (HMW) producidos nos xenes \u03b1 e \u03b2 e comparou a localizaci\u00f3n con produtos de tropomiosinas de baixo peso molecular (LMW) do xene \u03b3 atopou que os produtos HMW e LMW segr\u00e9ganse de forma mutuamente exclu\u00ednte durante a fase G1 temper\u00e1 do ciclo celular.\nMecanismo de distribuci\u00f3n.\nA\u00ednda que hai estudos que suxiren que a distribuci\u00f3n en distintas partes da c\u00e9lula das tropomiosinas pode estar influenciada pola distribuci\u00f3n dos seus ARNm, non hai unha absoluta correlaci\u00f3n entre a localizaci\u00f3n dos ARNm e a das prote\u00ednas producidas a partir deles. Nas neuronas, atopouse que os ARNm da tropomiosina 5NM1 se segregaban nos polos da neurona formando un ax\u00f3n antes da diferenciaci\u00f3n morfol\u00f3xica. A distribuci\u00f3n do ARNm da tropomiosina 5NM1/2 con esta localizaci\u00f3n correlaci\u00f3nase coa expresi\u00f3n da prote\u00edna tropomiosina 5NM1/2. En contraposici\u00f3n, o ARNm que codifica a tropomiosina Br2 nunca se presentaba no polo da neurona.\nA ligaz\u00f3n que hai entre a distribuci\u00f3n na c\u00e9lula dos ARNm e a localizaci\u00f3n das prote\u00ednas foi comprobada en modelos de ratos transx\u00e9nicos. Os modelos cre\u00e1ronse para que as rexi\u00f3ns codificantes das tropomiosinas 5NM1/2 e 3 se expresasen baixo o control do promotor da \u03b2-actina cunha rexi\u00f3n 3'-UTR da \u03b2-actina que carec\u00eda de informaci\u00f3n diana. O estudo encontrou que a tropomiosina 3, unha isoforma que normalmente se expresa en neuronas, estaba amplamente distribu\u00edda a trav\u00e9s da neurona, mentres que a expresi\u00f3n ex\u00f3xena da isoforma neuronal tropomiosina 5NM1/2 estaba distribu\u00edda no cono de crecemento das neuronas igual que a tropomiosina 5NM1/2 end\u00f3xena. Dado que estes dous transxenes difiren s\u00f3 na rexi\u00f3n codificante da tropomiosina a\u00ednda que localizadas en distintas \u00e1reas, os descubrimentos suxiren que, ademais da distribuci\u00f3n dos ARNm, as propias prote\u00ednas conte\u00f1en informaci\u00f3n sobre a s\u00faa distribuci\u00f3n.\nAlg\u00fans estudos suxiren que a distribuci\u00f3n na c\u00e9lula das isoformas da tropomiosina pode tam\u00e9n ser influ\u00edda pola composici\u00f3n da isoforma da actina dos microfilamentos. Nos mioblastos, a sobreexpresi\u00f3n da \u03b3-actina orixinou a regulaci\u00f3n \u00e1 baixa da \u03b2\u2013actina e a retirada da tropomiosina 2 pero non da tropomiosina 5 das fibras de estr\u00e9s. Posteriormente atopouse que, cando as c\u00e9lulas eran expostas \u00e1 citocalasina D, un composto que produce a desorganizaci\u00f3n dos filamentos de actina, quedaba alterada a distribuci\u00f3n das isoformas da tropomiosina. Unha vez realizado o lavado da citocalasina D, a distribuci\u00f3n das isoformas da tropomiosina quedaba restablecida. Isto indica a forte relaci\u00f3n entre o proceso da distribuci\u00f3n das isoformas e a incorporaci\u00f3n das isoformas da tropomiosina en conxuntos organizados de filamentos de actina. Non hai probas de que exista un transporte activo de isoformas da tropomiosina \u00e1s localizaci\u00f3ns espec\u00edficas. M\u00e1is ben o que parece que ocorre \u00e9 que a distribuci\u00f3n das isoformas \u00e9 o resultado da ensamblaxe local de isoformas preferidas en sitios intracelulares espec\u00edficos. Os mecanismos que subxacen na distribuci\u00f3n na c\u00e9lula das distintas isoformas da tropomiosina parecen ser de natureza inherentemente flexible e din\u00e1mica.\nAs isoformas non son funcionalmente redundantes.\nAs tropomiosinas realizan funci\u00f3ns esenciais e son necesarias en moitas especies desde l\u00e9vedos a vermes, e moscas e en animais m\u00e1is complexos.\nO papel esencial das tropomiosinas foi descuberto nos laboratorios Bretscher, onde se descubriu que eliminando o xene TPM1 dos l\u00e9vedos de xemaci\u00f3n, as taxas de crecemento reduc\u00edanse, a presenza dos filamentos de actina desaparec\u00eda, observ\u00e1banse defectos no transporte vesicular, e o apareamento dos l\u00e9vedos era escaso. Ao eliminar un segundo xene neses l\u00e9vedos, o xene TPM2, non houbo cambios observables no fenotipo; por\u00e9n, cando se eliminaba en combinaci\u00f3n co TPM1, esta deleci\u00f3n dobre era letal. Isto indica que os xenes TPM1 e TPM2 te\u00f1en unha funci\u00f3n solapada, a\u00ednda que o TPM2 non pode compensar completamente a perda de TPM1, o que indica que algunhas funci\u00f3ns de TPM1 son exclusivas. Atop\u00e1ronse resultados similares en moscas, vermes, anfibios, e mam\u00edferos, que confirmaban os resultados previos e suxer\u00edan a implicaci\u00f3n da tropomiosina nunha gran variedade de funci\u00f3ns celulares. Con todo, os tres xenes coexpresados TMP1, TMP2, e TMP4 non poden compensar a deleci\u00f3n do xene TPM3 en c\u00e9lulas nai embrionais e en embri\u00f3ns de rato preimplantaci\u00f3n.\nOs resultados dos experimentos de knockout de xenes poden ser ambiguos e deben ser examinados coidadosamente. En estudos nos cales a deleci\u00f3n dun xene produce letalidade, pode ao principio parecer que o produto do xene ten unha funci\u00f3n verdadeiramente exclusiva. Por\u00e9n, a letalidade tam\u00e9n pode ser o resultado da incapacidade da c\u00e9lula comprometida de expresar outras isoformas para recuperar o fenotipo porque a isoforma requirida non se expresa naturalmente na c\u00e9lula.\nPapel en enfermidades.\nCancro.\nMoitos estudos mostran que nas c\u00e9lulas que est\u00e1n sufrindo transformaci\u00f3n celular hai cambios espec\u00edficos no repertorio de tropomiosinas expresadas. Estes resultados doadamente reproducibles indican que durante o proceso de transformaci\u00f3n celular, un proceso no que unha c\u00e9lula normal se converte en maligna, hai unha diminuci\u00f3n da s\u00edntese das isoformas de tropomiosina de alto peso molecular. Nos estudos iniciais, a transformaci\u00f3n de fibroblastos de embri\u00f3n de rata da li\u00f1a celular REF-52 e de c\u00e9lulas de ril de rato normais causa unha diminuci\u00f3n da s\u00edntese de tropomiosinas de alto peso molecular. Nestes dous sistemas, a regulaci\u00f3n \u00e1 baixa contribu\u00eda ao descenso dos niveis de ARNm. Estes resultados iniciais sinalan que as tropomiosinas xogan un papel esencial para facilitar certos procesos que ocorren durante a transformaci\u00f3n celular, como a reorganizaci\u00f3n dos filamentos de actina e cambios na forma celular. Estes estudos foron reproducidos noutros laboratorios e noutras li\u00f1as celulares, con similares resultados (revisado en Gunning et al., 2008).\nAdemais, outros estudos salientaron a ligaz\u00f3n que hai entre a expresi\u00f3n de certas isoformas da tropomiosina e a adquisici\u00f3n de propiedades metast\u00e1ticas. Un estudo comparou a expresi\u00f3n de isoformas entre c\u00e9lulas da li\u00f1a celular de carcinoma de pulm\u00f3n de Lewis de alto e baixo grao metast\u00e1tico. O estudo atopou que, a medida que as c\u00e9lulas se volv\u00edan metast\u00e1ticas, hab\u00eda un marcado descenso na expresi\u00f3n de tropomiosina 2 de alto peso molecular e dos niveis dos seus ARNm.\nEstes resultados confirm\u00e1ronse en tumores primarios e modelos humanos. Os estudos feitos en cancros de colon e vexiga urinaria atoparon un incremento na expresi\u00f3n da tropomiosina de baixo peso molecular 5NM1. O aumento da expresi\u00f3n desta isoforma tam\u00e9n se observou en fibroblastos de rata, e crese que esta isoforma \u00e9 necesaria para a motilidade do melanoma moi metast\u00e1tico. Ademais, a expresi\u00f3n elevada de tropomiosina 4 foi asociada coa met\u00e1stase de ganglio linf\u00e1tico no cancro de mama.\nTodos estes estudos suxiren que os cambios na expresi\u00f3n e complemento de isoformas de tropomiosinas forman parte integral do proceso do cancro e da s\u00faa progresi\u00f3n. O consenso \u00e9 que, en xeral, as c\u00e9lulas de cancro fanse m\u00e1is dependentes das tropomiosinas de baixo peso molecular a medida que as tropomiosinas de alto peso molecular desaparecen cun incremento da malignidade do cancro. Este descubrimento levou ao desenvolvemento de novos compostos antitropomiosinas como axentes anticancro potenciais.\nAlerxias.\nAs tropomiosinas foron implicadas na enfermidade autoinmune colite ulcerativa, unha enfermidade do colon que se caracteriza pola formaci\u00f3n de \u00falceras ou chagas abertas. A ligaz\u00f3n entre esta enfermidade e a tropomiosina descubriuse primeiramente nun estudo que atopou que o soro sangu\u00edneo do 95% dos pacientes de colite ulcerativa conti\u00f1a anticorpos que reaccionaban positivamente coa tropomiosina. Estudos posteriores confirmaron estes resultados, pero tam\u00e9n identificaron a tropomiosina 5 e a tropomiosina 1 como as tropomiosinas principais implicadas na patox\u00e9nese da colite ulcerativa. A tropomiosina 5 foi relacionada coa pouchite na bolsa ileal formada na cirurx\u00eda da colite ulcerativa. O elevado n\u00famero de c\u00e9lulas produtoras de IgG na mucosa do colon dos pacientes de colite ulcerativa \u00e9 estimulada a producir IgG contra epitopos relacionados coa tropomiosina 5. A tropomiosina 5 pode, por tanto, inducir unha resposta significativa das c\u00e9lulas T. Unha an\u00e1lise fisicoqu\u00edmica de motivos estruturais com\u00fans presentes en 109 autoant\u00edxenos humanos revelou que as tropomiosinas te\u00f1en o maior n\u00famero de ditos motivos, e as\u00ed unha gran propensi\u00f3n a actuar como autoant\u00edxenos.\nAdemais do papel exercido polas tropomiosinas na colite ulcerativa, tam\u00e9n se atoparon anticorpos antitropoomiosina na febre reum\u00e1tica aguda \ne no trastorno inflamatorio s\u00edndrome de Behcet. En ambos os casos, non est\u00e1 claro se estes anticorpos te\u00f1en un papel directo na patox\u00e9nese destas doenzas ou reflicten a alta antixenicidade das tropomiosinas liberadas das c\u00e9lulas afectadas.\nDoenzas musculares.\nA miopat\u00eda nemal\u00ednica \u00e9 unha doenza muscular que se caracteriza pola presenza de corpos con forma de bast\u00f3n electrodensos nas fibras musculares esquel\u00e9ticas. Estes corpos electrodensos est\u00e1n compostos principalmente de \u03b1-actinina e actina. O trastorno \u00e9 clasificado a mi\u00fado clinicamente en varios grupos, como leve (t\u00edpico), intermedio, grave, e de comezo na idade adulta; por\u00e9n, estas distinci\u00f3ns son algo ambiguas, xa que as categor\u00edas con frecuencia se solapan. As mutaci\u00f3ns que as causan detect\u00e1ronse na \u03b1-actinina esquel\u00e9tica, tropomiosina, nebulina, e troponina. Nos humanos, identific\u00e1ronse mutaci\u00f3ns tanto nos xenes da \u03b3-tropomiosina coma nos da \u03b2, pero non se identificaron mutaci\u00f3ns no xene da \u03b1-tropomiosina.\nUso de anticorpos no estudo das tropomiosinas.\nNa comunidade cient\u00edfica hai un grande interese nas isoformas da tropomiosina debido \u00e1 gran cantidade de procesos nos que est\u00e1n implicadas estas prote\u00ednas.\nUnha forma de estudar estas prote\u00ednas e as s\u00faas isoformas espec\u00edficas \u00e9 utilizando anticorpos. Estes anticorpos espec\u00edficos poden usarse en experimentos de \"blotting\" de prote\u00ednas e aplicarse \u00e1s c\u00e9lulas ou cortes de tecidos e observadas co microscopio. Isto permite aos investigadores non s\u00f3 determinar o nivel de concentraci\u00f3n dunha isoforma ou un grupo de isoformas sen\u00f3n tam\u00e9n identificar a localizaci\u00f3n celular dunha isoforma determinada e as asociaci\u00f3ns con outras estruturas celulares.\nActualmente hai moitos anticorpos dispo\u00f1ibles comercialmente, a\u00ednda que os grupos de investigaci\u00f3n adoitan preferir desenvolver os seus propios anticorpos espec\u00edficos para isoformas espec\u00edficas. Antes de que se poidan usar, estes anticorpos deben ser caracterizados detalladamente, un proceso no que a especificidade do anticorpo se examina para asegurar que o anticorpo non ten reacci\u00f3ns cruzadas con outras formas de tropomiosina ou con outras prote\u00ednas."}
{"id": "293317", "revid": "27155", "url": "https://gl.wikipedia.org/wiki?curid=293317", "title": "Caldesm\u00f3n", "text": "A prote\u00edna caldesm\u00f3n \u00e9 unha prote\u00edna que se une \u00e1 calmodulina que est\u00e1 codificada nons humanos no xene \"CALD1\" do cromosoma 7.\nIgual que a calponina ou a troponina, a prote\u00edna caldesm\u00f3n inhibe tonicamente a actividade de ATPase da miosina. Act\u00faa no m\u00fasculo liso.\n\u00c9 unha prote\u00edna que se une \u00e1 calmodulina e \u00e1 actina que xoga un papel esencial na regulaci\u00f3n da contracci\u00f3n do m\u00fasculo liso e da motilidade e secreci\u00f3n de c\u00e9lulas non musculares, xa que se localiza en estruturas subcelulares relacionadas coa motilidade, cambios de forma e exocitose e endocitose. O dominio conservado desta prote\u00edna pos\u00fae actividades de uni\u00f3n ao Ca++-calmodulina, actina, tropomiosina, miosina, e fosfol\u00edpidos. Esta prote\u00edna \u00e9 un potente inhibidor da MgATPase da miosina activada pola actina-tropomiosina, e serve como factor mediador para a inhibici\u00f3n dependente do Ca++ da contracci\u00f3n do m\u00fasculo liso. O splicing alternativo deste xene d\u00e1 lugar a m\u00faltiples variantes de transcritos que codifican distintas isoformas.\nInmunoqu\u00edmica.\nEn inmunoqu\u00edmica de diagn\u00f3stico, a caldesm\u00f3n \u00e9 un marcador para a diferenciaci\u00f3n do m\u00fasculo liso."}
{"id": "293319", "revid": "56817", "url": "https://gl.wikipedia.org/wiki?curid=293319", "title": "Remember the Time", "text": "\"Remember the Time\" \u00e9 un sinxelo do artista estadounidense Michael Jackson, gravado con Record One Studios. A canci\u00f3n foi lanzada por Epic Records o 14 de xaneiro de 1992 como o segundo sinxelo do oitavo \u00e1lbum de Jackson, \"Dangerous\". Escrito e composto por Teddy Riley, Michael Jackson e Bernard Belle, a canci\u00f3n foi producida por Riley e Jackson. \"Remember the Time\" foi un intento exitoso de crear unha canci\u00f3n jam con estilo new jack swing co acompa\u00f1amento de Riley. Musicalmente, destaca o uso de piano e guitarra. A letra trata sobre as lembranzas de ser amado por algu\u00e9n."}
{"id": "293320", "revid": "89787", "url": "https://gl.wikipedia.org/wiki?curid=293320", "title": "In the Closet", "text": "\"In the Closet\" \u00e9 unha canci\u00f3n do artista estadounidense Michael Jackson. \u00c9 o terceiro sinxelo do seu oitavo \u00e1lbum, \"Dangerous\". A canci\u00f3n converteuse no terceiro top ten consecutivo do \u00e1lbum, acadando o n\u00famero 6 en \"Billboard\" Hot 100. Tam\u00e9n se converteu no seu segundo sinxelo n\u00famero un do x\u00e9nero R&amp;B."}
{"id": "293321", "revid": "98629", "url": "https://gl.wikipedia.org/wiki?curid=293321", "title": "Jam (canci\u00f3n)", "text": "\"Jam\" \u00e9 unha canci\u00f3n de Michael Jackson. \u00c9 o cuarto sinxelo do \u00e1lbum de 1991 \"Dangerous\". Aparece como a primeira pista de \"Dangerous\" e como a n\u00famero 2 no \u00e1lbum de 2009 \"This Is It\". O sinxelo foi relanzado no 2006 como parte do coleccionable \"\" e foi remesturado para a xira de Cirque du Soleil Immortal World Tour. \"Jam\" \u00e9 unha mestura de hard funk, dance e rap, ou \"funk\" \"hip hop\". No v\u00eddeo musical aparece a lenda da NBA Michael Jordan (o \"outro\" \"MJ\")."}
{"id": "293324", "revid": "98629", "url": "https://gl.wikipedia.org/wiki?curid=293324", "title": "Zorza", "text": "A zorza, xorza ou amoado \u00e9 a carne, xeralmente de porco, picada e adubada, fundamentalmente con pemento, allo e sal, coa que se fan os chourizos.\nA zorza ademais adoita frixirse en aceite e servirse coma tapa no noroeste peninsular.\n\u00c9 un prato t\u00edpico galego, mais tam\u00e9n asturiano, leon\u00e9s, soriano, segoviano, abulense,\u00a0palentino,\u00a0valisoletano e burgal\u00e9s, onde se co\u00f1ece co nome castel\u00e1n de \"picadillo\". S\u00e9rvese como tapa ] quente en pratos acompa\u00f1ado de patacas e dun cacho de pan, vi\u00f1o, sidra ou cervexa.\nRosal\u00eda de Castro xa falaba da zorza en 1863 nos seus \"Cantares gallegos\": "}
{"id": "293325", "revid": "18868", "url": "https://gl.wikipedia.org/wiki?curid=293325", "title": "Amoado", "text": ""}
{"id": "293326", "revid": "23204", "url": "https://gl.wikipedia.org/wiki?curid=293326", "title": "Naomi Campbell", "text": "Naomi Elaine Campbell, nada o 22 de maio de 1970 en Streatham, Londres, \u00e9 unha modelo inglesa. Descuberta \u00e1 idade de 15 anos, converteuse nunha das tres modelos m\u00e1is famosas e cotizadas das d\u00e9cadas de 1980 e 1990, e unha das seis modelos da s\u00faa xeraci\u00f3n cualificada como \"supermodelo\" polo mundo da moda."}
{"id": "293327", "revid": "23204", "url": "https://gl.wikipedia.org/wiki?curid=293327", "title": "Naomi Elaine Campbell", "text": ""}
{"id": "293328", "revid": "89787", "url": "https://gl.wikipedia.org/wiki?curid=293328", "title": "Emily DiDonato", "text": "Emily DiDonato, nada en Nova York o 24 de febreiro de 1991, \u00e9 unha modelo estadounidense.\nTraxectoria.\nNada en Goshen, Nova York, DiDonato ten ascendencia italiana, irlandesa e nativo americana. A s\u00faa familia emigrou \u00f3s Estados Unidos dende Italia.\nDespois de que un amigo da familia a animase a ser modelo, asinou con Request Model Management en 2008 e converteuse na imaxe de Guess? para a primavera de 2009, e como modelo de Ralph Lauren na campa\u00f1a publicitaria \"Rugby\" da primavera de 2009."}
{"id": "293329", "revid": "27155", "url": "https://gl.wikipedia.org/wiki?curid=293329", "title": "Troponina C tipo 1", "text": "A troponina C, m\u00fasculos esquel\u00e9tico lento e card\u00edaco ou troponina C tipo 1 (TNNC1) \u00e9 unha prote\u00edna que nos humanos est\u00e1 codificada no xene \"TNNC1\" do cromosoma 3. \u00c9 unha das d\u00faas isoformas da troponina C; a outra \u00e9 a TNNC2. Esta isoforma interv\u00e9n na regulaci\u00f3n da contracci\u00f3n muscular no m\u00fasculo esquel\u00e9tico de contracci\u00f3n lenta e no m\u00fasculo card\u00edaco ao unirse a i\u00f3ns calcio. Cando est\u00e1 unida ao calcio, a contracci\u00f3n muscular \u00e9 posible. A troponina \u00e9 un complexo de tres subunidades proteicas: troponina C, T e I.\nInteracci\u00f3ns.\nA troponina C tipo 1 interacciona con TNNI3."}
{"id": "293330", "revid": "27155", "url": "https://gl.wikipedia.org/wiki?curid=293330", "title": "TNNC1", "text": ""}
{"id": "293331", "revid": "56817", "url": "https://gl.wikipedia.org/wiki?curid=293331", "title": "Troponina C tipo 2", "text": "A troponina C, m\u00fasculo esquel\u00e9tico r\u00e1pido ou troponina C tipo 2 (TNNC2) \u00e9 unha prote\u00edna que nos humanos est\u00e1 codificada no xene \"TNNC2\" do cromosoma 20. \u00c9 unha das d\u00faas isoformas da troponina C; a outra \u00e9 a TNNC1. Esta isoforma est\u00e1 presente nos m\u00fasculos esquel\u00e9ticos de contracci\u00f3n r\u00e1pida, e \u00fanese a i\u00f3ns calcio, regulando a contracci\u00f3n muscular. Cando est\u00e1 unida ao calcio, a contracci\u00f3n muscular \u00e9 posible. A troponina \u00e9 un complexo de tres subunidades: troponina C, T e I."}
{"id": "293332", "revid": "27155", "url": "https://gl.wikipedia.org/wiki?curid=293332", "title": "TNNC2", "text": ""}
{"id": "293333", "revid": "89787", "url": "https://gl.wikipedia.org/wiki?curid=293333", "title": "Troponina I tipo 1", "text": "A troponina I, m\u00fasculo esquel\u00e9tico lento ou troponina I tipo 1 (TNNI1) \u00e9 unha prote\u00edna que nos humanos est\u00e1 codificada no xene \"TNNI1\". \u00c9 unha das tres isoformas da troponina I; as outras d\u00faas son TNNI2 e TNNI3. Esta isoforma expr\u00e9sase nos m\u00fasculos esquel\u00e9ticos de contracci\u00f3n lenta nos adultos. \u00danese \u00e1 actina dos filamentos finos musculares mantendo inhibida a contracci\u00f3n muscular (cando o calcio se une \u00e1 troponina C esta inhibici\u00f3n desaparece). A troponina \u00e9 un complexo de tres subunidades: troponina C, I e T.\nO seu xene ten 12,5 kb, cont\u00e9n 9 ex\u00f3ns e o seu promotor carece das secuencias t\u00edpicas TATA ou CCAAT. O promotor est\u00e1 regulado por un amplificador (\"enhancer\") espec\u00edfico do tecido muscular."}
{"id": "293334", "revid": "27155", "url": "https://gl.wikipedia.org/wiki?curid=293334", "title": "TNNI1", "text": ""}
{"id": "293335", "revid": "27155", "url": "https://gl.wikipedia.org/wiki?curid=293335", "title": "Troponina I tipo 2", "text": "A troponina I, m\u00fasculo esquel\u00e9tico r\u00e1pido ou troponina I tipo 2 (TNNI2) \u00e9 unha prote\u00edna que nos humanos est\u00e1 codificada polo xene \"TNNI2\" do cromosoma 11. \u00c9 unha das tres isoformas da troponina I; as outras d\u00faas son TNNI1 e TNNI3. Esta isoforma expr\u00e9sase nos m\u00fasculos esquel\u00e9ticos de contracci\u00f3n r\u00e1pida nos adultos. Tam\u00e9n se atopou na cartilaxe, epitelio corneal e gl\u00e1ndula mamaria, e nos ratos atopouse no m\u00fasculo liso vascular. \u00danese \u00e1 actina dos filamentos finos musculares mantendo inhibida a contracci\u00f3n muscular (cando o calcio se une \u00e1 troponina C esta inhibici\u00f3n desaparece). A troponina \u00e9 un complexo de tres subunidades: troponina C, I e T.\nAs mutaci\u00f3ns no seu xene dan lugar a miopat\u00eda e artrogripose distal de tipo 2B."}
{"id": "293336", "revid": "27155", "url": "https://gl.wikipedia.org/wiki?curid=293336", "title": "TNNI2", "text": ""}
{"id": "293337", "revid": "5863", "url": "https://gl.wikipedia.org/wiki?curid=293337", "title": "Santa Mar\u00eda do Sar", "text": ""}
{"id": "293338", "revid": "5312", "url": "https://gl.wikipedia.org/wiki?curid=293338", "title": "Troponina I tipo 3", "text": "A troponina I, m\u00fasculo card\u00edaco ou troponina I tipo 3 (TNNI3) \u00e9 unha prote\u00edna que nos humanos est\u00e1 codificada no xene \"TNNI3\" do cromosoma 19. \u00c9 unha das tres isoformas da troponina I; as outras d\u00faas son TNNI1 e TNNI2. Esta isoforma expr\u00e9sase no m\u00fasculo card\u00edaco. \u00danese \u00e1 actina dos filamentos finos musculares mantendo inhibida a contracci\u00f3n muscular (cando o calcio se une \u00e1 troponina C esta inhibici\u00f3n desaparece). A troponina \u00e9 un complexo de tres subunidades: troponina C, I e T.\nInteracci\u00f3ns.\nA TNNI3 interacciona con PKD2L1, e coa troponina C tipo 1. Est\u00e1 mutada en moitos caosos de enfermidade renal polic\u00edstica 2."}
{"id": "293339", "revid": "27155", "url": "https://gl.wikipedia.org/wiki?curid=293339", "title": "TNNI3", "text": ""}
{"id": "293340", "revid": "22570", "url": "https://gl.wikipedia.org/wiki?curid=293340", "title": "M\u00d8", "text": "Karen Marie \u00d8rsted, nada en Odense o 13 de agosto de 1988, \u00e9 unha cantante e compositora dinamarquesa m\u00e1is co\u00f1ecida polo seu nome art\u00edstico M\u00d8."}
{"id": "293341", "revid": "5863", "url": "https://gl.wikipedia.org/wiki?curid=293341", "title": "X. Ant\u00f3n Castro", "text": ""}
{"id": "293342", "revid": "12452", "url": "https://gl.wikipedia.org/wiki?curid=293342", "title": "Karen Marie \u00d8rsted", "text": ""}
{"id": "293343", "revid": "5863", "url": "https://gl.wikipedia.org/wiki?curid=293343", "title": "San Xes de Francelos", "text": ""}
{"id": "293345", "revid": "56817", "url": "https://gl.wikipedia.org/wiki?curid=293345", "title": "Who Is It (canci\u00f3n de Michael Jackson)", "text": "\"Who Is It\" \u00e9 unha canci\u00f3n do artista estadounidense Michael Jackson. \"Who Is It\" foi lanzada por Epic Records o 31 de agosto de 1992, como o quinto sinxelo do oitavo \u00e1lbum de Jackson, \"Dangerous\" en 1991. A canci\u00f3n foi escrita e composta por Jackson, e producida por Jackson e Bill Bottrell. A letra trata a desesperaci\u00f3n de ser deixado por algu\u00e9n que amas; polo cal alg\u00fans cr\u00edticos compar\u00e1rona coa letra doutra canci\u00f3n de Jackson, \"Billie Jean\", do \u00e1lbum \"Thriller\". Como parte da promoci\u00f3n da canci\u00f3n, foron estreados dous v\u00eddeos musicais en 1992. A canci\u00f3n non foi interpretada por Jackson en ningunha das s\u00faas de concertos mundiais."}
{"id": "293346", "revid": "56817", "url": "https://gl.wikipedia.org/wiki?curid=293346", "title": "Heal the World", "text": "\"Heal the World\" \u00e9 unha canci\u00f3n do artista estadounidense Michael Jackson, un sinxelo do \u00e1lbum \"Dangerous\", estreado en 1991. O v\u00eddeo musical (dirixido por Joe Pytka) est\u00e1 protagonizado por nenos que viven en pa\u00edses onde sofren conflitos. \u00c9 un dos poucos v\u00eddeos nos que non aparece Jackson, sendo os outros \"Cry\", \"HIStory\" e \"Man in the Mirror\". A versi\u00f3n con v\u00eddeo inclu\u00edda en \"\" e \"Michael Jackson's Vision\" cont\u00e9n unha introduci\u00f3n a cun discurso de Jackson. A canci\u00f3n foi interpretada en directo no descanso da Super Bowl XXVII diante de 35.000 espectadores."}
{"id": "293347", "revid": "89787", "url": "https://gl.wikipedia.org/wiki?curid=293347", "title": "Give In to Me", "text": "\"Give In to Me\" \u00e9 a d\u00e9cima caci\u00f3n do \u00e1lbum de Michael Jackson \"Dangerous\". O sinxelo acadou o n\u00famero un en Nova Zelandia e mat\u00edvose por catro semanas consecutivas, e chegou \u00f3 n\u00famero dous nas listas musicais brit\u00e1nicas. Estilisticamente, \"Give In to Me\" \u00e9 unha balada de hard rock na que colabora o guitarrista de Guns N' Roses Slash. A canci\u00f3n, tam\u00e9n considerada unha balada heavy metal, ten un ton sexual."}
{"id": "293348", "revid": "6279", "url": "https://gl.wikipedia.org/wiki?curid=293348", "title": "\u0124\u00e2ote-Normaundie", "text": ""}
{"id": "293349", "revid": "6279", "url": "https://gl.wikipedia.org/wiki?curid=293349", "title": "Haute-Normandie", "text": ""}
{"id": "293350", "revid": "12452", "url": "https://gl.wikipedia.org/wiki?curid=293350", "title": "Broio\u00f9 al Liger", "text": ""}
{"id": "293351", "revid": "12452", "url": "https://gl.wikipedia.org/wiki?curid=293351", "title": "Paeiz de la Leirr", "text": ""}
{"id": "293352", "revid": "12452", "url": "https://gl.wikipedia.org/wiki?curid=293352", "title": "Pays de la Loire", "text": ""}
{"id": "293353", "revid": "6279", "url": "https://gl.wikipedia.org/wiki?curid=293353", "title": "Picardie", "text": ""}
{"id": "293354", "revid": "23204", "url": "https://gl.wikipedia.org/wiki?curid=293354", "title": "Will You Be There", "text": "\"Will You Be There\" \u00e9 unha canci\u00f3n de Michael Jackson que foi estreada en 1993. A canci\u00f3n \u00e9 o oitavo sinxelo do \u00e1lbum de 1991 \"Dangerous\". A canci\u00f3n formou parte da banda sonora do filme \"Liberade a Willy\", do cal \u00e9 o tema principal.\nA canci\u00f3n foi un dos meirandes \u00e9xitos de \"Dangerous\", permanecendo no top 40 durante seis semanas no Reino Unido. O sinxelo tivo un \u00e9xito a\u00ednda maior nos Estados Unidos, onde se venderon 500.000 copias e se mantivo no top 10 durante seis semanas, e sendo certificado como Gold. En todo o mundo, vendeu 1.600.000 copias."}
{"id": "293355", "revid": "56817", "url": "https://gl.wikipedia.org/wiki?curid=293355", "title": "Gone Too Soon", "text": "\"Gone Too Soon\" \u00e9 unha balada gravada e popularizada polo m\u00fasico estadounidense Michael Jackson. Foi escrita e composta por Larry Grossman e Buz Kohan. Dionne Warwick interpretou a canci\u00f3n por primeira vez en 1983 como unha dedicatoria a Janis Joplin e Karen Carpenter. A vesi\u00f3n de Jackson de \"Gone Too Soon\" estivo dedicada \u00e1 memoria de amigo de Jackson Ryan White, un adolescente de Kokomo, Indiana que chamou a atenci\u00f3n nacional, despois de ser expulsado do seu colexio por ter a SIDA. A versi\u00f3n foi producida por Jackson e Bruce Swedien para o oitavo \u00e1lbum de estudio, \"Dangerous\" (1991)."}
{"id": "293356", "revid": "56817", "url": "https://gl.wikipedia.org/wiki?curid=293356", "title": "You Are Not Alone", "text": "\"You Are Not Alone\" \u00e9 o segundo sinxelo do \u00e1lbum de Michael Jackson \"\". \u00c9 unha balada de R&amp;B composta por R. Kelly, que a compuxo pensando nunha dif\u00edcil \u00e9poca da s\u00faa vida. Posteriormente, pasoulle unha gravaci\u00f3n a Jackson, a quen lle gustou a canci\u00f3n e decidiu producila con Kelly. O interese de Jackson na canci\u00f3n estaba relacionado con eventos da s\u00faa vida persoal. Por\u00e9n, a canci\u00f3n tivo que facer fronte a acusaci\u00f3ns de plaxio por dous cantautores belgas."}
{"id": "293357", "revid": "98629", "url": "https://gl.wikipedia.org/wiki?curid=293357", "title": "Bill Carson", "text": "William Joseph James \"Doc\" Carson, nado o 25 de novembro de 1900 en Bracebridge (Ontario, Canad\u00e1) e finado o 29 de maio de 1967 en Parry Sound (Ontario, Canad\u00e1), foi un xogador profesional de h\u00f3ckey sobre xeo que xogou 159 partidos na National Hockey League (NHL), primeiro con Toronto St. Patricks (logo denominados Toronto Maple Leafs) e posteriormente nos Boston Bruins.\nBill foi un dos tres irm\u00e1ns Carson que xogaron na NHL, xunto cos seus irm\u00e1ns m\u00e1is novos Gerry (Montreal Canadiens, New York Rangers e Montreal Maroons) e Frank (Montreal Maroons, New York Americans, Detroit Falcons -posteriormente Detroit Red Wings-).\nTraxectoria.\nBill Carson naceu en Bracebridge en 1900. O desexo de Carson era converterse en dentista, que se materializar\u00eda en 1920 cando ingresou na Universidade de Toronto, onde se fixo un nome no seu equipo de h\u00f3ckey sobre xeo, axud\u00e1ndoo a conseguir a vitoria na Allan Cup en 1921.\nCarson permaneceu na Ontario Hockey Association (OHA) mentres finalizaba os seus estudos, e despois de ter xogado un ano nos Peach Kings de Grimsby e d\u00faas nos Stratford Indians (conseguindo na tempada 1924-25 un total de 29 goles e 8 asistencias en 20 partidos), Carson asinou polos Toronto St. Patricks da National Hockey League (NHL) en 1926. Mike Rodden, director e adestrador do equipo de Toronto, puxo moitas esperanzas e confianza en Carson. Cando os \"Pats\" se converteron nos Maple Leafs en 1927, unha actuaci\u00f3n estelar de Carson converteuno no favorito do p\u00fablico. Carson tam\u00e9n pasar\u00eda \u00e1 historia como un dos membros fundadores dos novos Maple Leafs, e p\u00e9nsase que puido ter anotado o primeiro gol na historia da franqu\u00eda de Ontario.\nO 4 de febreiro de 1928, nun partido fronte aos Detroit Cougars durante a s\u00faa terceira tempada cos Maple Leafs, Carson foi gravemente lesionado cando durante un partido moi f\u00edsico, caeu ao xeo nunha acci\u00f3n de contacto, caus\u00e1ndolle unha conmoci\u00f3n cerebral e unha fractura de cranio. A\u00ednda que se recuperou e volveu ao xeo, non era o mesmo xogador e o 25 de xaneiro de 1929 foi traspasado aos Boston Bruins.\nO investimento dos Bruins pagou a pena cando o equipo ga\u00f1ou a Stanley Cup en 1929 cun gol ga\u00f1ador de Carson no minuto 18:02 do terceiro per\u00edodo no Madison Square Garden de Nova York, po\u00f1endo o marcador nun 2-1 a favor dos de Boston, que ga\u00f1ar\u00edan a eliminatoria fronte aos Rangers por 2-0. Despois desta vitoria Carson permaneceu unha tempada m\u00e1is nos Bruins antes de ser traspasado aos London Tecumsehs da International Hockey League (IHL), nos que tan s\u00f3 xogou sete partidos.\nDespois do seu breve paso pola IHL retirouse durante dous anos, a\u00ednda que tentou volver ao xeo en 1933, cando xogou unha tempada completa cos New Haven Eagles da Canadian American Hockey League, colgando os pat\u00edns definitivamente na tempada seguinte. Logo disto Carson regresou ao Canad\u00e1 para exercer a odontolox\u00eda, primeiro en Aurora, e logo en Parry Sound, onde morrer\u00eda o 29 de maio de 1967.\nEn 2003, Bill Carson foi introducido no Bobby Orr Hall of Fame en Parry Sound."}
{"id": "293358", "revid": "6279", "url": "https://gl.wikipedia.org/wiki?curid=293358", "title": "Peitau Charantas", "text": ""}
{"id": "293359", "revid": "6279", "url": "https://gl.wikipedia.org/wiki?curid=293359", "title": "Poetou-Ch\u00e9rentes", "text": ""}
{"id": "293360", "revid": "6279", "url": "https://gl.wikipedia.org/wiki?curid=293360", "title": "Proven\u00e7a-Aups-C\u00f2sta d'Azur", "text": ""}
{"id": "293361", "revid": "89787", "url": "https://gl.wikipedia.org/wiki?curid=293361", "title": "Escudo de Nixeria", "text": "O escudo de Nixeria, \u00e9 un dos s\u00edmbolos nacionais do pa\u00eds. Est\u00e1 composto por un escudo negro con d\u00faas li\u00f1as brancas onduladas que forman un Y. O escudo negro representa o f\u00e9rtil solo de Nixeria, mentres que os dous cabalos representan a dignidade. A aguia representa a forza, e as bandas verdes e brancas na parte superior representan a riqueza."}
{"id": "293362", "revid": "6279", "url": "https://gl.wikipedia.org/wiki?curid=293362", "title": "R\u00f4no-Arpes", "text": ""}
{"id": "293363", "revid": "6279", "url": "https://gl.wikipedia.org/wiki?curid=293363", "title": "Rh\u00f4ne-Alpes", "text": ""}
{"id": "293364", "revid": "12452", "url": "https://gl.wikipedia.org/wiki?curid=293364", "title": "R\u00e9gion d'Outre-Mer da Guadeloupe", "text": ""}
{"id": "293365", "revid": "12452", "url": "https://gl.wikipedia.org/wiki?curid=293365", "title": "Rexi\u00f3n de Ultramar de Guadalupe", "text": ""}
{"id": "293366", "revid": "6279", "url": "https://gl.wikipedia.org/wiki?curid=293366", "title": "Guyane", "text": ""}
{"id": "293367", "revid": "6279", "url": "https://gl.wikipedia.org/wiki?curid=293367", "title": "Guyana", "text": ""}
{"id": "293368", "revid": "89787", "url": "https://gl.wikipedia.org/wiki?curid=293368", "title": "Le Pavillon d'Armide", "text": "Le Pavillon d'Armide \u00e9 un ballet nun acto e tres escenas coreografiado por Michel Fokine e con m\u00fasica de Nikolai Tcherepnin sobre un libreto de Alexandre Benois inspirado na novela de Th\u00e9ophile Gautier \"Omphale\".\nHistoria.\nEstrea en San Petersburgo.\nA obra foi presentada por primeira vez o 25 de novembro de 1907 no Teatro Mariinskii de San Petersburgo, con escenograf\u00eda e vestiario de Alexandre Benois. Os bailar\u00edns principais foron Anna Pavlova no papel de Armida, Vatslav Nizhinskii como o seu escravo, e Pavel Gerdt como Vicomte Ren\u00e9 de Beaugency.\nEstrea en Par\u00eds.\nO 19 de maio de 1909, o ballet foi presentado polos Ballets Russes de Sergei Diagilev no Th\u00e9\u00e2tre du Ch\u00e2telet de Par\u00eds. O papel de Armida foi bailado por Vera Karalli, o Vicomte de Beaugency por Mikhail Mordkin, e o escravo por Nizhinskii. \"Le Pavillon d'Armide\" foi o primeiro ballet presentado na capital francesa por Diagilev, e o seu \u00e9xito debeuse en parte ao tema franc\u00e9s. A tempada 1909 tam\u00e9n inclu\u00edu obras baseadas no folclore ruso que tam\u00e9n conseguiu a aprobaci\u00f3n do p\u00fablico.\nA parte de Armida foi tam\u00e9n interpretada por Tamara Karsavina en 1912.\nUnha versi\u00f3n do ballet foi creada en 2009 por John Neumeier e forma parte dun tr\u00edptico de obras que adicou \u00e1 figura de Nizhinskii\nArgumento.\n\"Le Pavill\u00f3n d'Armide\" \u00e9 unha homenaxe ao s\u00e9culo XVIII franc\u00e9s. Durante unha treboada, o vizconde de Beaugency refuxiouse nun misterioso castelo. Pasa a noite nunha estancia na que \u00e9 extra\u00f1amente atra\u00eddo por un tapiz de Armida. Queda durmido e so\u00f1a que est\u00e1 namorado dela, e cando pola ma\u00f1\u00e1 esperta e volve \u00e1 realidade, descobre que sost\u00e9n unha folla de Armida nas s\u00faas mans.\nEstrutura.\nO ballet de Tcherepnin est\u00e1 formado polos seguintes n\u00fameros:\nA variaci\u00f3n que figura co n\u00famero 7 non est\u00e1 inclu\u00eddo no \"Grand pas\" de \"Paquita\"."}
{"id": "293369", "revid": "23204", "url": "https://gl.wikipedia.org/wiki?curid=293369", "title": "Rep\u00fablica Federal de Nixeria", "text": ""}
{"id": "293370", "revid": "1888", "url": "https://gl.wikipedia.org/wiki?curid=293370", "title": "Fernando Pardo Su\u00e1rez", "text": "Fernando Pardo Su\u00e1rez, finado en Lugo en xaneiro de 1940, foi un avogado, xornalista e pol\u00edtico galego.\nTraxectoria.\nFoi fundador e director de \"El Progreso\" (1909-1911), deputado provincial polo distrito de Chantada-Sarria e gobernador civil de Le\u00f3n (1917-1918).\nVida persoal.\nCasou con Regina P\u00e9rez-Orense."}
{"id": "293372", "revid": "5863", "url": "https://gl.wikipedia.org/wiki?curid=293372", "title": "Pazo Los Escudos", "text": ""}
{"id": "293373", "revid": "23204", "url": "https://gl.wikipedia.org/wiki?curid=293373", "title": "Osman Dan Fodio", "text": ""}
{"id": "293374", "revid": "27155", "url": "https://gl.wikipedia.org/wiki?curid=293374", "title": "Troponina T tipo 1", "text": "A troponina T, m\u00fasculo esquel\u00e9tico lenta ou troponina T tipo 1 (TNNT1) \u00e9 unha prote\u00edna que se encontra nos miofilamentos finos das fibras musculares, que nos humanos est\u00e1 codificada no xene \"TNNT1\" do cromosoma 19. \u00c9 unha das tres isoformas da troponina T; as outras d\u00faas son TNNT2 e TNNT3. Esta isoforma expr\u00e9sase no m\u00fasculo esquel\u00e9tico de contracci\u00f3n lenta. A troponina T \u00fanese \u00e1 tropomiosina situ\u00e1ndoa sobre os filamentos de actina do sarc\u00f3mero muscular tapando os sitios da actina para a uni\u00f3n coa miosina, o que impide a contracci\u00f3n muscular. A troponina \u00e9 un complexo proteico que regula a contracci\u00f3n muscular formado por tres subunidades, que son as troponinas T, C e I.\nAs mutaci\u00f3ns no xene \"TNNT1\" causan a miopat\u00eda nemal\u00ednica tipo 5, un trastorno muscular que afecta aos nenos e adoita orixinar a morte por insuficiencia respiratoria no segundo ano.\nInteracci\u00f3ns.\nA TNNT1 interacciona coa tropomiosina, a troponina C e coa prote\u00edna quinase PRKG1."}
{"id": "293375", "revid": "27155", "url": "https://gl.wikipedia.org/wiki?curid=293375", "title": "TNNT1", "text": ""}
{"id": "293376", "revid": "5863", "url": "https://gl.wikipedia.org/wiki?curid=293376", "title": "Alfonso R. Castelao", "text": ""}
{"id": "293377", "revid": "27155", "url": "https://gl.wikipedia.org/wiki?curid=293377", "title": "Troponina T tipo 2", "text": "A troponina T tipo 2 (card\u00edaca) ou troponina T tipo 2 (TNNT2) \u00e9 unha prote\u00edna que se encontra nos miofilamentos finos musculares do miocardio, que nos humanos est\u00e1 codificada no xene \"TNNT2\" do cromosoma 1. \u00c9 unha das tres isoformas da troponina T; as outras d\u00faas son TNNT1 e TNNT3. Esta isoforma expr\u00e9sase no m\u00fasculo card\u00edaco adulto. A troponina T \u00fanese \u00e1 tropomiosina situ\u00e1ndoa sobre os filamentos de actina do sarc\u00f3mero muscular tapando os sitios da actina para a uni\u00f3n coa miosina, o que impide a contracci\u00f3n muscular. A troponina \u00e9 un complexo proteico que regula a contracci\u00f3n muscular formado por tres subunidades, que son as troponinas T, C e I.\nO xene \"TNNT2\" ten 15 kb e 17 ex\u00f3ns. Orix\u00ednanse diversos transcritos deste xene por medio do uso de sitios aceptores alternativos e de splicing alternativo dos ex\u00f3ns 4, 5, 10, e 13. As mutaci\u00f3ns neste xene foron asociadas coa miocardiopat\u00eda hipertr\u00f3fica familiar e coa miocardiopat\u00eda restritiva e a miocardiopat\u00eda dilatada. As mutaci\u00f3ns deste xene poden tam\u00e9n estar asociadas cunha hipertrofia lixeira ou ausente e unha enfermidade restritiva predominante, con risco de ataque card\u00edaco s\u00fabito mortal. O avance da miocardiopat\u00eda dilatada pode ser m\u00e1is r\u00e1pido en pacientes con mutaci\u00f3ns no xene \"TNNT2\" que nos que te\u00f1en mutaci\u00f3ns no xene da cadea pesada da miosina."}
{"id": "293378", "revid": "27155", "url": "https://gl.wikipedia.org/wiki?curid=293378", "title": "TNNT2", "text": ""}
{"id": "293379", "revid": "23204", "url": "https://gl.wikipedia.org/wiki?curid=293379", "title": "Osman dan Fodio", "text": ""}
{"id": "293380", "revid": "27155", "url": "https://gl.wikipedia.org/wiki?curid=293380", "title": "Troponina T tipo 3", "text": "A troponina T, m\u00fasculo esquel\u00e9tico r\u00e1pida ou troponina T tipo 3 (TNNT3) \u00e9 unha prote\u00edna situada nos miofilamentos finos das fibras musculares estriadas esquel\u00e9ticas, que nos humanos est\u00e1 codificada no xene \"TNNT3\" do cromosoma 11. \u00c9 unha das tres isoformas da troponina T; as outras d\u00faas son TNNT1 e TNNT2. Esta isoforma expr\u00e9sase no m\u00fasculo esquel\u00e9tico de contracci\u00f3n r\u00e1pida. A troponina T \u00fanese \u00e1 tropomiosina situ\u00e1ndoa sobre os filamentos de actina do sarc\u00f3mero muscular tapando os sitios da actina para a uni\u00f3n coa miosina, o que impide a contracci\u00f3n muscular. A troponina \u00e9 un complexo proteico que regula a contracci\u00f3n muscular formado por tres subunidades, que son as troponinas T, C e I.\nO xene \"TNNT3\" ten unha lonxitude de 19 kb e cont\u00e9n 19 ex\u00f3ns, entre eles hai 2 que son espec\u00edficos da TNNT3 fetal ou neonatal (isoforma beta), que non se expresan no adulto (que expresa a isoforma alfa, que se diferencia en 14 amino\u00e1cidos do extremo C-terminal). O splicing alternativo deste xene pode orixinar varios transcritos distintos para esta prote\u00edna. As mutaci\u00f3ns neste xene poden orixinar artrogripose distal m\u00faltiple conx\u00e9nita tipo 2B (AD2B)."}
{"id": "293381", "revid": "5863", "url": "https://gl.wikipedia.org/wiki?curid=293381", "title": "Leopoldo Novoa", "text": ""}
{"id": "293382", "revid": "27155", "url": "https://gl.wikipedia.org/wiki?curid=293382", "title": "TNNT3", "text": ""}
{"id": "293383", "revid": "5863", "url": "https://gl.wikipedia.org/wiki?curid=293383", "title": "San Francisco de Betanzos", "text": ""}
{"id": "293384", "revid": "5863", "url": "https://gl.wikipedia.org/wiki?curid=293384", "title": "Colexio da Compa\u00f1\u00eda de Monforte", "text": ""}
{"id": "293385", "revid": "5863", "url": "https://gl.wikipedia.org/wiki?curid=293385", "title": "Chechu Salgado", "text": "Jes\u00fas Salgado L\u00f3pez, nado en Sober o 1 de febreiro de 1991, \u00e9 un actor galego m\u00e1is co\u00f1ecido como Chechu Salgado.\nTraxectoria.\nEstudou na Escola Superior de Arte Dram\u00e1tica de Galicia, en Vigo. Participou na obra teatral \"A tempestade\" (de William Shakespeare), dirixida por Dani Salgado. Deuse a co\u00f1ecer co papel de Rom\u00e1n Fi\u00faza na serie de televisi\u00f3n \"Serramoura\" da TVG.\nEn 2021, protagonizou o filme de Daniel Monz\u00f3n \"Las leyes de la frontera\", interpretando a Zarco, polo que recibir\u00eda o premio Goya como actor revelaci\u00f3n.\nVida persoal.\nVive en Ourense (2022)."}
{"id": "293386", "revid": "5132", "url": "https://gl.wikipedia.org/wiki?curid=293386", "title": "Organizaci\u00f3n da Conferencia Isl\u00e1mica", "text": ""}
{"id": "293388", "revid": "1131", "url": "https://gl.wikipedia.org/wiki?curid=293388", "title": "IES Mendi\u00f1o", "text": "O Instituto de Ensinanza Secundaria Mendi\u00f1o \u00e9 un centro de ensinanza secundaria e bacharelato pertencente \u00e1 rede p\u00fablica de institutos da Xunta de Galicia, situado en Redondela.\nOferta educativa.\nNo IES Mendi\u00f1o imp\u00e1rtense todos os cursos da Educaci\u00f3n Secundaria Obrigatoria, e ofrece as modalidades de Humanidades, Ciencias Sociais, Ciencias da Natureza e da Sa\u00fade e Tecnol\u00f3xico para o Bacharelato."}
