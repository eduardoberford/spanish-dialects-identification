{"id": "290676", "revid": "55340", "url": "https://gl.wikipedia.org/wiki?curid=290676", "title": "Temperamento musical", "text": "En m\u00fasica, o temperamento \u00e9 a afinaci\u00f3n dos instrumentos musicais adecuando as notas \u00e1 escala pitag\u00f3rica, que \u00e9 a matematicamente exacta, ou a escalas mais tradicionais, nas que dependendo as veces de con que instrumento se estea a tocar ou os tipos de escalas propios de cada cultura unhas notas van m\u00e1is ou menos altas que outras.\nTemperamento da gaita.\nNa gaita galega o temperamento faise de tres formas. Por unha banda procura manterse a afinaci\u00f3n do instrumento de maneira regular, independentemente da fase da respiraci\u00f3n en que estea a persoa que toca. Cando se insufla aire no fol \u00e1brese a v\u00e1lvula do soprete, co que o fol non ret\u00e9n aire dentro, e hai que darlle exactamente a mesma presi\u00f3n que se d\u00e1 cando non se est\u00e1 a soprar. Amais, segundo a construci\u00f3n da palleta ou o seu grao de humidade, unhas notas soar\u00e1n mais graves ou agudas. Para rematar, vaise modificando a presi\u00f3n exercida no fol da gaita, xa sexa coa forza do brazo ou cando se insufla co soprete."}
{"id": "290677", "revid": "89787", "url": "https://gl.wikipedia.org/wiki?curid=290677", "title": "Laurus", "text": "Laurus, os loureiros, \u00e9 un x\u00e9nero de arbori\u00f1as sempreverdes da familia das laur\u00e1ceas. T\u00e9\u00f1ense descrito 331 especies, das cales s\u00f3 3 son aceptadas; o resto corresponde a 128 sin\u00f3nimos e 200 t\u00e1xones taxonomicamente sen arranxar. En Galicia atopamos unha especie silvestre, o loureiro com\u00fan, con todo xeneticamente o loureiro que atopamos bravo nos regueiros galegos ten certa semellanza xen\u00e9tica con \"Laurus azorica\" (o loureiro dos Azores).\nDescrici\u00f3n.\n\u00c1rbori\u00f1as e arbustos moi recendentes, a maior\u00eda tropicais. As follas perennes, te\u00f1en gl\u00e1ndulas brillantes de aceite. Polo xeral, as flores est\u00e1n dispostas en cimas axilares; son unisexuais, pequenas e amareladas averdadas. P\u00e9talos en n\u00famero de 4. Te\u00f1en 8-12 estames e o ovario \u00fanico. O froito \u00e9 unha baga.\nOrixe.\nOs f\u00f3siles achados datan de antes das glaciaci\u00f3ns wurmienses, mostrando que as especies de \"Laurus\" se distribu\u00edan m\u00e1is amplamente no Mediterr\u00e1neo e o norte de \u00c1frica, cando o clima era m\u00e1is h\u00famido e temperado ca o actual. Ac\u00e9ptase que as secas no Mediterr\u00e1neo durante as eras glaciais causaron o retroceso de \"Laurus\" a refuxios clim\u00e1ticos m\u00e1is temperados, sur de Espa\u00f1a e as illas macaron\u00e9sicas. Coa fin da \u00faltima glaciaci\u00f3n, \"L. nobilis\" recuperou o seu rango no Mediterr\u00e1neo.\nUn estudo recente encontrou que as estaci\u00f3ns nativas clasificadas como \"L. nobilis\" no norte de Espa\u00f1a (en Galicia por exemplo) estaban m\u00e1is preto xen\u00e9tica e morfoloxicamente de \"L. azorica\" que da poboaci\u00f3n de \"L. nobilis\" nativa en Francia e Italia \u00c9 certo que en Galicia os loureiros acostuman medrar en ambientes moi h\u00famidos, moito m\u00e1is ca nos que medra o loureiro com\u00fan mediterr\u00e1neo."}
{"id": "290678", "revid": "2081", "url": "https://gl.wikipedia.org/wiki?curid=290678", "title": "Loureiro dos Azores", "text": "O loureiro dos Azores (Laurus azorica), tam\u00e9n co\u00f1ecido nos Azores coma louro \u00e9 unha especie de planta do x\u00e9nero \"Laurus\", na familia Lauraceae. At\u00e9 recentemente, todas as poboaci\u00f3ns de loureiros macaron\u00e9sicas eran inclu\u00eddas nesta especie. Actualmente \u00e9 reco\u00f1ecida como end\u00e9mica dos Azores, pertencendo as poboaci\u00f3ns de Madeira e as Illas Canarias a outra especie - \"Laurus novocanariensis\" - tam\u00e9n end\u00e9mica da Macaronesia. Os loureiros bravos galegos, tradicionalmente clasificados como \"Laurus nobilis\", crese actualmente que son m\u00e1is achegados a esta especie ca \u00e1 mediterr\u00e1nea.\nDescrici\u00f3n.\n\u00c1rbore dioica moi ramificada que acada os 10\u201318 m de altura, con tronco e p\u00f3las de verde a gris; a copa est\u00e1 densamente poboada de follas pecioladas en disposici\u00f3n alterna, lanceoladas, cori\u00e1ceas, de cor verde intenso e brillante, m\u00e1is pola face ca polo env\u00e9s. O froito \u00e9 unha baga ovoide-globosa cunha soa semente, verde a negra ao madurecer.\nH\u00e1bitat e distribuci\u00f3n.\nEspecie caracter\u00edstica e nativa dos bosques de laurisilva dos Azores. Est\u00e1 considerada en perigo de extinci\u00f3n pola perdida de h\u00e1bitat."}
{"id": "290679", "revid": "18868", "url": "https://gl.wikipedia.org/wiki?curid=290679", "title": "Laurus azorica", "text": ""}
{"id": "290680", "revid": "98629", "url": "https://gl.wikipedia.org/wiki?curid=290680", "title": "R.O.A.", "text": "R.O.A. foi un fabricante espa\u00f1ol de motocicletas e motocarros con sede en Barcelona de 1952 ata 1967. Chegou a producir tam\u00e9n un micro coche, a\u00ednda que sen \u00e9xito, e en colaboraci\u00f3n con Barreiros, as furgonetas \"Tempo Onieva\".\nHistoria da Compa\u00f1\u00eda.\nA empresa \"Industrias Motorizadas Onieva S.A.\" de Madrid elaboraba baixo a direcci\u00f3n de Rafael Ariza Onieva motocicletas, desde 1952 coa marca ROA (iniciais do seu nome Rafael Onieva Ariza). En 1958 na feira comercial en Barcelona presentou un micro coche. A produci\u00f3n de autom\u00f3biles terminou a mediados de 1959, a\u00ednda que a produci\u00f3n de motocicletas continuou ata 1967.\nVeh\u00edculos.\nMotos.\nAs motocicletas posu\u00edan un motor de dous tempos de Hispano Villiers. Montaban motores de 49 cc, 198 cc e 325 cc.\nAutom\u00f3bil.\nO \u00fanico modelo de desenvolvemento propio foi un de cabina en forma de ovo con tres rodas, no que o piloto estaba detr\u00e1s do volante. Era similar \u00f3 BMW Isetta, pero, posu\u00eda unha distancia entre eixes m\u00e1is longa e un beiril traseiro m\u00e1is longo. O interior ti\u00f1a espazo para d\u00faas persoas. Montaban un motor monocil\u00edndrico de dous tempos Hispano Villiers con 197 cc ou un bicil\u00edndrico de 250 cc de cilindrada e 15 hp. O motor estaba montado na parte traseira e accionaba a roda traseira. Fabricaron s\u00f3 seis unidades, dos cales a\u00ednda existe polo menos un.\nAdemais, en 1960 creou doce copias dunha camioneta de catro rodas, que parec\u00edase \u00e1 Farmobil alem\u00e1. Un motor BMW de dous cilindros de 600 cc motorizaba o veh\u00edculo."}
{"id": "290681", "revid": "89787", "url": "https://gl.wikipedia.org/wiki?curid=290681", "title": "Salamanca (automoci\u00f3n)", "text": "Salamanca foi un fabricante espa\u00f1ol de autom\u00f3biles con sede en Madrid de 1902 ata 1907.\nHistoria da Compa\u00f1\u00eda.\nA compa\u00f1\u00eda foi fundada por \"Carlos de Salamanca y Hurtado de Zald\u00edvar\" (Marqu\u00e9s de Salamanca) en Madrid. Carlos Salamanca nese momento era un importador de Rolls-Royce en Espa\u00f1a. En 1902 comezaron a produci\u00f3n dos seus propios autom\u00f3biles. En 1907 terminou a produci\u00f3n. A empresa centrouse en 1907 s\u00f3 na distribuci\u00f3n de veh\u00edculos de motor, e funciona agora baixo o nome de \"Carlos de Salamanca S.A.\" o importador espa\u00f1ol de Ferrari, Jaguar, Maserati , Bentley, Aston Martin, Land Rover e Harley-Davidson..\nVeh\u00edculos.\nOs compo\u00f1entes como motores, caixas de cambio e diferenciais import\u00e1banse de Francia e mont\u00e1banse nun bastidor de madeira feito e completado a man. Unha caracter\u00edstica especial dos veh\u00edculos Salamanca foi o desenvolvemento dun refrixerador, que se colocaba en tubos de serpentina verticalmente na parte dianteira dos veh\u00edculos.\nUn veh\u00edculo desta marca at\u00f3pase o museo do autom\u00f3bil 'Col\u00b7lecci\u00f3 d'Autom\u00f2bils de Salvador Claret' en Sils."}
{"id": "290682", "revid": "23204", "url": "https://gl.wikipedia.org/wiki?curid=290682", "title": "Industrias Salvador", "text": "Industrias Salvador foi un fabricante espa\u00f1ol de motocicletas e autom\u00f3biles con sede en Barcelona de 1922.\nHistoria da Compa\u00f1\u00eda.\nA empresa Industrias Salvador de Salvador Grau de Barcelona, que anteriormente s\u00f3 produc\u00eda motocicletas comezou en 1922 coa produci\u00f3n de autom\u00f3biles. Ese mesmo ano, abandonou a produci\u00f3n.\nO seu \u00fanico modelo foi un cyclecar equipado cun Motor V2 de MAG de 992 cc. A carrozar\u00eda aberta pod\u00eda albergar a d\u00faas persoas.\nUn veh\u00edculo desta marca at\u00f3pase o museo do autom\u00f3bil 'Col\u00b7lecci\u00f3 d'Autom\u00f2bils de Salvador Claret' en Sils."}
{"id": "290686", "revid": "5312", "url": "https://gl.wikipedia.org/wiki?curid=290686", "title": "Siata Espa\u00f1ola S.A.", "text": "Siata Espa\u00f1ola S.A. foi un fabricante espa\u00f1ol de autom\u00f3biles con sede en Tarragona activo dende 1960 ata 1973. O nome da s\u00faa empresa matriz era Siata.\nHistoria da compa\u00f1\u00eda.\nA empresa foi fundada en 1960 en Barcelona como unha rama da italiana Siata para a produci\u00f3n de autom\u00f3biles. A f\u00e1brica estaba en Tarragona. En 1973 cesou a produci\u00f3n logo de facer ao redor de 15.000 unidades.\nOs veh\u00edculos base\u00e1ronse nos modelos de SEAT, constru\u00eddos con motores de catro cilindros de 750 cc a 850 cc. Entre as s\u00faas creaci\u00f3ns at\u00f3pase o Ampurias, con motor modificado ata os 750cc (m\u00e1is potencia, grazas a uns novos pist\u00f3ns) e cunha carrozar\u00eda de tres volumes, o Turisa con carrozar\u00eda cup\u00e9 ou spider, ou o Tarraco, un coche deportivo de catro prazas con motores de 750cc ou 850cc.\nSiata Espa\u00f1ola tam\u00e9n constru\u00edu a Formichetta e a furgoneta de repartimento Minivan. En 1972 foi absorbida por Ebro, que seguiu fabricando a furgoneta, denominada a partir dese momento Ebro Siata 40.\nUn veh\u00edculo desta marca at\u00f3pase no museo do autom\u00f3bil 'Col\u00b7lecci\u00f3 d'Autom\u00f2bils de Salvador Claret' en Sils."}
{"id": "290692", "revid": "89787", "url": "https://gl.wikipedia.org/wiki?curid=290692", "title": "Cronobacter sakazakii", "text": "Cronobacter sakazakii \u00e9 o nome dunha especie bacteriana da familia das Enterobacteriaceae, que antes de 2007 recib\u00eda o nome de Enterobacter sakazakii (xa non v\u00e1lido). Son bacterias gramnegativas, con forma de bacilo, pat\u00f3xenas. Esta bacteria \u00e9 ubicua e foi illada en moitos ambientes e alimentos. A maior\u00eda de casos de infecci\u00f3n por \"Cronobacter sakazakii\" prod\u00facense en adultos, e ademais pode causar m\u00e1is raramente unha infecci\u00f3n invasiva en nenos pequenos, que historiacemente chegou a ter taxas de mortalidade elevadas (40\u201380%).\nEn nenos pode causar bacteremia, meninxite e enterocolite necrotizante. Algunhas infecci\u00f3ns neonatais por \"C. sakazakii\" estiveron asociadas co consumo de leite en po maternizado contaminado coa bacteria. Tam\u00e9n pode contaminar outros produtos como tamp\u00f3ns.\nOs casos de meninxite neonatal producidos nos \u00faltimos 30 anos nun estudo feito en 6 pa\u00edses d\u00e9bense todos a unha soa li\u00f1axe xen\u00e9tica da especie \"Cronobacter sakazakii\" chamada \"Secuencia Tipo 4\" (ST4)..\nSegundo os estudos de an\u00e1lise de secuencias multilocus, \"C. sakazakii\" orixinouse dentro do xeu x\u00e9nero hai ~15-23 mill\u00f3ns de anos..\nTaxonom\u00eda.\nFoi definida como especie, co nome \"Enterobacter sakazakii\" en 1980 por Farmer \"et al.\". Pero posteriormente, os estudos de hibridaci\u00f3n ADN-ADN mostraron que \"E. sakazakii\" estaba relacionada ao 53\u201354% con especies de dous x\u00e9neros diferentes, \"Enterobacter\" e \"Citrobacter\". Por\u00e9n, Farmer et al. suxeriron que os diversos biogrupos descritos de \"E. sakazakii\" pod\u00edan representar en realidade diferentes especies e que se necesitaba m\u00e1is investigaci\u00f3n para aclaralo.\nAs relaci\u00f3ns taxon\u00f3micas entre cepas de \"E. sakazakii\" foron estudadas despois utilizando a secuenciaci\u00f3n completa dos xenes de ARNr 16S, hibridaci\u00f3n ADN-ADN, tipificaci\u00f3n de secuencias multilocus (MLST), f-AFLP, e ribotipificaci\u00f3n automatizada. Estes estudos conclu\u00edron coa clasificaci\u00f3n de \"E. sakazakii\" no novo x\u00e9nero \"Cronobacter\" dentro da familia Enterobacteriaceae.\nInicialmente en 2007, no x\u00e9nero estaba inclu\u00edda \"Cronobacter sakazakii\" (que comprend\u00eda d\u00faas subespecies), e tres especies m\u00e1is e unha xenomoespecie. A taxonom\u00eda foi revisada en 2008 para inclu\u00edr unha quinta especie chamada \"C. malonaticus\", a cal en 2007 era considerada unha subespecie de \"C. sakazakii\". Actualmente (2012), o x\u00e9nero ten sete especies."}
{"id": "290693", "revid": "27155", "url": "https://gl.wikipedia.org/wiki?curid=290693", "title": "Enterobacter sakazakii", "text": ""}
{"id": "290699", "revid": "25871", "url": "https://gl.wikipedia.org/wiki?curid=290699", "title": "Joan Alexandra Rosenberg", "text": ""}
{"id": "290700", "revid": "98629", "url": "https://gl.wikipedia.org/wiki?curid=290700", "title": "Balor mucilaxinoso", "text": "Balor (ou mofo) mucilaxinoso (ou mucoso) \u00e9 un termo de significado amplo que se usa para designar certos grupos de organismos protistas que utilizan esporas para reproducirse, pero que non ten significado taxon\u00f3mico. Os balores mucilaxinosos foron inicialmente clasificados como fungos, xa que se parec\u00edan a eles, pero xa non son considerados parte do reino dos fungos, polo que non hai que confundilos cos verdadeiros balores ou mofos, que si o son. O termo incl\u00fae a grupos diversos, que non est\u00e1n relacionados entre si, pero a\u00ednda se usa moito por conveniencia para agrupar a certo tipo de protistas.\nHai m\u00e1is de 900 especies de balores mucilaxinosos ou mofos mucosos, cunha gran variedade de cores, distribu\u00eddos por todo o mundo. O seu nome com\u00fan d\u00e9bese a que durante parte do seu ciclo de vida estes organismos forman unha mucilaxe xelatinosa na que est\u00e1n inclu\u00eddas moitas c\u00e9lulas. Esta fase do ciclo vese principalmente nos Myxogastria, que son mofos mucosos macrosc\u00f3picos grandes. A maior\u00eda dos balores mucilaxinosos son de tama\u00f1o menor a uns poucos cent\u00edmetros, pero algunhas especies poden chegar a ter \u00e1reas de varios metros cadrados e masas de ata 30\u00a0gramos.\nMoitos balores mucilaxinosos, concretamente os chamados balores mucilaxinosos \"celulares\", en realidade non pasan a maior parte da s\u00faa vida neste estado. Se te\u00f1an alimento dabondo, estas especies permanecen en forma de organismos unicelulares. Pero cado escasea o alimento, moitos deles congr\u00e9ganse e empezan a moverse todos xuntos como se fosen un s\u00f3 corpo. Neste estado son sensibles a compostos qu\u00edmicos que flotan no aire e poden detectar as fontes de alimento. Poden facilmente cambiar a forma e funci\u00f3n das s\u00faas partes e poden formar ped\u00fanculos que producen corpos frut\u00edferos, dos que se liberan innumerables esporas, que son o suficientemente lixeiras como para que as leve o vento ou as transporten sen querer os animais que pasan.\nAlim\u00e9ntase de microorganismos que viven sobre todo tipo de material vexetal morto. Contrib\u00faen \u00e1 descomposici\u00f3n da vexetaci\u00f3n morta, e alim\u00e9ntanse de bacterias, l\u00e9vedos e fungos. Por esta raz\u00f3n, os mofos mucosos at\u00f3panse xeralmente no solo, c\u00e9spedes, e no chan dos bosques, xeralmente sobre troncos ca\u00eddos. Por\u00e9n, nos tr\u00f3picos tam\u00e9n son com\u00fans en inflorescencias, froitas, e en ambientes m\u00e1is a\u00e9reos, como as copas das \u00e1rbores. En \u00e1reas urbanas, poden atoparse no humus superficial ou mesmo en follas descompostas que quedan nos caleiros de escoamento de tellados, e tam\u00e9n poden crecer nos aparellos de aire acondicionado, especialmente se as drenaxes est\u00e1n bloqueadas. Un dos balores mucilaxinosos m\u00e1is com\u00fans \u00e9 a especie de cor amarela \"Physarum polycephalum\", que se encontra nos bosques e se usa moito en laboratorios.\nTaxonom\u00eda.\nClasificaci\u00f3n antiga.\nO grupo dos balores mucilaxinosos \u00e9 polifil\u00e9tico. Inicialmente estaban inclu\u00eddos no subreino Gymnomycota dentro do reino dos fungos (Fungi) e clasificados nos desaparecidos filos Myxomycota, Acrasiomycota e Labyrinthulomycota. Hoxe, foron divididos en varios supergrupos, ning\u00fan dos cales est\u00e1 inclu\u00eddo no reino dos fungos.\nOs mofos mucosos poden dividirse en dous grandes tipos:\nClasificaci\u00f3n moderna.\nEn termos m\u00e1is estritos, nas clasificaci\u00f3ns modernas, os mofos mucosos comprenden o grupo dos micetozoos dentro dos amebozoos. Os micetozoos (Mycetozoa) comprenden os tres grupos seguintes:\nMesmo neste nivel de clasificaci\u00f3n hai conflitos dif\u00edciles de resolver. As probas moleculares recentes mostran que os primeiros dous grupos son probablemente monofil\u00e9ticos e os protosteloides son polifil\u00e9ticos. Por tanto, os cient\u00edficos est\u00e1n actualmente intentando comprender cales son as relaci\u00f3ns exactas entre estes grupos.\nOs m\u00e1is com\u00fans son os Myxogastria. Un exemplo com\u00fan que forma pequenos penachos casta\u00f1os sobre troncos en descomposici\u00f3n \u00e9 \"Stemonitis\". Outra forma que vive en troncos en descomposici\u00f3n e que se usa con frecuencia en investigaci\u00f3n \u00e9 \"Physarum polycephalum\", que sobre os troncos parece unha rede mucosa de filamentos amarelos de ata aproximadamente 1 metro de longo. \"Fuligo\" forma costras amarelas sobre o chan con humus.\nOs Dictyosteliida son mofos mucosos celulares e est\u00e1n distantemente relacionados cos mofos mucosos plasmodiais e te\u00f1en un xeito de vida moi diferente. As s\u00faas amebas non forman grandes cenocitos, e permanecen soas. Viven en h\u00e1bitat similares e alim\u00e9ntanse de microorganismos. Cando se acaba a comida e est\u00e1n listos para formar esporanxios, comp\u00f3rtanse de modo radicalmente diferente. Liberan mol\u00e9culas sinalizadoras no seu ambiente, que lles serven para encontrar a outros da s\u00faa especie e agregarse formando \"enxames\". Estas amebas \u00fanense agora formando un organismo multicelular coordinado diminuto con aspecto de lesma, que repta a un lugar iluminado e crece formando un corpo frut\u00edfero. Algunhas das amebas conv\u00e9rtense en esporas que orixinar\u00e1n a nova xeraci\u00f3n, pero parte das amebas sacrif\u00edcanse para formar un ped\u00fanculo de c\u00e9lulas mortas, desde o que se soltan as esporas ao aire.\nOs protosteloides te\u00f1en caracter\u00edsticas intermedias entre os dous primeiros grupos mencionados, pero son moito m\u00e1is pequenos, e os seus corpos frut\u00edferos s\u00f3 forman unha ou unhas poucas esporas.\nEntre os mofos mucosos non amebozoos est\u00e1n os seguintes:\nCiclo de vida.\nOs balores mucilaxinosos empezan a s\u00faa vida en forma de c\u00e9lulas ameboides. Estas amebas unicelulares son xeralmente haploides e multipl\u00edcanse se atopan as s\u00faas fontes de alimento favoritas, as bacterias. Estas amebas poden aparearse unhas con outras se encontran outra c\u00e9lula do tipo de apareamento correcto e forman cigotos, que crecen dando lugar a plasmodios. Estes plasmodios conte\u00f1en moitos n\u00facleos sen membranas plasm\u00e1ticas que os separen, e poden cecer ata ter varios metros de extensi\u00f3n. A especie \"Fuligo septica\" ten o aspecto dunha rede mucilaxinosa amarela situada sobre troncos en descomposici\u00f3n. As amebas e os plasmodios fagocitan microorganismos. O plasmodio crece formando unha rede interconectada de febras citoplasm\u00e1ticas.\nEn cada unha destas febras citoplasm\u00e1ticas, os contidos citoplasm\u00e1ticos circulan rapidamente. Se unha febra se observa coidadosamente durante uns 50 segundos vese como o citoplasma se move cara a adiante, faise m\u00e1is lento, para, e despois vai en sentido contrario. As correntes de protoplasma que se crean nas febras plasmodiais poden ter velocidades de ata 1,35\u00a0mm por segundo, o cal \u00e9 a velocidade m\u00e1is r\u00e1pida rexistrada nun microorganismo. A migraci\u00f3n do plasmodio real\u00edzase cando se crean m\u00e1is correntes protopl\u00e1smicas nas \u00e1reas que avanzan e o protoplasma se retira das \u00e1reas posteriores. Cando dimin\u00fae o alimento, o plasmodio migra \u00e1 superficie do seu substrato e transf\u00f3rmase en corpos frut\u00edferos r\u00edxidos. Os corpos frut\u00edferos ou esporanxios son o que normalmente se ve; superficialmente son semellantes a fungos ou mofos verdadeiros, pero non est\u00e1n relacionados cos fungos. Estes esporanxios liberan as esporas, que orixinan as amebas e o ciclo empeza outra volta.\nPlasmodios.\nEn \"Myxogastria\", a fase plasmodial do ciclo de vida s\u00f3 ten lugar despois da singamia, a cal \u00e9 a fusi\u00f3n dos citoplasmas e os n\u00facleos de mixoamebas ou c\u00e9lulas enxamiadas. O cigoto diploide conv\u00e9rtese nun plasmodio multinucleado por medio de divisi\u00f3ns nucleares m\u00faltiples sen divisi\u00f3n celular. Os plasmodios de mixomicetos son masas multinucleadas de protoplasma que se moven por correntes citopl\u00e1smicas. Para que o plasmodio se mova, o contido do citoplasma debe ser dirixido cara ao extremo que avanza desde o extremo que vai retardado. Este proceso fai que o plasmodio avance en frontes en abano. A medida que se move, o plasmodio tam\u00e9n obt\u00e9n nutrientes mediante a fagocitose das bacterias e pequenos fragmentos de materia org\u00e1nica que atopa.\nO plasmodio ten tam\u00e9n a capacidade de subdividirse e orixinar plasmodios separados. Inversamente, os plasmodios separados que sexan xeneticamente similares e compatibles poden fusionarse para crear un plasmodio m\u00e1is grande. En caso de que as condici\u00f3ns se fagan moi secas, o plasmodio forma un esclerocio, que basicamente \u00e9 un estado dormente e seco. Cando as condici\u00f3ns volven a ser h\u00famidas, o esclerocio absorbe auga e volve a ser un plasmodio activo. Cando dimin\u00fae a cantidade de alimento, o plasmodio de mixomiceto entra na seguinte fase do seu ciclo de vida formando esporas haploides, xeralmente nun esporanxio ben definido ou outra estrutura portadora de esporas.\nComportamento.\nCando unha masa ou morea de balor mucilaxinoso se separa fisicamente, as c\u00e9lulas encontran o cami\u00f1o para volver a reunirse. Estudos feitos en \"Physarum\" mostraron que mesmo te\u00f1en a capacidade de aprender e predicir as condici\u00f3ns desfavorables peri\u00f3dicas en experimentos de laboratorio. O profesor John Tyler Bonner, que leva toda a vida estudando os balores mucilaxinosos, sinala que estes non son \"m\u00e1is que unha bolsa de amebas encerradas nunha va\u00ed\u00f1a mucilaxinosa, a\u00ednda que se apa\u00f1an para desenvolver varios comportamentos que son iguais aos dos animais que pos\u00faen m\u00fasculos e nervios con ganglios \u2013 \u00e9 dicir, cerebros simples.\"\nAtsushi Tero da Universidade de Hokkaido cultivou o balor mucilaxinoso \"Physarum polycephalum\" nunha placa h\u00famida e o plasmodio que se orixinou formou unha rede semellante \u00e1 rede de ferrocarr\u00eds de Toquio."}
{"id": "290701", "revid": "27155", "url": "https://gl.wikipedia.org/wiki?curid=290701", "title": "Balor mucoso", "text": ""}
{"id": "290702", "revid": "27155", "url": "https://gl.wikipedia.org/wiki?curid=290702", "title": "Mofo mucilaxinoso", "text": ""}
{"id": "290703", "revid": "27155", "url": "https://gl.wikipedia.org/wiki?curid=290703", "title": "Mofo mucoso", "text": ""}
{"id": "290705", "revid": "89787", "url": "https://gl.wikipedia.org/wiki?curid=290705", "title": "Mixobacterias", "text": "As mixobacterias (ou \"bacterias mucilaxinosas\") son un grupo de deltaproteobacterias gramnegativas que constit\u00faen a orde Myxococcales, que viven predominantemente no solo e se alimentan de compostos org\u00e1nicos insolubles. As mixobacterias te\u00f1en grandes xenomas en relaci\u00f3n con outras bacterias, por exemplo de 9\u201310 mill\u00f3ns de nucle\u00f3tidos. A especie \"Sorangium cellulosum\" ten o xenoma bacteriano m\u00e1is grande (en 2008), con 13,0 mill\u00f3ns de nucle\u00f3tidos.\n\u00c9 caracter\u00edstico das mixobacterias a formaci\u00f3n dun corpo frut\u00edfero que orixina esporas resistentes (mixosporas). A maior\u00eda das mixobacterias son amarelas debido a que conte\u00f1en pigmentos carotenoides, que as protexen da luz.\nAs mixobacterias poden moverse activamente por escorregamento. M\u00f3vense tipicamente en \"enxames\" (tam\u00e9n chamados \"mandas de lobos\") que conte\u00f1en moitas c\u00e9lulas que se mante\u00f1en preto unhas das outras por medio de sinais moleculares intercelulares que env\u00edan. Os individuos benef\u00edcinase desta agregaci\u00f3n, xa que esta permite a acumulaci\u00f3n extracelular de encimas que se utilizar\u00e1n na dixesti\u00f3n do alimento, o que incrementa a eficacia na alimentaci\u00f3n.\nAs mixobacterias producen diversos compostos \u00fatiles en biomedicina e na industria, como antibi\u00f3ticos, e exportan eses compostos f\u00f3ra da c\u00e9lula.\nHistoria.\nInicialmente pens\u00e1base que estes organismos pertenc\u00edan ao grupo dos chamados \"fungos imperfectos\". Cando se reco\u00f1eceu a s\u00faa natureza bacteriana en 1892 denomin\u00e1ronse Myxobacteriaceae como un novo grupo dentro dos Schizomycetes, logo na 1\u00aa edici\u00f3n do manual de Bergey denomin\u00e1ronse Myxobacteriales (Buchanan 1917) e defin\u00edronse como bacterias que escorregan formando corpos frut\u00edferos cheos de elementos de resistencia chamados \"mixosporas\". Tam\u00e9n se lles denominou Myxobacteria (Krasil\u02b9nikov 1959). Estes termos xa non son v\u00e1lidos taxonomicamente, pero o termo \"mixobacterias\" segue utiliz\u00e1ndose moito como nome com\u00fan. Tam\u00e9n se lles chama mixobacterias escorregantes frutificantes. Hoxe est\u00e1n clasificadas na orde Myxococcales.\nCiclo de vida.\nCando os nutrientes escasean, as c\u00e9lulas das mixobacterias agr\u00e9ganse formando \"corpos frut\u00edferos\" (que non se deben confundir cos corpos frut\u00edferos dos fungos), un proceso que se pensou durante moito tempo que depend\u00eda da quimiotaxe, pero que agora se cre que \u00e9 resultado dunha forma de sinalizaci\u00f3n dependente de contacto. Estes corpos frut\u00edferos poden ter diferentes formas e cores, segundo a especie de que se trate; poden ser simples formas globosas formadas por unha mucilaxe con mixosporas, ou ter ped\u00fanculo e parede. Dentro dos corpos frut\u00edferos, as c\u00e9lulas empezan sendo c\u00e9lulas vexetativas con forma de bacilo, e transf\u00f3rmanse despois en mixosporas arredondadas con paredes celulares grosas. Estas mixosporas, an\u00e1logas \u00e1s esporas doutros organismos, te\u00f1en maior probabilidade de sobrevivir ata que volva a haber abundancia de alimento, e resisten ao desecamento e outras condici\u00f3ns desfavorables. O proceso de frutificaci\u00f3n crese que beneficia \u00e1s mixobacterias ao pasar os per\u00edodos desfavorables en forma de espora resistente e ao asegurar que o crecemento celular se reinicia empezando cun grupo (enxame) de mixobacterias, en vez de con c\u00e9lulas illadas. As mixosporas xerminan por un punto concreto da cuberta e delas sae un bacilo vexetativo t\u00edpico. Desenv\u00f3lvense ciclos vitais similares entre certas amebas chamadas balores mucilaxinosos (eucariotas).\nA nivel molecular, o inicio da formaci\u00f3n do corpo frut\u00edfero est\u00e1 regulado polo Pxr sRNA. No x\u00e9nero \"Stigmatella\" a luz favorece a formaci\u00f3n de corpos frut\u00edferos e a formaci\u00f3n dunha feromona lip\u00eddica que inicia o proceso de agregaci\u00f3n.\nAs mixobacteras como \"Myxococcus xanthus\" e \"Stigmatella aurantiaca\" util\u00edzanse como organismos modelo para o estudo do desenvolvemento bacteriano.\nUso cl\u00ednico.\nOs metabolitos segregados por \"Sorangium cellulosum\" chamados epotilonas te\u00f1en actividade antineopl\u00e1sica, polo que se desenvolveron an\u00e1logos que imitan a s\u00faa actividade. Un deses an\u00e1logos, \u00e9 o f\u00e1rmaco \"Ixabepilone\" que se utiliza no tratamento do cancro de mama metast\u00e1tico."}
{"id": "290707", "revid": "27155", "url": "https://gl.wikipedia.org/wiki?curid=290707", "title": "Mixobacteria", "text": ""}
{"id": "290709", "revid": "27155", "url": "https://gl.wikipedia.org/wiki?curid=290709", "title": "Myxobacteria", "text": ""}
{"id": "290710", "revid": "27155", "url": "https://gl.wikipedia.org/wiki?curid=290710", "title": "Bacteria mucilaxinosa", "text": ""}
{"id": "290711", "revid": "27155", "url": "https://gl.wikipedia.org/wiki?curid=290711", "title": "Myxococcales", "text": ""}
{"id": "290712", "revid": "98629", "url": "https://gl.wikipedia.org/wiki?curid=290712", "title": "Microcoche", "text": "Un microcoche \u00e9 un autom\u00f3bil especialmente pequeno. \u00dasanse varias definici\u00f3ns, inclu\u00edndo \"menos de 3 m de lonxitude\" e \"menos de 2.400 l de volume interior\". Tipicamente, os microcoches te\u00f1en asentos para o condutor e un pasaxeiro e moitos te\u00f1en soamente tres rodas.\nO aforro que xera un destes coches a mi\u00fado viuse incrementado polo feito de que os microcoches de tres rodas ti\u00f1an un tratamento de motocicleta a nivel fiscal e de seguro. En anos recentes sufriron un rexurdimento para o seu uso en cidades con moit\u00edsimo tr\u00e1fico.\nOrixe.\nEste tipo de coches adoita dese\u00f1arse e fabricarse por raz\u00f3ns econ\u00f3micas, cando as materias primas ou os carburantes son escasos e caros. Moitos microcoches foron dese\u00f1ados en Europa trala segunda guerra mundial, particularmente en Alema\u00f1a, onde as antigas f\u00e1bricas de avi\u00f3ns como Messerschmitt e Heinkel convert\u00e9ronse en importantes fabricantes de microcoches. Os Messerschmitt KR175 e KR200 ata ti\u00f1an teitos que eran semiesferas de cristal ao estilo dos avi\u00f3ns, o que deu orixe ao nome de \"coches burbulla\" para referirse a todos estes microcoches da posguerra. Francia tam\u00e9n produciu un gran n\u00famero de microcoches chamados voiturettes, pero ao contrario que os alem\u00e1ns, non se venderon noutros pa\u00edses. Os dese\u00f1os europeos caracter\u00edzanse polos seus dese\u00f1os estra\u00f1os e as s\u00faas soluci\u00f3ns innovadoras.\nEn Espa\u00f1a produciuse as\u00ed mesmo unha explosi\u00f3n de modelos na posguerra, sendo o m\u00e1is famoso o Biscuter.\nCoches moi pequenos foron igualmente populares no Xap\u00f3n, onde de novo se viron beneficiados a nivel fiscal en comparaci\u00f3n con outros tipos de coches. Estes veh\u00edculos, co\u00f1ecidos como keicars, difiren dos dese\u00f1os europeos en que parecen versi\u00f3ns reducidas de autom\u00f3biles de turismo, sendo m\u00e1is similares aos do segmento A.\nO Smart Fortwo, lanzado en 1998, poder\u00eda considerarse unha reinvenci\u00f3n do principio do microcoche que ter\u00e1 \u00e9xito. Como os keicars xaponeses, \u00e9 de dese\u00f1o convencional. O Renault Twizy, cuxa produci\u00f3n comezou en 2011, \u00e9 un microcoche urbano de gran difusi\u00f3n, que ten a caracter\u00edstica de ser el\u00e9ctrico."}
{"id": "290713", "revid": "45576", "url": "https://gl.wikipedia.org/wiki?curid=290713", "title": "Micro coche", "text": ""}
{"id": "290728", "revid": "98629", "url": "https://gl.wikipedia.org/wiki?curid=290728", "title": "Moulin Rouge", "text": "Moulin Rouge (que en galego significa \"Mu\u00ed\u00f1o Vermello\" e pronunciado algo semellante a 'mul\u00e9n ghux') () \u00e9 un cabar\u00e9 tradicional, constru\u00eddo no ano 1889 por Josep Oller, que xa era propietario anteriormente do \"Paris Olympia\". Situado na zona de Pigalle no Boulevard de Clichy, ao p\u00e9 de Montmartre, en Par\u00eds, Francia. \u00c9 famoso polo gran mu\u00ed\u00f1o vermello que ten no seu faiado. O Moulin Rouge \u00e9 un s\u00edmbolo emblem\u00e1tico da noite parisiense, e ten unha rica historia ligada \u00e1 bohemia da cidade.\nHai m\u00e1is de cen anos que o Moulin Rouge \u00e9 lugar de \"visita obrigatoria\" para moitos turistas. O Moulin Rouge contin\u00faa a ofrecer na actualidade unha gran variedade de espect\u00e1culos para todos aqueles que queren evocar o ambiente bohemio da Belle \u00c9poque e que a\u00ednda est\u00e1 presente no interior da sala de espect\u00e1culos. Non obstante, o estilo e o nome do Moulin Rouge de Par\u00eds foron imitados por moitos clubs de variedades e salas de espect\u00e1culos en todo o mundo.\nA sala, as bailarinas e os seus clientes constitu\u00edron un dos temas preferidos na obra do pintor Henri de Toulouse-Lautrec.\nA s\u00faa grande estrela a inicios do s\u00e9culo foi a inesquec\u00edbel Mistinguett.\nFilme.\nExisten varios filmes inspirados no local parisiense.\nEn 2001 estreouse o filme \"Moulin Rouge!\", de grande \u00e9xito, dirixido por Baz Luhrmann e protagonizado por Nicole Kidman e Ewan McGregor."}
{"id": "290730", "revid": "15490", "url": "https://gl.wikipedia.org/wiki?curid=290730", "title": "Moulin Rouge (hom\u00f3nimos)", "text": "Moulin Rouge pode referirse a:"}
{"id": "290731", "revid": "56817", "url": "https://gl.wikipedia.org/wiki?curid=290731", "title": "Rally Botafumeiro de 2011", "text": "O Rally Botafumeiro de 2011 foi a 23\u00ba edici\u00f3n e a novena e \u00faltima rolda da tempada 2011 do Campionato de Galicia de Rally. Celebrouse entre o 16 e o 17 de decembro."}
{"id": "290740", "revid": "5863", "url": "https://gl.wikipedia.org/wiki?curid=290740", "title": "Jos\u00e9 Leira L\u00f3pez", "text": ""}
{"id": "290743", "revid": "89787", "url": "https://gl.wikipedia.org/wiki?curid=290743", "title": "Torrente, Conxo, Santiago de Compostela", "text": "Torrente \u00e9 un lugar da parroquia de Conxo, no concello coru\u00f1\u00e9s de Santiago de Compostela, na comarca de Santiago."}
{"id": "290744", "revid": "89787", "url": "https://gl.wikipedia.org/wiki?curid=290744", "title": "A Cantaleta, Vid\u00e1n, Santiago de Compostela", "text": "A Cantaleta \u00e9 un lugar da parroquia de Vid\u00e1n, no concello coru\u00f1\u00e9s de Santiago de Compostela, na comarca de Santiago."}
{"id": "290746", "revid": "98629", "url": "https://gl.wikipedia.org/wiki?curid=290746", "title": "Aleksandr Dovzhenko", "text": "Aleksandr Petrovich Dovzhenko (, \"Aleksandr Petrovich Dovzhenko\"; ucra\u00edno \u041e\u043b\u0435\u043a\u0441\u0430\u043d\u0434\u0440 \u041f\u0435\u0442\u0440\u043e\u0432\u0438\u0447 \u0414\u043e\u0432\u0436\u0435\u043d\u043a\u043e, \"Oleksandr Petrovych Dovzhenko\"), nado en Sosnytsia (actual Ucra\u00edna) o 10 de setembro de 1894 e finado en Peredelkino (actual Rusia) o 25 de novembro de 1956 foi un director e produtor sovi\u00e9tico de orixe ucra\u00edna. Adoita ser citado como un dos m\u00e1is importantes cineastas sovi\u00e9ticos, con Sergei Eisenstein e Vsevolod Pudovkin, ademais dun pioneiro da teor\u00eda sovi\u00e9tica da montaxe.\nTraxectoria.\nDovzhenko naceu no distrito de Viunyshche en Sosnytsia, actualmente no \u00f3blast de Chernihiv (Ucra\u00edna), fillo de Petro Semenovych Dovzhenko e de Odarka Ermolaivna Dovzhenko. Os seus devanceiros por v\u00eda paterna eran cosacos que se estableceron en Sosnytsia no s\u00e9culo dezaoito, chegados da provincia veci\u00f1a de Poltava. Aleksandr foi o s\u00e9timo de catorce fillos, pero debido \u00e1 alta taxa de mortalidade infantil aos once anos converteuse no maior dos irm\u00e1ns (s\u00f3 Aleksandr e a s\u00faa irm\u00e1 Polina sobreviviron).\nA\u00ednda que os seus pais eran analfabetos, o semi-ilustrado av\u00f3 de Dovzhenko animouno a estudar, chegando a ser mestre aos dezanove anos. Evitou o servizo militar durante a primeira guerra mundial e a Revoluci\u00f3n Rusa a causa dunha doenza card\u00edaca, pero uniuse ao Partido Comunista a principios da d\u00e9cada de 1920. Mesmo foi axudante do embaixador en Varsovia e en Berl\u00edn. Cando volveu \u00e1 URSS en 1923 comezou a ilustrar libros e realizar debuxos en Kh\u00e1rkiv.\nEn 1926 comezou no cinema ao chegar a Odesa. A s\u00faa ambici\u00f3n fixo posible a produci\u00f3n do seu segundo gui\u00f3n, \"Vasya the Reformer\", que tam\u00e9n codirixiu. Conseguiu un grande \u00e9xito con \"Zvenigora\" en 1928, que o estableceu cun dos grandes cineastas do seu tempo. A s\u00faa \"Trilox\u00eda de Ucra\u00edna\" (\"Zvenigora\", \"Arsenal\", e \"Zemlya\"), a\u00ednda que menosprezada por alg\u00fans cr\u00edticos sovi\u00e9ticos contempor\u00e1neos (que atopaban o seu realismo contrarrevolucionario), \u00e9 o seu traballo m\u00e1is co\u00f1ecido en occidente. Polo seu filme \"Shchors\", Dovzhenko recibiu o Premio Stalin (1941). Oito anos despois recibiu outro Premio Stalin por \"Michurin\".\nDurante a segunda guerra mundial traballou como xornalista de guerra para o ex\u00e9rcito sovi\u00e9tico. Tras pasar varios anos escribindo, coescribindo e producindo filmes nos Mosfilm Studios en Moscova, converteuse en novelista. En vinte anos de carreira cinematogr\u00e1fica, Dovzhenko dirixiu persoalmente s\u00f3 sete filmes. Foi o mestre dos novos cineastas sovi\u00e9ticos Larisa Shepitko e Serhiy Paradzhanov.\nO 25 de novembro de 1956, morreu por un ataque ao coraz\u00f3n na s\u00faa casa de Peredelkino. A s\u00faa dona, Yulia Solntseva continuou o seu legado, producindo filmes e completando proxectos que Dovzhenko non foi capaz de crear. Tralo seu pasamento, p\u00faxoselle o seu nome aos Dovzhenko Film Studios de K\u00ediv."}
{"id": "290747", "revid": "47401", "url": "https://gl.wikipedia.org/wiki?curid=290747", "title": "Alexander Dovzhenko", "text": ""}
{"id": "290748", "revid": "5863", "url": "https://gl.wikipedia.org/wiki?curid=290748", "title": "Jean Epstein", "text": "Jean Epstein, () nado en Varsovia o 25 de marzo de 1897 e finado en Par\u00eds o 2 de abril de 1953 foi un cineasta, te\u00f3rico do cinema, cr\u00edtico literario e novelista franc\u00e9s. A\u00ednda que na actualidade \u00e9 recordado principalmente pola s\u00faa adaptaci\u00f3n de \"A ca\u00edda da casa Usher\", de Edgar Allan Poe, Epstein dirixiu tres ducias de filmes e foi un influente cr\u00edtico literario e cinematogr\u00e1fico entre as d\u00e9cadas de 1920 e 1940. Adoita relacionarse co Cinema Franc\u00e9s Impresionista e o concepto de \"photog\u00e9nie\".\nTraxectoria.\nEpstein naceu en Varsovia, fillo dun xudeu franc\u00e9s e unha polaca. Trala morte do seu pai en 1908 a familia mudouse a Su\u00edza, onde Epstein permaneceu ata comezar na escola de medicina na Universidade de Li\u00f3n. Nesta cidade traballou como secretario e tradutor de Auguste Lumi\u00e8re, considerado un dos fundadores do cinema.\nEpstein comezou a dirixir os seus propios filmes en 1922 con \"Pasteur\", ao que seguiu \"L'Auberge rouge\" e \"Coeur fid\u00e8le\" (ambos os dous de 1923). O director Luis Bu\u00f1uel traballou como o seu axudante en \"Mauprat\" (1926) e \"La Chute de la maison Usher\" (1928). As primeiras cr\u00edticas de Espstein apareceron no xornal \"L'Esprit Nouveau\".\nDurante a rodaxe de \"Coeur fid\u00e8le\" Epstein escolleu filmar unha sinxela historia de amor e violencia \u201cpara ga\u00f1ar a confianza deses, a\u00ednda tan numerosos, que cren que tan s\u00f3 o melodrama m\u00e1is baixo poder interesar ao p\u00fablico\u201d, e tam\u00e9n coa esperanza de crear \u201cun melodrama tan espido de todas as convenci\u00f3ns ligadas ao x\u00e9nero, tan sobrio, tan sinxelo, que poida achegarse \u00e1 nobreza e \u00e1 excelencia da traxedia\u201d. Escribiu o gui\u00f3n do filme nunha soa noite.\nEpstein quedar moi impresionado por \"La Roue\", de Abel Gance, e en \"Coeur fid\u00e8le\" tratou de aplicar as t\u00e9cnicas de montaxe r\u00e1pido e r\u00edtmico ademais do uso innovador dos primeiros planos e a sobreimpresi\u00f3n das imaxes. Estas t\u00e9cnicas aparecen especialmente na primeira metade do filmes: a secuencia inicial establece a situaci\u00f3n de Marie no bar do porto mediante unha serie de primeiros planos da s\u00faa cara, as s\u00faas mans, a mesa e os vasos que est\u00e1 a lavar; o uso das imaxes do mar e do porto, intercaladas ou superpostas, para expresar as arelas de Jean e de Marie; e a secuencia m\u00e1is c\u00e9lebre do filme na feira na que unha complexa serie de imaxes xuntadas ritmicamente debuxa a tensi\u00f3n na relaci\u00f3n entre Marie e Petit Paul. As \u00faltimas escenas do filmes son relativamente convencionais en canto \u00e1s t\u00e9cnicas empregadas e dependen m\u00e1is da situaci\u00f3n e da acci\u00f3n que da fotograf\u00eda e do procesamento das imaxes. Na d\u00e9cada de 1920 o traballo de Epstein influ\u00edu no expresionismo alem\u00e1n.\nEpstein tam\u00e9n realizou varios documentais sobre a Breta\u00f1a. Estes incl\u00faen \"Finis Terr\u00e6\" filmado en Ouessant, \"Mor vran\" (en bret\u00f3n, o mar dos corvos), rodado en Sein, \"L'Or des mers\" rodado en Ho\u00ebdic e \"Le Tempestaire\" en Belle \u00cele. \"Chanson d'Armor\" \u00e9 co\u00f1ecido por ser o primeiro filme da historia falado en bret\u00f3n. As s\u00faas d\u00faas novelas tam\u00e9n est\u00e1n ambientadas na Breta\u00f1a: \"L'Or des mers\" en Ouessant e \"Les Recteurs et la sir\u00e8ne\" en Sein.\nEpstein morreu en 1953, v\u00edtima dunha hemorraxia cerebral."}
{"id": "290749", "revid": "1093", "url": "https://gl.wikipedia.org/wiki?curid=290749", "title": "Luis Avil\u00e9s", "text": "Luis Avil\u00e9s Baquero, nado en Bogot\u00e1 (Colombia) en 1969 e veci\u00f1o de Noia, \u00e9 un cineasta galego.\nTraxectoria.\nEstudou direcci\u00f3n no Centre d'Estudis Cinematografics de Catalunya e ten traballado na realizaci\u00f3n de anuncios publicitarios e v\u00eddeos musicais, as\u00ed coma na produci\u00f3n de series para a televisi\u00f3n.\nVida persoal.\n\u00c9 fillo do escritor galego Ant\u00f3n Avil\u00e9s de Taramancos (1935-1992)."}
{"id": "290751", "revid": "56817", "url": "https://gl.wikipedia.org/wiki?curid=290751", "title": "Jackie Gleason", "text": "John Herbert \"Jackie\" Gleason, nado en Brooklyn, Nova York o 8 de febreiro de 1916 e finado en Fort Lauderdale o 24 de xu\u00f1o de 1987 foi un actor, humorista e cantante estadounidense."}
{"id": "290752", "revid": "89787", "url": "https://gl.wikipedia.org/wiki?curid=290752", "title": "Germaine Dulac", "text": "Charlotte Elisabeth Germaine Saisset-Schneider, nada en Amiens (Somme) o 17 de novembro de 1882 e finada en Par\u00eds o 20 de xullo de 1942 foi unha cineasta, cr\u00edtica e xornalista francesa, co\u00f1ecida como Germaine Dulac. Tralo seu matrimonio comezou a s\u00faa carreira xornal\u00edstica nunha revista feminista e m\u00e1is tarde interesouse polo cinema. Coa axuda do seu home e dunha amiga fundou unha compa\u00f1\u00eda cinematogr\u00e1fica e dirixiu varios filmes comerciais antes de tornar cara ao impresionismo e ao surrealismo. Os seus traballos m\u00e1is co\u00f1ecidos son o filme impresionista \"La Souriante Madame Beudet\" (1922/23) e o experimento surrealista \"La Coquille et le Clergyman\" (1928). A s\u00faa carreira sufriu a chegada do cinema sonoro e pasou a \u00faltima d\u00e9cada da s\u00faa vida traballando en noticiarios para Path\u00e9 e Gaumont.\nTraxectoria.\nDulac naceu en Amiens, na familia de clase media alta dun oficial da carreira militar. Como o traballo do seu pai levaba \u00e1 familia a mudarse frecuentemente a pequenas gornici\u00f3ns militares, Dulac foi enviada a vivir coa s\u00faa avoa a Par\u00eds. Al\u00ed comezou a interesarse na arte e estudou m\u00fasica, pintura e teatro. Trala morte dos seus pais estableceuse definitivamente en Par\u00eds e combinou os seus nacentes intereses no socialismo e no feminismo coa carreira de xornalismo. En 1905 casou con Louis-Albert Dulac, un enxe\u00f1eiro agr\u00edcola tam\u00e9n de clase alta. Catro anos despois comezou a escribir para \"La Fran\u00e7aise\", unha revista feminista onde tam\u00e9n comezou a escribir cr\u00edtica teatral. Ademais atopou tempo para traballar no equipo editorial de \"La Fronde\", un xornal feminista radical do seu tempo. Tam\u00e9n se interesou na fotograf\u00eda, precedente da s\u00faa entrada no mundo do cinema.\nDulac comezou a interesarse no cinema en 1914 a trav\u00e9s da s\u00faa amiga a actriz Stacia Napierkowska. As d\u00faas mulleres viaxaron xuntas a Italia pouco antes da segunda guerra mundial. Napierkowska \u00eda actuar nun filme e Dulac aprendeu as ideas b\u00e1sicas do medio durante aquela viaxe. A principios da d\u00e9cada de 1900 e ata finais da de 1920, Dulac enfrontou \u00e1 modernidade da capital francesa coa natureza provincial da Francia rural, dicotom\u00eda habitual nos seus filmes. Pouco despois da s\u00faa volta a Francia decidiu crear unha compa\u00f1\u00eda cinematogr\u00e1fica. Dulac e a escritora Ir\u00e8ne Hillel-Erlanger fundou D.H. Films, con apoio financeiro do marido de Dulac, do que se divorciou en 1920.. A compa\u00f1\u00eda produciu varios filmes entre 1915 e 1920, todos dirixidos por ela e escritos por Hillel-Erlanger. Entre eles estaban o seu primeiro filme \"Les soeurs ennemies\" (1915/16), \"V\u00e9nus Victrix, ou Dans l'ouragan de la vie\" (1917) e \"G\u00e9o, le myst\u00e9rieux\" (\"La vraie richesse\", 1916).\nO maior \u00e9xito de Dulac foi \"\u00c2mes des fous\" (1918), melodrama escrito por ela mesma e no que aparece a actriz \u00c8ve Francis, que presentou a Dulac o seu amigo (logo marido) o cineasta e cr\u00edtico Louis Delluc. Pouco despois Dulac e Delluc colaboraron en \"La f\u00eate espagnole\" (1920), protagonizado por Francis e que declarado un dos m\u00e1is influentes da d\u00e9cada. Por\u00e9n, s\u00f3 se conservan alg\u00fans fragmentos. A s\u00faa colaboraci\u00f3n continuou noutros filmes.\nEn 1921 Dulac reflexionou sobre o seu encontro con D.W. Griffith nun artigo titulado \"Chez D.W. Griffith.\" No artigo presentaba dous temas populares que aparecen no seu cinema, a autonom\u00eda do cinema como forma art\u00edstica independente libre da influencia da pintura e a literatura e a importancia do cineasta como forza creativa e art\u00edstica individual.\nContinuou a s\u00faa carreira producindo tantos filmes comerciais como traballos presurrealistas, como \"La Souriante Madame Beudet\" (1922/23) e \"La Coquille et le Clergyman\" (1928). Ambos os dous filmes foron estreados antes de \"Un chien andalou\" (1929) de Luis Bu\u00f1uel e Salvador Dal\u00ed, e en ocasi\u00f3ns \"La Coquille et le Clergyman\" aparece reco\u00f1ecido como o primeiro filme surrealista. A busca do \u201ccinema puro\u201d por parte de Dulac inspirou o movemento cinematogr\u00e1fico franc\u00e9s Cinema pur. Tam\u00e9n creou varias curtametraxes baseadas en m\u00fasica: \"Disque(s) 957\" (1928/29; baseado en Chopin) e \"Th\u00e8me et variations\" (1928/29).\nCoa chegada do cinema sonoro, a carreira de Dulac cambiou. Desde 1930 volveu ao traballo comercial e produciu noticiarios para Path\u00e9 e para Gaumont. Despois da s\u00faa longa e influente carreira cinematogr\u00e1fica, Dulac converteuse na presidenta da F\u00e9d\u00e9ration des cin\u00e9-clubs, un grupo que promov\u00eda e presentaba o traballo de cineastas novos, como Joris Ivens e Jean Vigo. Tam\u00e9n deu clases de cinema na \u00c9cole Technique de Photographie et de Cin\u00e9matographie na rue de Vaugirard. \nFaleceu en Par\u00eds o 20 de xullo e 1942. Charles Ford chamou a atenci\u00f3n da dificultade que tivo a prensa francesa para imprimir o seu obituario:\n\"Molestos polas ideas inconformistas de Dulac, inquietos polas s\u00faas orixes impuras, os censores rexeitaron o artigo que, s\u00f3 tras intensas protestas do editor xefe da revista, apareceu tres semanas despois. Incluso morta, Germaine Dulac semellaba a\u00ednda perigosa\u2026\" "}
{"id": "290754", "revid": "1131", "url": "https://gl.wikipedia.org/wiki?curid=290754", "title": "Henri Pescarolo", "text": "Henri Jacques William Pescarolo, nado en Par\u00eds o 25 de setembro de 1942, \u00e9 un expiloto de carreiras franc\u00e9s.\nTraxectoria.\nParticipou en 64 Grandes premios de F\u00f3rmula 1 do Campionato Mundial, debutando o 22 de setembro de 1968. Logrou un podio, e anotou un total de 12 puntos no campionato. Levaba un casco verde distintivo, e a\u00ednda ten unha barba de face completa que cobre parcialmente as queimaduras sufridas nun accidente. Henri Pescarolo tam\u00e9n participou no Rally Dakar.\nDespois da retirada de Pescarolo da F\u00f3rmula 1, fundou o seu propio equipo, que competiu ata 2012 nas Endurance Series de Le Mans e nas 24 Horas de Le Mans, que ga\u00f1ou como piloto en catro ocasiones (1972, 1973, 1974 e 1984). O seu equipo, Pescarolo Sport, foi patrocinado por Sony PlayStation 2 e Gran Turismo 4. Durante os cinco anos que Pescarolo competiu na competici\u00f3n Courage de prototipos C60, fix\u00e9ronse tantas modificaci\u00f3ns no modelo que Courage permitiu ao equipo nomear o coche por si mesmos, tal era a diferenza entre o seu modelo e o est\u00e1ndar C60. En 2005, desenvolveuse a\u00ednda m\u00e1is para cumprir cos regulamentos \"h\u00edbridos\", antes do cambio de formato de LMP1/2. \nPescarolo ten o r\u00e9cord de 33 sa\u00eddas en Le Mans e ga\u00f1ou a carreira en catro ocasiones como piloto. A\u00ednda ten que ga\u00f1ar a carreira como dono dun equipo, estivo moi preto en 2005 co Pescarolo C60H. O seu equipo arranxoullas para ga\u00f1ar o campionato LMES no mesmo ano. O seu equipo tam\u00e9n foi segundo en Le Mans en 2006, seguido dun terceiro en 2007 detr\u00e1s dun par de prototipos con motor di\u00e9sel.\nHenri Pescarolo tam\u00e9n \u00e9 un entusiasta piloto de helic\u00f3ptero.\nRexistro de carreiras.\nResultados Completos na F\u00f3rmula 1.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "290756", "revid": "98629", "url": "https://gl.wikipedia.org/wiki?curid=290756", "title": "Escorregamento bacteriano", "text": "O escorregamento bacteriano \u00e9 un proceso mediante o cal certas bacterias poden moverse reptando por si mesmas estando en contacto cunha superficie s\u00f3lida, pero sen utilizar flaxelos (os cales son o mecanismo de movemento m\u00e1is com\u00fan entre as bacterias). O mecanismo mediante o cal se realiza este movemento \u00e9 desco\u00f1ecido total ou parcialmente para moitas bacterias, e \u00e9 probable que os distintos grupos bacteriano utilicen mecanismos diferentes para moverse escorregando. Este tipo de movemento \u00e9 importante entre as cianobacterias, mixobacterias e especies de \"Cytophaga\" e \"Flavobacterium\". Xeralmente son bacilares ou filamentosas. O movemento \u00e9 moito m\u00e1is lento que o realizado con flaxelos.\nA mobilidade por escorregamento perm\u00edtelle \u00e1 c\u00e9lula colonizar novos ambientes ou interaccionar con outras c\u00e9lulas, e mesmo, como no caso das mixobacterias, ter un comportamento social e cooperativo.\nMecanismo.\nO \u00fanico mecanismo co\u00f1ecido implica o uso de pili de tipo IV en bacterias como \"Pseudomonas aeruginosa\" e \"Myxococcus xanthus\". Estes pili est\u00e9ndense e retr\u00e1ense, e en \"Myxococcus\" este tipo de movemento ch\u00e1mase motilidade S. Ademais, \"Myxococcus xanthus\" ten outro tipo de motilidade chamado motilidade A, para o cal se propuxeron outros dous mecanismos, un que implica a execci\u00f3n dunha mucilaxe de polisac\u00e1ridos a partir de boquillas situadas a cada lado do corpo e outro que utiliza \"complexos de adhesi\u00f3n focal\" distribu\u00eddos ao longo do corpo da c\u00e9lula.\nNa motilidade de mixobacterias por complexos de adhesi\u00f3n focal, f\u00f3rmanse complexos de adhesi\u00f3n transitoria que permanecen en posici\u00f3ns fixas relativas ao substrato mentres a c\u00e9lula se move cara a adiante. Os complexos ens\u00e1mblanse no extremo anterior da c\u00e9lula e disp\u00e9rsanse no extremo posterior. Cando a c\u00e9lula inverte o sentido do movemento, os dous extremos intercambian a s\u00faa operaci\u00f3n.\nO outro mecanismo proposto nas mixobacterias \u00e9 a mobilidade por execci\u00f3n de mucilaxe. As mixobacterias escorregan sobre as superficies deixando un rastro mucoso ao seu paso. Sab\u00edase que este \u00abmoco\u00bb actuaba como lubricante, pero ata hai pouco non se pod\u00eda explicar como se xeraba a forza para o movemento. Recentemente, descubriuse que as bacterias se propulsan expulsando o moco a presi\u00f3n a trav\u00e9s dunhas boquillas, a modo de foguetes. As mixobacterias presentan unhas 250 destas boquillas situadas en cada extremo e expulsando moco por un conxunto delas poden escorregar cara a adiante ou atr\u00e1s a unha velocidade m\u00e1xima de 10 \u00b5m por segundo. \nOutras bacterias que segregan un polisac\u00e1rido mucoso que utilizan para moverse son as cianobacterias filamentosas.\nUnha proposta que se fixo para explicar o escorregamento de \"Flavobacterium johnsoniae\" \u00e9 o movemento de prote\u00ednas na membrana externa como unha cinta sen fin que por un lado se unen ao substrato e por outro \u00e1 capa de peptidoglicano, e van mov\u00e9ndose ao longo da membrana."}
{"id": "290757", "revid": "5863", "url": "https://gl.wikipedia.org/wiki?curid=290757", "title": "Para mari\u00f1eiros, n\u00f3s", "text": "Para mari\u00f1eiros, n\u00f3s \u00e9 unha serie de curtas de humor de Correlo Filmes, nacida en Internet e emitida por V Televisi\u00f3n.\nArgumento.\nA serie reflicte as reflexi\u00f3ns retranqueiras e cheas de humor negro de dous mari\u00f1eiros da Costa da Morte, Pinto (Suso Lista) e Cobi\u00f1as (Manuel Castro Duarte), na Taberna de Raimundo (atendida por Vicente de Souza e Tamara Torrado Roel) na localidade ficticia de Cormari\u00f1as.\nOs interiores gr\u00e1vanse no bar Biscoiteiro de Corme, Ponteceso."}
{"id": "290758", "revid": "5863", "url": "https://gl.wikipedia.org/wiki?curid=290758", "title": "Para mari\u00f1eiros n\u00f3s", "text": ""}
{"id": "290760", "revid": "27155", "url": "https://gl.wikipedia.org/wiki?curid=290760", "title": "Esvaramento bacteriano", "text": ""}
{"id": "290761", "revid": "27155", "url": "https://gl.wikipedia.org/wiki?curid=290761", "title": "Troita com\u00fan", "text": ""}
{"id": "290764", "revid": "27155", "url": "https://gl.wikipedia.org/wiki?curid=290764", "title": "Reo (peixe)", "text": ""}
{"id": "290766", "revid": "89787", "url": "https://gl.wikipedia.org/wiki?curid=290766", "title": "Cat\u00e1logo de Ikea", "text": "O Cat\u00e1logo de Ikea \u00e9 unha publicaci\u00f3n publicitaria de periodicidade anual editada e publicada pola multinacional sueca Ikea. O folleto ten entre trescentas e catrocentas p\u00e1xinas e amosa m\u00e1is de dez mil artigos comerciais.\nHistoria.\nFoi primeiramente publicado en 1951. A edici\u00f3n de 2013 publ\u00edcase en 43 pa\u00edses. Co gallo da apertura da tenda de Ikea na Coru\u00f1a repart\u00edronse 600.000 exemplares da edici\u00f3n de 2011 en Galiza dos cales 33.000 foron da edici\u00f3n en galego. O cat\u00e1logo titul\u00e1base na capa: Ikea, viva a rep\u00fablica independente da mi\u00f1a casa. Desta edici\u00f3n en Espa\u00f1a repart\u00edronse 9,2 mill\u00f3ns de exemplares e no resto do mundo 197 mill\u00f3ns. En Espa\u00f1a o cat\u00e1logo de Ikea est\u00e1 dispo\u00f1ible en espa\u00f1ol, ingl\u00e9s, catal\u00e1n, \u00e9uscaro e galego.\nO cat\u00e1logo de Ikea incl\u00fae fotos dos novos produtos e habitaci\u00f3ns totalmente decoradas con eles. As imaxes amosadas, ata o 75%, son xeradas por ordenador. O primeiro produto xerado virtualmente en 3D foi a cadeira Bertil en 2006. A primeira habitaci\u00f3n xerada por ordenador data de 2010. Os modelos son creados mediante aplicaci\u00f3ns coma 3DStudio Max ou V-Ray. Os render xerados por estes programas son tratados posteriormente con Photoshop para que semellen m\u00e1is reais as imaxes e amosar pequenos defectos que as fagan m\u00e1is cribles."}
{"id": "290767", "revid": "98629", "url": "https://gl.wikipedia.org/wiki?curid=290767", "title": "I'll Be Home for Christmas (filme de 1998)", "text": "I'll Be Home for Christmas \u00e9 un filme de estadounidense dirixido por Arlene Sanford que se estreou no 1998.\nSinopse.\nPor mor dunha cruel vinganza, uns d\u00edas antes do Nadal, un estudante universitario esperta no medio do deserto de California vestido de Pap\u00e1 Noel. O problema \u00e9 que debe chegar para pasala Noiteboa co seu pai se non quere quedar sen o fant\u00e1stico coche prometido e perder a s\u00faa moza, \u00e1 cal estalle a facelas beiras o rapaz m\u00e1is sedutor da facultade."}
{"id": "290771", "revid": "23204", "url": "https://gl.wikipedia.org/wiki?curid=290771", "title": "Antonio Manch\u00f3n", "text": "Antonio Manch\u00f3n Qu\u00edlez, nado en X\u00e0tiva en 1836 e finado en 1910, foi un debuxante e xil\u00f3grafo valenciano. Era t\u00edo e padri\u00f1o do tam\u00e9n debuxante Ram\u00f3n Manch\u00f3n Herrera.\nTraxectoria.\nRealizou estudos de debuxo, pintura e gravado na Real Academia de Belas Artes de San Fernando de Valencia. Na cidade do Turia, traballou no obradoiro de Carlos Capuz, onde deprendeu a entallar en buxo.\nDespois abandonou Valencia e estivo en Barcelona, en Par\u00eds (onde foi pupilo de Fran\u00e7ois Auguste Trichon) e en Londres, lugares onde ampliou os seus estudos art\u00edsticos. Acabada a s\u00faa viaxe por Europa, instalouse en Madrid e exerceu como xil\u00f3grafo para moitas revistas da \u00e9poca, coma \"La Ilustraci\u00f3n Republicana Federal\", \"La Ilustraci\u00f3n Gallega y Asturiana\", \"La Ilustraci\u00f3n Espa\u00f1ola y Americana\", \"El Arte de Espa\u00f1a\" ou \"El Museo Universal\", ademais de traballar na ilustraci\u00f3n de diversas novelas, destacando especialmente a edici\u00f3n de 1868 de \"'Don Quixote da Mancha\" do editor Urbano Manini, entre outros traballos e colaboraci\u00f3ns."}
{"id": "290773", "revid": "98629", "url": "https://gl.wikipedia.org/wiki?curid=290773", "title": "Ioan Niculae", "text": "Ioan Niculae, nado en Buturugeni o 19 de xullo de 1954, \u00e9 un home de negocios e emprendedor roman\u00e9s. Segundo a revista \"Forbes\" \u00e9 unha das persoas m\u00e1is ricas da Roman\u00eda, cunha fortuna estimada de 1.100 mill\u00f3ns de d\u00f3lares estadounidenses en setembro de 2014.\nTraxectoria.\n\u00c9 propietario do grupo InterAgro, conglomerado agr\u00edcola e fertilizantes l\u00edder de Roman\u00eda, cuns ingresos superiores a 630\u00a0000\u00a0000 de euros no ano 2012. A trav\u00e9s da s\u00faa empresa, Niculae xestiona aproximadamente 50.000 hect\u00e1reas de campos agr\u00edcolas e \u00e9 o maior cultivador de cereais roman\u00e9s. Tam\u00e9n \u00e9 o propietario de 170 hect\u00e1reas de vi\u00f1edos, collendo a s\u00faa primeira colleita en 2008. Desde 2004, o importe total dos seus investimentos agr\u00edcolas feitos pola s\u00faa empresa superaron os 100 mill\u00f3ns de euros. Niculae foi acusado de ser un informante da Securitate, a axencia de polic\u00eda secreta da Roman\u00eda comunista.\nNa lista dos multimillonario de Forbes do ano 2013, afirmouse que ten unha fortuna estimada de 1.200 mill\u00f3ns de d\u00f3lares, mantendo a posici\u00f3n 1.372 mundial. \u00c9 o terceiro roman\u00e9s destacado na lista da revista, despois de Dinu Patriciu e Ion Tiriac. Dende o ano 1996 Niculae \u00e9 propietario do equipo de f\u00fatbol Astra Giurgiu.\nEntrou no mundo dos negocios a partir de 1990 coa creaci\u00f3n, xunto a un compa\u00f1eiro turco, dunha empresa de comercio de produtos qu\u00edmicos chamada Interaction.\nEn 1995, fundou a InterAgro, unha \"joint venture\" roman\u00e9s-chinesa. En 1997, Niculae tornouse como accionista maioritaria da refinar\u00eda Astra Ploiesti, tralo investimento de 16 mill\u00f3ns de d\u00f3lares. En 1998, comprou a compa\u00f1\u00eda de seguros romanesa Asirom, despois de investir 21 mill\u00f3ns de d\u00f3lares. Despois vendeu esas acci\u00f3ns en 2007, report\u00e1ndolle un beneficio de 65 mill\u00f3ns de d\u00f3lares. En 2012, a Administraci\u00f3n Tributaria Nacional de Roman\u00eda acusou Niculae de fraude \u00f3 orzamento nacional debido \u00e1s acusaci\u00f3ns de que a s\u00faa empresa de tabaco, Galaxy Tobacco, non pagara os seus respetivos impostos, por un valor que exced\u00edan aos 120 mill\u00f3ns de d\u00f3lares. Niculae loitou contra os cargos na corte e ga\u00f1ou.\nAfrontou tam\u00e9n un esc\u00e1ndalo p\u00fablico o outono de 2013 despois de que axentes estatais descubrisen que dous pol\u00edticos romeneses lle deron a Interago unha serie de descontos favorables en transferencias de gas entre o ano 2006 derivados das s\u00faas pr\u00e1cticas nun dos seus negocios no sector de petr\u00f3leo e gas. El nega t\u00f3dalas acusaci\u00f3ns.\nEse memo ano, 2013, Niculae fundou o Consello Roman\u00e9s de Investidores.\nVida persoal.\nNo ano 2013, Niculae divorciouse da s\u00faa muller, Domnita Niculae, dando fin a 31 anos de matrimonio. \u00c9 pai de tres fillos."}
{"id": "290774", "revid": "98629", "url": "https://gl.wikipedia.org/wiki?curid=290774", "title": "Buturugeni", "text": "Buturugeni \u00e9 unha comuna romanesa localizada no Condado de Giurgiu, na rexi\u00f3n de Muntenia. A comuna ten unha \u00e1rea de 43,58 km\u00b2 e a s\u00faa poboaci\u00f3n era de 3.991 habitantes segundo o censo de 2007.\nA comuna est\u00e1 formada pola uni\u00f3n de catro aldeas: Buturugeni, P\u0103dureni, Podu Ilfov\u0103\u0163ului e Po\u015fta."}
{"id": "290777", "revid": "5863", "url": "https://gl.wikipedia.org/wiki?curid=290777", "title": "Juan Jos\u00e9 Oliveira Vi\u00e9itez", "text": ""}
{"id": "290779", "revid": "98629", "url": "https://gl.wikipedia.org/wiki?curid=290779", "title": "Thomas H. Ince", "text": "Thomas Harper Ince, nado en Newport (Rhode Island) o 6 de novembro de 1882 e finado no barrio de Hollywood, na cidade dos \u00c1nxeles, o 19 de novembro de 1924 foi un director de cinema estadounidense, que destacou por un estilo rigoroso de produci\u00f3n baseado na planificaci\u00f3n e supervisi\u00f3n.\nEstivo ligado desde a s\u00faa infancia ao mundo da arte co\u00f1ecendo diferentes clases de espect\u00e1culos. Os seus irm\u00e1ns John Ince e Ralph Ince tam\u00e9n foron actores e directores de cinema. Faleceu en circunstancias pouco claras.\nTraxectoria.\nEra fillo dos actores de teatro John Ince e Emma Brennan Ince. Aos quince anos xa participara en distintos espect\u00e1culos e mesmo traballou en Broadway como cantante e bailar\u00edn. En 1910 comezou a traballar como actor na Independence Motion Picture Company de Carl Laemmele. En 1911 pasou a traballar para a New York Motion Picture Company no barrio de Edenlade (Os \u00c1nxeles), onde o seu primeiro filme foi o western \"Bar Z's New Cook\" estreado o 12 de decembro de 1911 e no que traballou como director, produtor, guionista e actor. Nese tempo os estudios traslad\u00e1ronse a un lugar m\u00e1is amplo localizado seis quil\u00f3metros ao norte de Santa Monica que ser\u00eda co\u00f1ecido como Inceville e contratou a compa\u00f1\u00eda dos irm\u00e1ns Miller, un circo que rodaba os seus propios filmes, composta por unhas 350 persoas.\nO estudio comezou con dous vestiarios e unha plataforma sobre a que se montaban os decorados. Tam\u00e9n se empregou para filmar unha aldea pr\u00f3xima habitada principalmente por pescadores rusos e xaponeses e as s\u00faas familias. \"War on the Plains\" (1912), o primeiro filme no que apareceron os indios de Inceville, foi eloxiada pola cr\u00edtica pola s\u00faa exactitude hist\u00f3rica, vestiario e fotograf\u00eda. Para o filme \"Custer's Last Raid\" (1912) obtivo autorizaci\u00f3n do goberno estadounidense para contratar como extras uns cen sioux da reserva que se agregaron aos que xa traballaban habitualmente.\nInce dirixiu, escribiu e produciu persoalmente todos os filmes dos estudios ata o outono de 1912. A montaxe fac\u00edao na coci\u00f1a da s\u00faa casa axudado pola s\u00faa esposa, que pasaba os filmes mentres el se ocupaba de cortar e unir os negativos. M\u00e1is tarde comezou a compartir a tarefa con Francis Ford. En 1912 a compa\u00f1\u00eda fusionouse coa Universal e comezou unha loita de poder que finalizou cando a marca quedou para a Universal e Ince xunto a Adam Kessel e Charles O. Baumann, dous dos propietarios da Bison, fundou a Kay-Bee Productions\nO estilo de traballo de Ince caracteriz\u00e1base por un estrito control sobre os custos econ\u00f3micos que contrastaba coa improvisaci\u00f3n coa que en xeral se manexaba a industria, na que eran poucas as produtoras que part\u00edan de orzamentos estudados. Implantou moitos dos mecanismos da produci\u00f3n de filmes, como o uso dun gui\u00f3n de filmaci\u00f3n detallado que conti\u00f1a tam\u00e9n informaci\u00f3n sobre quen estaba na escena, unha lista de todos os escenarios que se \u00edan empregar ou o impreso de custos. Foi tam\u00e9n o primeiro en requirir que houbese directores, montadores e guionistas especializados, o que facilitaba a produci\u00f3n de filmes en serie.\nEn 1914 rodou o filme \"The Battle of Gettysburg\", no que empregou m\u00e1is de oitocentos actores, que filmaba con oito c\u00e1maras desde \u00e1ngulos diferentes en escenas b\u00e9licas dunha magnitude non vista con anterioridade. Creou logo a marca \"Domino\", coa que produciu filmes interpretados pola estrela xaponesa Tsuru Aoki e a s\u00faa compa\u00f1\u00eda de artistas, para o que constru\u00edu unha aldea xaponesa en Santa Ynez. Al\u00ed filmou filmes en episodios como \"The Wrath of the Gods\" (1914) e \"The Typhonn\", protagonizadas pola actriz e o seu marido, Sessue Hayakawa. Nos estudios chegou a haber unha misi\u00f3n espa\u00f1ola, unha vila holandesa cunha canle e un mu\u00ed\u00f1o de vento, unha cidade do Oeste, unha r\u00faa antillana e un campamento indio.\nProduciu unha gran cantidade de westerns con William S. Hart, ao que converteu na estrela do seu tempo, unha li\u00f1a moi rendible, mestres realizaba filmes de calidade con pretensi\u00f3ns sociais con actores como Mildred Harris e William Desmond. Ince tam\u00e9n escribiu un gran n\u00famero de gui\u00f3ns, inclu\u00edndo o destacado \"The Italian\" (1915).\nEn 1915 asociouse con D.W. Griffith e Mack Sennett para crear Triangle Motion Picture Company en Culver City ( California). Por\u00e9n, tres anos despois vendeulles a s\u00faa parte e adquiriu gratuitamente do especulador inmobiliario Harry Culver un terreo de dezaseis acres na mesma localidade, xunta unha estrada poeirenta que logo ser\u00eda o Boulevard Washington. Al\u00ed estableceu os Thomas H. Ince Studios, que estiveron activos entre 1919 e 1921. Ince deixou de dirixiu e dedicouse \u00e1 expansi\u00f3n da empresa e \u00e1 produci\u00f3n supervisando os gui\u00f3ns, os encadramentos o traballo xeral de oito directores. En 1916 produciu \"Civilization\", unha historia sobre a guerra e a paz nun pa\u00eds ficticio que favoreceu a campa\u00f1a pacifista do presidente Woodrow Wilson durante a primeira guerra mundial. Entre os \u00faltimos filmes importantes producidos por Ince est\u00e1n \"Human Wreckage\" (1923), contra o abuso das drogas, e \"Anna Christie\" (1923). Os estudios foron adquiridos por Cecil B. Demille que os rebautizou como DeMille Studios.\nFalecemento.\nO s\u00e1bado 15 de novembro de 1924 en San Pedro (Os \u00c1nxeles) o luxoso iate Oneida, do magnate William Randolph Hearst sa\u00edu para dar un paseo de fin de semana cara San Diego para festexar o 42 aniversario de Ince. Entre outros pasaxeiros estaban Charlie Chaplin, a xornalista Louella Parsons, o xerente de produci\u00f3n de Hearst Dr. Daniel Carson Goodman, o escritor Elinor Glyn e as actrices Marion Davies, Aileen Pringle, Jacqueline Logan, Seena Owen, Margaret Livingston e Julanne Johnston. Ince non puido subir a bordo porque as s\u00faas ocupaci\u00f3ns atras\u00e1rono, polo que viaxou en tren a San Diego e chegou a ma\u00f1\u00e1 seguinte, asistindo o domingo noite \u00e1 festa na s\u00faa honra. O luns cedo unha embarcaci\u00f3n transportouno \u00e1 costa acompa\u00f1ado polo doutor Goodman, licenciado en medicina, pero que non practicaba a profesi\u00f3n, e na noite do martes ao m\u00e9rcores faleceu. O certificado de defunci\u00f3n asinado polo seu m\u00e9dico persoal, o doutor Glasgow, indicaba ataque ao coraz\u00f3n como causa da s\u00faa morte. O corpo foi incinerado e pouco despois a s\u00faa vi\u00fava marchou a Europa.\nNos anos posteriores circularon historias opostas sobre o ocorrido no barco, algunhas delas contando que Hearst lle disparara nun ataque de celos ou ben accidentalmente mentres pelexaba con Chaplin a causa de Marion Davies. Logo Hearst empregar\u00eda o seu poder para encubrir o feito. Arredor de 1927 a influente e temida xornalista do mundo do espect\u00e1culo Louella Parsons dixo que Hearst disparara a Ince na cabeza nun erro, xa que quer\u00eda darlle a Chaplin, por sospeitar que era amante de Davies e por iso estaban ambos os dous invitados \u00e1 viaxe, descubr\u00edndoos nunha situaci\u00f3n comprometida. Ince, esperto polos gritos de Davies correr\u00eda \u00e1 escena e recibir\u00eda o disparo. Noutras versi\u00f3ns Ince estar\u00eda na coci\u00f1a buscando algo contra a dor de est\u00f3mago e Hearst entrar\u00eda confund\u00edndoo con Chaplin ou recibir\u00eda o disparo que atravesar\u00eda a parede de madeira do seu camarote.\nAbigail Kinsolving, secretaria de Marion Davies, agregou m\u00e1is elementos de confusi\u00f3n ao dicir que esa fin de semana Ince a violara no iate. Meses despois deu a luz un beb\u00e9 e morreu pouco despois nun accidente de autom\u00f3bil preto do rancho de Hearst. O seu corpo foi atopado por dous escoltas de Hearst cunha sospeitosa nota de suicidio e a nena foi enviada a un orfanato co apoio econ\u00f3mico de Davies.\nO secretario de Chaplin Toraichi Kono tam\u00e9n interveu afirm\u00e1ndolle \u00e1 s\u00faa esposa que vira a Ince cando chegaba \u00e1 costa cunha ferida de bala na cabeza. A historia espallouse rapidamente entre os traballadores dom\u00e9sticos xaponeses de Beverly Hills ata o punto de que o fiscal de San Diego se viu obrigado a iniciar unha investigaci\u00f3n un mes despois do feito. A investigaci\u00f3n limitouse a tomar declaraci\u00f3n ao doutor Goodman, que explicou que unha vez en terra tomaron o tren cara Os \u00c1nxeles xunto a Ince, pero como este se sentiu mal baixaron en Del Mar e rexistr\u00e1ronse nun hotel, no que Goodman chamou un m\u00e9dico. Goodman, sen aclarar se se trataba dun ataque ao coraz\u00f3n ou unha indixesti\u00f3n dixo que deixara o hotel antes de chegar a esposa de Ince. Con esta declaraci\u00f3n pechouse a investigaci\u00f3n.\nOs rumores continuaron expand\u00edndose entre a mesma xente que compartira a viaxe. Chaplin sempre negou estar al\u00ed e insistiu que visitou a Ince con Hearst e Davies m\u00e1is adiante, afirmando que Ince morrera d\u00faas semanas despois da s\u00faa visita, cando en realidade foi 48 horas despois de sa\u00edr do iate. Marion Davies nunca reco\u00f1eceu que Chaplin, Goodman e Parsons estivesen a bordo a fin de semana, e que Nell Ince a chamou o luns pola tarde inform\u00e1ndoa da morte de Ince, que realmente ocorreu o martes.\nParecera que Hearst recompensara a Louella Parsons polo seu silencio. Cando a viaxe, Parsons era columnista de cinema en Nova York e tralo feito, deulle un contrato vitalicio e estendeu a cobertura das s\u00faas colaboraci\u00f3ns, co que iniciou o seu lendario poder sobre Hollywood. D.W. Griffith siempre dic\u00eda: \"Todo o que hai que facer para ver a Hearst po\u00f1erse branco coma unha pantasma \u00e9 mencionar o nome de Ince. Hai moitas cousas raras a\u00ed, pero Hearst \u00e9 demasiado grande.\""}
{"id": "290780", "revid": "47401", "url": "https://gl.wikipedia.org/wiki?curid=290780", "title": "Thomas Harper Ince", "text": ""}
{"id": "290781", "revid": "89787", "url": "https://gl.wikipedia.org/wiki?curid=290781", "title": "Casa Manola", "text": "Casa Manola \u00e9 unha serie de televisi\u00f3n, do x\u00e9nero da comedia, con gui\u00f3n de Jacobo Paz Limia e Xos\u00e9 Ant\u00f3n Moure Ferreiro, producida por Filmanova para Televisi\u00f3n de Galicia dende 2014.\nDescrici\u00f3n.\nA serie gr\u00e1vase sen decorados (en escenarios naturais) na Casa dos Noche, na parroquia de Colantres, concello de Coir\u00f3s.\nArgumento.\nManola e Barrantes, irm\u00e1ns, aproveitando unha subvenci\u00f3n, reforman a casa facendo unha casa de turismo rural. Por quedar sen traballo, Nacho -fillo de Manola- e a s\u00faa muller te\u00f1en que deixar a cidade da Coru\u00f1a e ir vivir \u00e1 casa acabada de reformar.\nAudiencia.\nNa s\u00faa estrea alcanzou un 15,8 % de share, 5,1 puntos por enriba da media da cadea no d\u00eda de emisi\u00f3n, con 185.000 espectadores. Ademais, \"Casa Manola\" foi o programa m\u00e1is visto do d\u00eda por detr\u00e1s do \"Telexornal\" das 14:30 h, a pesar da competencia na noite do luns: \"La que se avecina\" (Telecinco), \"Isabel\" (TVE), \"Top Chef\" (Antena 3), \"CSI\" (Cuatro)...\nGalard\u00f3ns e nomeamentos.\nPremios Mestre Mateo.\nNos Premios Mestre Mateo de 2014, \"Casa Manola\" estivo nomeado en 2 categor\u00edas, mais non colleitou ning\u00fan premio."}
{"id": "290782", "revid": "1888", "url": "https://gl.wikipedia.org/wiki?curid=290782", "title": "Adiante (Vigo)", "text": "Adiante foi unha revista editada pola Confederaci\u00f3n Xeral de Traballadores Galegos entre 1987 e 1993.\nHistoria e caracter\u00edsticas.\nApareceu en maio de 1987. Revista con contidos pol\u00edticos e literarios, estaba dirixida por Margarita Ledo Andi\u00f3n e no consello de redacci\u00f3n figuraban Fernando Acu\u00f1a, Lu\u00eds Burgos, Alberto Fern\u00e1ndez Campo, Francisco Sebio e Xos\u00e9 Manuel Garc\u00eda Crego. Entre os colaboradores da secci\u00f3n literaria figuraron Xos\u00e9 Lu\u00eds M\u00e9ndez Ferr\u00edn, Xos\u00e9 Ram\u00f3n Mari\u00f1o Ferro, Manuel Outeiri\u00f1o, \u00darsula Heinze, Gonzalo Navaza e Suso de Toro. Public\u00e1ronse 58 n\u00fameros, desapareceu en decembro de 1993."}
{"id": "290785", "revid": "98629", "url": "https://gl.wikipedia.org/wiki?curid=290785", "title": "Federaci\u00f3n Agropecuaria del Norte Galaico", "text": "A Federaci\u00f3n Agropecuaria del Norte Galaico foi unha asociaci\u00f3n gandeira de varias parroquias dos concellos de Riotorto, A Pontenova, A Pastoriza e Meira constitu\u00edda en 1909.\nHistoria e caracter\u00edsticas.\nVenancio Gav\u00edn Gallo foi un dos seus promotores e estivo \u00e1 fronte das s\u00faas oficinas en Lugo dende abril de 1910. A Federaci\u00f3n levou a cabo estudos de cultivo con sementes que tra\u00edan do estranxeiro, ti\u00f1a campos de experimentaci\u00f3n e proxectaba a introduci\u00f3n de nova maquinaria e a fabricaci\u00f3n industrial de queixos en r\u00e9xime cooperativo. En 1911 celebrou as primeiras paradas de sementais e os primeiros concursos de gando; iniciativas que lle permitiron realizar exportaci\u00f3ns de reses a Barcelona."}
{"id": "290786", "revid": "89787", "url": "https://gl.wikipedia.org/wiki?curid=290786", "title": "Theda Bara", "text": "Theodosia Burr Goodman, nada en Cincinnati (Ohio) o 29 de xullo de 1885 e finada nos \u00c1nxeles (California) o 7 de abril de 1955 foi unha actriz estadounidense co\u00f1ecida como Theda Bara.\nBara foi unha das actrices m\u00e1is populares do cinema mudo e unha das primeiras sex symbols do cinema anterior ao c\u00f3digo de produci\u00f3n. Os seus papeis de \"femme fatale\" val\u00e9ronlle o alcume de The Vamp, abreviatura de \"vampire\" (\"vampiresa\"). Bara traballou en m\u00e1is de corenta filmes entre 1914 e 1926, pero a maior\u00eda desapareceron nun incendio en 1937. Tralo seu matrimonio con Charles Brabin en 1921, actuou en dous filmes e retirouse en 1926, sen aparecer nunca nun filme sonoro.\nTraxectoria.\nNada no barrio de Avondale, Cincinnati, o seu pai era Bernard Goodman (1853\u20131936), un pr\u00f3spero xastre xudeu nado en Polonia. A s\u00faa nai, Pauline Louise Fran\u00e7oise de Coppett (1861\u20131957), naceu en Su\u00edza. Bernard e Pauline casaron en 1882 e tiveron outros dous fillos, Marque Marque (1888\u20131954) e Esther (1897\u20131965), que tam\u00e9n foi actriz co nome art\u00edstico de Lori Bara e casou co londiniense Francis W. Getty en 1920.\nBara graduouse no instituto en 1903 e asistiu \u00e1 Universidade de Cincinnati durante dous anos, tras os que comezou a actuar en produci\u00f3ns teatrais. Tras mudarse a Nova York en 1908, debutou en Broadway en \"The Devil\" (1908).\nA maior\u00eda dos primeiros filmes de Bara film\u00e1ronse na costa leste, especialmente en Fort Lee, Nova Jersey. O ascenso de Hollywood como centro da industria cinematogr\u00e1fica estadounidense levouna a marchar aos \u00c1nxeles para rodar \"Cleopatra\" (1917), que foi o seu maior \u00e9xito. A\u00ednda que non se conserva o filme si existen moitas fotograf\u00edas de Bara vestida como Cleopatra.\nEntre 1915 e 1919, Bara foi a maior estrela do estudio Fox, pero cansa de interpretar sempre o papel de vampiresas deixou expirar o seu contrato de cinco anos. A s\u00faa carreira esmoreceu sen o apoio da Fox e tras \"The Lure of Ambition\" (1919) non interveu en ning\u00fan filme ata \"The Unchastened Woman\" (1925) para Chadwick Pictures Corporation. Bara retirouse tras rodar un \u00faltimo filme, a curtametraxe c\u00f3mica \"Madame Mystery\" (1926), producida Hal Roach e dirixida por Stan Laurel, na que parodiaba a s\u00faa imaxe de vampiresa.\nNo cumio da s\u00faa fama Bara ga\u00f1aba 4000 d\u00f3lares \u00e1 semana. Para ampliar a s\u00faa imaxe ex\u00f3tica, durante a promoci\u00f3n de \"Cleopatra\" os publicistas de Fox Studio notaron que o seu nome art\u00edstico era un anagrama de \"Arab death\" (\u201cmorte \u00e1rabe\u201d) e os seus axentes de prensa afirmaron que era \"a filla dun xeque \u00e1rabe e unha muller francesa, nada no Sahara.\" Ese mesmo ano a familia Goodman cambiou legalmente o seu apelido por \"Bara\". En 1921 casou co\ndirector Charles Brabin en 1921.\nFaleceu o 7 de abril de 1955 v\u00edtima dun cancro de est\u00f3mago e foi enterrada co nome de Theda Bara Brabin en Glendale (condado dos \u00c1nxeles)."}
{"id": "290788", "revid": "5863", "url": "https://gl.wikipedia.org/wiki?curid=290788", "title": "Tesouro de Foxados", "text": "O tesouro de Foxado \u00e9 un conxunto de pezas de ouro e prata atopadas no castro de Castelo (ou castro de Foxado), na parroquia de Foxado (Curtis), e actualmente conservadas no Museo de Pontevedra.\nHistoria.\nEn 1932 atopouse unha ola que conti\u00f1a catro torques de ouro e un brazalete xunto con trinta e cinco moedas feitas cunha aliaxe de ouro e prata.\nDescrici\u00f3n.\nEst\u00e1 composto por catro torques de dese\u00f1o sinxelo e remates en peri\u00f1as lisas, e outros dous con decoraci\u00f3n m\u00e1is traballada."}
{"id": "290789", "revid": "5863", "url": "https://gl.wikipedia.org/wiki?curid=290789", "title": "L\u00f3pez Mira", "text": ""}
{"id": "290790", "revid": "27249", "url": "https://gl.wikipedia.org/wiki?curid=290790", "title": "Clasificaci\u00f3n Sachs-Hornbostel", "text": ""}
{"id": "290791", "revid": "89787", "url": "https://gl.wikipedia.org/wiki?curid=290791", "title": "Spring Breakers", "text": "Spring Breakers \u00e9 unha pel\u00edcula estadounidense de 2013 dirixida e escrita por Harmony Korine, protagonizada por James Franco, Selena Gomez, Vanessa Hudgens, Ashley Benson, Rachel Korine, e Gucci Mane. A pel\u00edcula conta a historia de catro mozas universitarias que deciden roubar un restaurante de comida r\u00e1pida co fin de pagar as s\u00faas vacaci\u00f3ns de primavera.\nA pel\u00edcula foi seleccionada para competir polo Le\u00f3n de Ouro no Festival Internacional de Cine de Venecia de 2012.\nSinopse.\nCatro estudantes de universidade chamadas Faith (Selena Gomez), Brit (Ashley Benson), Candy (Vanessa Hudgens) e Cotty (Rachel Korine) queren xuntar cartos para a s\u00faa viaxe de vacaci\u00f3ns de primavera asaltando un posto de comida r\u00e1pida. Logo, durante unha noite de festa, as rapazas son arrestadas con cargos por drogas. Con resaca e vestidas s\u00f3 cos seus bikinis, comparecen ante un xu\u00edz, pero son liberadas grazas a Alien (James Franco), un mat\u00f3n local traficante de armas e drogas que as toma baixo a s\u00faa proteci\u00f3n e as leva \u00e1s vacaci\u00f3ns m\u00e1is salvaxes da s\u00faa vida.\nProduci\u00f3n.\nSegundo Harmony Korine, escribiu a pel\u00edcula para \u00abcompensar\u00bb as s\u00faas propias vacaci\u00f3ns de primavera, xa que se dedicou por completo ao skate, perdeuse no que el veu como unha oportunidade para \u00abactividades hedonistas\u00bb. A formaci\u00f3n orixinal para as protagonistas era Selena Gomez, Vanessa Hudgens e Emma Roberts. Rachel Korine foi a primeira en confirmarse no proxecto. Emma Roberts retirouse da filmaci\u00f3n a mediados de 2012 debido a \u00abdiferenzas creativas que non pod\u00edan ser resoltas\u00bb. O director Korine reuniu a prop\u00f3sito un grupo de actrices novas co\u00f1ecidas cunha reputaci\u00f3n similar \u00e1 de Roberts en Hollywood. A pel\u00edcula filmouse entre marzo e abril de 2012 en e nos arredores de St. Petersburg, Florida. Unha vista previa de tres minutos da pel\u00edcula estreouse no Festival de Cine de Cannes 2012. Confirmouse que Skrillex producir\u00eda a banda sonora da pel\u00edcula.\nRecepci\u00f3n.\nA pel\u00edcula recibiu cr\u00edticas xeralmente positivas. A p\u00e1xina de cr\u00edticas Rotten Tomatoes d\u00e1 unha puntuaci\u00f3n \"fresca\" de 75% baseada nos comentarios de 75 cr\u00edticos, cunha cualificaci\u00f3n media de 6,4 sobre 10. O consenso do sitio reza as\u00ed: \"Spring Breakers mestura un punzante comentario social con bikini cheesecake e un desempe\u00f1o virtuoso de James Franco\". En Metacritic, a pel\u00edcula ten unha puntuaci\u00f3n de 64 sobre 100, baseado nos comentarios de 18 cr\u00edticos, o que indica \"cr\u00edticas xeralmente favorables\"."}
{"id": "290795", "revid": "1131", "url": "https://gl.wikipedia.org/wiki?curid=290795", "title": "Vinhais", "text": "Vinhais \u00e9 un concello portugu\u00e9s pertencente ao distrito de Braganza, Rexi\u00f3n Norte, subrexi\u00f3n de Alto Tr\u00e1s-os-Montes e da antiga provincia de Tr\u00e1s os Montes e Alto Douro. Ten 694,68\u00a0km\u00b2 e 10.646 habitantes (2001).\nO concello est\u00e1 subdividido en 26 fregues\u00edas; limita ao norte e ao oeste con Galicia, ao este co municipio de Braganza, ao sur con Macedo de Cavaleiros e Mirandela e ao oeste con Valpa\u00e7os e Chaves.\nFregues\u00edas.\nDesde a reorganizaci\u00f3n administrativa de 2012/2013, o concello de Vinhais est\u00e1 dividido en 26 fregues\u00edas:\nHistoria.\nA ocupaci\u00f3n humana deste territorio data de tempos ancestrais, tal como se pode verificar polos numerosos vestixios arqueol\u00f3xicos que se poden encontrar nesta rexi\u00f3n: inscrici\u00f3ns rupestres, edificaci\u00f3ns de tipo dolm\u00e9nico e fortificaci\u00f3ns castrexas. Esta antig\u00fcidade \u00e9 reiterada polo Abade de Miragaia:\n\"O ch\u00e3o desta vila e desta par\u00f3quia foi ocupado desde tempos remot\u00edssimos, como se infere da lenda ou hist\u00f3ria da igreja de S. Facundo, que a tradi\u00e7\u00e3o diz ter sido fundada no tempo dos Godos. (...) Tamb\u00e9m por aqui se demoraram os Romanos, pois ao norte da vila, no monte da Vidueira, se encontraram em 1872 muitas moedas romanas bem conservadas (...)\".\nPreto de Vinhais foi encontrada unha l\u00e1pida coa seguinte inscrici\u00f3n: \"JOVI / O.M. / LOVIIS / IAIIX / VOTO / LAP\" (Lovesia dedicou por voto e con xeneroso \u00e1nimo ao grande X\u00fapiter).\nA primeira referencia a Vinhais data de mediados do s\u00e9culo XIII, nun documento de doaz\u00f3n ao mosteiro leon\u00e9s de San Marti\u00f1o da Casta\u00f1eira: \"in villa que vocitant Villar de Ossus in territorio Vinales\". Nesta \u00e9poca, Vinhais non era un top\u00f3nimo, sen\u00f3n un coron\u00f3mio, xa que designaba unha rexi\u00f3n, un territorio, e non un lugar determinado.\nCrese que a primeira poboaci\u00f3n de Vinhais foi constru\u00edda nun outeiro, pr\u00f3ximo \u00e1 marxe dereita do r\u00edo Tuela, pero ao norte do sitio actual, ou no monte da Vidueira, ou, a\u00ednda, no monte Ciradela ou Ciradelha, na Serra da Coroa. Estas suposici\u00f3ns xustif\u00edcanse polo achado de moedas romanas, vestixios de edificaci\u00f3ns da antiga cidade romana de Veniatia e da calzada romana que un\u00eda Braga a Astorga (Asturica Augusti).\nVinhais foi nos seus comezos un castro de poboamento galaico, transformado polos romanos en castro galaico-romano, coa s\u00faa fortaleza (\u00f3pido). Certamente, os suevos ou os visigodos cercaron a localidade de murallas e, coa expulsi\u00f3n dos musulm\u00e1ns, Vinhais quedou arrasada, tendo sido repoboada na \u00e9poca da dominaci\u00f3n dos reis Sancho II e D. Afonso VI. Este repoboamento foi continuado polos primeiros reis portugueses, especialmente con Afonso Henriques, Sancho I (O Povoador), Afonso II e Sancho II.\nVinhais recibiu foro de Afonso III, o 20 de maio de 1253, o cal foi outorgado polo monarca Manuel I, o 4 de maio de 1512.\nNo contexto da Crise de 1383-1385 en Portugal, cando Xo\u00e1n I de Castela invadiu Portugal en 1384, o castelo de Vinhais foi un dos moitos que izaron a bandeira castellana, recusando, as\u00ed, obediencia ao Mestre de Avis, futuro Jo\u00e3o I de Portugal.\nNo s\u00e9culo XVII, Vinhais sufriu bastante coa Guerra da Restauraci\u00f3n, debido \u00e1 s\u00faa localizaci\u00f3n xeogr\u00e1fica, tal e como conta Pinho Leal, en \"Portugal Antigo e Moderno\":\nEste acontecemento ficou gravado nunha inscrici\u00f3n que, a\u00ednda hoxe, se pode ver na parede dunha casa que o defensor de Vinhais (Est\u00eav\u00e3o de Maris) fixo:"}
{"id": "290796", "revid": "27155", "url": "https://gl.wikipedia.org/wiki?curid=290796", "title": "Plasmodio", "text": "Un plasmodio \u00e9 unha masa de protoplasma ameboide sen parede, multinucleada, que cont\u00e9n moitos n\u00facleos diploides e \u00e9 o resultado de moitas divisi\u00f3ns celulares sen citocinese.\nO termo xeralmente se refire ao estadio alimenticio dos mofos mucosos (como os mixomicetos). Pero o termo tam\u00e9n pode utilizarse para referirse aos estadios multinucleados doutros organismos, nos seguintes casos:"}
{"id": "290797", "revid": "1131", "url": "https://gl.wikipedia.org/wiki?curid=290797", "title": "Moimenta, Moimenta e Montouto, Vinhais", "text": "Moimenta \u00e9 unha aldea portuguesa da fregues\u00eda de Moimenta e Montouto no concello de Vinhais. Ti\u00f1a 168 habitantes (2011)."}
{"id": "290798", "revid": "1131", "url": "https://gl.wikipedia.org/wiki?curid=290798", "title": "Moimenta e Montouto", "text": "Moimenta e Montouto \u00e9 unha fregues\u00eda do concello de Vinhais no distrito de Braganza.\n\u00c9 unha fregues\u00eda creada logo da reorganizaci\u00f3n administrativa de 2012/2013, ao unirse as antigas fregues\u00edas de Moimenta e Montouto. Forman parte da fregues\u00eda as aldeas de Montouto, Carvalhas, Casares, Cerdedo, Landedo, Moimenta e Vilarinho das Tou\u00e7as.\nNesta fregues\u00eda sit\u00faase un dos contrafortes do Penedo dos Tres Reinos, que outrora marcaba a fronteira entre os Reinos de Portugal, Le\u00f3n e Galicia.\nNa aldea de Carvalhas local\u00edzase un antigo paso fronteirizo de Portugal con Espa\u00f1a, onde a\u00ednda se erguen en ambos os lados da raia os antigos postos dos gardas fronteirizos."}
{"id": "290799", "revid": "89787", "url": "https://gl.wikipedia.org/wiki?curid=290799", "title": "As Penas, Candai, Outeiro de Rei", "text": "As Penas \u00e9 un lugar da parroquia de Candai no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 9 habitantes (4 homes e 5 mulleres)."}
{"id": "290800", "revid": "89787", "url": "https://gl.wikipedia.org/wiki?curid=290800", "title": "Candai de Abaixo, Candai, Outeiro de Rei", "text": "Candai de Abaixo \u00e9 un lugar da parroquia de Candai no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 12 habitantes (5 homes e 7 mulleres)."}
{"id": "290803", "revid": "89787", "url": "https://gl.wikipedia.org/wiki?curid=290803", "title": "Candai de Arriba, Candai, Outeiro de Rei", "text": "Candai de Arriba \u00e9 un lugar da parroquia de Candai no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 10 habitantes (4 homes e 6 mulleres)."}
{"id": "290804", "revid": "89787", "url": "https://gl.wikipedia.org/wiki?curid=290804", "title": "Curr\u00e1s, Candai, Outeiro de Rei", "text": "Curr\u00e1s \u00e9 un lugar da parroquia de Candai no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 11 habitantes (4 homes e 7 mulleres)."}
{"id": "290805", "revid": "85894", "url": "https://gl.wikipedia.org/wiki?curid=290805", "title": "Lavadoiro, Candai, Outeiro de Rei", "text": "Lavadoiro \u00e9 un lugar da parroquia de Candai no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a un habitante (un home)."}
{"id": "290807", "revid": "56817", "url": "https://gl.wikipedia.org/wiki?curid=290807", "title": "Lavadoiro (hom\u00f3nimos)", "text": "O termo lavadoiro pode referirse a:"}
{"id": "290808", "revid": "85894", "url": "https://gl.wikipedia.org/wiki?curid=290808", "title": "Mangoeiro, Candai, Outeiro de Rei", "text": "Mangoeiro \u00e9 un lugar da parroquia de Candai no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 2 habitantes (1 home e 1 muller)."}
{"id": "290809", "revid": "98629", "url": "https://gl.wikipedia.org/wiki?curid=290809", "title": "R. Kelly", "text": "Robert Sylvester Kelly, nado o 8 de xaneiro de 1967 en Chicago, Illinois, \u00e9 un cantante e produtor musical estadounidense de R&amp;B e hip hop, m\u00e1is co\u00f1ecido polo nome de R. Kelly. Polo de agora vendeu aproximadamente 40 mill\u00f3ns de \u00e1lbums nos Estados Unidos e 60 mill\u00f3ns en todo o mundo."}
{"id": "290810", "revid": "85894", "url": "https://gl.wikipedia.org/wiki?curid=290810", "title": "Pi\u00f1eiro, Candai, Outeiro de Rei", "text": "Pi\u00f1eiro \u00e9 un lugar da parroquia de Candai no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 15 habitantes (8 homes e 7 mulleres)."}
{"id": "290811", "revid": "1888", "url": "https://gl.wikipedia.org/wiki?curid=290811", "title": "Verdad y Vida", "text": "Verdad y Vida foi unha revista editada en Ourense entre 1933 e 1946.\nHistoria e caracter\u00edsticas.\nApareceu o 15 de outubro de 1933. Fundada e dirixida por Fernando Quiroga Palacios cando era sacerdote en Ourense. O propio Quiroga Palacios era tam\u00e9n o redactor e administrador da revista. De tem\u00e1tica exclusivamente relixiosa, ti\u00f1a unha periodicidade quincenal. O \u00faltimo n\u00famero co\u00f1ecido \u00e9 de 1946."}
{"id": "290812", "revid": "85894", "url": "https://gl.wikipedia.org/wiki?curid=290812", "title": "Susavila, Candai, Outeiro de Rei", "text": "Susavila \u00e9 un lugar da parroquia de Candai no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 19 habitantes (9 homes e 10 mulleres)."}
{"id": "290813", "revid": "25871", "url": "https://gl.wikipedia.org/wiki?curid=290813", "title": "Susavila", "text": "O top\u00f3nimo Susavila pode referirse a varios lugares de Galiza:"}
{"id": "290814", "revid": "1888", "url": "https://gl.wikipedia.org/wiki?curid=290814", "title": "Espartaco (Ourense)", "text": "Espartaco foi un peri\u00f3dico editado en Ourense entre 1935 e 1936.\nHistoria e caracter\u00edsticas.\nSubtitulado \"Peri\u00f3dico antifascista\", apareceu a mediados de decembro de 1935. Peri\u00f3dico semanal, que logo pasou a quincenal, de tendencia comunista, dirixido por Severino N\u00f3voa Guti\u00e9rrez. Editado na imprenta de \"La Regi\u00f3n\". No peri\u00f3dico colaboraban xunto cos antigos trotskistas, mozos socialistas e comunistas, e membros das Mocedades Galeguistas, como Armando Fern\u00e1ndez Mazas, Mario Fern\u00e1ndez Mazas, Lu\u00eds Taboada Camoeiras, Amadeo Varela Rodr\u00edguez, Eduardo Villot Canal e Jos\u00e9 Lu\u00eds L\u00f3pez Cid. \nFoi multado polo Goberno civil en marzo de 1936 e novamente en maio, por non respectar a censura. Cesou a s\u00faa publicaci\u00f3n en xullo de 1936."}
{"id": "290815", "revid": "5863", "url": "https://gl.wikipedia.org/wiki?curid=290815", "title": "Antonio Cominges", "text": "Antonio de Cominges Tapias, nado en Vigo o 24 de xullo de 1897 e finado ib\u00eddem o 27 de xaneiro de 1987, foi un arquitecto galego.\nTraxectoria.\nLicenciouse en Madrid en 1924 e traballou de profesor na Escola de Artes e Oficios de Vigo dende 1927 ata 1967. Foi arquitecto municipal en Santiago de Compostela de 1930 a 1931 e logo traballou en Vigo.\nO seu estilo estivo influenciado por Manuel G\u00f3mez Rom\u00e1n e Antonio Palacios.\nObra.\nEn Vigo.\nConta con obra singular conservada en Bouzas.\nReco\u00f1ecemento.\n\u00d3 ano do pasamento, o Concello de Vigo p\u00faxolle o seu nome a unha r\u00faa da cidade."}
{"id": "290816", "revid": "5863", "url": "https://gl.wikipedia.org/wiki?curid=290816", "title": "Antonio Cominges Tapias", "text": ""}
{"id": "290817", "revid": "5863", "url": "https://gl.wikipedia.org/wiki?curid=290817", "title": "Antonio de Cominges Tapias", "text": ""}
{"id": "290818", "revid": "25871", "url": "https://gl.wikipedia.org/wiki?curid=290818", "title": "Robert Sylvester Kelly", "text": ""}
{"id": "290819", "revid": "12452", "url": "https://gl.wikipedia.org/wiki?curid=290819", "title": "Genaro Borr\u00e1s Sanjurjo", "text": ""}
{"id": "290820", "revid": "1131", "url": "https://gl.wikipedia.org/wiki?curid=290820", "title": "Xenaro Borr\u00e1s", "text": ""}
{"id": "290821", "revid": "1131", "url": "https://gl.wikipedia.org/wiki?curid=290821", "title": "Dereitos de autor\u00eda", "text": ""}
{"id": "290822", "revid": "1131", "url": "https://gl.wikipedia.org/wiki?curid=290822", "title": "Capital Europea da cultura", "text": ""}
{"id": "290824", "revid": "65337", "url": "https://gl.wikipedia.org/wiki?curid=290824", "title": "Trofeo Ciudad de Oviedo", "text": "O Trofeo Ciudad de Oviedo foi un torneo futbol\u00edtico de ver\u00e1n que ti\u00f1a lugar no estadio Carlos Tartiere en Oviedo no mes de agosto. Foi organizado entre 1976 e 1996, a\u00ednda que houbo varios anos nos que non se celebrou.\nHistoria.\nDende a s\u00faa creaci\u00f3n ata o ano 1979, recibiu o nome de Trofeo Presidente. Entre 1980 a 1987, foi chamado Trofeo Ciudad de Oviedo, nome que tam\u00e9n lle foi dado entre 1993 e 1996. No intervalo que vai dende 1988 ata 1992, foi co\u00f1ecido como Trofeo Caja de Ahorros de Asturias.\nNas d\u00faas primeiras edici\u00f3ns participarons catro equipos nun formato de eliminatorias, mudando despois a un formato triangular que se manter\u00eda entre 1978 e 1988, e tam\u00e9n na edici\u00f3n de 1993. De 1989 ata 1996, disputouse a partido \u00fanico entre dous equipos, coa excepci\u00f3n da antedita edici\u00f3n de 1993. O torneo non foi disputado nos anos 1981 e 1983."}
{"id": "290825", "revid": "56817", "url": "https://gl.wikipedia.org/wiki?curid=290825", "title": "Paul Winchell", "text": "Paul Wilchinsky, nado en Nova York (Estado de Nova York) o 21 de decembro de 1922 e finado nos \u00c1nxeles o 24 de xu\u00f1o de 2005, foi un humorista e actor estadounidense."}
{"id": "290826", "revid": "85894", "url": "https://gl.wikipedia.org/wiki?curid=290826", "title": "Lois Taboada", "text": "Lu\u00eds Taboada Camoeiras, nado en Ourense cara a 1918 e finado en Vigo o 19 de agosto de 2010, foi un mestre e pol\u00edtico galego.\nTraxectoria.\nMestre en Ourense, afiliado \u00e1s Mocedades Galeguistas, colaborou en \"Espartaco\". Co golpe de Estado do 18 de xullo de 1936 foi denunciado e detido. Foi mestre en Boimorto (Vilamar\u00edn), en Bouzas at\u00e9 1975 e no Colexio P\u00fablico n\u00ba 1 das Lagoas (Ourense). Coa restauraci\u00f3n da democracia militou no Partido Galeguista e posteriormente no Partido Galeguista Dem\u00f3crata.\nVida persoal.\nCasou con Socorro Blanco Novo e foi pai de Jos\u00e9 Manuel Taboada Blanco."}
{"id": "290827", "revid": "98629", "url": "https://gl.wikipedia.org/wiki?curid=290827", "title": "Mario Fern\u00e1ndez Mazas", "text": "Mario Fern\u00e1ndez Mazas, nado en Ourense en 1920 e finado en 1937, foi un xornalista galego.\nTraxectoria.\nIrm\u00e1n m\u00e1is novo de C\u00e1ndido Fern\u00e1ndez Mazas. Xunto cos seus amigos Lu\u00eds Taboada Camoeiras e Amadeo Varela Rodr\u00edguez publicou a revista \"Espartaco\". Os seus artigos aparec\u00edan asinados como MA FER MA. En 1936 prepar\u00e1base para iniciar os estudos de medicina. Co golpe de Estado do 18 de xullo de 1936 foi detido. Destinado \u00e1 fronte de guerra logo de pasar por A Coru\u00f1a, Zaragoza e Teruel. Segundo a versi\u00f3n oficial foi abatido en Cella (Provincia de Teruel) por unha bala perdida, pero en realidade tratouse dun axustizamento, pois o cad\u00e1ver presentaba unha bala nas costas."}
{"id": "290831", "revid": "56817", "url": "https://gl.wikipedia.org/wiki?curid=290831", "title": "Rally San Froil\u00e1n de 2014", "text": "O Rally San Froil\u00e1n de 2014 foi a 36\u00ba edici\u00f3n e a s\u00e9tima rolda da tempada 2014 do Campionato de Galicia de Rally. Disputouse entre o 6 e o 7 de setembro."}
{"id": "290832", "revid": "1888", "url": "https://gl.wikipedia.org/wiki?curid=290832", "title": "Amadeo Varela Rodr\u00edguez", "text": "Amadeo Varela Rodr\u00edguez, nado en Guanacoa (Cuba) en 1913 e finado en Ourense en 2002, foi un mestre, avogado e pol\u00edtico galego.\nTraxectoria.\nRetornou cos seus pais a Galicia en 1921. Estudou maxisterio na Escola Normal de Ourense. Mestre en Seixalvo (Ourense). Militou nas Mocedades Galeguistas. Foi un dos promotores da revista \"Espartaco\". Co golpe de Estado do 18 de xullo de 1936 foi acusado de galeguista e comunista, expedientado e suspendido. Foi mobilizado e coincidiu na fronte de Asturias con Celso Emilio Ferreiro. En 1941 foi reposto. Fixo a carreira de dereito e abriu bufete na r\u00faa do Progreso de Ourense en 1946. Dende 1959 fixo artigos compilatorios da actividade xur\u00eddica en Ourense. Foi colaborador e difusor de \"Vieiros\" en Galicia, o que lle custou o apercibimento por parte das autoridades, que lle abriron expediente sancionador en 1966. Organizou a homenaxe a Celso Emilio Ferreiro con motivo da s\u00faa marcha a Venezuela en 1966. Participou no I Congreso de Dereito Galego na Coru\u00f1a en outubro de 1972.\nVida persoal.\nCasou con Consuelo Carid."}
{"id": "290838", "revid": "98629", "url": "https://gl.wikipedia.org/wiki?curid=290838", "title": "Sapoconcho americano", "text": "O sapoconcho americano (Trachemys scripta) \u00e9 unha especie de tartaruga acu\u00e1tica (sapoconcho) da familia Emydidae.\nVive en lameiros, bra\u00f1as, encoros e outras augas doces. Alim\u00e9ntase de diversos animais e plantas. \u00c9 orixinaria das zonas tropicais e subtropicais das Am\u00e9ricas, mais actualmente \u00e9 co\u00f1ecida como mascota no oriente de Asia, en Europa e outros lugares do mundo onde foi introducida, especialmente a subespecie da Florida \"Trachemys scripta elegans\". Prohibiuse a introduci\u00f3n desta subespecie en Europa por mor a que se crearon poboaci\u00f3ns en moitos lugares do continente pola ceiba incontrolada de exemplares que se adquiriran coma mascotas, e que provocaron danos nos ecosistemas locais.\nTaxonom\u00eda.\nSubespecies antigas.\nAntigamente cont\u00e1banse 15 subespecies:\nCada subespecie ten unha coloraci\u00f3n diferente na coiraza e a testa.\nSubespecies actuais.\nActualmente co\u00f1\u00e9cense 3 subespecies\n\"Trachemys scripta elegans\": Texas, Oklahoma, Novo M\u00e9xico, Kansas, Kentucky, Indiana, Alabama, Tennessee, Arkansas, Illinois e Missouri. \u00c9 a especie de tartaruga m\u00e1is co\u00f1ecida no mundo. Importouse en grandes cantidades a moitos pa\u00edses do mundo, onde a xente ceibounas e comezan a ser unha praga. Ten a coiraza verde, que co tempo se torna marr\u00f3n, con algunhas pintas amarelas. O plastr\u00f3n (peiteira) \u00e9 amarelo con m\u00e1culas negras. A s\u00faa caracter\u00edstica m\u00e1is distintiva \u00e9 unha gran mancha vermella tralas orellas. At\u00e9 28\u00a0cm.\n\"Trachemys scripta scripta\": Virxinia, Carolina do Norte, Florida, Carolina do Sur e Xeorxia. Coiraza de cor negra cunhas raias verticais sut\u00eds de cor marr\u00f3n. O plastr\u00f3n \u00e9 amarelo, sen m\u00e1culas ou cunhas poucas de cor negra. A testa \u00e9 escura cunhas grandes pintas de cor amarela intensa. At\u00e9 25\u00a0cm.\n\"Trachemys scripta troosti\": Tennessee e Kentucky. Coiraza verde con algunhas pintas claras e plastr\u00f3n amarelo con m\u00e1culas negras. Na testa ten unha mancha amarela p\u00e1lida. \u00c9 prob\u00e1bel que sexa a evoluci\u00f3n de h\u00edbridos entre \"T.s. elegans\" e \"T.s. scripta\", xa que pos\u00fae caracteres de ambas as d\u00faas especies e a s\u00faa distribuci\u00f3n est\u00e1 tam\u00e9n situada entre a de ambas as d\u00faas especies. At\u00e9 21\u00a0cm.\nDescrici\u00f3n.\nEstas subespecies poden acadar de 20 a 30\u00a0cm de longo, a\u00ednda que non \u00e9 frecuente que superen os 25\u00a0cm. Os machos son de menor tama\u00f1o mais te\u00f1en as unllas e a cola m\u00e1is longas. As femias acadan un tama\u00f1o maior ca os machos, por\u00e9n te\u00f1en a cola e as unllas moito m\u00e1is curtas.\nCar\u00e1cter invasor.\nPor mor do seu potencial colonizador e constitu\u00edren unha ameaza grave para as especies aut\u00f3ctonas, os h\u00e1bitats ou os ecosistemas, esta especie foi catalogada no Cat\u00e1logo Espa\u00f1ol de Especies ex\u00f3ticas Invasoras, aprobado polo Real Decreto 1628/2011, de 14 de novembro, estando prohibida en Espa\u00f1a, e polo tanto en Galicia, a s\u00faa introduci\u00f3n no medio natural, posesi\u00f3n, transporte, tr\u00e1fico e comercio."}
{"id": "290839", "revid": "18868", "url": "https://gl.wikipedia.org/wiki?curid=290839", "title": "Trachemys scripta", "text": ""}
{"id": "290840", "revid": "89787", "url": "https://gl.wikipedia.org/wiki?curid=290840", "title": "Metabolismo \u00e1cido das crasul\u00e1ceas", "text": "O metabolismo \u00e1cido das crasul\u00e1ceas ou fotos\u00edntese CAM (do ingl\u00e9s \"Crassulacean acid metabolism\") \u00e9 un tipo de fixaci\u00f3n do carbono fotosint\u00e9tica que evolucionou nalgunhas plantas como unha adaptaci\u00f3n a condici\u00f3ns \u00e1ridas. Recibe o seu nome da familia \"Crassulaceae\" de plantas, que te\u00f1en este tipo de fotos\u00edntese, pero d\u00e1se tam\u00e9n noutras familias de plantas. Nunha planta que utilice plenamente o CAM, os estomas das follas permanecen pechados durante o d\u00eda para reducir a perda de auga por evapotransp\u00ecraci\u00f3n, pero \u00e1brenos de noite para obter o di\u00f3xido de carbono (CO2) necesario para a s\u00faa fotos\u00edntese. O CO2 almac\u00e9nase en forma dun composto de 4 carbonos, que \u00e9 o malato, e despois este util\u00edzase para ceder CO2 durante o d\u00eda e facer a fotos\u00edntese. Deste modo, sempre hai unha concentraci\u00f3n elevada de CO2 arredor do encima RuBisCO, encargado da fixaci\u00f3n do carbono, o que incrementa a eficiencia fotosint\u00e9tica.\nHistoria.\nSospeitou por primeira vez da existencia do CAM Nicolas-Th\u00e9odore de Saussure en 1804 nas s\u00faas \"Recherches Chimiques sur la Vegetation\", confirmadas e refinadas por E. Aubert en 1892 nas s\u00faas \"Recherches physiologiques sur les plantes grasses\" e expostas por H. M. Richards en 1915 en \"Acidity and Gas Interchange in Cacti\", da Instituci\u00f3n Carnegie. O termo CAM parece que foi acu\u00f1ado por S. L. Ranson e M. Thomas en 1940, pero eles non foron os primeiros en descubrir este ciclo. Os bot\u00e1nicos Ranson e Thomas observaron este metabolismo nas plantas da familia Crassulaceae, que son plantas suculentas entre as que est\u00e1n \"Crassula\" e \"Sedum\". O seu nome ref\u00edrese ao metabolismo das plantas crasul\u00e1ceas e non ao metabolismo do \u00e1cido crasul\u00e1ceo. Ademais das crasul\u00e1ceas, outras familias de plantas realizan tam\u00e9n este tipo de fotos\u00edntese.\nResumo do CAM: un ciclo con d\u00faas partes.\nO CAM \u00e9 unha adaptaci\u00f3n para incrementar a eficiencia no uso da auga, e, xa que logo, enc\u00f3ntrase tipicamente en plantas que viven en h\u00e1bitat \u00e1ridos. As plantas CAM fixan o carbono en dous pasos que te\u00f1en lugar, respectivamente de d\u00eda e de noite.\nDurante a noite.\nDurante a noite, unha planta que utiliza o CAM ten os seus estomas abertos, polo que o CO2 pode entrar na planta e ser fixado en forma de \u00e1cidos org\u00e1nicos que se almacenan en vac\u00faolos. O que ocorre \u00e9 que primeiro o CO2 se fixa no fosfoenolpiruvato orixinando oxalacetato. Despois este transf\u00f3rmase en malato e almac\u00e9nase. O malato ser\u00e1 a fonte de CO2 durane o d\u00eda. Como pola noite as temperaturas son baixas, a planta non perde auga por evapotranspiraci\u00f3n polos seus estomas abertos.\nDurante o d\u00eda.\nDurante o d\u00eda, os estomas permanecen pechados, polo que a planta non perde auga. Os \u00e1cidos org\u00e1nicos nos que se almacenou o CO2 lib\u00e9ranse dos vac\u00faolos das c\u00e9lulas do mes\u00f3filo e entran no estroma dos cloroplastos, onde un encima libera o CO2 para que entre no ciclo de Calvin durante a fixaci\u00f3n definitiva do CO2.\nBeneficios.\nO beneficio m\u00e1is importante que obte\u00f1en as plantas CAM do seu peculiar metabolismo \u00e9 a s\u00faa capacidade de poder deixar pechados a maior\u00eda dos seus estomas das follas durante o caloroso d\u00eda. As plantas que empregan o CAM son m\u00e1is com\u00fans en ambientes \u00e1ridos, onde o aforro de auga \u00e9 unha necesidade. Ao deixaren os estomas pechados durante a pate m\u00e1is c\u00e1lida e seca do d\u00eda red\u00facese a perda de auga por evapotranspiraci\u00f3n, o que permite que esas plantas crezan neses ambientes sen secarse.\nComparaci\u00f3n co metabolismo C4.\nA fixaci\u00f3n de carbono C4 \u00e9 parecida \u00e1 CAM, xa que en ambos os casos se mant\u00e9n unha concentraci\u00f3n elevada de CO2 na contorna do encima RuBisCO, o que aumenta a s\u00faa eficiencia ao evitar a fotorrespiraci\u00f3n, e en ambos os casos hai d\u00faas fixaci\u00f3ns do CO2, unha inicial e outra final. A diferenza \u00e9 que as plantas CAM fan estas d\u00faas fixaci\u00f3ns en distintos momentos: de noite fan a fixaci\u00f3n inicial e forman os \u00e1cidos org\u00e1nicos, e de d\u00eda fan a fixaci\u00f3n final. As plantas C4 fan estas d\u00faas fixaci\u00f3ns sempre de d\u00eda pero en distintas partes da folla: a fixaci\u00f3n inicial ten lugar no mes\u00f3filo, onde se forman os \u00e1cidos org\u00e1nicos, e a fixaci\u00f3n final ten lugar nas c\u00e9lulas da va\u00ed\u00f1a vascular, onde o CO2 entra definitivamente no ciclo de Calvin e os seus carbonos se utilizar\u00e1n para fabricar azucres. As C4 perden m\u00e1is auga que as CAM de d\u00eda ao teren que abrir os estomas, polo que son menos eficientes en climas \u00e1ridos.\nComparaci\u00f3n co metabolismo C3.\nAs plantas con fotos\u00edntese C3 s\u00f3 realizan unha fixaci\u00f3n do carbono. Este f\u00edxase directamente no ciclo de Calvin, sen que haxa ningunha fixaci\u00f3n previa. Isto non asegura que o encima RuBisCO te\u00f1a sempre unha concentraci\u00f3n de CO2 elevada ao seu arredor, polo que a altas temperaturas pode producirse o fen\u00f3meno da fotorrespiraci\u00f3n, que rebaixa a eficacia da fotos\u00edntese. As plantas C4 e CAM prot\u00e9xense deste fen\u00f3meno mediante a s\u00faa dobre fixaci\u00f3n, e son m\u00e1is eficientes en climas c\u00e1lidos. As C3 (e C4) te\u00f1en que realizar toda a s\u00faa fotos\u00edntese de d\u00eda, polo que non te\u00f1en a posibilidade de manter os estomas pechados de d\u00eda para non perder auga, polo que en climas \u00e1ridos son m\u00e1is eficientes as CAM.\nA denominaci\u00f3n C3 procede de que o primeiro produto estable da fixaci\u00f3n do carbono \u00e9 unha mol\u00e9cula de 3 carbonos, o 3-fosfoglicerato. Ao contrario, nas C4 e CAM o primeiro produto resultante da fixaci\u00f3n inicial do carbono \u00e9 unha mol\u00e9cula de 4 carbonos, o oxalacetato.\nBioqu\u00edmica.\nAs plantas con CAM deben controlar o almacenamento de CO2 e a s\u00faa reduci\u00f3n a carbohidratos no espazo e tempo.\nA baixas temperaturas (xeralmente de noite), as plantas que utilizan o CAM abren os seus estomas, e as mol\u00e9culas de CO2 difunden nos espazos intercelulares que hai no mes\u00f3filo esponxoso e despois pasan ao citoplasma das c\u00e9lulas. Al\u00ed, enc\u00f3ntranse co fosfoenolpiruvato (PEP), que \u00e9 unha mol\u00e9cula de tres carbonos coa cal reaccionar\u00e1n encimaticamente dando oxalacetato. O oxalacetato \u00e9 un composto de 4 carbonos, que \u00e9 o primeiro produto resultante da fixaci\u00f3n do carbono. O encima que cataliza a reacci\u00f3n entre o PEP e o CO2 \u00e9 a fosfoenolpiruvato carboxilase (PEPC). Este encima \u00e9 activado por outro encima, a PEPC quinase, que durante este tempo a planta estivo sintetizando, e cuxa expresi\u00f3n pode ser inhibida polas temperaturas altas (xeralmente de d\u00eda) e a presenza de malato. A PEPC quinase fosforila ao encima PEPC, o que incrementa drasticamente a capacidade deste \u00faltimo de catalizar a formaci\u00f3n de oxalacetato (act\u00edvao), o cal posteriormente pode ser transformado en malato pola NAD+ malato deshidroxenase. O malato \u00e9 despois transportado por medio da lanzadeira do malato ao interior do vac\u00faolo, onde se converte na s\u00faa forma de almacenamento \u00e1cido m\u00e1lico. A diferenza da PEPC quinase, a PEPC est\u00e1 sendo biosintetizada decote pero est\u00e1 case inhibida durante o d\u00eda debido \u00e1 s\u00faa desfosforilaci\u00f3n feita pola PEPC fosfatase ou directamente ao unirse ao malato. Isto \u00faltimo non \u00e9 posible a baixas temperaturas, xa que o malato \u00e9 transportado eficazmente ao interior do vac\u00faolo, mentres que a PEPC quinase rapidamente inverte a desfosforilaci\u00f3n.\nDurante as horas di\u00farnas, as plantas que utilizan o CAM pechan os seus estomas e descargan malato dos vac\u00faolos, que \u00e9 seguidamente transportado aos cloroplastos. Al\u00ed, dependendo da especie de que se trate, \u00e9 clivado a piruvato e CO2 ou ben polo encima m\u00e1lico ou ben pola PEP carboxiquinase. O CO2 incorp\u00f3rase despois ao ciclo de Calvin da fase escura da fotos\u00edntese, que \u00e9 un ciclo encim\u00e1tico no que se producen carbohidratos, que seguidamente son almacenados en forma de carbohidratos ramificados (amid\u00f3n). O subproduto piruvato pode ser degradado no ciclo do \u00e1cido c\u00edtrico mitocondrial, proporcionando as\u00ed mol\u00e9culas de CO2 adicionais para o ciclo de Calvin. O piruvato pode tam\u00e9n utilizarse para recuperar o PEP pola acci\u00f3n do encima piruvato fosfato diquinase, nun paso de alta enerx\u00eda, que require o gasto de ATP e un fosfato adicional. Durante as horas nocturnas seguintes fr\u00edas, o PEP \u00e9 finalmente exportado ao citoplasma, onde volver\u00e1 a utilizarse para a fixaci\u00f3n do carbono.\nUso do CAM polas plantas.\nAs plantas utilizan o CAM en diferentes graos. Algunhas son \"plantas CAM obrigadas\", \u00e9 dicir, s\u00f3 utilizan a fotos\u00edntese CAM, a\u00ednda que var\u00edan na cantidade de CO2 que poden almacenar en forma de \u00e1cidos org\u00e1nicos, polo que son \u00e1s veces divididas, base\u00e1ndose nisto, en plantas \"CAM fortes\" e \"CAM febles\". Outras plantas presentan un \"CAM inducible\", xa que poden cambiar entre os mecanismos C3 e os C4 ou CAM dependendo das condici\u00f3ns ambientais. Outro grupo de plantas empregan un \"ciclo CAM\", no cal os seus estomas non se abren de noite; estas plantas reciclan o CO2 producido pola respiraci\u00f3n celular mitocondrial e tam\u00e9n almacenan algo de CO2 durante o d\u00eda.\nAs plantas que son CAM inducibles e de ciclo CAM at\u00f3panse xeralmente en h\u00e1bitats con condici\u00f3ns onde os per\u00edodos de escaseza de auga alternan con per\u00edodos onde hai abundancia de auga. A seca peri\u00f3dica (unha caracter\u00edstica das rexi\u00f3ns semi\u00e1ridas) \u00e9 principal causa da escaseza de auga. As plantas que crecen sobre \u00e1rbores ou rochas (ep\u00edfitas e lit\u00f3fitas) tam\u00e9n experimentan variaci\u00f3ns grandes na dispo\u00f1ibilidade de auga. A salinidade, os altos niveis de luz e de dispo\u00f1ibilidade de nutrientes son outros factores que inducen o CAM.\nComo o CAM \u00e9 unha adaptaci\u00f3n \u00e1s condici\u00f3ns \u00e1ridas, as plantas que o utilizan a mi\u00fado presentan outros caracteres xerof\u00edticos, como follas grosas e reducidas cunha baixa relaci\u00f3n \u00e1rea superficial-volume; grosas cut\u00edculas; e estomas situados en depresi\u00f3ns da superficie da folla. A algunhas c\u00e1enlles as follas durante a estaci\u00f3n seca; outras almacenan auga en vac\u00faolos ou noutras partes. O CAM tam\u00e9n causa diferenzas de sabor: as plantas poden incrementar o seu sabor amargo durante a noite e ser m\u00e1is doces durante o d\u00eda, debido ao almacenamento de \u00e1cido m\u00e1lico en vac\u00faolos durante a noite, que ser\u00e1 despois gastado durante o d\u00eda.\nCAM acu\u00e1tico.\nA fotos\u00edntese CAM tam\u00e9n se encontra en especies acu\u00e1ticas de polo menos 4 x\u00e9neros, como son: \"Isoetes\", \"Crassula\", \"Littorella\", Sagittari, e posiblemente \"Vallisneria\". Un exemplo de especie deste tipo \u00e9 \"Isoetes howellii\".\nEstas plantas realizan a mesma acumulaci\u00f3n nocturna de \u00e1cidos e a desacidificaci\u00f3n di\u00farna que as especies CAM terrestres. Por\u00e9n, a raz\u00f3n de que exista o CAM en plantas acu\u00e1ticas non \u00e9 debida \u00e1 falta de auga, sen\u00f3n a unha dispo\u00f1ibilidade limitada de CO2. Este gas est\u00e1 limitado debido \u00e1 s\u00faa lenta difusi\u00f3n na auga, que \u00e9 10.000 veces m\u00e1is lenta que no aire. O problema \u00e9 especialmente agudo a pHs \u00e1cidos, no que o \u00fanico composto con carbono inorg\u00e1nico presente \u00e9 o CO2, ao non haber dispo\u00f1ibilidade de bicarbonato ou carbonato.\nAs plantas CAM acu\u00e1ticas captan o carbono de noite cando \u00e9 abundante porque non te\u00f1en que competir con outros organismos fotosint\u00e9ticos. Isto tam\u00e9n d\u00e1 lugar a que haxa unha menor fotorrespiraci\u00f3n porque hai menos ox\u00edxeno xerado pola fotos\u00edntese.\nO uso do CAM acu\u00e1tico \u00e9 m\u00e1is marcado en ver\u00e1n, cando se incrementa a competici\u00f3n polo CO2, que en inverno. Por\u00e9n, no inverno o CAM segue tendo un papel significativo.\nDistribuci\u00f3n ecol\u00f3xica e taxon\u00f3mica das plantas que usan o CAM.\nA maior\u00eda das plantas que presentan o CAM son ep\u00edfitas (por exemjplo, orqu\u00eddeas, bromelias) ou xer\u00f3fitas suculentas (por exemplo, cactos, ou \"Euphorbia\" cactoides), pero o CAM tam\u00e9n se encontra en hemiep\u00edfitas (por exemplo, \"Clusia\"); lit\u00f3fitas (por exemplo, \"Sedum\", \"Sempervivum\"); bromelias terrestres; plantas acu\u00e1ticas (por exemplo, \"Isoetes\", \"Crassula\" (\"Tillaea\"), \"Lobelia\"; e nunha planta hal\u00f3fita (\"Mesembryanthemum crystallinum\"); unha planta terrestre non suculenta (\"Dodonaea viscosa\") e unha planta asociada \u00e1s mangleiras (\"Sesuvium portulacastrum\").\nEntre as plantas que poden cambiar entre diferentes m\u00e9todos de fixaci\u00f3n do carbono est\u00e1n \"Portulacaria afra\", que normalmente usa a fixaci\u00f3n C3 pero que pode usar a CAM se est\u00e1 estresada pola seca, e \"Portulaca oleracea\", que normalmente utiliza a fixaci\u00f3n C4 pero que tam\u00e9n pode cambiar ao CAM cando hai seca.\nO CAM evolucionou converxentemente moitas veces. D\u00e1se en 16.000 especies (un 7% do total de plantas), que pertencen a uns 300 x\u00e9neros e a arredor de 40 familias, pero p\u00e9nsase que estas cifras est\u00e1n moi subestimadas.. Enc\u00f3ntrase en plantas sen flor como \"Isoetes\", en fentos, e en Gnetopsida, pero a gran maior\u00eda das plantas que usan o CAM son anxiospermas (con flor).\nA seguinte lista resume a distribuci\u00f3n taxon\u00f3mica das plantas con CAM."}
{"id": "290841", "revid": "27155", "url": "https://gl.wikipedia.org/wiki?curid=290841", "title": "Fotos\u00edntese CAM", "text": ""}
{"id": "290842", "revid": "27155", "url": "https://gl.wikipedia.org/wiki?curid=290842", "title": "Metabolismo \u00c1cido das Crasul\u00e1ceas", "text": ""}
{"id": "290843", "revid": "27155", "url": "https://gl.wikipedia.org/wiki?curid=290843", "title": "Metabolismo \u00e1cido das Crassulaceae", "text": ""}
{"id": "290844", "revid": "89787", "url": "https://gl.wikipedia.org/wiki?curid=290844", "title": "Salmoninos", "text": "A dos salmoninos (\"Salmoninae\") \u00e9 unha subfamilia de peixes oste\u00edctios da familia dos salm\u00f3nidos.\nEsta subfamilia incl\u00fae as troitas e os salm\u00f3ns do Vello Mundo, os salm\u00f3ns do Pac\u00edfico e as troitas do x\u00e9nero \"Salvelinus\", que habitan na parte setentrional de todo o hemisferio boreal.\nTaxonom\u00eda.\nDescrici\u00f3n.\nA subfamilia foi descrita en 1822, segundo o WoRMS, polo zo\u00f3logo polaco Feliks Jarocki, ou polo tam\u00e9n zo\u00f3logo su\u00edzo Heinrich Rudolf Schinz. \nX\u00e9neros.\nSegundo o World Register of Marine Species e mais o Sistema Integrado de Informaci\u00f3n Taxon\u00f3mica a subfamilia conta na actualidade cos seguintes sete x\u00e9neros:"}
{"id": "290845", "revid": "1131", "url": "https://gl.wikipedia.org/wiki?curid=290845", "title": "Nogales", "text": "O fit\u00f3nimo castel\u00e1n Nogales pode referirse a:"}
{"id": "290846", "revid": "1505", "url": "https://gl.wikipedia.org/wiki?curid=290846", "title": "Xos\u00e9 Lu\u00eds L\u00f3pez Cid", "text": "Xos\u00e9 Lu\u00eds L\u00f3pez Cid, nado en Ourense en 1916 e finado en Bueu o 4 de agosto de 1992, foi un profesor e escritor galego.\nTraxectoria.\nColaborou na revista \"Espartaco\". Licenciado en Filosof\u00eda e Letras pola Universidade de Santiago de Compostela, foi profesor de Lingua e Literatura Espa\u00f1ola no Colexio Cardenal Cisneros e despois no Instituto das Lagoas. Amigo de Vicente Risco e Jos\u00e9 \u00c1ngel Valente, estivo vencellado ao Ateneo, \u00e1 Alianza Francesa e \u00e1 revista do Instituto das Lagoas \"Trebo\", que fundou e dirixiu desde 1982.\nObras.\nEn galego.\nEscribiu relatos breves como \"O cazador de paxaros\" (Vieiros, 1965). "}
{"id": "290848", "revid": "1888", "url": "https://gl.wikipedia.org/wiki?curid=290848", "title": "Jos\u00e9 Lu\u00eds L\u00f3pez Cid", "text": ""}
{"id": "290850", "revid": "85894", "url": "https://gl.wikipedia.org/wiki?curid=290850", "title": "Fraga de Catas\u00f3s", "text": "A fraga de Catas\u00f3s, a carballeira ou souto de Quiroga \u00e9 unha fraga (ou souto mixto) declarada \u00e1rbore senlleira e monumento natural no ano 2000 e que se sit\u00faa no lugar de Quintela, Catas\u00f3s, no concello pontevedr\u00e9s de Lal\u00edn. Tam\u00e9n se co\u00f1ece co nome de \"carballeira\" xa que a maior parte dos exemplares dominantes son carballos. Como tam\u00e9n salienta polos seus senlleiros casti\u00f1eiros tam\u00e9n se lle emprega \"souto\". Alg\u00fans casta\u00f1os son de varios centos de anos, de 5 metros de circunferencia e m\u00e1is de 30 metros de altura (os m\u00e1is altos de Europa).\nDescrici\u00f3n.\n\u00c9 un reduto de fraga (bosque caducifolio mixto atl\u00e1ntico) que ocupa unha superficie total 4.5185 hect\u00e1reas. As\u00e9ntase sobre micacitas metam\u00f3rficas prehercinianas b\u00e1sicas, que dan lugar a solos pardos acedos, de alta produtividade forestal. A \u00e1rea pertence \u00e1 rexi\u00f3n eurosiberiana, provincia atl\u00e1ntica-europea e subprovincia c\u00e1ntabro-atl\u00e1ntica, e adscr\u00edbese ao sector galaico-portugu\u00e9s. Enc\u00f3ntrase nunha zona de transici\u00f3n entre o dominio clim\u00e1tico oce\u00e1nico de monta\u00f1a e oce\u00e1nico h\u00famido con tendencia \u00e1 aridez estival, cunha precipitaci\u00f3n media anual de 1.290\u00a0mm, unha temperatura media de 12,7\u00a0\u00b0C e unha media de 293 d\u00edas libres de xeadas. Sit\u00faase a unha altitude aproximada de 550 m sobre o nivel do mar.\nEspecies de importancia.\nDestacan no espazo a presenza de:\nSituaci\u00f3n.\nA fraga at\u00f3pase a uns 4 km da vila de Lal\u00edn, preto da estrada N-525 entre Santiago de Compostela e Ourense. Pos\u00fae unha curta e sinxela ruta para practicar sendeirismo, un paseo fluvial a trav\u00e9s da fraga moi ben sinalizada."}
{"id": "290851", "revid": "18868", "url": "https://gl.wikipedia.org/wiki?curid=290851", "title": "Carballeira de Quiroga", "text": ""}
{"id": "290852", "revid": "1888", "url": "https://gl.wikipedia.org/wiki?curid=290852", "title": "Jes\u00fas Ferro Couselo", "text": ""}
{"id": "290854", "revid": "22795", "url": "https://gl.wikipedia.org/wiki?curid=290854", "title": "Salmoninae", "text": ""}
{"id": "290855", "revid": "27155", "url": "https://gl.wikipedia.org/wiki?curid=290855", "title": "Pena Corneira", "text": "Pena Corneira \u00e9 un espazo natural de 998 hect\u00e1reas declarado monumento natural da comarca ourens\u00e1 do Ribeiro, entre Avi\u00f3n, Carballeda de Avia e Leiro, e que se caracteriza por se asentar sobre un vasto macizo gran\u00edtico senlleiro cun grande interese pola s\u00faa singularidade e importancia dos seus valores cient\u00edficos, culturais e paisax\u00edsticos. Carballeda de Avia o municipio que alberga unha maior superficie, seguido dos concellos de Leiro e Avi\u00f3n, todos na comarca do Ribeiro.\nNo cumio do monte existe a a Pena Corneira, un penedo vertical de dez metros de altura.\nXeolox\u00eda.\nTr\u00e1tase dunha prolongaci\u00f3n ao noroeste da serra do Su\u00eddo, entre as concas do r\u00edo Avia e do Mi\u00f1o. Xeoloxicamente tr\u00e1tase dunha masa plut\u00f3nica batol\u00edtica de 18 quil\u00f3metros en sentido meridiano e 7 quil\u00f3metros en sentido suroeste-nord\u00e9s de hai aproximadamente uns 300 mill\u00f3ns de anos. O bat\u00f3lito constit\u00faeno rochas gran\u00edticas hercinianas poscinem\u00e1ticas, de composici\u00f3n xeral calcoalcalina e subalcalina, coa presenza de granitos biot\u00edticos e granodioritas biot\u00edtico-anfib\u00f3licas, a\u00ednda que non todo o macizo presenta facies similares. A diferenciaci\u00f3n cristalina deu lugar a diferenzas na evoluci\u00f3n xeomorfol\u00f3xica que fixeron pos\u00edbel a existencia do macizo e as s\u00faas formaci\u00f3ns asociadas: cristas gran\u00edticas, domos alv\u00e9olos, corredores deprimidos, caos de b\u00f3los, p\u00edas (\"pot holes\", \"gnammas\") etc.\nFlora e fauna.\nA erosi\u00f3n encheu o outeiro de penedos a xeito de grandes b\u00f3las de granito e rochas de estra\u00f1as formas (outeiro da camp\u00e1, outeiro dos forni\u00f1os, outeiro do lagarto, outeiro da ba\u00f1eira do demo...), e onde salienta o gran fito do cumio, referente visual, xunto co Faro das Laceiras do val do Avia. O espazo est\u00e1 practicamente cuberto por carballeiras e fragas de interese bot\u00e1nico."}
{"id": "290856", "revid": "5749", "url": "https://gl.wikipedia.org/wiki?curid=290856", "title": "Alfonso D\u00edaz Revilla", "text": "Alfonso D\u00edaz Revilla, nado o 1 de maio de 1958, \u00e9 un arquitecto e urbanista galego.\nTraxectoria.\nAlfonso D\u00edaz Revilla estudou a carreira de Arquitectura nas escolas de Barcelona e A Coru\u00f1a, especializ\u00e1ndose en Urbanismo.\nEn 1978 fundou na Coru\u00f1a, xunto cos arquitectos Juan Luis Dalda e Jos\u00e9 D\u00edaz Sotelo, e o economista \u00c1nxel Vi\u00f1a Carregal, o gabinete \"Oficina de Planeamiento S.A.\", co que participou na elaboraci\u00f3n de plans e proxectos urban\u00edsticos nas principais cidades de Galicia[1]. Redactaron planeamento urban\u00edstico municipal para os concellos de Ferrol, Oleiros, Vigo e Santiago de Compostela, entre outros.\nRecibiu o Premio Europeo de Urbanismo 1997-1998 polo Plan Especial de Protecci\u00f3n e Rehabilitaci\u00f3n da Cidade Hist\u00f3rica de Santiago de Compostela."}
{"id": "290858", "revid": "5863", "url": "https://gl.wikipedia.org/wiki?curid=290858", "title": "Gran Enciclopedia Gallega Silverio Ca\u00f1ada", "text": ""}
{"id": "290860", "revid": "895", "url": "https://gl.wikipedia.org/wiki?curid=290860", "title": "O son do ar", "text": "O son do ar \u00e9 o primeiro \u00e1lbum de estudio do grupo de folk galego Luar na Lubre. Publicouse en 1988, baixo o selo Edigal. Foi reeditado en CD en 1997, polo selo Punteiro e en 2000, por Warner Music.\nO disco foi gravado nos estudios Aula Taller, da Coru\u00f1a e est\u00e1 adicado a Rafael Mejuto Garc\u00eda, anterior membro da banda finado en 1987. Cont\u00e9n o co\u00f1ecido tema \"O son do ar\", que posteriormente gravou Mike Oldfield baixo o t\u00edtulo de \"The Song of the Sun\"."}
{"id": "290861", "revid": "895", "url": "https://gl.wikipedia.org/wiki?curid=290861", "title": "Beira Atl\u00e1ntica", "text": "Beira Atl\u00e1ntica \u00e9 o segundo \u00e1lbum de estudio do grupo de folk galego Luar na Lubre. Publicouse en 1990, baixo o selo Sons Galicia. Posteriormente foi editado por Warner Music, no ano 2000."}
{"id": "290863", "revid": "5863", "url": "https://gl.wikipedia.org/wiki?curid=290863", "title": "Charo Portela", "text": ""}
{"id": "290866", "revid": "89787", "url": "https://gl.wikipedia.org/wiki?curid=290866", "title": "Diciopedia do s\u00e9culo 21", "text": "A Diciopedia do s\u00e9culo 21, subtitulada \"Dicionario enciclop\u00e9dico da lingua galega e da cultura universal ilustrado\", \u00e9 un dicionario e enciclopedia universal, en tres volumes, editada no ano 2006 conxuntamente por Edici\u00f3ns do Cumio, Editorial Galaxia e Edici\u00f3s do Castro.\nDescrici\u00f3n.\nFoi presentada en decembro de 2006 en Santiago de Compostela polos directores das tres editoriais: Isaac D\u00edaz Pardo (Edici\u00f3s do Castro), V\u00edctor F. Freixanes (Galaxia) e Ant\u00f3n Mascato (Edici\u00f3ns do Cumio).\nFroito de catro anos de elaboraci\u00f3n e con 2.600 p\u00e1xinas, ten 4.500 fotograf\u00edas a cor, 850 planos e mapas (inclu\u00edndo cada pa\u00eds do mundo e t\u00f3dolos concellos de Galicia), 425 debuxos e gr\u00e1ficos, m\u00e1is de 80.000 entradas de dicionario e m\u00e1is 45.000 biograf\u00edas, top\u00f3nimos e nomes propios.\nA primeira edici\u00f3n, de 4.000 exemplares, inclu\u00eda o agasallo dunha medalla de Atenea, deusa da sabedor\u00eda, dese\u00f1ada por D\u00edaz Pardo."}
{"id": "290872", "revid": "25871", "url": "https://gl.wikipedia.org/wiki?curid=290872", "title": "O Pozo, Folgueira, Outeiro de Rei", "text": "O Pozo \u00e9 un lugar da parroquia de Folgueira no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 10 habitantes (4 homes e 6 mulleres)."}
{"id": "290873", "revid": "85894", "url": "https://gl.wikipedia.org/wiki?curid=290873", "title": "Barrio de Abaixo, Folgueira, Outeiro de Rei", "text": "Barrio de Abaixo \u00e9 un lugar da parroquia de Folgueira no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 14 habitantes (8 homes e 6 mulleres)."}
{"id": "290874", "revid": "85894", "url": "https://gl.wikipedia.org/wiki?curid=290874", "title": "Barrio de Arriba, Folgueira, Outeiro de Rei", "text": "Barrio de Arriba \u00e9 un lugar da parroquia de Folgueira no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 10 habitantes (5 homes e 5 mulleres)."}
{"id": "290875", "revid": "85894", "url": "https://gl.wikipedia.org/wiki?curid=290875", "title": "Espi\u00f1eiro, Folgueira, Outeiro de Rei", "text": "Espi\u00f1eiro \u00e9 un lugar da parroquia de Folgueira no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 9 habitantes (5 homes e 4 mulleres)."}
{"id": "290877", "revid": "25871", "url": "https://gl.wikipedia.org/wiki?curid=290877", "title": "Silvarrei, Silvarrei, Outeiro de Rei", "text": "Silvarrei \u00e9 un lugar da parroquia de Silvarrei no concello lugu\u00e9s de Outeiro de Rei, na comarca de Lugo. Segundo o IGE, en 2020 ti\u00f1a 134 habitantes (71 homes e 63 mulleres)."}
{"id": "290878", "revid": "85894", "url": "https://gl.wikipedia.org/wiki?curid=290878", "title": "Pape, Silvarrei, Outeiro de Rei", "text": "Pape \u00e9 un lugar da parroquia de Silvarrei no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 93 habitantes (51 homes e 42 mulleres)."}
{"id": "290879", "revid": "1131", "url": "https://gl.wikipedia.org/wiki?curid=290879", "title": "Pape", "text": "O top\u00f3nimo galego Pape pode referirse a:"}
{"id": "290880", "revid": "85894", "url": "https://gl.wikipedia.org/wiki?curid=290880", "title": "Cabanas, Silvarrei, Outeiro de Rei", "text": "Cabanas \u00e9 un lugar da parroquia de Silvarrei no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 8 habitantes (3 homes e 5 mulleres)."}
{"id": "290881", "revid": "89787", "url": "https://gl.wikipedia.org/wiki?curid=290881", "title": "Constante, Silvarrei, Outeiro de Rei", "text": "Constante \u00e9 un lugar da parroquia de Silvarrei no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 161 habitantes (73 homes e 88 mulleres)."}
{"id": "290882", "revid": "56817", "url": "https://gl.wikipedia.org/wiki?curid=290882", "title": "Constante (hom\u00f3nimos)", "text": "O termo Constante pode referirse a:\nBiograf\u00edas:\nF\u00edsica:\nMatem\u00e1ticas:\nXeograf\u00eda:"}
{"id": "290883", "revid": "88215", "url": "https://gl.wikipedia.org/wiki?curid=290883", "title": "Mariano Veloy Garc\u00eda", "text": "Mariano Veloy Garc\u00eda, nado na Coru\u00f1a o 17 de maio de 1923 e finado en Barcelona o 3 de febreiro de 1988, foi un futbolista galego. Xogaba de centrocampista.\nTraxectoria.\nComezou a s\u00faa carreira no equipo da F\u00e1brica de Armas, fundado por Rodrigo Garc\u00eda Vizoso na Coru\u00f1a. Cando militaba no equipo herculino, un patr\u00f3n de pesca prop\u00faxolle facer unha proba no Espanyol, trala que asinou un contrato de cinco tempadas co club catal\u00e1n, a\u00ednda que a s\u00faa estancia cos periquitos acrecentar\u00edase ata un total de once tempadas. Con eles participar\u00eda en partidos hist\u00f3ricos para o club, coma a goleada acadada en Sarri\u00e0 por 6-0 fronte \u00f3 F\u00fatbol Club Barcelona. Despois do seu paso polo Espanyol, xogou unha tempada no Real Avil\u00e9s. Trala s\u00faa retirada, estabeleceuse en Barcelona, onde viviu ata a s\u00faa morte."}
{"id": "290888", "revid": "5863", "url": "https://gl.wikipedia.org/wiki?curid=290888", "title": "Chozos do Su\u00eddo", "text": "Os chozos do Su\u00eddo son unhas construci\u00f3ns tradicionais senlleiras que se atopan na Serra do Su\u00eddo e nas serras achegadas coma a Serra do Faro de Avi\u00f3n e que consisten nunha especie de pequenos e s\u00f3lidos cabaneis de pedra de gneis que usaban os pastores coma vivenda na alta monta\u00f1a nos meses de est\u00edo dende a Idade Media at\u00e9 o s\u00e9culo pasado. Seica te\u00f1en a s\u00faa orixe no s\u00e9culo XII e constit\u00faen en conxunto unha unidade de explotaci\u00f3n gandeira de monta\u00f1a.\nArquitectura.\nOs \"chozos\" son pequenos alpendres dunha peza, de planta xeralmente cadrada (uns 20 m\u00b2), sen sollado, e con muros e cuberta en f\u00e1brica de cachotar\u00eda de gneis (semellante ao granito). O espesor dos muros \u00e9 consider\u00e1bel (de 0,6 a 0,8 metros) por mor da grande carga que soportan. Malia seren construci\u00f3ns vern\u00e1culas ergu\u00e9ronse nos s\u00e9culos do rom\u00e1nico, e te\u00f1en unha clara e singular influencia da arquitectura culta reflectida no uso de r\u00fasticos arcos de medio punto (poden ser dende un at\u00e9 tres) para soster unha pesada cuberta a d\u00faas augas arranxada con grandes laxes de gneis recuberta dunha camada de terra e bri\u00f3ns para asegurar un illamento no habit\u00e1culo. O arco adoita formarse de sete doelas (\u00fanicos elementos algo traballados). O saimel fica integrado na parede e arrinca a uns 60 cent\u00edmetros do chan. As m\u00e1is das veces os grosos muros de granito te\u00f1en contrafortes exteriores para aturar as fortes cargas que xeran os arcos co peso do teito. A porta de entrada \u00e9 un pequeno oco no muro pinche, e debido ao pesado da construci\u00f3n os vans adoitan reducirse. Non existe referencia da existencia de portas de madeira ou outro elemento que pechara o chozo, a\u00ednda que ser\u00eda o l\u00f3xico para manter a calor no interior e protexerse dos pos\u00edbeis ataques de lobos. Tam\u00e9n existe normalmente nos muros laterais unha pequena bufarda que serve de tiro do fume da lareira e deixa entrar as primeiras raiolas de sol ao abrente. No interior \u00e9 com\u00fan atopar unha lareira, un forno e fornelas e lacenas. At\u00f3panse a uns 900 metros sobre o nivel do mar, nos lugares m\u00e1is abeirados das monta\u00f1as, aproveitando as abas nas vertentes sur para se gorecer dos ventos fr\u00edos e h\u00famidos do norte. Arredor dos \"chozos\" existen os \"cortellos\" (hoxe medio derru\u00eddos), cerrumes feitos con valados de pedra para gardar os becerros de cadans\u00faa familia. Preto dos chozos exist\u00eda tam\u00e9n un curro ou sobeira non moi grande, feito de cachoter\u00eda, lousas e grandes bloques p\u00e9treos. Xa que est\u00e1n constru\u00eddos coa pedra do lugar e cunha cuberta vexetal, est\u00e1n totalmente integrados na paisaxe da serra.\nUso.\nOs \"chozos\" do Su\u00eddo constru\u00edronos e eran usados polos pastores dos concellos de Avi\u00f3n, Beariz, A Lama, Fornelos de Montes, Ribadavia e Covelo de xu\u00f1o a setembro cando se sub\u00eda o gado para o aproveitamento dos pasteiros (\"sesteiros\") de alta monta\u00f1a durante o est\u00edo. O pastoreo foi nesta zona unha das t\u00e9cnicas de supervivencia m\u00e1is empregadas. Segundo a \u00e9poca cumpr\u00eda procurar bos pastos, mais a escaseza de v\u00edas de comunicaci\u00f3n e as grandes distancias que os pastores percorr\u00edan fac\u00edan que pasaran longas tempadas lonxe do fogar. Cada aldea ti\u00f1a a s\u00faa coutada para o pasto. Os chozos serv\u00edan de acubillo para facer noite no monte, abeiraban das neves, as treboadas e a choivas; ti\u00f1an ademais todo tipo de instalaci\u00f3ns como lavadoiros, fontenlas e lareiras formando un grupo humano de varios moradores cunha grande actividade. Na lareira fac\u00edase lume para se quentaren e para facer o xantar, ti\u00f1an ademais bancos corridos, lacenas e fornelas onde gardar a roupa. O leito arranx\u00e1base no chan feito con xestas, toxos e fentos. A temperatura no interior \u00e9 fresca e agrad\u00e1bel polo illamento das grosas paredes de cachotes e a cuberta de lousas recuberta de carrizas e mofos. Nas lousas exteriores ou nos bloques do interior adoita haber inscrici\u00f3ns cos nomes dos pastores que fac\u00edan gardas no ver\u00e1n.\nRecuperaci\u00f3n e turismo.\nGran parte dos chozos est\u00e1 hoxe en d\u00eda abandonados, por\u00e9n alg\u00fans foron restaurados polo concello de Avi\u00f3n. Existen diversas rutas de sendeirismo de diferentes dificultades pola serra do Su\u00eddo para poder contemplar estas construci\u00f3ns, ademais un cami\u00f1o liga todos os chozos existentes e varios cami\u00f1os (alg\u00fans de laxes de pedra) que leva \u00e1s vilas achegadas, onde salienta o cami\u00f1o comercial medieval do vi\u00f1o, o Cami\u00f1o do Arrieiro, ruta que \u00eda de Ribadavia a Santiago de Compostela.\nP\u00f3dense ver os chozos subindo por unha estrada que se atopa en Neva, ou por outra que hai no lugar de Mang\u00fceiro ou indo do Espi\u00f1eiro, na parroquia da Amiudal cara \u00e1 Hedreira. Existen tam\u00e9n no lugar foxos de lobo. O nacemento do r\u00edo Avia est\u00e1 \u00e1 altura dos chozos de Cernadas e San Xusto. Existe unha \u00e1rea de descanso \u00e1 altura dos Chozos de Carixa e Rodeiro e unha gran fonte de pedra na Chan do Valdohome."}
{"id": "290889", "revid": "1888", "url": "https://gl.wikipedia.org/wiki?curid=290889", "title": "Moralidad y Justicia", "text": "Moralidad y Justicia foi un peri\u00f3dico editado en Dac\u00f3n (Maside) en 1927.\nTraxectoria.\nPeri\u00f3dico mensual que apareceu en 1927 en Dac\u00f3n. Respondia ao ideario da Uni\u00f3n Patri\u00f3tica."}
{"id": "290890", "revid": "18868", "url": "https://gl.wikipedia.org/wiki?curid=290890", "title": "Chozo", "text": ""}
{"id": "290891", "revid": "56817", "url": "https://gl.wikipedia.org/wiki?curid=290891", "title": "Rally Botafumeiro de 2010", "text": "O Rally Botafumeiro de 2010 foi a 22\u00ba edici\u00f3n e a oitava e \u00faltima rolda da tempada 2010 do Campionato de Galicia de Rally. Celebrouse entre o 19 e o 20 de novembro."}
{"id": "290892", "revid": "1888", "url": "https://gl.wikipedia.org/wiki?curid=290892", "title": "La Torre de Maside", "text": "La Torre de Maside foi un semanario editado en Maside en 1921.\nTraxectoria.\nSubtitulado \"Peri\u00f3dico defensor de los intereses del municipio\", apareceu o 23 de febreiro de 1921. Estaba dirixido por Aquilino S\u00e1nchez Rodr\u00edguez. A\u00ednda se editaba en setembro de 1921."}
{"id": "290893", "revid": "22570", "url": "https://gl.wikipedia.org/wiki?curid=290893", "title": "Saimel", "text": "Saimel \u00e9 en arquitectura, a primeira doela do extremo dun arco, que est\u00e1 en contacto coa imposta e que recibe o peso de todo el. Polo tanto \u00e9 a primeira pedra dun arco alintelado, que deita de plano sobre o mach\u00f3n cuxa parte \u00e9 e est\u00e1 con corte inclinado do lado do arco para recibir a primeira forra.\nEntre o saimel e a doela de arranque (chamada en castel\u00e1n \"almohad\u00f3n\") hai unha diferenza: que a doela de arranque \u00e9 parte do arco e rec\u00edbeo sobre unha superficie inclinada oposta ao seu leito e o saimel \u00e9 parte do mach\u00f3n e recibe o arco sobre unha superficie inclinada que est\u00e1 par do seu leito. Xeralmente decorado cunha imposta."}
{"id": "290894", "revid": "22570", "url": "https://gl.wikipedia.org/wiki?curid=290894", "title": "Mach\u00f3n", "text": "Un mach\u00f3n \u00e9, en arquitectura, calquera piar de madeira ou f\u00e1brica que sost\u00e9n ou fortalece unha construci\u00f3n Normalmente empr\u00e9gase o termo na construci\u00f3n de muros ou paredes, para designar piares tanto de ladrillo, como de cantar\u00eda de pedra, que se labra a treito nas paredes de cachotar\u00eda para as fortificar.\nTipolox\u00eda.\nDist\u00ednguense os tipos de mach\u00f3ns a seguir:\nNotas.\n\"Diccionario de arquitectura civil.\" Benito Bails. 1802"}
{"id": "290895", "revid": "56817", "url": "https://gl.wikipedia.org/wiki?curid=290895", "title": "El Eco de Molgas", "text": "El Eco de Molgas foi un peri\u00f3dico editado en Ba\u00f1os de Molgas en 1921."}
{"id": "290896", "revid": "27155", "url": "https://gl.wikipedia.org/wiki?curid=290896", "title": "Shewanella", "text": "Shewanella \u00e9 un x\u00e9nero de bacterias mari\u00f1as, \u00fanico x\u00e9nero inclu\u00eddo dentro da familia Shewanellaceae. Algunhas das s\u00faas especies estaban antes clasificadas dentro do x\u00e9nero \"Alteromonas\". As \"Shewanella\" son compo\u00f1entes normais da flora superficial dos peixes, e est\u00e1n implicadas na putrefacci\u00f3n dos peixes. Algunhas poden producir infecci\u00f3ns en humanos, como \"Shewanella haliotis\". O nome do x\u00e9nero procede do apelido do microbi\u00f3logo de peixes James Shewan."}
{"id": "290897", "revid": "27155", "url": "https://gl.wikipedia.org/wiki?curid=290897", "title": "Shewanellaceae", "text": ""}
{"id": "290898", "revid": "27155", "url": "https://gl.wikipedia.org/wiki?curid=290898", "title": "Shewanel\u00e1ceas", "text": ""}
{"id": "290899", "revid": "27155", "url": "https://gl.wikipedia.org/wiki?curid=290899", "title": "Shewanel\u00e1cea", "text": ""}
{"id": "290900", "revid": "1888", "url": "https://gl.wikipedia.org/wiki?curid=290900", "title": "El Sol (O Carballi\u00f1o)", "text": "El Sol foi un semanario editado no Carballi\u00f1o en 1916.\nHistoria e caracter\u00edsticas.\nSubtitulado \"Semanario independiente defensor de los intereses locales\", apareceu o 2 de xaneiro de 1916. Estaba dirixido por Bernardo Fern\u00e1ndez Rodr\u00edguez. Public\u00e1base os domingos. Rival de \"Ecos del Arenteiro\", edit\u00e1base na imprenta de Ram\u00f3n God\u00e1s. Constaba de catro p\u00e1xinas en formato tabloide. Deixou de publicarse co n\u00famero 26 en xullo de 1916 e foi substitu\u00eddo por \"El Sol Carballin\u00e9s\"."}
{"id": "290901", "revid": "5863", "url": "https://gl.wikipedia.org/wiki?curid=290901", "title": "Branda", "text": "Brandas son zonas dos montes altos, onde o gado atopa pastos frescos polo ver\u00e1n. O veceiro (pastor que ti\u00f1a a quenda) levaba o gado ao monte durante os meses de xu\u00f1o a setembro. \u00c9 un termo empregado nas montamas de Ourense (Serra do Xur\u00e9s) e na parte Portuguesa (Serra do Ger\u00eas e Serra do Soajo).\nO mesmo que ocorre cos chozos do Su\u00eddo galegos, nestas zonas os pastores necesitan de construci\u00f3ns de acubillo para o gado e para eles mesmos, polo que no norte de Portugal, especialmente das Serra do Ger\u00eas ch\u00e1manlle \"brandas\" aos n\u00facleos habitados temporarais de ver\u00e1n, cuxa orixe se insire nun proceso de transhumancia no que as poboaci\u00f3ns se trasladan das s\u00faas aldeas de inverno para as zonas m\u00e1is altas da serra, onde abundan pastos f\u00e9rtiles para alimentar o gado. As brandas son t\u00edpicas do complexo sistema antigo da transhumanciada das Serras do Soajo e da Peneda-Ger\u00eas (e da serra do Xur\u00e9s ourens\u00e1), hoxe integrado no Parque Nacional de Peneda-Ger\u00eas.\nA aldea onde a familia pasa o inverno ch\u00e1mase \"inverneira\", localizada nun val, en zonas m\u00e1is baixas. No fin do ver\u00e1n ou principio do outono, as persoas deixan as brandas e baixan \u00e1 inverneira, onde permanecen at\u00e9 marzo, cando volven subir para as brandas para faceren as sementeiras do centeo e deixar o gado a pastar. Hoxe en d\u00eda, nas poucas aldeas que mante\u00f1en a tradici\u00f3n, as persoas s\u00f3 levan os animais e alg\u00fans haberes, ao contrario de antigamente, cando levabam at\u00e9 a moblaxe.\nAs brandas est\u00e1n formadas polos pastos, valados, curros, cortellos para gado e algunha choza de paredes e cuberta de cachotar\u00eda de granito (normalmente con sollado), para as persoas.\nV\u00e9xase tam\u00e9n.\nLigaz\u00f3ns externas.\nSendeiro das Brandas (en portugu\u00e9s)"}
{"id": "290903", "revid": "839", "url": "https://gl.wikipedia.org/wiki?curid=290903", "title": "Teodomiro (rei ostrogodo)", "text": ""}
{"id": "290907", "revid": "25871", "url": "https://gl.wikipedia.org/wiki?curid=290907", "title": "O Couto, San Lourenzo de Aguiar, Outeiro de Rei", "text": "O Couto \u00e9 un lugar da parroquia de San Lourenzo de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 66 habitantes (34 homes e 32 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "290908", "revid": "85894", "url": "https://gl.wikipedia.org/wiki?curid=290908", "title": "O Picato, San Lourenzo de Aguiar, Outeiro de Rei", "text": "O Picato \u00e9 un lugar da parroquia de San Lourenzo de Aguiar no concello lugu\u00e9s de Outeiro de Rei, na comarca de Lugo. Segundo o IGE en 2013 ti\u00f1a un s\u00f3 habitante (un home)."}
{"id": "290909", "revid": "89787", "url": "https://gl.wikipedia.org/wiki?curid=290909", "title": "Redondi\u00f1a, San Lourenzo de Aguiar, Outeiro de Rei", "text": "Redondi\u00f1a \u00e9 un lugar da parroquia de San Lourenzo de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 39 habitantes (20 homes e 19 mulleres)."}
{"id": "290910", "revid": "85894", "url": "https://gl.wikipedia.org/wiki?curid=290910", "title": "Saa, San Lourenzo de Aguiar, Outeiro de Rei", "text": "Saa \u00e9 un lugar da parroquia de San Lourenzo de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 10 habitantes (5 homes e 5 mulleres)."}
{"id": "290911", "revid": "1987", "url": "https://gl.wikipedia.org/wiki?curid=290911", "title": "Igrexa (comunidade)", "text": "Unha Igrexa \u00e9 un determinado . Apl\u00edcase o termo en plural (\"as igrexas\"), especialmente no \u00e1mbito ecum\u00e9nico, \u00e1s diversas formas institucionais do cristianismo. En galego, o termo \"Igrexa\" ref\u00edrese polo xeral \u00e1 Igrexa Cat\u00f3lica, por ser a de maior presenza e importancia hist\u00f3ricas en Galicia.\nConceptos similares.\nOs diferentes grupos cristi\u00e1ns soste\u00f1en diferentes doutrinas sobre o que \u00e9 a \"verdadeira e \u00fanica Igrexa\" estabelecida por Xes\u00fas Cristo. Tanto a Igrexa Cat\u00f3lica como a Igrexa Ortodoxa ou as igrexas ortodoxas orientais consid\u00e9ranse a elas mesmas como dita \"verdadeira e \u00fanica Igrexa\" (\"a\" Igrexa).\nOutros grupos protestantes consideran que dita igrexa, \u00fanica e verdadeira, \u00e9 o conxunto de todos os cristi\u00e1ns, a \"igrexa cristi\u00e1\", e que todos os grupos cristi\u00e1ns son igrexas lex\u00edtimas que forman parte da primeira, malia as s\u00faas diferenzas: isto \u00e9 o co\u00f1ecido como \"denominacionalismo\""}
{"id": "290913", "revid": "23204", "url": "https://gl.wikipedia.org/wiki?curid=290913", "title": "Coxiella burnetii", "text": "Coxiella burnetii \u00e9 unha especie de bacteria pat\u00f3xena intracelular obrigada, que \u00e9 o axente causante da febre Q, que afecta ao ser humano e outros animais. \u00c9 a \u00fanica especie do x\u00e9nero Coxiella, o cal \u00e9 morfoloxicamente similar a \"Rickettsia\", pero con varias diferenzas xen\u00e9ticas e fisiol\u00f3xicas. \"C. burnetii\" \u00e9 unha pequena bacteria gramnegativa que \u00e9 moi resistente aos estreses ambientais como as altas temperaturas, presi\u00f3n osm\u00f3tica, e luz ultravioleta. Estas caracter\u00edsticas de grande resistencia atrib\u00faense a unha forma variante de c\u00e9lula pequena do organismo que \u00e9 parte dun ciclo de d\u00faas fases, no que tam\u00e9n hai unha forma variante de c\u00e9lula grande m\u00e1is activa metab\u00f3lica e replicativamente. \"Coxiella\" pode sobrevivir aos desinfectantes normais, e \u00e9 resistente a moitos outros cambios ambientais, como os que se dan dentro dos fagolisosomas.\nHistoria e nome.\nEn investigaci\u00f3ns realizadas nas d\u00e9cadas de 1920 e 1930 identificouse o que parec\u00eda ser un novo tipo de \"Rickettsia\", illado de carrachas, que pod\u00eda atravesar os filtros. A primeira descrici\u00f3n do que probablemente era \"Coxiella burnetii\" publicouna en 1925 Hideyo Noguchi, pero, como as s\u00faas mostras non sobreviviron, non est\u00e1 claro se se trataba deste organismo. As descrici\u00f3ns definitivas public\u00e1ronse a finais da d\u00e9cada de 1930 como parte dunhas investigaci\u00f3ns sobre a causa da febre Q, feitas por Edward Holbrook Derrick e Macfarlane Burnet en Australia, e Herald Rea Cox e Gordon Davis no Laboratorio das Monta\u00f1as Rochosas (RML, \"Rocky Mountain Laboratory\") dos Estados Unidos.\nO equipo do RML propuxo para ela o nome \"Rickettsia diaporica\", facendo referencia (\"diaporica\") a que pod\u00eda atravesar os poros dos filtros, e evitaron darlle o nome de Cox ou Davis por se a descrici\u00f3n de Noguchi ti\u00f1a prioridade. Aproximadamente por aquel tempo, Derrick propuxo o nome \"Rickettsia burneti\" (acabado en i), en reco\u00f1ecemento da contribuci\u00f3n de Burnet na identificaci\u00f3n do organismo como unha \"Rickettsia\". Como despois quedou claro que a especie difer\u00eda bastante das outras \"Rickettsia\", foi elevada primeiro \u00e1 categor\u00eda de subx\u00e9nero nomeado en honor a Cox como \"Coxiella\", e despois, en 1948, pasou a ter o seu propio x\u00e9nero, \"Coxiella\", proposto por Cornelius B. Philip, outro investigador do RML, e a especie tomou o nome de \"Coxiella burnetii\" (acabado en ii).\n\"Coxiella\" era dif\u00edcil de estudar porque non pod\u00eda reproducirse f\u00f3ra do seu h\u00f3spede. Con todo, en 2009, descubriuse unha t\u00e9cnica que permit\u00eda cultivar as bacterias nun cultivo ax\u00e9nico e suxeriuse que esta t\u00e9cnica pod\u00eda ser \u00fatil para o estudo doutros pat\u00f3xenos.\nPatox\u00e9nese.\nO ID50 (a dose necesaria para infectar o 50% dos suxeitos experimentais) \u00e9 1 v\u00eda inhalaci\u00f3n; \u00e9 dicir, a inhalaci\u00f3n dun organismo producir\u00e1 enfermidade no 50% da poboaci\u00f3n estudada. Esta \u00e9 unha dose infecciosa extremadamente baixa (s\u00f3 c\u00f3mpren de 1 a 10 organismos), o que fai a \"C. burnetii\" un dos organismos m\u00e1is infecciosos co\u00f1ecidos. A enfermidade aparece en d\u00faas fases: unha fase aguda que se presenta con dores de cabeza, calafr\u00edos e s\u00edntomas respiratorios, e unha fase cr\u00f3nica insidiosa.\nA\u00ednda que a maior\u00eda das infecci\u00f3ns pasan espontaneamente, o tratamento con tetraciclina ou doxiciclina parece reducir a duraci\u00f3n sintom\u00e1tica e reducir a probabilidade de infecci\u00f3n cr\u00f3nica. Unha combinaci\u00f3n de eritromicina e rifampicina \u00e9 moi efectiva para curar a doenza, e a vacinaci\u00f3n coa vacina Q-vax (Q-VAX\u00ae CSL) \u00e9 efectiva para a prevenci\u00f3n, pero pode ter alg\u00fans efectos secundarios en individuos preexpostos.\nA bacteria utiliza un sistema de secreci\u00f3n de tipo IVB chamado Icm/Dot para inxectar prote\u00ednas efectoras chamadas prote\u00ednas Ank no seu h\u00f3spede. Estes efectores incrementan a capacidade da bacteria de sobrevivir dentro da c\u00e9lula h\u00f3spede. En \"Legionella pneumophila\", que usa o mesmo sistema de secreci\u00f3n e tam\u00e9n inxecta prote\u00ednas Ank, a supervivencia aumenta porque ditas prote\u00ednas interfiren coa fusi\u00f3n do vac\u00faolo que cont\u00e9n a bacteria cos endosomas degradativos do h\u00f3spede.\nArma biol\u00f3xica.\n\"C. burnetii\" era un dos sete axentes preparados para a guerra biol\u00f3xica nos Estados Unidos, cando este pa\u00eds acabou oficialmente o seu programa de guerra biol\u00f3xica en 1969.\nXen\u00f3mica.\nActualmente hai polo menos 5 xenomas completamente secuenciados de \"Coxiella burnetti\", cada un dos cales cont\u00e9n uns 2,1 Mbp de ADN e codifica uns 2.100 marcos abertos de lectura. Destes xenes , non se co\u00f1ece a funci\u00f3n de 746 (aproximadamente o 35%)."}
{"id": "290914", "revid": "27155", "url": "https://gl.wikipedia.org/wiki?curid=290914", "title": "Coxiella", "text": ""}
{"id": "290916", "revid": "31997", "url": "https://gl.wikipedia.org/wiki?curid=290916", "title": "Club Atl\u00e9tico River Plate (Uruguai)", "text": "O Club Atl\u00e9tico River Plate \u00e9 un club de f\u00fatbol uruguaio da cidade de Montevideo, fundado o 11 de maio de 1932, que compite na Primeira Divisi\u00f3n do Uruguai. Dende os primeiros anos do club, as s\u00faas cores son o branco e o vermello.\nXogadores.\nCadro actual.\n\"Actualizado 9 de setembro de 2014\""}
{"id": "290917", "revid": "89787", "url": "https://gl.wikipedia.org/wiki?curid=290917", "title": "Salvelinus", "text": "Salvelinus \u00e9 un x\u00e9nero de peixes oste\u00edctios da orde dos salmoniformes, familia dos salm\u00f3nidos e subfamilia dos salmoninos, que comprende numerosas especies denominadas troitas, moitas delas moi apreciadas na pesca deportiva.\nCaracter\u00edsticas.\nA s\u00faa forma \u00e9 a t\u00edpica da familia, co corpo alongado, fusiforme e musculoso e deprimido nos flancos; a cabeza \u00e9 afiada cara o foci\u00f1o, e est\u00e1 provista de fortes mand\u00edbulas. A aleta adiposa est\u00e1 presente.\nA coloraci\u00f3n adoita ser parda prateada, con estr\u00edas pardas ou de cor area, e con manchas vermellas, no dorso e nos flancos. O ventre \u00e9 m\u00e1is claro. No per\u00edodo reprodutivo a coloraci\u00f3n dos machos \u00e9 m\u00e1is brillante.\nAs aletas pectorais, pelvianas, anal e a parte inferior das aletas caudais presentan o bordo abrancazado ou de cor crema.\nAs escamas adoitan seren pequenas, levando de 115 a 200 ao longo da li\u00f1a lateral.\nAs dimensi\u00f3ns son vari\u00e1beis, dependendo da especie, indo desde os 15\u00a0cm do \"Salvelinus lonsdalii\" aos 150\u00a0cm da troita lacustre americana (\"Salvelinus namaycush\").\nA maior\u00eda das especies poden identificarse a simple vista polas pequenas manchas de cor crema, rosada ou vermella que salfiren o seu corpo escuro.\nDistribuci\u00f3n, h\u00e1bitat e biolox\u00eda.\nOs \"Savelinus\" est\u00e1n presentes na parte setentrional do hemisferio boreal.\nPrefiren as augas doces frescas e transparentes. Por\u00e9n, algunhas especies son an\u00e1dromas.\nCertas destas troitas, de moi pequeno tama\u00f1o, viven at\u00e9 os 80 m de profundidade nalg\u00fans lagos.\nOs \"Salvelinus\" son moi sens\u00edbeis aos cambios na calidade da auga, e algunhas especies, como \"Salvelinus neocomensis\" e \"S. profundus\", extingu\u00edronse por esta causa.\nAlimentaci\u00f3n.\nSon peixes carn\u00edvoros depredadoras. Alim\u00e9ntanse de larvas de insectos, insectos adultos, pequenos crust\u00e1ceos, vermes, peixes e cr\u00edas destes \u00faltimos.\nPesca.\nDebido \u00e1 calidade da s\u00faa carne, moitas especies son moi apreciadas na pesca deportiva, e unhas poucas, como a troita lacustre americana, son obxecto de pesca comercial e da acuicultura. En ocasi\u00f3ns, alg\u00fans esp\u00e9cimes escapan, convert\u00e9ndose en especies invasoras.\nEspecies.\nO x\u00e9nero foi descrito en 1836 polo naturalista escoc\u00e9s John Richardson.\nA s\u00faa taxonom\u00eda, como a de todos os salm\u00f3nidos, \u00e9 controvertida. Por exemplo, FishBase, en 2012 reco\u00f1ec\u00eda 51 especies dentro do x\u00e9nero (incl\u00faense algunhas recentemente extinguidas):\nPor\u00e9n o World Register of Marine Species (2014), s\u00f3 admite estas seis:"}
{"id": "290918", "revid": "98629", "url": "https://gl.wikipedia.org/wiki?curid=290918", "title": "Balc\u00f3n", "text": "Un balc\u00f3n (do italiano: \"balcone\", estada, estadal; este do xerm\u00e1nico: \"balcho\", trabe; probabelmente cognato da verba persiana \"\u0628\u0627\u0644\u0643\u0627\u0646\u0647\" \"b\u0101lk\u0101neh\" ou a s\u00faa variante m\u00e1is antiga \"\u067e\u0627\u0644\u0643\u0627\u0646\u0647\" \"p\u0101lk\u0101neh\";) \u00e9 unha abertura feita desde o chan na parede dun cuarto, polo xeral cunha pequena plataforma que sobresae cara a f\u00f3ra, amparada por unha varanda Adoita estar sostido por columnas ou canzorros, e fechado mediante unha balaustrada.\nComo alternativa, pode non sobresair do plano do muro, sen\u00f3n que constit\u00fae unha superficie aberta dun andar alto, cunha balaustrada s\u00f3 na fronte, e paredes nos costados. Usualmente o acceso ao balc\u00f3n faise mediante unha porta. A diferenza do pat\u00edn e do corredor, o balc\u00f3n non ten acceso dende a r\u00faa mediante unha escaleira. A solaina \u00e9 unha evoluci\u00f3n do corredor, sempre cuberta, adornada e moi s\u00f3lida con cantar\u00eda de pedra."}
{"id": "290919", "revid": "1093", "url": "https://gl.wikipedia.org/wiki?curid=290919", "title": "Jorge Llorca Freire", "text": ""}
{"id": "290920", "revid": "96033", "url": "https://gl.wikipedia.org/wiki?curid=290920", "title": "Plateresco", "text": "Plateresco, tam\u00e9n chamado de g\u00f3tico plateresco, Protorrenacenza, estilo Isabel, estilo Reis Cat\u00f3licos (estes dous \u00faltimos en referencia \u00e1 s\u00faa primeira fase) e estilo Pr\u00edncipe Filipe (referido \u00e1 s\u00faa fase renacentista), \u00e9 un estilo art\u00edstico, especialmente arquitect\u00f3nico, que se desenvolveu en Espa\u00f1a e nos seus territorios no s\u00e9culo XVI, caracterizado pola fusi\u00f3n de elementos g\u00f3ticos, mud\u00e9xares e renacentistas e pola elaboraci\u00f3n e minuciosidade das s\u00faas obras. Apareceu entre o \u00faltimo g\u00f3tico e a Rencenza, xa a finais do s\u00e9culo XV, estend\u00e9ndose durante os dous s\u00e9culos a seguir.\nResulta dunha modificaci\u00f3n do espazo g\u00f3tico e dunha fusi\u00f3n ecl\u00e9ctica de compo\u00f1entes decorativas mud\u00e9xares, do g\u00f3tico flamexante e Arquitectura rom\u00e1nica lombarda, as\u00ed como temper\u00e1ns elementos renacentistas de orixe toscana.\nExemplos son a inclusi\u00f3n de escudos e pin\u00e1culos, as fachadas divididas en tres corpos (mentres que as renacentistas est\u00e1n divididas en dous) e as columnas de tradici\u00f3n renacentista. Chegou \u00e1 s\u00faa m\u00e1xima expresi\u00f3n durante o reinado de Carlos I, especialmente en Salamanca, a\u00ednda que tam\u00e9n floreceu notabelmente noutras cidades da pen\u00ednsula Ib\u00e9rica como Le\u00f3n e Burgos e no territorio de Nova Espa\u00f1a que hoxe \u00e9 M\u00e9xico. Considerado \u00e1s veces corrente renacentista e outras estilo propio, recibe \u00e1s veces os nomes de Protorrenacenza e Primeira Renacenza como rexeitamento ao considerar un estilo en si mesmo. En Galicia salienta o Hospital Real de Santiago de Compostela na Praza do Obradoiro, hoxe Hostal dos Reis Cat\u00f3licos.\nO estilo caracter\u00edzase por unha decoraci\u00f3n prol\u00edfica que cobre as fachadas con elementos vexetais, candelabros, fest\u00f3ns, criaturas fant\u00e1sticas e todo tipo de figuraci\u00f3ns. A configuraci\u00f3n espacial, por\u00e9n, segu\u00eda m\u00e1is claramente un referente g\u00f3tico. Esta fixaci\u00f3n por partes concretas, sen modificaci\u00f3ns estruturais respecto do g\u00f3tico e apenas espaciais, fan que sexa clasificado moitas veces como variaci\u00f3n e non coma estilo. En Nova Espa\u00f1a o Plateresco adquiriu unha configuraci\u00f3n propia, aferrado fortemente \u00e1 s\u00faa herdanza mud\u00e9xar e mestur\u00e1ndose con influencias ind\u00edxenas.\nNo s\u00e9culo XIX, co pulo dos historicismos, a arquitectura plateresca reviviu baixo os nomes de estilo Monterrey e estilo espa\u00f1ol.\nEtimolox\u00eda.\nO nome Plateresco v\u00e9n do castel\u00e1n: \"plata\" (prata) e fai referencia ao oficio de prateiro ou arxentador. O historiador sevillano Diego Ortiz de Z\u00fa\u00f1iga utilizouno por vez primeira no s\u00e9culo XVII, aplic\u00e1ndoo \u00e1 descrici\u00f3n da sancrist\u00eda da catedral de Sevilla no 3\u00ba volume dos seus Anales, alg\u00fans autores erroneamente vincularon tal cualificativo coa Capela Real, que Ort\u00edz de Z\u00fa\u00f1iga menciona na s\u00faa obra m\u00e1is tarde, no 4\u00ba volume.\nHistoria.\nO plateresco segue a li\u00f1a do Estilo Isabel, onde os elementos decorativos de tradici\u00f3ns ib\u00e9ricas e italianizantes forman complexos enfeites que se superpo\u00f1en \u00e1s estruturas g\u00f3ticas. Posteriormente p\u00f3dese falar dun Plateresco que conserva as formas g\u00f3ticas como base at\u00e9 1530. Ap\u00f3s esta data, a\u00ednda que contin\u00faan utiliz\u00e1ndose e evolucionando os enfeites platerescos, estes pasan a formar parte dunha arquitectura que xa comeza a asumir as ideas renacentistas. En 1563, co comezo da construci\u00f3n do mosteiro do Escorial, a arquitectura renacentista dep\u00farase grazas \u00e1s intervenci\u00f3ns de Juan de Herrera, dando fin ao esplendor e \u00e1 extensi\u00f3n do Plateresco na pen\u00ednsula Ib\u00e9rica. En M\u00e9xico, por\u00e9n, non se esqueceu, dando lugar a un Neoplateresco no s\u00e9culo XVIII.\nEn calquera caso o Plateresco, considerado ou non como estilo e exclusivamente espa\u00f1ol ou por outra banda europeo, representa a transici\u00f3n entre os estilos g\u00f3tico e renacentista.\nCaracter\u00edsticas.\nPlateresco espa\u00f1ol.\nForon t\u00edpicas as fachadas-retablo, realizadas como se de coidadosas obras de ourivar\u00eda se tratase, prolificamente decoradas. A decoraci\u00f3n, se ben obtivo diversas inspiraci\u00f3ns, foi fundamentalmente vexetal, a\u00ednda que tam\u00e9n tivo profusi\u00f3n de medall\u00f3ns, elementos her\u00e1ldicos e figuraci\u00f3ns animais, entre outros. Prod\u00facese tam\u00e9n unha riqueza nos materiais: chapras douradas en cristar\u00edas e coroamentos, vasos etc. Ao conclu\u00edr o primeiro terzo do s\u00e9culo XVI oll\u00e1ronse maiores policrom\u00edas e aparecen cristar\u00edas de base hist\u00f3rica e as balaustradas, ademais dunha decoraci\u00f3n m\u00e1is prolixa.\nA extensi\u00f3n da decoraci\u00f3n por todas as superficies arquitect\u00f3nicas redunda na creaci\u00f3n de novas superficies e subespazos, fundamentalmente decorativos do lugar onde se achan, que \u00e1 s\u00faa vez se ornamentan profusamente, tales como fornelas, nichos e ed\u00edculas.\nAs\u00ed mesmo foron inclu\u00edndose progresivamente elementos italianos como enfeite: almofadados, chapiteis cl\u00e1sicos, arcos romanos e especialmente grutescos.\nA decoraci\u00f3n empregada ti\u00f1a significados concretos, non pod\u00e9ndose ler tan s\u00f3 descritivamente. As\u00ed, os loureiros, os motivos b\u00e9licos e a abundancia de cornos coloc\u00e1banse nas vivendas de militares destacados. Polo mesmo a escenificaci\u00f3n de f\u00e1bulas gregas e romanas abstra\u00eda ideais humanistas, co que a l\u00f3xica decorativa se convert\u00eda nun medio para expresar e difundir ideas renacentistas.\nTam\u00e9n se implementaron e preferiron certos aspectos espaciais. Deste xeito constru\u00edronse escaleiras caustrais de caixa aberta. No entanto, apenas houbo modificaci\u00f3ns espaciais respecto do g\u00f3tico.\nPlateresco americano.\nNas Am\u00e9ricas, especialmente no actual M\u00e9xico, certas culturas aut\u00f3ctonas estaban en fases art\u00edsticas que poden considerarse barrocas cando os espa\u00f1ois levaron con eles o Plateresco. Este mesturouse simbioticamente coas tradici\u00f3ns locais, de xeito que a arquitectura g\u00f3tica non chegou \u00e1s Am\u00e9ricas propiamente ditas, sen\u00f3n a trav\u00e9s dun Plateresco que axi\u00f1a mudou primeiro coas influencias ind\u00edxenas e despois coas africanas, evolu\u00edndo no que se deu en chamar un \"Barroco americano\"."}
{"id": "290922", "revid": "27155", "url": "https://gl.wikipedia.org/wiki?curid=290922", "title": "Rhodobacter sphaeroides", "text": "Rhodobacter sphaeroides \u00e9 unha especie de bacteria p\u00farpura, que obt\u00e9n enerx\u00eda por medio da fotos\u00edntese, e foi illada de lagos profundos e augas estancadas.\n. As mellores condici\u00f3ns para o seu crecemento son as que lle permiten realizar a fototrofia anaer\u00f3bica (fotoherer\u00f3trofa e fotoaut\u00f3trofa) se hai luz, e a quimioheterotrofia aer\u00f3bica en ausencia de luz. \"R. sphaeroides\" tam\u00e9n pode fixar o nitr\u00f3xeno. \u00c9 notablemente diversa metabolicamente, xa que pode crecer como heter\u00f3trofa por medio de fermentaci\u00f3ns e da respiraci\u00f3n celular aer\u00f3bica e anaer\u00f3bica.\n\"R. sphaeroides\" \u00e9 un dos organismos m\u00e1is importantes no estudo da fotos\u00edntese bacteriana. Non require condici\u00f3ns moi infrecuentes para o seu cultivo e \u00e9 incriblemente eficiente na s\u00faa fotos\u00edntese. A regulaci\u00f3n da s\u00faa maquinaria fotosint\u00e9tica \u00e9 de grande interese para os investigadores, xa que \"R. sphaeroides\" ten un intricado sistema para percibir as concentraci\u00f3ns de O2. Ademais, cando se exp\u00f3n a unha diminuci\u00f3n da presi\u00f3n parcial de O2, \"R. sphaeroides\" forma invaxinaci\u00f3ns na s\u00faa membrana plasm\u00e1tica. O aparato fotosint\u00e9tico est\u00e1 albergado nesas invaxinaci\u00f3ns, as cales se chaman cromat\u00f3foros.\nO xenoma de \"R. sphaeroides\" \u00e9 tam\u00e9n bastante intrigante. Ten dous cromosomas, un de 3 Mb (chamado CI) e outro de 900 Kb (CII), e na natureza presenta cinco pl\u00e1smidos. Moitos xenes est\u00e1n duplicados entre os dous cromosomas pero parecen estar regulados diferencialmente. Ademais, moitos dos marcos de lectura abertos (ORFs) en CII parecen codificar prote\u00ednas de funci\u00f3n desco\u00f1ecida. Cando se alteran alg\u00fans xenes de funci\u00f3n desco\u00f1ecida en CII, orix\u00ednanse diversos tipos de auxotrofia, o que indica que CII non \u00e9 simplemente unha versi\u00f3n truncada de CI."}
{"id": "290924", "revid": "25871", "url": "https://gl.wikipedia.org/wiki?curid=290924", "title": "Gran Premio de Singapur de 2014", "text": "O Gran Premio de Singapur de 2014, formalmente 2014 Formula 1 Singapore Airlines Singapore Grand Prix, foi unha carreira de F\u00f3rmula Un, que se celebrou o 21 de setembro de 2014 no Circu\u00edto urbano de Marina Bay de Singapur. Foi a d\u00e9cima cuarta carreira da tempada de F\u00f3rmula Un de ."}
{"id": "290926", "revid": "56817", "url": "https://gl.wikipedia.org/wiki?curid=290926", "title": "Rhodobacter", "text": "Rhodobacter \u00e9 un x\u00e9nero de bacterias da familia Rhodobacteraceae. Son fotosint\u00e9ticas, pero o seu metabolismo \u00e9 moi vers\u00e1til. A especie m\u00e1is famosa \u00e9 \"Rhodobacter sphaeroides\". Varias especies antes clasificadas no x\u00e9nero \"Rhodobacter\" foron despois reclasificadas noutros x\u00e9neros como \"Rhodovulum\", \"Haematobacter\", \"Roseobacter\" e \"Gemmobacter\"."}
{"id": "290927", "revid": "89787", "url": "https://gl.wikipedia.org/wiki?curid=290927", "title": "Oncorhynchus", "text": "Oncorhynchus \u00e9 un x\u00e9nero de peixes oste\u00edctios da orde dos salmoniformes, familia dos salm\u00f3nidos e subfamilia dos salmoninos, distribu\u00eddos polo norte do oc\u00e9ano Pac\u00edfico, con algunha especie no Golfo de M\u00e9xico.\nSon peixes an\u00e1dromos, que se desenvolven no mar e remontan os r\u00edos para desovar, con moi poucas excepci\u00f3ns.\nO x\u00e9nero comprende numerosas especies, entre as que destacan o salm\u00f3n real e a troita arco da vella.\nCaracter\u00edsticas.\nAs especies deste x\u00e9nero son moi similares \u00e1s do x\u00e9nero \"Salmo\", con corpo hidrodin\u00e1mico, boca con dentes robustos de depredador e escamas pequenas. A aleta caudal presenta sempre manchas escuras (nunca nas do \"Salmo\").\nDistribuci\u00f3n e h\u00e1bitat.\nAs especies deste x\u00e9nero est\u00e1n difundidas no Oc\u00e9ano Pac\u00edfico setentrional e nas augas doces dos r\u00edos tributarios do Pac\u00edfico de Asia e do norte da Am\u00e9rica setentrional.\nAlgunhas especies, como a troita arco da vella (\"O. mykiss\"), foron introducidas en moitas partes do mundo con caracter\u00edsticas clim\u00e1ticas e ambientais id\u00f3neas, \u00e1s veces en prexu\u00edzo da \u00edctiofauna aut\u00f3ctona.\nSon peixes de augas fr\u00edas e temperado-fr\u00edas, e hai especies que pasan toda a s\u00faa vida en auga doce, e especies an\u00e1dromas.\nReproduci\u00f3n.\nDurante a \u00e9poca da reproduci\u00f3n mostran un forte dimorfismo sexual e, a mi\u00fado, unha coloraci\u00f3n moi viva.\nAs especies an\u00e1dromas morren despois de reproduc\u00edrense.\nTaxonom\u00eda.\nO x\u00e9nero foi descrito en 1861 polo naturalista estadounidense George Suckley (1830\u20131869).\nO nome do x\u00e9nero deriva do grego antigo \u1f45\u03b3\u03ba\u03bf\u03c2 \"\u00f3nkos\", \"gancho\", e \u1fe5\u03cd\u03b3\u03c7\u03bf\u03c2 \"rh\u00fdnchos\", \"foci\u00f1o\", en referencia \u00e1s fauces ganchudas dos machos na temporada de apareamento.\nEspecies.\nComo en todos os salm\u00f3nidos, a taxonom\u00eda das especies de cada x\u00e9nero \u00e9 moi controvertida. Algunhas das especies de \"Oncorhynchus\" son moi vari\u00e1beis, e describ\u00edronse un bo n\u00famero de taxa hoxe obsoletos. En 1989, estudos morfol\u00f3xicos e xen\u00e9ticos realizados por Gerald Smith e Ralph Stearley indican que as troitas da conca do Pac\u00edfico son xeneticamente m\u00e1is pr\u00f3ximas ao salm\u00f3n do Pac\u00edfico que a \"Salmo trutta\" ou ao salm\u00f3n do Atl\u00e1ntico (\"Salmo salar\") da conca do Atl\u00e1ntico.\nAs\u00ed, en 1989, as autoridades taxon\u00f3micas cambiaron \u00e1 troita arco iris e a outras troitas da conca do Pac\u00edfico ao x\u00e9nero \"Oncorhynchus\". Na actualidade reco\u00f1\u00e9cense 12 especies e numerosas subespecies neste x\u00e9nero:\nPor\u00e9n, o World Register of Marine Species s\u00f3 admite sete:\nNota: Para outras clasificaci\u00f3ns v\u00e9xanse as bases de datos indicadas nas ligaz\u00f3ns externas."}
{"id": "290928", "revid": "89787", "url": "https://gl.wikipedia.org/wiki?curid=290928", "title": "Filos bacterianos", "text": "Os filos bacterianos son as principais li\u00f1axes (filos ou divisi\u00f3ns) do dominio \"Bacteria\".\nAo clasificar as bacterias seguindo o sistema de clasificaci\u00f3n cient\u00edfica establecido por Carl von Linn\u00e9, cada cepa bacteriana ten que estar asignada a unha especie (nomenclatura binaria), a cal \u00e9 un nivel inferior dentro dunha xerarqu\u00eda de rangos ou categor\u00edas. Actualmente, o sistema de clasificaci\u00f3n dos taxons maiores m\u00e1is aceptado \u00e9 o sistema de tres dominios, que est\u00e1 baseado na filoxenia molecular. Neste sistema, as bacterias son membros do dominio \"Bacteria\" e o \"filo\" (\"phylum\") \u00e9 a categor\u00eda que queda debaixo do dominio, xa que a categor\u00eda \"reino\" est\u00e1 en desuso actualmente na taxonom\u00eda bacteriana.\nNeste esquema de clasificaci\u00f3n, \"Bacteria\" era (non oficialmente) subdividida en 2013 en 30 filos con representantes cultivados en laboratorio. Cre\u00e1ronse moitos grandes clados con representantes que non poden ser cultivados actualmente; estes clados co\u00f1\u00e9cense s\u00f3 pola s\u00faa metaxen\u00f3mica e denom\u00ednanse filos candidatos. Se os inclu\u00edmos no conxunto dos filos, o n\u00famero de filos \u00e9 de decenas m\u00e1is. \nOs novos filos bacterianos descubertos non pararon de aumentar desde ent\u00f3n. En total est\u00edmase que poden existir uns 1300 filos bacterianos. En maio de 2020, xa se reco\u00f1ec\u00edan 41 filos bacterianos, aceptados formalmente pola LPSN, mentres que na base de datos Silva reco\u00f1ec\u00edanse 89 filos bacterianos, e propux\u00e9ronse ducias m\u00e1is, e probablemente quedan centos m\u00e1is a\u00ednda por descubrir. A gran maior\u00eda dos filos bacterianos reco\u00f1ecidos son filos candidatos, \u00e9 dicir, non te\u00f1en representantes que se puidesen cultivar.\nEn canto \u00e1 filoxenia precisa que est\u00e1 na base dos clados de Bacteria, alg\u00fans cient\u00edficos cren que pode haber unha orde de ramificaci\u00f3n, mentes que outros, como Norman Pace, cren que os diversos filos bacterianos representan un grande politom\u00eda (un evento de especiaci\u00f3n m\u00faltiple simult\u00e1neo).\nFiloxenia molecular.\nTradicionalmente, infer\u00edase a filoxenia e establec\u00edase a taxonom\u00eda base\u00e1ndose en estudos de morfolox\u00eda. Recentemente, util\u00edzase a filoxenia molecular para dilucidar mellor as relaci\u00f3ns evolutivas das especies analizando as s\u00faas secuencias de ADN/prote\u00edna, por exemplo o seu ADN ribos\u00f3mico. A falta de caracter\u00edsticas morfol\u00f3xicas facilmente accesibles, como as que presentan animais e plantas, dificultou os primeiros esforzos de clasificaci\u00f3n e deu lugar a clasificaci\u00f3ns confusas, distorsionadas e erradas, un exemplo das cales, sinalada por Carl Woese, \u00e9 \"Pseudomonas\" cuxa etimolox\u00eda (\"falsa unidade\") ironicamente se corresponde coa s\u00faa taxonom\u00eda, xa que se reuniron nese tax\u00f3n bacterias que eran moi distintas e que houbo despois que reclasificar.\nSubdivisi\u00f3n inicial.\nEn 1987, Carl Woese, considerado o pioneiro da revoluci\u00f3n da filoxenia molecular, dividiu as Eubacteria en 11 divisi\u00f3ns base\u00e1ndose nas secuencias do ARNr 16S da subunidade menor (SSU) ribos\u00f3mica:\nAs \"bacterias p\u00farpura e emparentadas\" foron renomeadas como Proteobacteria.\nAs subdivisi\u00f3ns de grampositivas de alto e baixo contido G+C foron renomeadas como as divisi\u00f3ns Actinobacteria e Firmicutes, co que o n\u00famero de filos era en total de 12.\nAta recentemente cr\u00edase que s\u00f3 eran grampositivas as Firmicutes e Actinobacteria, pero o filo candidato TM7 pode ser tam\u00e9n grampositivo. Os Chloroflexi pos\u00faen unha soa membrana, pero t\u00ednguense como negativas (con algunhas excepci\u00f3ns).\nAs \"bacterias verdes non do xofre e emparentadas\" foron renomeadas como Chloroflexi.\nOs \"micrococos rediorresistentes e emparentados\" denom\u00ednanse xeralmente agora clado Deinococcus-Thermus, a\u00ednda que se propuxo chamalos clado das Xenobacteria ou Hadobacteria (pero este \u00faltimo nome \u00e9 ilex\u00edtimo).\nNovos filos cultivados.\nDesde 1987, ano en que Woese publicou a s\u00faa revisi\u00f3n da clasificaci\u00f3n, conseguiuse cultivar novas especies que son o suficientemente diferentes como para constitu\u00edr un novo filo. A maior\u00eda delas son term\u00f3filas e a mi\u00fado tam\u00e9n quimiolitoaut\u00f3trofas, como Aquificae, que oxida o gas hidr\u00f3xeno. Atop\u00e1ronse outras non term\u00f3filas, como as Acidobacteria, un filo ubicuo con fisiolox\u00edas diverxentes, algunhas das cales son quimiolit\u00f3trofas, como \"Nitrospira\" (oxidante de nitrilos) ou \"Leptospirillum\" (oxidante de ferro). Alg\u00fans dos filos propostos no aparecen no LPSN, xa que est\u00e1n insuficientemente descritas ou est\u00e1n agardando pola s\u00faa aprobaci\u00f3n ou deb\u00e1tese se en realidade pertencen a filos xa establecidos. Un exemplo disto \u00e9 o x\u00e9nero \"Caldithrix\", que consta das especies \"C. palaeochoryensis\" e \"C.abyssi\", que se considera Deferribacteres, por\u00e9n, comparte s\u00f3 un 81% de semellanza coas outras Deferribacteres (especies de \"Deferribacter\" e emparentadas) e \u00e9 considerado un filo separado por Rapp\u00e9 e Giovannoni. Ademais, deb\u00e1tese a situaci\u00f3n do x\u00e9nero \"Geovibrio\" no filo Deferribacteres.\nTaxons non cultivados e metaxen\u00f3mica.\nCo advimento de novos m\u00e9todos de an\u00e1lise do ADN ambiental (metaxen\u00f3mica), encontrouse nas mostras medioambientais ARNr 16S dun n\u00famero enormente grande de especies non descubertas, o que indica que hai varios filos completos m\u00e1is dos que non se co\u00f1ece ning\u00fan representante cultivado, e que a alg\u00fans filos xa co\u00f1ecidos lles faltan importantes subdivisi\u00f3ns, que non se puideron cultivar, como \u00e9 o caso de Verrucomicrobia e Chloroflexi.\nO termo Candidatus (candidato) util\u00edzase para as especies (ou taxons) propostos para as cales hai falta de informaci\u00f3n que impide que sexan validadas, por exemplo cando as \u00fanicas probas da s\u00faa existencia son datos da s\u00faa secuencia de ADN, mesmo se est\u00e1 secuenciado todo o xenoma. Cando a especie \u00e9 membro dun filo novo constit\u00fae unha divisi\u00f3n candidata, e en 2003 hab\u00eda 26 divisi\u00f3ns candidatas dun total de 52 divisi\u00f3ns.\nEn 1988 Hugenholtz e Pace definiron divisi\u00f3n candidata, como un conxunto de secuencias de ARNr 16S con menos do 85% de semellanza.\nAntes de 1998, previamente \u00e1 definici\u00f3n de Hugenholtz e Pace, co\u00f1ec\u00edanse tres filos candidatos, que eran:\nDesde ent\u00f3n identific\u00e1ronse outros filos candidatos e aceptados por Rapp\u00e9 e Giovannoni (2003):)\nDesde ent\u00f3n descubriuse un filo candidato chamado Poribacteria, formado por bacterias que viven en simbiose con esponxas, e foi moi estudado.\nOutros filos candidatos que foron obxecto dalg\u00fans estudos son a divisi\u00f3n candidata TM7, na que se secuenciaron (en borrador) os xenomas dos seus organismos, WS6 e o Grupo mari\u00f1o A.\nRecentemente consegu\u00edronse cultivar d\u00faas especies da divisi\u00f3n candidata OP10, que agora se chama Armatimonadetes, que son: \"Armatimonas rosea\", illada do rizoplano do xunco \"Phragmites australis\" nun lago do Xap\u00f3n, e \"Chthonomonas calidirosea\", dun illado dun solo quentado xeotermicamente en Hell's Gate, Tikitere, Nova Zelandia.\nCultivouse unha especie, \"Caldisericum exile\", da divisi\u00f3n candidata OP5, e dita divisi\u00f3n chamouse Caldiserica.\nA divisi\u00f3n candidata VadinBE97 \u00e9 agora co\u00f1ecida como Lentisphaerae despois de que se puidesen cultivar as especies \"Lentisphaera araneosa\" e \"Victivallis vadensis\".\nA pesar de que estas li\u00f1axes non sexan reco\u00f1ecidas oficialmente, debido ao sempre crecente n\u00famero de secuencias que pertencen a filos non existentes, a lista de ARB-Silva incl\u00fae xa 57 filos entre os que est\u00e1n non s\u00f3 os 27 filos con especies aceptadas como v\u00e1lidas, sen\u00f3n tam\u00e9n 30 divisi\u00f3ns candidatas (BD1-5, BHI80-139, BRC1, CK-1C4-19, EM19, GAL08, GOUTA4, Hyd24-12, JL-ETNP-Z39, Kazan-3B-28, LD1-PA38, MVP-21, NPL-UPA2, OC31, OD1, OP3, OP9, OP10, OP11, RF3, RsaHF231, SM2F11, SR1, TA06, TM6, TM7, WCHB1-60, WS3 e WS6), mentres que o Ribosomal Database Project 10, cont\u00e9n 29 filos e 7 divisi\u00f3ns candidatas (OP10, OP11, OD1, BRC1, SR1, WS3, TM7).\nSuperfilos.\nMalia que a orde de ramificaci\u00f3n non est\u00e1 clara en moitos filos, agrup\u00e1ronse de forma segura dous grupos de filos, que se denominan superfilos, que son os grupos FCB e PVC.\nO grupo FCB incl\u00fae a \"Chlorobi\", \"Bacteroidetes\", \"Fibrobacteres\", \"Gemmatimonadates\", \"Caldithrix\" e o Grupo mari\u00f1o A.\nO grupo PVC incl\u00fae a \"Chlamydiae\", \"Lentisphaerae\", \"Planctomycetes\", \"Verrucomicrobia\" e OP3.\nResumo dos filos.\nEn 2012, hab\u00eda 30 filos aceptados na LPSN no dominio \"Bacteria\". Non hai regras fixas para a nomenclatura dos filos bacterianos. Prop\u00faxose o uso do sufixo \"-bacteria\" para os nomes dos filos, pero xeralmente o nome do filo \u00e9 o plural do do x\u00e9nero tipo, coa excepci\u00f3n de \"Firmicutes\", \"Cyanobacteria\", e \"Proteobacteria\", cuxos nomes non proceden de x\u00e9neros (pero \"Actinobacteria\" procede de \"Actinomyces\").\nAcidobacteria.\nAs \"Acidobacteria\" (didermas gramnegativas) son o filo bacteriano m\u00e1is abondoso nos solos, pero a maior\u00eda dos seus membros non foron cultivodos. Ademais, son fenotipicamente diversos e incl\u00faen non s\u00f3 a acid\u00f3filos, sen\u00f3n tam\u00e9n a moitos non acid\u00f3filos. Xeralmente os seus membros div\u00eddense lentamente e presentan taxas metab\u00f3licas baixas baixo condici\u00f3ns de escaseza de nutrientes e poden tolerar ben as flutiaci\u00f3ns na hidrataci\u00f3n do solo.\nActinobacteria.\nAs \"Actinobacteria\" son un filo de bacterias monodermas grampositivas, moitas das cales son produtoras notables de metabolitos secundarios. Hai s\u00f3 dous filos de bacterias monodermas grampositivas, o outro \u00e9 \"Firmicutes\". As actinobacterias xeralmente te\u00f1en maior contido GC polo que \u00e1s veces se lles chama \"bacterias grampositivas de alto GC\". Son x\u00e9neros notables \"Streptomyces\" (produci\u00f3n de antibi\u00f3ticos), \"Propionibacterium acnes\" (comensal da pel oloroso) e \"Propionibacterium freudenreichii\" (produce os ollos no queixo Emmental).\nAquificae.\nAs \"Aquificae\" (didermas gramnegativas) conte\u00f1en s\u00f3 14 x\u00e9neros (entre eles \"Aquifex\" e \"Hydrogenobacter\"). As s\u00faas especies son hiperterm\u00f3filas e quimiolit\u00f3trofas (usan xofre). Segundo alg\u00fans estudos pode ser un dos filos de ramificaci\u00f3n m\u00e1is profunda (basal).\nBacteroidetes.\nOs \"Bacteroidetes\" (didermas gramnegativas) forman parte do superfilo FBC. Algunhas especies son pat\u00f3xenos oportunistas, mentres que outras son os comensais m\u00e1is com\u00fans do intestino humano.\nCaldiserica.\nO filo Caldiserica co\u00f1ec\u00edase anteriormente como divisi\u00f3n candidata OP5, e o seu \u00fanico representante \u00e9 \"Caldisericum exile\".\nChlamydiae.\nAs \"Chlamydiae\" (didermas, debilmente gramnegativas) son un filo pertencente ao superfilo PVC. Est\u00e1 composto s\u00f3 por 6 x\u00e9neros de pat\u00f3xenos intracelulares obrigados cun ciclo vital complexo. Entre as s\u00faas especies est\u00e1 \"Chlamydia trachomatis\".\nChlorobi.\nO filo Chlorobi \u00e9 membro do superfilo FBC. Cont\u00e9n s\u00f3 7 x\u00e9neros de bacterias fotoaut\u00f3trofas anaerobias obrigadas, co\u00f1ecidas vulgarmente como bacterias verdes do xofre. O centro de reacci\u00f3n na fotos\u00edntese de Chlorobi e Chloroflexi (o cal \u00e9 outro grupo fotosint\u00e9tico) est\u00e1 formado por unhas estruturas chamadas clorosomas, que son diferentes dos ficobilisomas das cianobacterias (outro grupo fotosint\u00e9tico).\nChloroflexi.\nOs Chloroflexi, son un filo diverso no que hai term\u00f3filos e halorrespiradores, co\u00f1ecidos tam\u00e9n como bacterias verdes non do xofre.\nChrysiogenetes.\nO filo Chrysiogenetes s\u00f3 ten 3 x\u00e9neros cunha especie cada un (\"Chrysiogenes arsenatis\", \"Desulfurispira natronophila\", \"Desulfurispirillum alkaliphilum\")\nCyanobacteria.\nAs Cyanobacteria son o maior clado fotosint\u00e9tico, e crese que orixinaron a acumulaci\u00f3n de ox\u00edxeno na atmosfera terrestre. Tam\u00e9n se chaman algas verde-azuladas.\nDeinococcus-Thermus.\nDeinococcus-Thermus, cont\u00e9n as especies \"Deinococcus radiodurans\" e \"Thermus aquaticus\".\nElusimicrobia.\nElusimicrobia anteriormente era a divisi\u00f3n candidata Grupo t\u00e9rmite 1.\nFibrobacteres.\nFibrobacteres \u00e9 membro do superfilum FBC.\nFirmicutes.\nFirmicutes, \u00e9 un filo de especies de baixo G+C grampositivas a maior\u00eda formadoras de esporas, dividido en d\u00faas/tres clases: a clase Bacilli co x\u00e9nero \"Bacillus\" (por exemplo, \"B. anthracis\", un pat\u00f3xeno, e \"B. subtilis\", \u00fatil en biotecnolox\u00eda), bacterias do \u00e1cido l\u00e1ctico (por exemplo, \"Lactobacillus casei\" do iogur, \"Oenococcus oeni\" que fai a fermentaci\u00f3n malol\u00e1ctica, \"Streptococcus pyogenes\", pat\u00f3xeno), a clase Clostridia formada por especies principalmente anaer\u00f3bicas redutoras de sulfito e saprof\u00edticas, entre as que est\u00e1 o x\u00e9nero \"Clostridium\" (por exemplo, os pat\u00f3xenos \"C. difficile\", \"C. tetani\", \"C. botulinum\" e o usado en biotecnolox\u00eda \"C. acetobutylicum\")\nGemmatimonadetes.\nGemmatimonadetes \u00e9 membro do superfilo FBC.\nLentisphaerae.\nLentisphaerae, antes denominado clado VadinBE97, \u00e9 membro do superfilo PVC.\nPlanctomycetes.\nPlanctomycetes forma parte do superfilo PVC. Te\u00f1en a c\u00e9lula compartimentalizada por membranas internas.\nProteobacteria.\nO filo Proteobacteria \u00e9 o m\u00e1is numeroso do dominio, e cont\u00e9n a maior\u00eda das bacterias m\u00e1is co\u00f1ecidas, como \"Escherichia coli\" ou \"Pseudomonas aeruginosa\". Div\u00eddese en varias clases denominadas con letras gregas: alfa-, beta-, gamma-, delta-, epsilon- e zetaproteobacterias.\nSpirochaetes.\nAs \"Spirochaetes\", son notables pola s\u00faa forma helicoidal. Incl\u00faen a \"Borrelia burgdorferi\", que causa a enfermidade de Lyme, e \"Treponema pallidum\", que causa a s\u00edfilis.\nSynergistetes.\nOs Synergistetes son un filo de didermas gramnegativas, con forma de bacilo anaerobias obrigadas, algunhas das cales son comensais humanas.\nTenericutes.\nOs Tenericutes incl\u00faen a clase Mollicutes, anteriormente no filo \"Firmicutes\" (clados irm\u00e1ns). A pesar de seren monodermas grampositivas, carecen de peptidoglicano. O x\u00e9nero principal \u00e9 \"Mycoplasma\".\nThermodesulfobacteria.\nAs Thermodesulfobacteria son un filo composto por s\u00f3 tres x\u00e9neros: \n\"Caldimicrobium\", \"Thermodesulfatator\" e \"Thermodesulfobacterium\". Son redutores de sulfato term\u00f3filos.\nThermotogae.\nO Thermotogae \u00e9 un filo cuxos membros pos\u00faen unha envoltura externa infrecuente chamada toga e son principalmente hiperterm\u00f3filos e fermentadores anaerobios obrigados.\nVerrucomicrobia.\nVerrucomicrobia \u00e9 un filo pertencente ao superfilo PVC. Igual que os \"Planctomycetes\", os seus membros presentan un plan celular compartimentalizado cun nucleoide condensado e ribosomas dentro dun compartimento chamado pirelulosoma (pechados dentro dunha membrana intracitoplasm\u00e1tica) e un compartimento chamado parifoplasma entre a membrana intracitoplasm\u00e1tica e a membrana plasm\u00e1tica.\nOrde de ramificaci\u00f3n.\nA orde de ramificaci\u00f3n dos filos bacterianos non est\u00e1 clara. Diferentes estudos chegaron a distintas conclusi\u00f3ns debido aos diferentes conxuntos de datos e m\u00e9todos utilizados.\nPor exemplo, nos estudos feitos utilizando o ARNr 16S e unhas poucas secuencias m\u00e1is, \"Thermotogae\" e \"Aquificae\" parecen os filos m\u00e1is basais, mentres que en varios estudos filoxen\u00f3micos, as m\u00e1is basais son as \"Firmicutes\"."}
{"id": "290933", "revid": "27155", "url": "https://gl.wikipedia.org/wiki?curid=290933", "title": "Filo bacteriano", "text": ""}
{"id": "290940", "revid": "98629", "url": "https://gl.wikipedia.org/wiki?curid=290940", "title": "Castelo de Cornatelo", "text": "O Castelo de Cornatelo \u00e9 unha fortificaci\u00f3n situada no concello de Priaranza do Bierzo, na bisbarra do Bierzo, provincia de Le\u00f3n. Foi declarado Ben de Interese Cultural o 22 de abril de 1949.\nO castelo as\u00e9ntase sobre un promontorio rochoso cortado cara ao leste e o norte por un cavorco de m\u00e1is de 180 m de desnivel, polo que transcorre o regueiro de Rioferreiros. Polos seus outros dous flancos, que son de doado acceso, est\u00e1 protexido por unha soa muralla percorrido por un adarve defensivo ameado.\nHistoria.\nHai diferentes teor\u00edas no tocante \u00e1 orixe deste Castelo, pero a teor\u00eda defendida actualmente por diferentes estudosos, \u00e9 da correspondencia na s\u00faa orixe co \"castelo de Ulver\", do que fan menci\u00f3n fontes alto e pleno medievais. Os estudosos cren que o \"castrum\" tivo orixe nun destacamento militar, debido \u00e1 s\u00faa gran proximidade \u00e1s explotaci\u00f3ns aur\u00edferas das Medulas. M\u00e1is tarde, despois de que os romanos abandonasen os dep\u00f3sitos, o papel que realizaba \u00e9 relegado a un segundo plano durante o dominio visigodo, reaparecendo posteriormente como un \"castellum\" sobranceiro na Espa\u00f1a cristi\u00e1 dos s\u00e9culos IX e X.\nA comezos do s\u00e9culo XI, segundo os primeiros documentos achados, o castelo de Ulver aparece como un castelo importante, naqueles primeiros tempos da Reconquista. A mediados do mesmo s\u00e9culo o Conde Munio Mu\u00f1iz, propietario de numerosos territorios, aparece como tenente do castelo. En 1060, froito do seu casamento con Velasquita, nace a s\u00faa filla Ximena Mu\u00f1iz. Dende o ano 1093 ata o ano 1107, a s\u00faa filla aparece como tenente da. Ximena Moniz mantivo unha relaci\u00f3n co rei Afonso VI de Le\u00f3n, co quen tivo d\u00faas fillas Tareixa de Le\u00f3n e Elvira de Castela.\nEn 1211, Afonso IX de Le\u00f3n, tras facer as paces coa orde do Temple, doa aos templarios a vila de Ponferrada, os cales a fortifican. M\u00e1is tarde, os cabaleiros templarios toman a posesi\u00f3n de Ulver, acreditada por unha escritura do \"Cartulario de San Pedro de Montes\" do ano 1228: \"Tenente Ulver Freyres del Templo\". Polo tanto, neste ano, os templarios xa se achaban en posesi\u00f3n do castelo de Ulver. Estes permanecer\u00edan na fortaleza ata 1312, coa desaparici\u00f3n da devandita orde. En 1327 Afonso XI de Castela, doa o Castelo a Alvar N\u00fa\u00f1ez Osorio. Anos despois, pasa a ser propiedade de Pedro Fern\u00e1ndez de Castro. En 1378, o castelo aparece por primeira vez co nome de \"Cornatelo\". En 1388, o Castelo volve formar parte do se\u00f1or\u00edo da familia Osorio, con Pedro \u00c1lvarez de Osorio, por doaz\u00f3n de Xo\u00e1n I de Castela.\nO castelo \u00e9 herdado por Rodrigo \u00c1lvarez Osorio, que ao falecer en 1430, a s\u00faa posesi\u00f3n pasa a Pedro \u00c1lvarez Osorio I Conde de Lemos, co mesmo nome que ti\u00f1a o seu av\u00f3. Este casa con Beatriz de Castro, irm\u00e1 do Duque de Arjona, xuntando as\u00ed a herdanza da familia dos Castro, con numerosos se\u00f1or\u00edos bercianos e obtendo os t\u00edtulos de conde de Lemos e de Trast\u00e1mara. En 1467, prod\u00facese a segunda revolta irmandi\u00f1a contra a nobreza galega, na cal a fortaleza de Cornatelo \u00e9 tomada e case totalmente destru\u00edda, como outras fortalezas bercianas. En 1469, Pedro \u00c1lvarez Osorio manda reconstru\u00edr os seus castelos, entre eles Cornatelo. En 1483, morre Pedro \u00c1lvarez Osorio, no castelo de Cornatelo provocando un cruento conflito sucesorio: Por unha banda, a segunda muller do conde de Lemos, Mar\u00eda de Baz\u00e1n e a s\u00faa filla Xoana Osorio, casada con Luis Pimentel (fillo do conde de Benavente); e por outra , Rodrigo de Castro Osorio , novo Conde de Lemos. O preito, a\u00ednda que parec\u00eda non afectar directamente a Cornatelo, sufriu un asedio que durou dous anos, polas tropas de Don Rodrigo II conde de Lemos, o cal se considera o lex\u00edtimo herdeiro de Cornatelo. En 1486 os Reis cat\u00f3licos act\u00faan para solucionar os problemas, creando o \"marquesado de Villafranca\" creado para Xoana e o seu marido Luis Pimentel. Con esta intervenci\u00f3n, se obr\u00edga Rodrigo a entregar o castelo de Ponferrada. En 1507, Don Rodrigo volve tomar Ponferrada e a asediar os castelos de Corull\u00f3n e Cornatelo, que se atopaba en desacordo coa decisi\u00f3n tomada polos Reis Cat\u00f3licos. Anos m\u00e1is tarde, o Castelo continuo formando parte do se\u00f1or\u00edo do marqu\u00e9s de Villafranca, ata a desaparici\u00f3n dos se\u00f1or\u00edos do marquesado de Villafranca.\nEn 1823, o castelo pasa a pertencer ao municipio de Ponferrada. En 1843, o castelo foi utilizado como escenario rom\u00e1ntico para unha das principais novelas hist\u00f3ricas espa\u00f1olas: \"El Se\u00f1or de Bembibre\", escrita polo escritor Berciano Enrique Gil y Carrasco.\nTras varios anos de abandono durante o s\u00e9culo XIX, o 29 de novembro de 1900 os Condes de Pe\u00f1arramiro, herdeiros lex\u00edtimos do castelo, conceden a titularidade do castelo e de varias terras \u00e1 Xunta Veci\u00f1al da Vilavella. O Castelo \u00e9 utilizado para gardar os raba\u00f1os da aldea da Vilavella, contribu\u00edndo mais \u00e1 s\u00faa deterioraci\u00f3n.\nRestauraci\u00f3n.\nNo ano 2002 restaurouse o castelo logo de s\u00e9culos de abandono, asegurando os lugares m\u00e1is deteriorados e dot\u00e1ndoo de elementos de seguridade para poder ser visitado polo p\u00fablico. A obra foi financiada por Fundaci\u00f3n do Patrimonio Hist\u00f3rico de Castela e Le\u00f3n (formada por varias caixas de aforros rexionais como Caja Espa\u00f1a-Duero, Caja de Burgos, Caja c\u00edrculo, Caja Segovia, Caja de \u00c1vila e a Xunta de Castela e Le\u00f3n) e a Deputaci\u00f3n de Le\u00f3n. O investimento foi de 1,2 mill\u00f3ns de euros.\nNo ano 2003, o castelo foi iluminado exteriormente grazas \u00e1 Fundaci\u00f3n Endesa, cun orzamento de 100.800,38 \u20ac.No ano 2006, foi aberto ao p\u00fablico, en horario de ma\u00f1\u00e1 e tarde, os venres, s\u00e1bados e domingos de todo o ano. En ver\u00e1n, est\u00e1 aberto todos os d\u00edas, ag\u00e1s os luns.\nMuseo.\nO castelo conta cun museo, onde se recrea o pasado deste e as s\u00faas fases de construci\u00f3n, as\u00ed como as posesi\u00f3ns polas que pasou ao longo da historia. A partir de xaneiro de 2010 conta ademais cunha exposici\u00f3n de armas de hasta medievais pertencentes \u00e1 asociaci\u00f3n local Cabaleiros de Ulver (v\u00e9xase m\u00e1is abaixo).\nNoites M\u00e1xicas de Cornatelo.\nFestexo popular de ambientaci\u00f3n medieval que se celebra cada \u00faltima fin de semana de agosto e no que, ademais de gozar de concertos de m\u00fasica celta, exhibici\u00f3ns e actividades diversas, se organiza un mercado medieval denominado \"Vila de Cornatelo\". Este festexo empezouse a celebrar en 2003, incrementando cada ano o n\u00famero de visitantes.\nNo ano 2009 rendeuse especial homenaxe ao Cami\u00f1o de Santiago, pola integraci\u00f3n como itinerario xacobeo oficial da rota denominada Cami\u00f1o de Santiago de Inverno, cuxa sinalizaci\u00f3n no seu tramo da bisbarra do Bierzo se inaugurou oficialmente o 28 de febreiro de 2010. Na homenaxe xacobea de Priaranza contouse coa actuaci\u00f3n de destacados grupos folk de m\u00fasica celta, como Luar na Lubre, Fraguel Folk, Aira d\u00e1 Pedra e Cuchufellos.\nCabaleiros de Ulver.\nFoi un proxecto impulsado en agosto de 2008 polas asociaci\u00f3ns Baucan e Templespa\u00f1a en colaboraci\u00f3n co Concello de Priaranza do Bierzo. O seu principal obxectivo foi a creaci\u00f3n dunha asociaci\u00f3n ou confrar\u00eda, denominada Cabaleiros de Ulver que tivese por finalidade levar en procesi\u00f3n a imaxe de Santiago Peregrino dende a igrexa de Vilavella ata a capela do castelo de Cornatelo.\nTendo en conta a inspiraci\u00f3n templaria da devandita asociaci\u00f3n, ademais de promover a relixiosidade popular a trav\u00e9s da procesi\u00f3n, deber\u00eda instru\u00edr os seus confrades no manexo da espada, o tiro con arco, a confecci\u00f3n de cotas de malla e outra serie de habilidades que ser\u00edan mostradas ao p\u00fablico con motivo das festividades de agosto e se ensinar\u00eda mediante cursos e obradoiros.\nAsociaci\u00f3n Cabaleiros de Ulver.\nCabaleiros de Ulver \u00e9 unha asociaci\u00f3n berciana creada o 12 de outubro de 2009 a ra\u00edz do proxecto do mesmo nome, con sede no C\nconcello de Priaranza do Bierzo e que desenvolve as s\u00faas actividades no castelo de Cornatelo. De inspiraci\u00f3n medieval en xeral e templario en particular, ten por obxectivos principais a pr\u00e1ctica da esgrima e o tiro con arco medieval, as\u00ed coma a confecci\u00f3n do enxoval templario (veste, sobr\u00e9vesche, helmos, cotas de malla etc). Tam\u00e9n colabora activamente co Cami\u00f1o de Santiago de Inverno ao seu paso por terras bercianas. A partir de xaneiro de 2010 comezaron as s\u00faas actividades no Castelo de Cornatelo.\nEspazos.\nExiste unha galer\u00eda que une o castelo de Cornatelo. Esta galer\u00eda enc\u00f3ntrase actualmente pechada o p\u00fablico.\nExiste unha planta que s\u00f3 existe no castelo de Cornatelo e nas penas de Ferradillo e de Paradela de Muces, dado \u00e1s s\u00faas condici\u00f3ns climatolox\u00edas e \u00e1 altura na que se encontra. Esta planta v\u00e9n dada polo nome de \"Petrocoptis viscosa\". Esta enc\u00f3ntrase nos muros de pedra calcaria do Castelo.\nOutros datos de interese.\nAcceso.\nDende Ponferrada pola N-536 cara ao Barco. Pasada a localidade de Santalla, poucos quil\u00f3metros despois, xa no Alto de Rioferreiros e \u00e1 esquerda, xorde o desv\u00edo cara \u00e1 Vilavella, Castelo de Cornatelo e Paradela de Muces. Tomando esa estrada ata o seguinte desv\u00edo, \u00e1 esquerda, onde se indica a direcci\u00f3n cara ao Castelo de Cornatelo e A Vilavella."}
{"id": "290944", "revid": "89787", "url": "https://gl.wikipedia.org/wiki?curid=290944", "title": "Gran Premio do Xap\u00f3n de 2014", "text": "O Gran Premio do Xap\u00f3n de 2014, foi a d\u00e9cimo quinta carreira da tempada de F\u00f3rmula Un de . Celebrouse o 5 de outubro de 2014 no circu\u00edto de Suzuka, en Suzuka, Xap\u00f3n, foi a 15\u00aa rolda da tempada e o 41\u00ba Gran Premio do Xap\u00f3n. \nA carreira terminou prematuramente detr\u00e1s do coche de seguridade na volta 44. Jules Bianchi tivo un grave accidente e traslad\u00e1rono a un hospital local pr\u00f3ximo.\nAntecedentes.\nEfectos do Tif\u00f3n Phanfone.\nO Tif\u00f3n Phanfone, que se clasifica como unha tormenta de categor\u00eda catro, est\u00e1 previsto que toque terra na costa oriental do Xap\u00f3n o domingo do Gran Premio, acompa\u00f1ado de fortes choivas e ventos de ata 240\u00a0km/h. A\u00ednda que se espera que o curso prognosticado da tormenta non chegue a Suzuka, esp\u00e9rase que o extremo norte da tormenta empape o circu\u00edto con choiva intensa.\nClasificaci\u00f3n.\nCarreira.\nAs fortes choivas fixeron que a carreira comezara detr\u00e1s do coche de seguridade, pero a pista estaba demasiado mollada para correr. Case 20 minutos m\u00e1is tarde, a choiva diminu\u00edra e a carreira reiniciouse, unha vez m\u00e1is detr\u00e1s do coche de seguridade. Fernando Alonso retirouse da carreira cando o seu auto apagouse logo da reanudaci\u00f3n.\nO coche de seguridade retirouse na volta 9. Todos os pilotos cambiaron a pneum\u00e1ticos intermedios nas voltas seguintes. Jenson Button beneficiouse enormemente das paradas en boxes, subindo \u00e1 terceira posici\u00f3n. Lewis Hamilton, logo de comezar a carreira por detr\u00e1s do seu compa\u00f1eiro de equipo Nico Rosberg, logrou alcanzalo no liderado da carreira na primeira curva da volta 29, con Rosberg loitando co desgaste dos pneum\u00e1ticos.\nRed Bull elixira unha posta a punto m\u00e1is adecuado para condici\u00f3ns de mollado nesta carreira, sacrificando o rendemento na clasificaci\u00f3n. Esta aposta funcionou na carreira, con Sebastian Vettel terminando terceiro e Daniel Ricciardo cuarto, desde a novena e sexta posici\u00f3n, respectivamente.\nA carreira terminou prematuramente detr\u00e1s do coche de seguridade, os resultados finais da carreira foron os da volta 44. Jules Bianchi trompeou e o seu Marussia chocou cun guindastre que estaba quitando o Sauber de Adrian Sutil, que se estrelara na volta anterior. Sa\u00edu o coche de seguridade e a carreira foi posteriormente cancelada con bandeira vermella. Bianchi quedou inconsciente despois do accidente. Foi trasladado en ambulancia \u00f3 hospital da Universidade de Mie. Segundo o seu pai, Bianchi est\u00e1 nunha operaci\u00f3n para reducir as graves contusi\u00f3ns na cabeza. Posteriormente a FIA emitiu un comunicado dicindo que Bianchi sufriu un \"traumatismo craneoencef\u00e1lico grave\" no accidente, e permanec\u00eda en coidados intensivos logo da cirurx\u00eda."}
{"id": "290947", "revid": "895", "url": "https://gl.wikipedia.org/wiki?curid=290947", "title": "Ara Solis (\u00e1lbum)", "text": "Ara Solis \u00e9 o terceiro \u00e1lbum de estudio do grupo de folk galego Luar na Lubre. Foi publicado o 12 de marzo de 1993, baixo o selo Sons Galicia. En xaneiro de 2003 foi reeditado por \"La Voz de Galicia\" para a s\u00faa colecci\u00f3n Son de Galicia."}
{"id": "290948", "revid": "895", "url": "https://gl.wikipedia.org/wiki?curid=290948", "title": "Plenilunio (\u00e1lbum)", "text": "Plenilunio \u00e9 o cuarto \u00e1lbum de estudio do grupo de folk galego Luar na Lubre. Foi publicado o 27 de outubro de 1997, baixo o selo Warner Music."}
{"id": "290949", "revid": "5863", "url": "https://gl.wikipedia.org/wiki?curid=290949", "title": "Santiago Romay Lema", "text": ""}
{"id": "290950", "revid": "895", "url": "https://gl.wikipedia.org/wiki?curid=290950", "title": "Cabo do mundo", "text": "Cabo do mundo \u00e9 o quinto \u00e1lbum de estudio do grupo de folk galego Luar na Lubre. Foi publicado o 7 de maio de 1999, baixo o selo Warner Music. O disco est\u00e1 dedicado ao pintor Urbano Lugr\u00eds."}
{"id": "290951", "revid": "98629", "url": "https://gl.wikipedia.org/wiki?curid=290951", "title": "Hans-Joachim Stuck", "text": "Hans-Joachim Stuck (nado o 1 de xaneiro de 1951), Strietzel , \u00e9 un piloto Alem\u00e1n de carreiras que competeu en F\u00f3rmula 1 e moitas outras categor\u00edas.\nTraxectoria.\nNaceu en Garmisch-Partenkirchen, e \u00e9 o fillo de Christa Thielmann e o lendario Hans Stuck. Cando era neno, o seu pai ensinoulle a conducir en N\u00fcrburgring. En 1969 participou na s\u00faa primeira carreira de motor en Nordschleife. Ao falar dese d\u00eda, dixo, \"Chegar \u00e1 grella foi moi emocionante. De s\u00fapeto, os meus desexos de converterme en corredor f\u00edxose realidade. S\u00f3 quer\u00eda empezar a carreira e mandar a todos \u00f3 inferno!\" o ano seguinte, con tan s\u00f3 19 anos de idade, ga\u00f1ou as s\u00faas primeiras carreira de 24 horas ao volante dun BMW 2002ti. Ga\u00f1ou al\u00ed de novo en 1998 e 2004, tam\u00e9n, cada vez cun BMW de turismo.\nO sempre amable e divertido, alto e louro bavaro, que vive en Austria, foi alcumado Strietzel logo do seu nacemento pola s\u00faa av\u00f3a, como ela dic\u00eda que o beb\u00e9 parec\u00eda unha das famosas tortas Stollen da s\u00faa Saxonia natal. Tam\u00e9n \u00e9 alcumado Regenmeister (\"Mestre da choiva\") pola s\u00faa habilidade para correr en pistas molladas.\nEn 1972, Stuck asociado con Jochen Mass levaron un Ford Capri RS2600 \u00e1 vitoria na carreira de resistencia das 24 Horas de Spa en B\u00e9lxica. As s\u00faas campa\u00f1as de carreiras no BMW 3.0 CSL \"Batmobile\" tiveron moito \u00e9xito en 1974 e 1975, no DRM alem\u00e1n, as\u00ed como nos Estados Unidos, xunto con Ronnie Peterson. M\u00e1is tarde, na d\u00e9cada de 1970 correu co BMW 320i turbo.\nLogo dalg\u00fans \u00e9xitos en F\u00f3rmula 2 cun March-BMW, tam\u00e9n entrou na F1 con March. Stuck participou en 81 grandes premios, debutando o 13 de xaneiro de 1974. Logrou 2 podios e anotou 29 puntos no campionato. Stuck tivo bastante \u00e9xito no Brabham - Alfa en , liderando o Gran Premio dos Estados Unidos de 1977 en Watkins Glen baixo a choiva, pero foi substitu\u00eddo por Niki Lauda para , Stuck perdeu a oportunidade de unirse a Williams F1 xusto antes de que este equipo logrse o \u00e9xito.\nDebido \u00e1 s\u00faa altura de 194\u00a0cm, non encaixaba ben nos coches de F1 da d\u00e9cada de 1970 que ti\u00f1an a cabina adiantada. Deixou a F1 nese momento probablemente evitando malas lesi\u00f3ns nas pernas, como as sufridas por Ronnie Peterson, Clay Regazzoni, Marc Surer e outros.\nStuck continuou competindo en carreiras de autos deportivos de todo o mundo, ga\u00f1ando as 24 Horas de Le Mans d\u00faas veces cun Porsche 962. Stuck di que o 962 \u00e9 o seu auto de carreiras favorito dos que pilotou durante a s\u00faa carreira, describ\u00edndoo como a \"perfecta combinaci\u00f3n de potencia e carga aerodin\u00e1mica\".\nNa d\u00e9cada de 1990 saboreou \u00e9xito cun coche de turismo, ga\u00f1ando o campionato DTM en 1990 con Audi, antes de regresar a Porsche nas 24 horas de Le Mans en 1998. Retomou un BMW oficial posteriormente. En 2006, Stuck competiu na tempada inaugural da f\u00f3rmula Grand Prix Masters para pilotos retirados de F\u00f3rmula Un, logrando o 6\u00ba posto na primeira carreira no Circu\u00edto de Kyalami en Sur\u00e1frica os d\u00edas 11 e 13 de novembro de 2005.\nEn xaneiro de 2008 Stuck iniciou o seu actual cometido en Volkswagen Motorsport. Este papel tam\u00e9n lle levou a utilizar a s\u00faa experiencia para axudar a refinar os coches de estrada, inclu\u00eddo o novo Golf VI GTI.\nStuck anunciou o fin da s\u00faa carreira activa como piloto de carreiras logo de 43 anos despois das 24 Horas de N\u00fcrburgring de 2011, no que participou cun Reiter Engineering Lamborghini Gallardo LP600 GT3 xunto con Dennis Rostek e os seus fillos Ferdinand Stuck e Johannes Stuck. O equipo Stuck\u00b3 terminou 15\u00ba na xeral logo de problemas na caixa de cambios.\nRexistro de carreiras.\nResultados completos no Campionato Europeo de F\u00f3rmula 2.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados Completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "290953", "revid": "12452", "url": "https://gl.wikipedia.org/wiki?curid=290953", "title": "Jos\u00e9 Mar\u00eda Alonso y Trelles", "text": ""}
{"id": "290954", "revid": "89787", "url": "https://gl.wikipedia.org/wiki?curid=290954", "title": "El Tigre, Venezuela", "text": "El Tigre \u00e9 unha cidade venezolana situada ao sur do estado Anzo\u00e1tegui, que conta tam\u00e9n coa administraci\u00f3n do municipio de Sim\u00f3n Rodr\u00edguez. A finais de 2013 ti\u00f1a unha poboaci\u00f3n de 206.946 habitantes."}
{"id": "290955", "revid": "98629", "url": "https://gl.wikipedia.org/wiki?curid=290955", "title": "Mud\u00e9xar", "text": "Mud\u00e9xar \u00e9 un termo que deriva da verba \u00e1rabe \u0645\u062f\u062c\u0651\u0646 [\"muda\u00ff\u00ffan\"] que significa \"dom\u00e9stico\" ou \"domesticado\" e que se utiliza para designar aos musulm\u00e1ns que ficaron en territorio conquistado polos cristi\u00e1ns, e baixo o seu control pol\u00edtico, durante o proceso de avance dos reinos cristi\u00e1ns cara o sur (denominado Reconquista), que se desenvolveu ao longo da Idade Media na Pen\u00ednsula Ib\u00e9rica.\nHistoria.\nAo principio permit\u00eduselles seguir practicando o islam, empregar a s\u00faa lingua e manter os seus costumes. Organiz\u00e1banse en comunidades denominadas alxamas ou mourar\u00edas con diversos graos de autogoberno, segundo as condici\u00f3ns de rendici\u00f3n, ou de subordinaci\u00f3n: no caso de Baleares, a total escravitude, noutros casos, a vinculaci\u00f3n en condici\u00f3ns de servidume feudal. En Valencia exist\u00edan os denominados \"mouros paliers\" (protexidos do rei) e outros de menor grao de protecci\u00f3n (\"decimati\" e \"quintati\").\nNa s\u00faa gran maior\u00eda, de condici\u00f3n social humilde, eran campesi\u00f1os cunha especial vinculaci\u00f3n \u00e1 agricultura de regad\u00edo (hortas e veigas, socalcos nas ladeiras) ou artes\u00e1ns especializados (albanelar\u00eda, oficios t\u00e9xtiles -cordob\u00e1ns, sedas-). Co tempo, as condici\u00f3ns de convivencia e tolerancia f\u00f3ronse endurecendo, restrinxindo os contactos sociais e econ\u00f3micos entre comunidades; \u00e1 tradicional separaci\u00f3n das buxar\u00edas (cortador\u00edas ou carnizar\u00edas) (baseada no especial m\u00e9todo de sacrificio) engad\u00eduselle a prohibici\u00f3n de contactos profesionais e casamentos mixtos.\nAs revoltas mud\u00e9xares foron numerosas a partir do s\u00e9culo XIII, e provocaron o despoboamento dalgunhas zonas (Val do Guadalquivir, Norte de Alacant), a\u00ednda que se mantiveron noutras, especialmente no Levante, tanto castel\u00e1n (Murcia), coma aragon\u00e9s (resto do reino de Valencia -D\u00e9nia, X\u00e0tiva, Segorbe-, e incluso no val do Ebro -Borja, Tarazona, Huesca, Teruel, Zaragoza, Calatayud-). A finais da Idade Media representaban o 11 por cento da poboaci\u00f3n da Coroa de Arag\u00f3n .\nA Guerra de Granada (1482-1492) proporcionou a definitiva ampliaci\u00f3n do concepto de mud\u00e9xares a todos os musulm\u00e1ns peninsulares. En principio as condici\u00f3ns da rendici\u00f3n permit\u00edalles a s\u00faa continuidade e o exercicio da relixi\u00f3n isl\u00e1mica, por\u00e9n, o incumprimento das condici\u00f3ns pactadas por parte dos cristi\u00e1ns orixinou os primeiros conflitos. A partir da revolta del Albaic\u00edn e a dos mud\u00e9xares granadinos en 1499, polo decreto de 1502 foron obrigados a se converter ao cristianismo, pasando as\u00ed a denominarse mouriscos, que malia isto seguiron cos seus costumes diferenciados e o exercicio clandestino da s\u00faa relixi\u00f3n. A rebeli\u00f3n das Alpujarras (1568) levou \u00e1 dispersi\u00f3n dos granadinos polo interior de Castela (non as\u00ed os de Levante), e a imposibilidade de integraci\u00f3n e a desconfianza \u00e1 s\u00faa connivencia cos piratas b\u00e9rberes e o Imperio turco levou \u00e1 decisi\u00f3n da expulsi\u00f3n dos mouriscos en 1609, a\u00ednda que os seus efectos reais foron escasos.\nArte mud\u00e9xar.\nA arte mud\u00e9xar, desenvolvida particularmente en arquitectura, consistiu na aplicaci\u00f3n aos edificios cristi\u00e1ns de influencias de estilo hispano-musulm\u00e1n por mor da albanelar\u00eda de tradici\u00f3n andalus\u00ed. \u00c9 un fen\u00f3meno aut\u00f3ctono e exclusivamente hisp\u00e1nico, que se manifestou tanto en elementos arquitect\u00f3nicos estruturais como decorativos (arco de ferradura, artesoados) e na preferencia polo uso de certos materiais (xeso, ladrillo -simple ou vitrificado en azulexos-, madeira -vista nos artesoados- etc.) A\u00ednda que en Galicia si houbo certos asentamentos mouriscos, especialmente trala expulsi\u00f3n doutros territorios hisp\u00e1nicos at\u00e9 Galicia por parte dos Reis Cat\u00f3licos, a arte mud\u00e9xar non chegou a se plasmar no territorio. Tampouco hai pegadas en Asturias e Cantabria.\nDesde o s\u00e9culo XIX desenvolveuse unha arquitectura historicista denominada neomud\u00e9xar."}
{"id": "290956", "revid": "22570", "url": "https://gl.wikipedia.org/wiki?curid=290956", "title": "Arte mud\u00e9xar", "text": " \nA arte mud\u00e9xar \u00e9 a arte que practicaban os mud\u00e9xares e mouriscos. Tivo lugar do s\u00e9culo XII ao XVI, e foi un fen\u00f3meno aut\u00f3ctono e exclusivamente hisp\u00e1nico; con todo non tivo pegada en Galicia, Asturias e Cantabria, pola pouca influencia mourisca nestas zonas. A\u00ednda que tam\u00e9n chegou \u00e1s Am\u00e9ricas, \u00e1s colonias espa\u00f1olas. Basicamente, \u00e9 un estilo cristi\u00e1n mais que incorpora influencias, elementos ou materiais de estilo hispano-musulm\u00e1n.\nEstilo art\u00edstico.\nNesta arte influ\u00edu a situaci\u00f3n fronteiriza, sempre m\u00f3bil. O estilo europeo \u00eda penetrando na pen\u00ednsula e \u00eda paseni\u00f1amente condicionado polo mud\u00e9xar. A posterior conquista do Al-\u00c0ndalus deu un mud\u00e9xar m\u00e1is novo e con influencias directas da arquitectura tradicional. Unha figura de importancia no mud\u00e9xar \u00e9 o albanel ou alarife (obreiro entendido coma mestre de construci\u00f3n) e o seu mundo, en contraposici\u00f3n coa \"cantar\u00eda\" e os \"pedreiros\". O alarife utilitzaba azulexos, xeso, escaiola, cachotar\u00eda, madeira etc. A s\u00faa situaci\u00f3n de vencido transf\u00f3rmao en man de obra barata e en condici\u00f3ns de constru\u00edr o que lle ordenen os seus clientes, que foron igrexas, sinagogas, fortificaci\u00f3ns, pazos etc. Posteriormente os cristi\u00e1ns aprenderon esta tradici\u00f3n. Sen crebar na modestia esta arte pretende dar toda a animaci\u00f3n que pode unicamente usando os materiais mencionados. Entre os elementos t\u00edpicos saloientan: grellas (tipo xadrez), espi\u00f1as de peixe, pequenos cantos, arcos cegos, redes de rombos (\"sebka\").\nEscolas.\nNa arte mud\u00e9xar destacan tres escolas:\nNo s\u00e9culo XIX, xunto con outros estilos, rexorde a arte neomud\u00e9xar."}
{"id": "290958", "revid": "1131", "url": "https://gl.wikipedia.org/wiki?curid=290958", "title": "Porta de Carlos V", "text": "A Porta de Carlos V, tam\u00e9n chamada Porta Maior ou Porta do Castelo da Ponte (polo seu aspecto de fortaleza) \u00e9 unha das tres portas que se conservan da antiga muralla da vila de Viveiro, na provincia de Lugo, edificada en 1548 por obra de Pedro Pedroso. Realizouse en homenaxe a Carlos V substitu\u00edndo outra anterior do s\u00e9culo XIII, que por mor da acci\u00f3n erosiva das mareas e dos avatares hist\u00f3ricos se fora deteriorando.\nDescrici\u00f3n.\nA porta \u00e9 sinxela, de estilo renancentista-plateresco, con tres corpos ben diferenciados; o acceso f\u00f3rmase cun arco de medio punto central adornado por molduras cil\u00edndricas. En cadanseu lado da porta at\u00f3panse, enmarcados con columni\u00f1as platerescas, os escudos coas armas da cidade e de Galiza; na banda dereita, o viveir\u00e9s co le\u00f3n con coroa real sobre a ponte, e na esquerda o galego cos cinco cop\u00f3ns. Alg\u00fan autor interpretou que ambos os escudos eran os da cidade e que os cop\u00f3ns representaban as cinco antigas igrexas urbanas de Viveiro. Estes dous escudos est\u00e1n recollidos no que posteriormente se converteu no escudo de Viveiro. Sobre o arco unha inscrici\u00f3n moi gastada: \"Hizose esta puerta siendo Corregidor el Licenciado Canosa de Tordesillas\". Por riba da inscrici\u00f3n, no medio e medio da obra \u00e1chase o escudo de Carlos V con enmarcaci\u00f3n plateresca e front\u00f3n triangular, e sobre o mesmo o busto do emperador. O coroamento da porta faise con seis troneiras flanqueadas por tres torricelas. No env\u00e9s da porta, camar\u00edn plateresco con dous escudos e a imaxe do s\u00e9culo XVIII de San Roque, antigamente da Virxe dos Desamparados."}
{"id": "290959", "revid": "18868", "url": "https://gl.wikipedia.org/wiki?curid=290959", "title": "Porta Maior de Viveiro", "text": ""}
{"id": "290960", "revid": "18868", "url": "https://gl.wikipedia.org/wiki?curid=290960", "title": "Porta do Castelo da Ponte", "text": ""}
{"id": "290963", "revid": "1131", "url": "https://gl.wikipedia.org/wiki?curid=290963", "title": "Porta da Vila", "text": "A Porta da Vila ou Porta do Cristo do Amparo (tam\u00e9n do \"Santo Cristo\") \u00e9 unha das tres portas actualmente en p\u00e9 da antiga muralla da vila de Viveiro (ti\u00f1a seis portas e catro portelos), na provincia de Lugo. Data do s\u00e9culo XIII e \u00e9 a entrada principal \u00e1 cidade pola antiga calzada romana.\nCaracter\u00edsticas.\nO muro \u00e9 de f\u00e1brica de cantar\u00eda de granito cun van formado por un sinxelo arco de medio punto con b\u00f3veda de can\u00f3n. No interior hai unha campa de lousa coa seguinte inscrici\u00f3n: \"Era M CC L V in tempo R AF\", que se transcribe coma: \"Era 1255 (ano 1217) en tempo do rei Afonso\", refer\u00edndose a Afonso IX, rei de Le\u00f3n e Galicia. Na s\u00faa parte posterior presenta unha fornela coa imaxe do s\u00e9culo XVIII do Cristo do Amparo - que lle d\u00e1 nome a esta entrada - e aos seus costados a Virxe a chorar e San Xo\u00e1n, do s\u00e9culo XVI. A porta sae na r\u00faa Rosal\u00eda de Castro, unha das principais e m\u00e1is nobre de Viveiro.\nA edificaci\u00f3n est\u00e1 considerada dende o ano 1949 Ben de Interese Cultural dentro do cat\u00e1logo de monumentos do patrimonio hist\u00f3rico de Espa\u00f1a."}
{"id": "290964", "revid": "18868", "url": "https://gl.wikipedia.org/wiki?curid=290964", "title": "Porta do Cristo do Amparo", "text": ""}
{"id": "290965", "revid": "18868", "url": "https://gl.wikipedia.org/wiki?curid=290965", "title": "Porta do Santo Cristo", "text": ""}
{"id": "290966", "revid": "1131", "url": "https://gl.wikipedia.org/wiki?curid=290966", "title": "Porta do Valado", "text": "A Porta do Valado \u00e9 unha das tres portas que quedan en p\u00e9, dun total de cinco que formaban parte do antigo recinto amurallado da vila de Viveiro (provincia de Lugo). Esta edificaci\u00f3n est\u00e1 considerada dende o ano 1949 coma Ben de Interese Cultural dentro do cat\u00e1logo de monumentos do patrimonio hist\u00f3rico de Espa\u00f1a.\nDaba \u00e1 antiga calzada romana. Non ten ningunha inscrici\u00f3n relativa \u00e1 \u00e9poca de construci\u00f3n, polo que se considera do s\u00e9culo XIII, a\u00ednda que de orixe romana. A ambos os dous lados da porta, na r\u00faa Nicol\u00e1s Cora, chamada antes do Valado, cons\u00e9rvanse restos da primitiva muralla."}
{"id": "290967", "revid": "1131", "url": "https://gl.wikipedia.org/wiki?curid=290967", "title": "Igrexa de San Pedro de Viveiro", "text": "A Igrexa de San Pedro de Viveiro \u00e9 un templo de culto cat\u00f3lico situado na parroquia de San Pedro de Viveiro (concello de Viveiro) na provincia de Lugo. De estilo rom\u00e1nico, dende o ano 1974 est\u00e1 considerada coma Ben de Interese Cultural, dentro do cat\u00e1logo de monumentos do patrimonio hist\u00f3rico de Espa\u00f1a.\nHistoria.\nO actual templo data de finais do s\u00e9culo XII. Por\u00e9n, a s\u00faa orixe rem\u00f3ntase at\u00e9 o s\u00e9culo VI, como o pon de manifesto unha ep\u00edgrafe situada nun perpia\u00f1o exterior no que se fai menci\u00f3n a unha restauraci\u00f3n do s\u00e9culo X. \u00c9 a m\u00e1is antiga da zona. Foi posteriormente ampliada e reformada nos s\u00e9culos XII e XVII. Ademais do seu interese arquitect\u00f3nico, no seu interior g\u00e1rdase unha importante escolma de tallas.\nCaracter\u00edsticas.\nPresenta un estilo rom\u00e1nico de gran pureza, fabricada en cantar\u00eda e cachotar\u00eda de granito, con parte dos seus muros caleados A cuberta \u00e9 de lousa, a d\u00faas augas. Consta de nave principal e lateral separadas por arcos de medio punto. Salienta a \u00e1bsida semicircular. Na fachada, a porta principal arr\u00e1nxase cun arco de medio punto sen enfente ning\u00fan, con espadana de dobre corpo e dous vans. Porta lateral rom\u00e1nica, tapiada. No beirado salientan os antigos canzorros con diversas formas, especialmente os da \u00e1bsida. Existen varias inscrici\u00f3ns nos muros exteriores.\nNo interior atopamos un arco triunfal, b\u00f3veda de can\u00f3n en nave, retablo maior neocl\u00e1sico e lateral barroco, con tallas de interese e varias pezas antigas."}
{"id": "290968", "revid": "197", "url": "https://gl.wikipedia.org/wiki?curid=290968", "title": "Mosteiro da Nosa Se\u00f1ora de Valdeflores", "text": "O Mosteiro da Nosa Se\u00f1ora de Valdeflores \u00e9 un mosteiro situado na parroquia de Magazos, no alfoz da vila luguesa de Viveiro e moi preto do r\u00edo Landro. Este edificio relixioso est\u00e1 rexido pola congregaci\u00f3n das Dominicas contemplativas (Orde dos Pregadores), orde fundada por Domingos de Guzm\u00e1n, nacido no s\u00e9culo XII en Caleruega (Reino de Castela). A fundaci\u00f3n do convento rem\u00f3ntase ao s\u00e9culo XV. A igrexa, tam\u00e9n do s\u00e9culo XV, de estilo g\u00f3tico, momento tam\u00e9n ao que corresponde a talla da Virxe de Valdeflores a cal se venera neste templo. Esta imaxe, segundo conta a tradici\u00f3n, foi atopada nos terreos sobre os que se ergue o mosteiro. O edificio do mosteiro \u00e9 de finais do s\u00e9culo XVII. Dende hai sete s\u00e9culo, e sen interrupci\u00f3n, existe a congregaci\u00f3n no mosteiro.\nCaracter\u00edsticas.\nO mosteiro conta cun gran claustro que foi remodelado nos s\u00e9culos XVI, XVIII e XX. A igrexa presenta riscos rom\u00e1nicos e oxivais (g\u00f3tico). A torre do campanario data de 1618, para a s\u00faa construci\u00f3n tomouse como referencia a do desaparecido convento de San Domingos. A portada \u00e9 oxival con arco interior en forma de trevo e con arcos sostidos por columnas e capiteis de follas. Sobre ela existe unha escultura de San Domingos proveniente do desaparecido convento dominico. O interior \u00e9 dunha soa nave, con presbiterio e coros alto e baixo ao fondo. Tralo retablo \u00f3llanse restos de pinturas murais. Entre a moblaxe salienta o \u00f3rgano do s\u00e9culo XVIII e un \"Lignum Crucis\" tra\u00eddo de Xerusal\u00e9n pola beata Constanza de Castro."}
{"id": "290969", "revid": "18868", "url": "https://gl.wikipedia.org/wiki?curid=290969", "title": "Mosteiro de Valdeflores", "text": ""}
{"id": "290970", "revid": "89787", "url": "https://gl.wikipedia.org/wiki?curid=290970", "title": "La Galicia Literaria", "text": "Galicia Literaria foi unha asociaci\u00f3n de galegos residentes en Madrid con inquietudes literarias activa entre 1875 e 1876.\nHistoria e caracter\u00edsticas.\nFundada polo poeta vigu\u00e9s Teodosio Vesteiro Torres, a primeira reuni\u00f3n celebrouse o 20 de setembro de 1875. O obxectivo principal da Asociaci\u00f3n, segundo os seus estatutos, era:\nO seu primeiro presidente foi Francisco A\u00f1\u00f3n e o secretario, o fundador Teodosio Vesteiro Torres. Reun\u00edanse en sesi\u00f3ns ordinarias os d\u00edas 10, 20 e 30 de cada mes, e realizaban algunhas reuni\u00f3ns extraordinarias con motivo da celebraci\u00f3n dalgunha efem\u00e9ride destacada de \u00edndole cultural. Nestas sesi\u00f3ns fal\u00e1base e discut\u00edase de literatura e os membros l\u00edan os seus traballos ao resto dos compa\u00f1eiros. Desta asociaci\u00f3n sa\u00edron algunhas publicaci\u00f3ns.\nEn xaneiro de 1876 realizouse un engadido \u00e1s bases para extrapolar os seus obxectivos ao \u00e1mbito das Ciencias.\nA diferenza de caracteres e ideolox\u00edas pol\u00edticas xerou algunhas disensi\u00f3ns no seo da asociaci\u00f3n que provocaron a s\u00faa disoluci\u00f3n. O incidente m\u00e1is grave produciuse cando alg\u00fans membros, entre eles Manuel Curros Enr\u00edquez e Jes\u00fas Muruais, propuxeron a publicaci\u00f3n dun libro titulado \"Los gallegos pintados por s\u00ed mismos\", unha especie de recompilaci\u00f3n de tipos galegos. Andr\u00e9s Muruais e Francisco A\u00f1\u00f3n rexeitaron a idea, argumentando que a natureza da obra prest\u00e1base a mostrar unha Galicia estereotipada e polo tanto a imaxe que o libro puidese dar ser\u00eda moi negativa. Esta disputa case chega \u00e1s mans. Dende ese d\u00eda a asociaci\u00f3n foi a menos e Teodosio Vesteiro Torres escribiu a \u00faltima anotaci\u00f3n no libro de actas o 30 de xaneiro de 1876."}
{"id": "290971", "revid": "22570", "url": "https://gl.wikipedia.org/wiki?curid=290971", "title": "Arco de medio punto", "text": "O arco de medio punto ou arco de volta perfecta en arquitectura, \u00e9 un tipo de arco que no intradorso ten a forma dun semic\u00edrculo. \u00c9 o elemento principal da arquitectura abovedada, formando as de can\u00f3n. Antigamente adoitaba estar conformado por doelas de pedra, adobe ou ladrillo, hoxe pode fabricarse en formig\u00f3n.\nHistoria.\nComezou a empregarse na Mesopotamia (Arquitectura caldea) no terceiro milenio a. C. O seu uso pasou \u00e1 arquitectura etrusca, e desta aos romanos, que o espallaron polas rexi\u00f3ns do Mediterr\u00e1neo. \u00c9 caracter\u00edstico da arte romana e de todos os estilos que del derivaron, como a arquitectura rom\u00e1nica, a arquitectura renacentista e a arquitectura barroca.\nVariantes do arco de medio punto.\nA partir da forma b\u00e1sica de arco cun s\u00f3 centro, p\u00f3dense distinguir algunhas variantes do arco de medio punto:\nComportamento mec\u00e1nico.\nDende o punto de vista da resistencia de materiais, a xeometr\u00eda e caracter\u00edsticas dun arco de medio punto fai que todos os seus puntos traballen en compresi\u00f3n. Cada doela ten un estado semellante ao dunha forra comprimida nas s\u00faas faces laterais."}
{"id": "290973", "revid": "18868", "url": "https://gl.wikipedia.org/wiki?curid=290973", "title": "Arco de volta perfecta", "text": ""}
{"id": "290975", "revid": "5132", "url": "https://gl.wikipedia.org/wiki?curid=290975", "title": "Kenny Lawson", "text": "Kenny Lawson Jr., nado o 18 de setembro de 1988 en Oceanside (California), \u00e9 un xogador profesional de baloncesto estadounidense que xoga para o Yamagata Wyverns da B.League xaponesa. Formado na Universidade de Creighton, xoga na posici\u00f3n de pivote cunha altura de 2,05 metros."}
{"id": "290976", "revid": "785", "url": "https://gl.wikipedia.org/wiki?curid=290976", "title": "Diocese cat\u00f3lica latina de Helsinqui", "text": "A diocese de Helsinqui (en lat\u00edn: \"dioecesis Helsinkiensis\") \u00e9 unha diocese da Igrexa Cat\u00f3lica Latina inmediatamente suxeita \u00e1 Santa S\u00e9.\nTerritorio.\nA diocese abrangue a totalidade do territorio de Finlandia, inclu\u00edndo \u00e1s illas de \u00c5land. O territorio est\u00e1 dividido en 7 parroquias.\nA s\u00e9 episcopal \u00e9 a cidade de Helsinqui, onde est\u00e1 a catedral de san Henrique de Helsinqui.\nHistoria.\nAntes da reforma protestante, en Finlandia exist\u00eda a diocese de \u00c5bo, erixida no s\u00e9culo XII e suprimida en 1522. Era suffrag\u00e1nea da arquidiocese de Uppsala.\nO 8 de xu\u00f1o de 1920 foi erixida a vigair\u00eda apost\u00f3lica de Finlandia, coa bula \"Inter alias\" do papa Bieito XV, en territorios da arquidiocese de Mahilio\u016d.\nO 25 de febreiro de 1955, coa bula \"Evangelii paginae\" de P\u00edo XII, a vigair\u00eda apost\u00f3lica foi elevada a diocese, inmediatamente suxeita \u00e1 Santa S\u00e9."}
{"id": "290980", "revid": "5132", "url": "https://gl.wikipedia.org/wiki?curid=290980", "title": "A.S. Ramat HaSharon", "text": "O Agudat Sport Ramat HaSharon (en hebreo: \u05d0\u05d2\u05d5\u05d3\u05ea \u05e1\u05e4\u05d5\u05e8\u05d8 \u05e8\u05de\u05ea \u05d4\u05e9\u05e8\u05d5\u05df) \u00e9 un equipo profesional de baloncesto israel\u00ed con sede na cidade de Ramat HaSharon. O club xoga na Liga Artzit, terceira categor\u00eda do baloncesto israel\u00ed. Disputa seus partidos no Oranim, con capacidade para 900 espectadores."}
{"id": "290981", "revid": "5132", "url": "https://gl.wikipedia.org/wiki?curid=290981", "title": "AS Ramat HaSharon", "text": ""}
{"id": "290982", "revid": "5132", "url": "https://gl.wikipedia.org/wiki?curid=290982", "title": "AS Ramat Hasharon", "text": ""}
{"id": "290983", "revid": "5132", "url": "https://gl.wikipedia.org/wiki?curid=290983", "title": "A.S. Ramat Hasharon", "text": ""}
{"id": "290984", "revid": "5132", "url": "https://gl.wikipedia.org/wiki?curid=290984", "title": "Agudat Sport Ramat HaSharon", "text": ""}
{"id": "290985", "revid": "5132", "url": "https://gl.wikipedia.org/wiki?curid=290985", "title": "Agudat Sport Ramat Hasharon", "text": ""}
{"id": "290986", "revid": "19415", "url": "https://gl.wikipedia.org/wiki?curid=290986", "title": "Teemu Sippo", "text": "Teemu Jyrki Juhani Sippo, nado o 20 de maio de 1947 en Lahti (Finlandia), \u00e9 un bispo cat\u00f3lico latino de Finlandia, bispo de Helsinqui entre 2009 e 2019.\nTraxectoria.\nMonse\u00f1or Sippo naceu en 1947 nunha familia luterana, na vila finlandesa de Lahti. En 1966 converteuse ao catolicismo, e o 11 de outubro de 1970 profesou os votos solemnes na congregaci\u00f3n dos Sacerdotes do Sagrado Coraz\u00f3n de Xes\u00fas. O 28 de maio de 1977 foi ordenado sacerdote.\nO 16 de xu\u00f1o de 2009 o papa Bieito XVI nomeouno bispo de Helsinqui, recibindo a consagraci\u00f3n episcopal o 5 de setembro de 2009 do cardeal Karl Lehmann. \u00c9 o primeiro bispo cat\u00f3lico finland\u00e9s dende a morte de Arvid Kurck (1522), antes da reforma protestante.\nO 19 de marzo de 2016 fundou a parroquia de San Xos\u00e9 de Kuopio, nun templo anteriormente propiedade da Igrexa luterana evanx\u00e9lica de Finlandia; Kuopio \u00e9 a s\u00e9 do arcebispo de Carelia, e as relaci\u00f3ns entre as comunidades cat\u00f3lica e ortodoxa son boas: os cat\u00f3licos celebraban misa unha vez ao mes nun espazo cedido polo arcebispo Leo Makkonen.\nO 20 de maio de 2019 o papa Francisco aceptou a s\u00faa renuncia \u00e1 s\u00e9."}
{"id": "290989", "revid": "1888", "url": "https://gl.wikipedia.org/wiki?curid=290989", "title": "Luis Taboada", "text": ""}
{"id": "290990", "revid": "1888", "url": "https://gl.wikipedia.org/wiki?curid=290990", "title": "Lu\u00eds Taboada Coca", "text": ""}
{"id": "290991", "revid": "27155", "url": "https://gl.wikipedia.org/wiki?curid=290991", "title": "Bacterias p\u00farpuras non do xofre", "text": ""}
{"id": "290992", "revid": "27155", "url": "https://gl.wikipedia.org/wiki?curid=290992", "title": "Nitrospira", "text": ""}
{"id": "290993", "revid": "1888", "url": "https://gl.wikipedia.org/wiki?curid=290993", "title": "Lorenzo G\u00f3mez Quintero Morado", "text": ""}
{"id": "290994", "revid": "89787", "url": "https://gl.wikipedia.org/wiki?curid=290994", "title": "Nitrospira (x\u00e9nero)", "text": "Nitrospira \u00e9 un x\u00e9nero de bacterias do filo Nitrospirae. O primeiro membro deste x\u00e9nero foi descrito en 1986 por Watson et al. illado no golfo de Maine; trat\u00e1base da especie \"Nitrospira marina\". O segundo membro do x\u00e9nero descubriuse en 1995 dun tubo de ferro oxidado dun sistema de calefacci\u00f3n de Moscova, e a especie denominouse \"Nitrospira moscoviensis\", a cal era un organismo gramnegativo oxidador de nitrito de forma helicoidal ou vibroide cun tama\u00f1o de 0,9-2,2 x 0,2-0,4 micr\u00f3metros."}
{"id": "290995", "revid": "27155", "url": "https://gl.wikipedia.org/wiki?curid=290995", "title": "Gram-negativo", "text": ""}
{"id": "290996", "revid": "27155", "url": "https://gl.wikipedia.org/wiki?curid=290996", "title": "Nitrospirales", "text": ""}
{"id": "290997", "revid": "27155", "url": "https://gl.wikipedia.org/wiki?curid=290997", "title": "Nitrospiraceae", "text": ""}
{"id": "290998", "revid": "89787", "url": "https://gl.wikipedia.org/wiki?curid=290998", "title": "Alejandro Gonz\u00e1lez I\u00f1\u00e1rritu", "text": "Alejandro Gonz\u00e1lez I\u00f1\u00e1rritu, nado na Cidade de M\u00e9xico o 15 de agosto de 1963 \u00e9 un director de cinema mexicano.\nTraxectoria.\nNado na cidade de M\u00e9xico, entre os dezasete e os dezanove anos, viaxou por Europa e \u00c1frica. El mesmo declarou que estas viaxes influ\u00edron no seu cinema.\nDe volta en M\u00e9xico estudou comunicaci\u00f3n na Universidad Iberoamericana e en 1984 comezou a s\u00faa carreira radiof\u00f3nica na emisora musical WFM, da que se converteu en director catro anos m\u00e1is tarde. Entre 1987 e 1989 tam\u00e9n compuxo a banda sonora de seis filmes mexicanos.\nNa d\u00e9cada de 1990 fundou Z Films con Ra\u00fal Olvera, coa que comezou a escribir, producir e dirixir curtametraxes e anuncios, para pasar logo \u00e1 direcci\u00f3n de televisi\u00f3n en 1995.\nEn 1999 dirixiu a s\u00faa primeira longametraxe, \"Amores perros\", escrita por Guillermo Arriaga. Estreado no Festival de Cannes, foi candidato ao \u00d3scar ao mellor filme en lingua non inglesa entre outros premios e deu a co\u00f1ecer o actor Gael Garc\u00eda Bernal. Tralo \u00e9xito, I\u00f1\u00e1rritu e Arriaga volveron \u00e1 estrutura de historia ligadas con \"21 Grams\", con Benicio del Toro, Naomi Watts e Sean Penn.\nOs seus seguintes filmes foron \"Babel\", rodada en catro pa\u00edses de tres continentes e en catro linguas e \"Biutiful\", con Javier Bardem, \"Birdman\", e \"The Revenant\". Con estes dous \u00faltimos filmes ga\u00f1ou o \u00d3scar ao mellor director en anos consecutivos 2014 e 2015."}
{"id": "290999", "revid": "3348272", "url": "https://gl.wikipedia.org/wiki?curid=290999", "title": "Timbuctu", "text": ""}
{"id": "291000", "revid": "98629", "url": "https://gl.wikipedia.org/wiki?curid=291000", "title": "Peter Weir", "text": "Peter Lindsay Weir (), nado en Sidney o 21 de agosto de 1944 \u00e9 un director de cinema australiano.\nTraxectoria.\nEstudou artes e leis na Universidade de Sydney e comezou a interesarse polo cinema a trav\u00e9s de compa\u00f1eiros coma Phillip Noyce. Trala universidade entrou na televisi\u00f3n local ATN-7, onde traballou como axudante de produci\u00f3n e realizou as s\u00faas primeiras curtas experimentais.\nTras realizar varios documentais, o seu primeiro filme independente foi a comedia negra \"Homesdale\" (1971). Destacou en Australia e tam\u00e9n internacionalmente en 1975 con \"Picnic at Hanging Rock\", primeiro filme australiano da \u00e9poca en ter unha estrea internacional.\nEn 1981 obtivo outro grande \u00e9xito con \"Gallipoli\", que axudou a converter a Mel Gibson (\"Mad Max, salvaxes de autoestrada\") nunha estrela. Catro anos despois rodou o seu primeiro filme nos Estados Unidos, o suspense de \u00e9xito \"Testemu\u00f1a \u00fanica\", o seu primeiro traballo con Harrison Ford, que tam\u00e9n apareceu en \"The Mosquito Coast\" (1986), adaptaci\u00f3n de Paul Schrader da novela de Paul Theroux.\nTam\u00e9n conseguiu grandes \u00e9xitos con \"Dead Poets Society\", \"Green Card\", \"The Truman Show\" e \"\"."}
{"id": "291001", "revid": "56817", "url": "https://gl.wikipedia.org/wiki?curid=291001", "title": "Oxidase", "text": "Unha oxidase \u00e9 un encima que cataliza unha reacci\u00f3n de oxidorreduci\u00f3n que implica ao ox\u00edxeno molecular (O2) como aceptor de electr\u00f3ns. Nestas reacci\u00f3ns, o ox\u00edxeno red\u00facese a auga (H2O) ou per\u00f3xido de hidr\u00f3xeno (H2O2).\nAs oxidases son unha subclase de encimas oxidorredutases.\nExemplos.\nUn importante exemplo \u00e9 a citocromo c oxidase, que \u00e9 un encima clave para que o corpo poida utilizar o ox\u00edxeno na xeraci\u00f3n de enerx\u00eda na cadea de transporte de electr\u00f3ns. Outros exemplos son:\nProba da oxidase.\nEn microbiolox\u00eda, a proba ou \"test\" da oxidase \u00e9 moi utilizada como unha caracter\u00edstica fenot\u00edpica para a identificaci\u00f3n de especies e cepas de bacterias. A proba determina se unha bacteria dada produce citocromo oxidases, e, por tanto, utiliza o ox\u00edxeno nunha cadea de transporte de electr\u00f3ns."}
{"id": "291003", "revid": "89787", "url": "https://gl.wikipedia.org/wiki?curid=291003", "title": "Auga salobre", "text": "Auga salobre \u00e9 aquela que ten m\u00e1is sales disolvidos que a auga doce e menos que a auga do mar.\nCaracter\u00edsticas.\nTecnicamente, consid\u00e9rase auga salobre a que ten unha concentraci\u00f3n de sal entre 0,5 e 30 g por litro. A auga salobre \u00e9 t\u00edpica dos estuarios e resulta da mestura da auga do r\u00edo correspondente coa auga do mar. Pode resultar da mestura da auga do mar coa auga doce, como nos estuarios, ou pode encontrarse en acu\u00edferos. Certas actividades humanas poden producir auga salobre, como nos encoros. Tam\u00e9n se encontra auga salobre de orixe f\u00f3sil en certos acu\u00edferos asociados a rochas salinas."}
{"id": "291004", "revid": "89787", "url": "https://gl.wikipedia.org/wiki?curid=291004", "title": "Proba da oxidase", "text": "A proba da oxidase ou \"test\" da oxidase \u00e9 unha proba utilizada en microbiolox\u00eda para determinar se unha bacteria produce algunha das citocromo c oxidases. Na proba util\u00edzanse discos impregnados co reactivo N,n,n,n-tetrametil-p-fenilendiamina (ou TMFD) ou N,N-Dimetil-p-fenilendiamina (ou DMFD), o cal \u00e9 tam\u00e9n un indicador redox. O reactivo pasa de azul escuro a granate ao ser oxidado, e v\u00f3lvese transparente ao ser reducido. As bacterias oxidase positivas pos\u00faen citocromo oxidase ou indofenol oxidase (unha hemoprote\u00edna). Ambas as d\u00faas catalizan o transporte de electr\u00f3ns de compostos doantes (NADH) a aceptores de electr\u00f3ns (polo xeral o oxixeno). Na proba, o reactivo TMFD act\u00faa como doante artificial de electr\u00f3ns para o encima oxidase. O reactivo oxidado forma o composto coloreado de indofenol azul. O sistema citocromo est\u00e1 normalmente presente s\u00f3 nos organismos aerobios que poden utilizar o ox\u00edxeno como aceptor final de electr\u00f3ns e hidr\u00f3xeno. O produto final deste metabolismo pode ser auga ou per\u00f3xido de hidr\u00f3xeno (mol\u00e9cula t\u00f3xica que ser\u00e1 rota pola catalase).\nResultados.\nAs cepas probadas poden ser oxidase positivas (ou oxidase-positivas, OX+) ou oxidase negativas (ou oxidase-negativas, OX-).\nOxidase positiva.\nSignifica que a bacteria pos\u00fae citocromo c oxidase, polo que pode usar oxixeno para a produci\u00f3n de enerx\u00eda cunha cadea de transporte de electr\u00f3ns. Un exemplo de identificaci\u00f3n preliminar \u00e9 a identificaci\u00f3n dos x\u00e9neros \"Neisseria\" e \"Moraxella\", os cales son ambos os dous diplococos gramnegativos oxidase positivos.\nMoitos gramnegativos, como os bacilos curvados como \"Helicobacter pylori\", \"Vibrio cholerae\" e \"Campylobacter jejuni\" son oxidase positivos. Outros x\u00e9neros oxidase positivos son \"Pseudomonas\", \"Aeromonas\" e \"Alcaligenes\".\nOxidase negativa.\nAs enterobacterias son exemplos t\u00edpicos de bacterias oxidase negativas. O resultado negativo indica que non te\u00f1en citocromo c oxidase, o que significa que non poden usar o ox\u00edxeno na cadea de transporte de electr\u00f3ns ou ben que utilizan un citocromo diferente para a transferencia de electr\u00f3ns ao ox\u00edxeno.\nProcedemento.\nUnha maneira alternativa de facer a proba \u00e9 preparar bacterias cultivadas en placas de \u00e1gar tripticase soia utilizando unha t\u00e9cnica est\u00e9ril facendo unha inoculaci\u00f3n nunha soa estr\u00eda. As placas inoculadas son incubadas a 37\u00a0\u00b0C durante 24\u201348 horas para que se formen colonias. Deben utilizarse preparaci\u00f3ns bacterianas frescas. Unha vez que as colonias creceron no medio, eng\u00e1dense d\u00faas ou tres pingas do reactivo DMPD sobre a superficie de cada tipo de organismo que vai ser probado. A proba \u00e9 positiva (OX+) se cambia a cor violeta ou p\u00farpura, en 10\u201330 segundos.\nA proba \u00e9 negativa (OX-) se a cor \u00e9 rosa clara ou hai ausencia de coloraci\u00f3n.\nOutros m\u00e9todos tam\u00e9n utilizados co reactivo TMPD son:"}
{"id": "291005", "revid": "89787", "url": "https://gl.wikipedia.org/wiki?curid=291005", "title": "Timalinos", "text": "A dos timalinos (\"Thymallinae\") \u00e9 unha subfamilia de peixes oste\u00edctios da familia dos salm\u00f3nidos, que incl\u00fae un s\u00f3 x\u00e9nero, Thymallus. \nDistribuci\u00f3n.\nAs especies deste x\u00e9nero, denomiadas vulgarmente t\u00edmalos, son orixinarias das partes m\u00e1is setentrionais das rexi\u00f3ns pale\u00e1rtica e ne\u00e1rtica, estend\u00e9ndose desde o Reino Unido e o norte de Europa en Eurasia at\u00e9 Siberia, as\u00ed como polo norte de Norteam\u00e9rica.\n\"Thymallus thymallus\" est\u00e1 moi estendida en Europa, e \"T. arcticus\" pres\u00e9ntase xeralizadamente en toda a Eurasia ao leste dos montes Urais e no Ne\u00e1rtico. As outras especies te\u00f1en \u00e1reas de distribuci\u00f3n m\u00e1is pequenas, localizadas no norte de Asia.\nCaracter\u00edsticas.\nOs t\u00edmalos dist\u00ednguense dos outros membros da familia dos salm\u00f3nidos polas s\u00faas escamas m\u00e1is grandes, as s\u00faas bocas pequenas con dentes tanto no maxilar superior como no inferior. Por\u00e9n, o m\u00e1is caracter\u00edstico destes peixes son as s\u00faas rechamangueiras \"velas\" (aletas dorsais).\nEsta aleta \u00e9 m\u00e1is longa nos machos, e moi colorida, con manchas vermellas, alaranxadas, moradas ou verdes.\nO corpo tam\u00e9n \u00e9 colorido; a cara dorsal \u00e9 dunha cor que vai da p\u00farpura escura \u00e1 negra azulada ou gris; os flancos son de cor azul escura ou gris prateada, e o ventre \u00e9 abrancazado. Ademais, o corpo est\u00e1 decorado cunha presa de pequenas manchas escuras, que son m\u00e1is numerosas nos individuos xuven\u00eds.\nO maior dos t\u00edmalos \u00e9 o \u00e1rtico, \"T. arcticus\", que pode alcanzar unha lonxitude m\u00e1xima de 76\u00a0cm e un peso m\u00e1ximo de 3,8\u00a0kg. O t\u00edmalo com\u00fan, \"T. thymallus,\" \u00e9 algo m\u00e1is pequeno, de at\u00e9 60\u00a0cm, pero pode pesar moito m\u00e1is, at\u00e9 os 6,7\u00a0kg.\nH\u00e1bitat e biolox\u00eda.\nEstes peixes requiren augas fr\u00edas e ben oxixenadas, preferibelmente con correntes r\u00e1pidas; enc\u00f3ntranse en r\u00edos e lagos en fondos de area ou grava, pero \"T. thymallus\" ocasionalmente pode encontrarse en augas salobres.\nComo son moi sens\u00edbeis aos cambios na calidade da auga, os t\u00edmalos poden considerarse especies indicadoras. \"T. arcticus arcticus\" desapareceu en gran parte da conca dos Grandes Lagos.\nOs t\u00edmalos son omn\u00edvoros depredadores, aliment\u00e1ndose principalmente de crust\u00e1ceos, insectos e zooplancto.\nPara reproduc\u00edrense, desovan nos r\u00edos e non protexen \u00e1s s\u00faas cr\u00edas, a\u00ednda que ocultan os ovos no limo.\nOs peixes deste x\u00e9nero poden vivir at\u00e9 os 18 anos ou m\u00e1is.\nTaxonom\u00eda.\nDescrici\u00f3ns.\nO x\u00e9nero foi descito en 1790 polo m\u00e9dico e naturalista alem\u00e1n Heinrich Friedrich Link, no seu traballo\n\"Versuch einer Eintheilung der Fische nach den Z\u00e4hnen\", publicado en \"Mag. Neuste Phys. Naturgesch. Gotha\" 6 (3): 28-38.\nA especie tipo do x\u00e9nero (e da subfamilia) foi descrita por primeira vez en 1758 por Linneo na 10\u00aa edici\u00f3n do seu \"Systema Naturae\" baixo o nome de \"Salmo thymallus\".\nEtimolox\u00eda.\nLinneo tirou o ep\u00edteto \"thymallus\" do grego antigo \u03b8\u03cd\u03bc\u03b1\u03bb\u03bb\u03bf\u03c2, \"th\u00fdmallos\" \"olor de tomi\u00f1o\", debido ao tenue olor a tomi\u00f1o, que emana da carne deste peixe.\nNota taxon\u00f3mica.\nEn 1790 Heinrich Friedrich Link fundou, como quedou dito, o novo x\u00e9nero \"Thymallus\", ao que posteriormente se adscribir\u00eda o \"Salmo thymallus\" de Linneo, que agora se considera como sin\u00f3nimo de \"Thymallus thymallus\".\nSin\u00f3nimos.\nO x\u00e9nero, ademais de polo seu nome actualmente v\u00e1lido, co\u00f1eceuse tam\u00e9n polos sin\u00f3nomos:\nSegundo o World Register of Marine Species:\nSegundo o Global Biodiversity Information Facility:\nSegundo a Biological Library:\nEspecies.\nComo en todos os salm\u00f3nidos a taxonom\u00eda das especies de cada x\u00e9nero \u00e9 moi controvertida.\nO World Register of Marine Species reco\u00f1ece estas 17 especies:\nPola s\u00faa parte, FishBase, considera 13 especies no x\u00e9nero:\nO \"Catalog of Fishes\" da Academia de Ciencias de California tam\u00e9n incl\u00fae a especie \"Thymallus baikalolenensis\" E reco\u00f1ece a \"T. flavomaculatus\" como unha especie plena, pero non acepta a \"T. yaluensis\" como taxon independente.\nRelaci\u00f3n cos humanos.\nDebido ao agrad\u00e1bel sabor da s\u00faa carne, e \u00e1 s\u00faa atractiva forma, as especies de t\u00edmalos son valoradas como alimento e como obxecto da pesca deportiva e, ocasionalmente, m\u00f3stranse en acuarios p\u00fablicos.\nAs especies economicamente m\u00e1is importantes, tanto para a pesca como para a acuicultura, son o t\u00edmalo com\u00fan (\"Thymallus thymallus\") e o \u00e1rtico (\"T. arcticus\")."}
{"id": "291007", "revid": "98629", "url": "https://gl.wikipedia.org/wiki?curid=291007", "title": "Lingua livonia", "text": "A lingua livonia (\"l\u012bv\u00f5 k\u0113\u013c\" ou \"r\u0101ndak\u0113\u013c\") \u00e9 unha lingua moribunda pertencente \u00e1 rama finesa das linguas ugrofinesas, que falou outrora o pobo livonio, un grupo \u00e9tnico ugrofin\u00e9s asentado na costa livonia, ao norte da pen\u00ednsula de Curlandia (Letonia). A\u00ednda que o seu \u00faltimo falante nativo morreu en 2013, existen arredor de 40 falantes como segunda lingua e unhas 210 persoas declararon ter alg\u00fan co\u00f1ecemento da lingua. Posiblemente \u00fanica entre as linguas ur\u00e1licas, o livonio foi descrito como unha lingua con acento tonal.\nNo presente, a \u00fanica persoa cuxa lingua nativa \u00e9 o livonio \u00e9 Kuldi Medne, que naceu en 2020. Os seus pais son J\u0101nis Mednis e Ren\u0101te Medne, activistas do renacemento da lingua livonia. Alg\u00fans livonios \u00e9tnicos est\u00e1n aprendendo ou aprenderon a lingua nun intento de revivila, mais debido a que os livonios son unha pequena minor\u00eda, as oportunidades de usar o livonio son limitadas. O xornal estoniano \"Eesti P\u00e4evaleht\" anunciou erroneamente que Viktors Bertholds, que morreu o 28 de febreiro de 2009, foi o \u00faltimo falante nativo que comezou a escola de let\u00f3n como monoling\u00fce. Por\u00e9n, alg\u00fans outros livonios argumentaran que quedaban alg\u00fans falantes nativos, inclu\u00edndo a curm\u00e1 de Viktors Bertholds, Grizelda Kristi\u0146a, quen morreu en 2013. Un artigo publicado pola Foundation for Endangered Languages en 2007 afirmou que s\u00f3 hab\u00eda 182 livonios rexistrados e s\u00f3 seis falantes nativos. Nun acto dunha conferencia de 2009, mencionouse que poder\u00eda haber \"no mellor dos casos 10 falantes nativos vivos\" da lingua.\nHistoria.\nViktors Bertholds (10 de xullo de 1921 - 8 de febreiro de 2009), un dos \u00faltimos falantes de livonio da xeraci\u00f3n que aprendeu o idioma como lingua nai nunha familia e comunidade de fala livonia, morreu o 28 de febreiro de 2009. A\u00ednda que se informou de que el era o derradeiro falante nativo da lingua livonia, os propios livonios afirmaron que hai m\u00e1is falantes nativos a\u00ednda vivos, a\u00ednda que moi poucos.\nComo se informou no xornal estoniano \"Eesti P\u00e4evaleht\", Viktors Bertholds naceu en 1921 e probablemente pertenceu \u00e1 \u00faltima xeraci\u00f3n de nenos que comezaron a estudar na escola primaria en lingua letoa sendo monoling\u00fces en livonio; s\u00f3 uns poucos anos despois sinalouse que os pais livonios comezaron a falar en let\u00f3n cos seus fillos. Durante a segunda guerra mundial, Bertholds, ao contrario que a maior parte dos homes livonios, logrou evitar ser mobilizado polos ex\u00e9rcitos de ocupaci\u00f3n escond\u00e9ndose no bosque. Despois da guerra, Bertholds traballou en varias profesi\u00f3ns e compartiu o seu co\u00f1ecemento da lingua livonia con moitos ling\u00fcistas; na d\u00e9cada de 1990, tam\u00e9n ensinou livonio en campamentos de ver\u00e1n para nenos.\nO irm\u00e1n de Bertholds, que tam\u00e9n falaba livonio, e a s\u00faa muller morreron na d\u00e9cada de 1990. A principios dos anos 2000, moitos outros \"\u00faltimos livonios\" prominentes morreron tam\u00e9n, como Poulin Klavin (1918\u20132001), gardi\u00e1n de moitas tradici\u00f3ns livonias e o derradeiro livonio que residiu de xeito permanente na costa de Curlandia, e Edgar Vaalgamaa (1912\u20132003), cl\u00e9rigo en Finlandia, tradutor do Novo Testamento e autor dun libro sobre a historia e a cultura do pobo livonio (\"Valkoisen hiekan kansa\", Jyv\u00e4skyl\u00e4, 2001).\nSupostamente o \u00faltimo falante nativo de livonio foi Grizelda Kristi\u0146a, nada Bertholds, 1910\u20132013, dende 1947 residente no Canad\u00e1. De acordo con Valts Ern\u0161treits, ela falou livonio \"como se ela tivera sa\u00eddo da s\u00faa granxa nunha vila costeira livonia onte\". Ela era tam\u00e9n membro da familia Bertholds e foi considerada como a \u00faltima persoa viva falante nativa de livonio da s\u00faa xeraci\u00f3n.\nEn 2011 hab\u00eda menos de 250 livonios en Letonia, e a \u00faltima persoa que falaba livonio como lingua nai, Grizelda Kristina, morreu o 2 de xu\u00f1o de 2013 no Canad\u00e1 aos 103 anos, co que o livonio pasou a considerarse unha lingua extinta malia ser ensinado nas universidades dos pa\u00edses b\u00e1lticos. A asimilaci\u00f3n por parte dos rusos e os let\u00f3ns, unida \u00e1 di\u00e1spora do pobo livonio contribu\u00edron a esta case extinci\u00f3n da lingua.\nVariedades dialectais.\nA lingua livonia est\u00e1 dividida en dous dialectos:\nPor\u00e9n o dialecto oriental non conta na actualidade con falantes.\nAlfabeto.\nO alfabeto livonio ten 45 letras:\na A, \u0101 \u0100, \u00e4 \u00c4, \u01df \u01de, b B, d D, \u1e11 \u1e10, e E, \u0113 \u0112, f F, g G, h H, i I, \u012b \u012a, j J, k K, l L, \u013c \u013b, m M, n N, \u0146 \u0145, o O, \u014d \u014c, \u022f \u022e, \u0231 \u0230, (\u00f6 \u00d6), (\u022b \u022a), \u00f5 \u00d5, \u022d \u022c, p P, r R, \u0157 \u0156, s S, \u0161 \u0160, t T, \u021b \u021a, u U, \u016b \u016a, v V, (y Y), (\u0233 \u0232), z Z, \u017e \u017d"}
{"id": "291008", "revid": "89787", "url": "https://gl.wikipedia.org/wiki?curid=291008", "title": "The Tetas\u2019 Van", "text": "The Tetas\u2019 Van \u00e9 un banda galega, maioritariamente feminina, orixinaria de Ourense.\nTraxectoria.\nA banda xuntouse por primeira vez no 2011 para participar nun concurso po\u00f1endo m\u00fasica a un poema de Ricardo Carvalho Calero, ga\u00f1ando o premio do p\u00fablico con Luisa Sorriso. Dende ent\u00f3n levan tocando por toda Galicia. Fan versi\u00f3ns de cl\u00e1sicos do rock and roll, en ingl\u00e9s e en galego, reivindicando o papel da muller na escena galega."}
{"id": "291009", "revid": "98629", "url": "https://gl.wikipedia.org/wiki?curid=291009", "title": "Ultraviolet (filme)", "text": "Ultraviolet \u00e9 un filme estadounidense escrito e dirixido por Kurt Wimmer e producido por Screen Gems que se estreou no 2006. Est\u00e1 protagonizado por Milla Jovovich, que interpreta a Violet Song, e por Cameron Bright no papel de Six.\nSinopse.\nA finais do s\u00e9culo XXI, xorde unha subcultura de seres humanos cunha mutaci\u00f3n xen\u00e9tica: est\u00e1n dotados dunha abraiante velocidade, unha incrible resistencia e unha grande intelixencia. A medida que hai m\u00e1is persoas contagiadas, o temor do goberno medra e os mutantes son tratados coma marxinados. O goberno tomou a determinaci\u00f3n de acabar con eles, mais unha muller est\u00e1 decidida a impedilo: a fermosa e letal Violet (Milla Jovovich)."}
{"id": "291011", "revid": "89787", "url": "https://gl.wikipedia.org/wiki?curid=291011", "title": "Selecci\u00f3n de baloncesto de Serbia", "text": "A selecci\u00f3n de baloncesto de Serbia (en serbio \u041a\u043e\u0448\u0430\u0440\u043a\u0430\u0448\u043a\u0430 \u0440\u0435\u043f\u0440\u0435\u0437\u0435\u043d\u0442\u0430\u0446\u0438\u0458\u0430 \u0421\u0440\u0431\u0438\u0458\u0435 / Ko\u0161arka\u0161ka reprezentacija Srbije) representa \u00f3a Serbia nos torneos de baloncesto profesional internacionais. Est\u00e1 organizada pola Federaci\u00f3n Serbia de Baloncesto.\nO equipo foi co\u00f1ecido ata abril de 1992como selecci\u00f3n de baloncesto de Iugoslavia, e ata xu\u00f1o de 2006 como selecci\u00f3n de baloncesto de Serbia e Montenegro. Cando Serbia se independizou, converteuse no sucesor de Serbia e Montenegro e, polo tanto, os resultados da anterior RF Iugoslavia / Serbia e Montenegro lle pertencen por dereito. Con todo a RF Iugoslavia / Serbia e Montenegro non \u00e9 considerada a sucesora da Rep\u00fablica Federal Socialista de Iugoslavia, polo que os resultados anteriores a 1992 non pertencen ao actual equipo.\nHistoria.\nRF Iugoslavia / Serbia e Montenegro (1992\u20132006).\nA pesar de ser un pa\u00eds notablemente m\u00e1is pequeno, o equipo nacional de baloncesto continuaou a ser moi competitivo na escena internacional. Ga\u00f1aron varios campionatos de Europa e do Mundo. Dominaron a escena mundial nos anos 1990, nas xeraci\u00f3nslideradas por xogadores como Vlade Divac, Peja Stojakovi\u0107, Aleksandar \u0110or\u0111evi\u0107 e Dejan Bodiroga, mais atravesou unha crise a principios dos anos 2000.\nNo Eurobasket ga\u00f1aron 3 medallas de ouro en 1995, 1997 e 2001, e unha de bronce en 1999. Serbia organizou Eurobasket 2005, mais s\u00f3 puido finalizar no 9\u00ba lugar. Tam\u00e9n conseguiu unha medalla de prata nos Xogos Ol\u00edmpicos de 1996.\nComit\u00e9 Ol\u00edmpico Serbio elixiu ao equipo de baloncesto como o mellor equipo masculino cinco veces entre 1995 e 1998, e en 2002.\nSerbia (2006\u2013presente).\nUnha nova xeraci\u00f3n, de novo liderada polo adestrador Du\u0161an Ivkovi\u0107 recuperou algo da vella gloria conseguindo a medalla de prata no Eurobasket 2009, e a cuarta praza no Campionato do Mundo de Baloncesto de 2010, co equipo m\u00e1is novo. A finais de 2013, o membro do sal\u00f3n da fama serbio Aleksandar \u0110or\u0111evi\u0107 foi confirmado como sucesor de Ivkovi\u0107.\nXogadores.\nEquipo actual.\n\"Equipo para o Campionato do Mundo de Baloncesto de 2019.\""}
{"id": "291016", "revid": "22795", "url": "https://gl.wikipedia.org/wiki?curid=291016", "title": "Thymallinae", "text": ""}
{"id": "291017", "revid": "22795", "url": "https://gl.wikipedia.org/wiki?curid=291017", "title": "T\u00edmalos", "text": ""}
{"id": "291018", "revid": "22795", "url": "https://gl.wikipedia.org/wiki?curid=291018", "title": "Thymallus", "text": ""}
{"id": "291019", "revid": "89787", "url": "https://gl.wikipedia.org/wiki?curid=291019", "title": "Coregoninos", "text": "A dos coregoninos (\"Coregoninae\") \u00e9 unha subfamilia de peixes oste\u00edctios da familia dos salm\u00f3nidos.\nA subfamilia comprende 3 x\u00e9neros cunhas 30 especies, a maior\u00eda delas pertencentes ao x\u00e9nero \"Coregonus\", e que son co\u00f1ecidas co nome de cor\u00e9gonos.\nCaracter\u00edsticas.\nO corpo dos cor\u00e9gonos ten a forma t\u00edpica dos salm\u00f3nidos, co corpo alongado, forte, algo comprimido lateralmente, hidrodin\u00e1mico, coa cabeza pequena, afiada no foci\u00f1o.\nAo igual que todos os salm\u00f3nidos te\u00f1en unha aleta adiposa no lombo.\nA s\u00faa coloraci\u00f3n \u00e9 gris clara, branca ou parda.\nTe\u00f1en sempre menos de 110 escamas ao longo da li\u00f1a lateral, que \u00e9 claramente vis\u00edbel.\nA aleta dorsal est\u00e1 sustentada polo menos por 16 raios; as aletas pelvianas est\u00e1n en posici\u00f3n anterior, e a aleta caudal \u00e9 gallada ou sensibelmente fendida.\nDistribuci\u00f3n.\nUnhas poucas son aut\u00f3ctonas dos Alpes europeos (\"Coregonus albula\", \"C. laveratus\", \"C. fera\" e \"C. palea\") e unha que foi introducida (\"C. peled\"). Pero a maior\u00eda habitan nas rexi\u00f3ns \u00e1rticas de Asia e Norteam\u00e9rica.\nA s\u00faa orixe rem\u00f3ntase ao mioceno, e a s\u00faa dispersi\u00f3n produciuse a comezos do cuaternario. A s\u00faa diversidade actual \u00e9 consecuencia do illamento das poboaci\u00f3ns durante a \u00faltima gran glaciaci\u00f3n.\nOs cor\u00e9gonos son moi sens\u00edbeis \u00e1 contaminaci\u00f3n e sobre todo \u00e1 eutrofizaci\u00f3n. Para que unha reintroducci\u00f3n de cor\u00e9gonos te\u00f1a posibilidade de \u00e9xito e de sustentabilidade, c\u00f3mpre que os lagos nos que se introduzan te\u00f1an unha superficie maior de 10\u00a0km\u00b2 e que estea libre de eutrofizaci\u00f3n.\nBiolox\u00eda.\nAlgunhas especies son propias de augas doces e outras son an\u00e1dromas, que viven nas costas, en zonas de augas salobres, e remontan os r\u00edos. Todas necesitan augas moi oxixenadas e prefiren as augas fr\u00edas.\nAlim\u00e9ntanse de plancto e invertebrados, e \"Stenodus leucichthys\" de peixes m\u00e1is pequenos.\nXeralmente desovan en outono ou inverno. O desenvolvemento dos ovos dura de tres a catro meses polo xeral.\nX\u00e9neros.\nA subfamilia incl\u00fae os seguintes tres x\u00e9neros:"}
{"id": "291020", "revid": "22795", "url": "https://gl.wikipedia.org/wiki?curid=291020", "title": "Coregoninae", "text": ""}
{"id": "291021", "revid": "22795", "url": "https://gl.wikipedia.org/wiki?curid=291021", "title": "Cor\u00e9gonos", "text": ""}
{"id": "291022", "revid": "59564", "url": "https://gl.wikipedia.org/wiki?curid=291022", "title": "Beatriz Garc\u00eda Turnes", "text": "Beatriz Garc\u00eda Turnes, nada en Santiago de Compostela en 1973, \u00e9 unha fil\u00f3loga e escritora galega.\nTraxectoria.\nLicenciouse en filolox\u00eda galega na Universidade de Santiago de Compostela, onde se doutorou en 2008 coa tese \"Ideas sobre o galego e as orixes do portugu\u00e9s na ling\u00fc\u00edstica lusa do s\u00e9culo XIX. X\u00e9nese e impracto en Galicia da hip\u00f3tese celtista\". Publicou artigos sobre socioling\u00fc\u00edstica hist\u00f3rica en revistas como \"Grial\", \"Verba\" ou a Revista da UNED. Colaborou co Instituto da Lingua Galega nun proxecto de investigaci\u00f3n socioling\u00fc\u00edstica. Especialista en planificaci\u00f3n e dinamizaci\u00f3n da lingua galega e docente de ensino medio e profesora-investigadora no Centro Ram\u00f3n Pi\u00f1eiro, onde codirixiu o proxecto \"Legado de J\u00fcrgen Untermann. Tesouro paleogalaico\" (TPGal).\nComo narradora acadou d\u00faas veces os premio Minerva, convocados polo Colexio Manuel Peleteiro e foi premio Lecturas, promovido pola Asociaci\u00f3n Galega do Libro Infantil e Xuvenil, coa s\u00faa novela \"Valdamor\" (2001). Tam\u00e9n ga\u00f1ou o Repsol de relato curto e o Camilo Jos\u00e9 Cela.\nEn 2018 publicou a s\u00faa segunda novela, \"O ouro das l\u00faas\" e en 2021 a terceira, \"Esta noite hei de ir a verte\", todas na colecci\u00f3n de literatura xuvenil Costa Oeste da Editorial Galaxia."}
{"id": "291023", "revid": "5863", "url": "https://gl.wikipedia.org/wiki?curid=291023", "title": "Escola Central de Belas Artes de San Fernando", "text": ""}
{"id": "291024", "revid": "5863", "url": "https://gl.wikipedia.org/wiki?curid=291024", "title": "Escuela Central de Bellas Artes de San Fernando", "text": ""}
{"id": "291025", "revid": "5863", "url": "https://gl.wikipedia.org/wiki?curid=291025", "title": "Plan Xeral de Ordenaci\u00f3n Urbana", "text": ""}
{"id": "291026", "revid": "27155", "url": "https://gl.wikipedia.org/wiki?curid=291026", "title": "Aeromonas", "text": "Aeromonas \u00e9 un x\u00e9nero de bacterias gramnegativas anaerobias facultativas con forma de bacilo, que lembra morfoloxicamente a membros da familia Enterobacteriaceae. Describ\u00edronse 14 especies de \"Aeromonas\", a maior\u00eda das cales foron asociadas con enfermidades humanas. Os pat\u00f3xenos m\u00e1is importantes son \"A. hydrophila\", \"A. caviae\", e \"A. veronii\" biovar sobria. Tam\u00e9n producen enfermidades en peixes e outros animais. Estes organismos son ubicuos en augas doces e salobres.\nAs \"Aeromonas\" agr\u00fapanse coa clase gamma das proteobacterias. Antes clasific\u00e1base na familia Vibrionaceae, pero os estudos xen\u00e9ticos recentes fixeron que se crease para elas a familia Aeromonadaceae.\nAs d\u00faas principais enfermidades asociadas con \"Aeromonas\" son a gastroenterite e infecci\u00f3ns en feridas, con ou sen bacteremia. A gastroenterite ocorre normalmente en individuos sans despois da inxesti\u00f3n de auga ou alimentos contaminados, mentres que as infecci\u00f3ns en feridas est\u00e1n causadas pola exposici\u00f3n a auga contaminada. As \"Aeromonas\" poden causar enfermidades sist\u00e9micas oportunistas en pacientes inmunocomprometidos.\nA\u00ednda que se identificaron alg\u00fans factores de virulencia potenciais, como endotoxinas, hemolisinas, enterotoxinas, factores de adherencia, o seu papel preciso nas doenzas non se co\u00f1ece.\nCaracter\u00edsticas.\nSon bacilos gramnegativos pequenos de 0,3-1,0 x 1,0-3,5 \u03bcm, anaerobios facultativos, xeralmente con flaxelaci\u00f3n polar (menos \"A. salmonicida\" e \"A. media\"), dan positivo nas probas da oxidase e catalase, que reducen o nitrato a nitrito e fermentan a D-glicosa como fonte principal de carbono e enerx\u00eda. Poden crecer en medios que conte\u00f1en o 3% de NaCl, \npero non no 6%. Producen exoencimas como: proteases, DNases, RNases, elastases, lecitinases, amilases, xelatinases e lipases, algunhas consideradas factores de virulencia. A maior\u00eda son mes\u00f3filas (\u00f3ptimo 28\u00a0\u00b0C), pero hai algunhas psicr\u00f3filas (22-25\u00a0\u00b0C).\nGastroenterite.\nA enfermidade gastrointestinal por \"Aeromonas\" en nenos \u00e9 xeralmente aguda e m\u00e1is grave, mentres que en adultos tende a ser unha diarrea cr\u00f3nica. A gastroenterite grave por \"Aeromonas\" lembra \u00e1 shigellose, e pres\u00e9ntase con sangue e leucocitos nas feces. A enfermidade diarreica aguda \u00e9 autolimitada, e s\u00f3 est\u00e1n indicados coidados de mantemento nos pacientes afectados.\nTerapia antimicrobiana.\nAs especies de \"Aeromonas\" son resistentes \u00e1s penicilinas, \u00e1 maior\u00eda das cefalosporinas, e \u00e1 eritromicina. A ciprofloxacina \u00e9 activa contra as cepas de \"Aeromonas\" en Europa e Norteam\u00e9rica, pero informouse de resistencias en Asia.\nEtimolox\u00eda.\nO nome \"Aeromonas\" deriva do grego \"aer, aeros (\u1f00\u03ae\u03c1, \u1f00\u03ad\u03c1\u03bf\u03c2)\" e de \"-monas|monas (\u03bc\u03bf\u03bd\u03ac\u03c2 / \u03bc\u03bf\u03bd\u03ac\u03b4\u03b1)\" e significa m\u00f3nada (produtora) de gas. O nome com\u00fan que se usa para elas \u00e9 xeralmente aerom\u00f3nadas."}
{"id": "291027", "revid": "51526", "url": "https://gl.wikipedia.org/wiki?curid=291027", "title": "Xaime Garrido", "text": "Xaime Garrido Rodr\u00edguez, nado en Bembrive, Vigo, o 7 de xullo de 1938, e finado na mesma cidade o 6 de abril de 2019, foi un arquitecto e escritor galego.\nTraxectoria.\nEstudou na Escola Central de Belas Artes de San Fernando e na Escola T\u00e9cnica Superior de Arquitectura de Madrid, obtendo o t\u00edtulo en 1966, especializ\u00e1ndose en Restauraci\u00f3n de Monumentos.\nInvestigou a arquitectura hist\u00f3rica de Vigo e a arquitectura militar fronteiriza hispano-portuguesa.\nFoi arquitecto municipal de Baiona dende 1968 ata 1973, onde cooperou con Alberto Baltar Tojo, Xos\u00e9 Bar Boo e Jaime Riera na redacci\u00f3n do Plan Xeral de Ordenaci\u00f3n Urbana e levou a cabo a restauraci\u00f3n da zona antiga.\nEn Vigo promoveu a declaraci\u00f3n como Ben de Interese Cultural do edificio da estaci\u00f3n vella de ferrocarril e do antigo Pazo de Xustiza (hoxe MARCO).\nFoi membro fundador do Instituto de Estudios Vigueses e do Instituto de Estudios Tudenses.\nFinou no Hospital Povisa."}
{"id": "291028", "revid": "12452", "url": "https://gl.wikipedia.org/wiki?curid=291028", "title": "Jaime Garrido Rodr\u00edguez", "text": ""}
{"id": "291029", "revid": "27155", "url": "https://gl.wikipedia.org/wiki?curid=291029", "title": "Elastase", "text": "En biolox\u00eda molecular, a elastase \u00e9 un encima da clase das \"proteases (peptidases)\" que corta determinadas prote\u00ednas ao romper enlaces pept\u00eddicos por hidr\u00f3lise.\nFormas e clasificaci\u00f3n.\nHai varias elastases, como a pancre\u00e1tica e as de neutr\u00f3filo e macr\u00f3fago, con varios isocimas. En total, hai oito xenes humanos que codifican elastases, que son:\nAlgunhas bacterias (por exemplo, \"Pseudomonas aeruginosa\") tam\u00e9n producen elastases. Nas bacterias, a elastase consid\u00e9rase un factor de virulencia.\nFunci\u00f3n.\nA elastase hidroliza a elastina, unha prote\u00edna fibrosa el\u00e1stica que, xunto co col\u00e1xeno, determina as propiedades mec\u00e1nicas do tecido conectivo. A forma do neutr\u00f3filo deste encima hidroliza a \"prote\u00edna A da membrana externa\" (OmpA) de \"Escherichia coli\" e outras bacterias gramnegativas. A elastase tam\u00e9n ten o importante papel inmunol\u00f3xico de hidrolizar os factores de virulencia da bacteria \"Shigella\". Isto real\u00edzao por medio da clivaxe de enlaces pept\u00eddicos nas prote\u00ednas diana. Os enlaces pept\u00eddicos espec\u00edficos clivados son os que est\u00e1n no extremo carboxilo de amino\u00e1cidos pequenos ou hidrof\u00f3bicos como a glicina, alanina, e valina. O seu mecanismo de acci\u00f3n \u00e9 o t\u00edpico das serina proteases.\nPapel da elastase humana en enfermidades.\nA1AT.\nA elastase \u00e9 inhibida pola prote\u00edna da fase aguda \u03b11-antitripsina (A1AT), que se une case irreversiblemente ao sitio activo da elastase e a tripsina. A A1AT \u00e9 normalmente segregada polas c\u00e9lulas do f\u00edgado ao soro sangu\u00edneo. A deficiencia de \u03b11-antitrispsina (A1AD) fai que se desinhiba a destruci\u00f3n das fibras el\u00e1sticas pola elastase; o principal resultado \u00e9 o desenvolvemento dun enfisema pulmonar.\nHematopoese c\u00edclica.\nA rara doenza hematopoese c\u00edclica (tam\u00e9n chamada \"neutropenia c\u00edclica\") \u00e9 un trastorno xen\u00e9tico autos\u00f3mico dominante caracterizado por recontos flutuantes de neutr\u00f3filos en per\u00edodos de 21 d\u00edas. Durante a neutropenia (diminuci\u00f3n de neutr\u00f3filos) os pacientes est\u00e1n en maior risco de sufrir infecci\u00f3ns. En 1999, esta doenza foi ligada a trastornos na ELA-2 / xene ELANE.\nOutras enfermidades.\nA elastase de neutr\u00f3filo \u00e9 responsable das ampolas que se forman no penfigoide bulloso (unha condici\u00f3n da pel) en presenza de anticorpos.\nPapel da elastase bacteriana en enfermidades.\nA elastase distorsiona as uni\u00f3ns herm\u00e9ticas, causa danos proteol\u00edticos aos tecidos, destr\u00fae as citocinas e o inhibidor da alfa proteinase, cliva as inmunoglobulinas A e G (IgA, IgG), e cliva o C3bi, un compolente do sistema do complemento, e o CR1, un receptor que te\u00f1en os neutr\u00f3filos para outra mol\u00e9cula do complemento implicada na fagocitose. A clivaxe de IgA, IgG, C3bi, e CR1 contrib\u00fae \u00e1 diminuci\u00f3n da capacidade dos neutr\u00f3filos de matar bacterias por fagocitose. En conxunto, todos estes factores contrib\u00faen a patolox\u00edas humanas."}
{"id": "291030", "revid": "3348548", "url": "https://gl.wikipedia.org/wiki?curid=291030", "title": "Hans Joachim Stuck", "text": ""}
{"id": "291031", "revid": "89787", "url": "https://gl.wikipedia.org/wiki?curid=291031", "title": "Coregonus", "text": "Coregonus \u00e9 un x\u00e9nero de peixes oste\u00edctios da orde dos salmoniformes, familia dos salm\u00f3nidos, que \u00e9 o tipo da subfamilia dos coregoninos.\nComprende numerosas especies denominadas cor\u00e9gonos, moitas delas moi apreciadas na pesca deportiva.\nDescrib\u00edronse at\u00e9 68 taxa, pero o n\u00famero efectivo de especies \u00e9, como en case todos os x\u00e9neros de salm\u00f3nidos, un tema suxeito a debate.\nSexan as que for, todas as especies do x\u00e9nero te\u00f1en poboaci\u00f3ns en v\u00edas de regresi\u00f3n, e algunhas est\u00e1n ao bordo da extinci\u00f3n.\nDe feito, moitas, especialmente dos Grandes Lagos norteamericanos e dos lagos alpinos de Europa, xa se extinguiron no s\u00e9culo pasado.\nPor iso todas as especies de \"Coregonus\" est\u00e1n hoxe protexidas ao abeiro do Convenio de Berna.\nCaracter\u00edsticas.\nO corpo dos cor\u00e9gonos ten a forma t\u00edpica dos salm\u00f3nidos. De menor tama\u00f1o que o salm\u00f3n, e con escamas m\u00e1is grandes; te\u00f1en sempre menos de 110 escamas ao longo da li\u00f1a lateral, que \u00e9 claramente vis\u00edbel.\nA aleta dorsal ten polo menos por 16 raios; as aletas pelvianas est\u00e1n en posici\u00f3n anterior e a aleta caudal \u00e9 gallada ou sensibelmente fendida.\nDe cor basicamente prateada, a\u00ednda que alg\u00fans individuos que viven en lagos de Norteam\u00e9rica te\u00f1en o lombo de cor parda verdosa ou parda m\u00e1is ou menos escura, pero sempre cos flancos prateados e o ventre abrancazado.\nH\u00e1bitat, distribuci\u00f3n e biolox\u00eda.\nSon peixes fundamentalmente de auga doce que habitan nas zonas norte\u00f1as de Am\u00e9rica e Eurasia, en lagos e grandes r\u00edos.\nPor\u00e9n, varias especies, entre elas \"Coregonus autumnalis\", \"C. laurettae\" e \"C. sardinella\", son an\u00e1dromas, mov\u00e9ndose entre augas salgadas e doces.\nOs adultos alim\u00e9ntanse principalmente de larvas acu\u00e1ticas de insectos, moluscos e crust\u00e1ceos anf\u00edpodos, pero tam\u00e9n doutros peixes e dos seus ovos, inclu\u00eddos os seus propios (un caso de canibalismo). As cr\u00edas alim\u00e9ntanse de cop\u00e9podos e clad\u00f3ceros.\nTaxonom\u00eda.\nDescrici\u00f3n.\nO x\u00e9nero foi descrito en 1758 por Linneo na 10\u00aa edici\u00f3n do seu \"Systema Naturae\". \nEtimolox\u00eda.\nLinneo formou o nome unido o termo do grego antigo \u03ba\u03cc\u03c1\u03b7 \"kor\u0113\", \"pupila do ollo\" e o elemento do lat\u00edn cient\u00edfico -\"gonus\", derivado do grego \u03b3\u03c9\u03bd\u03af\u03b1 \"g\u014dn\u00eda\", \"\u00e1ngulo\".\nSin\u00f3nimos.\nAo longo do tempo o x\u00e9nero foi co\u00f1ecido polos sin\u00f3nimos:\nSegundo o WoRMS: \nSegundo o GBIF:\nNota taxon\u00f3mica.\nO x\u00e9nero foi antigamente subdividido en dous subx\u00e9neros, \"Coregonus\" (os cor\u00e9gonos propiamente ditos) e \"Leucichthys\". O primeiro comprender\u00eda as especies con boca subterminal e xeralmente de h\u00e1bitos alimentarios bent\u00f3nicos, mentres que a segunda comprender\u00eda aquelas coa boca terminal ou supraterminal, e que se alimentaban de plancto pel\u00e1xico. Por\u00e9n, esta clasificaci\u00f3n non \u00e9 natural: segundo datos de an\u00e1lises moleculares de ADN mitocondrial, as supostas especies do subx\u00e9nero \"Leucichthys\" comprenden d\u00faas li\u00f1axes distintas dentro do x\u00e9nero. Ademais, o x\u00e9nero \"Stenodus\" (da mesma subfamilia) non \u00e9 filoxeneticamemte distinto de \"Coregonus\".\nEspecies.\nHai moita incerteza e confusi\u00f3n na clasificaci\u00f3n de moitas especies deste x\u00e9nero. Actualmente FishBase reco\u00f1ece 79 especies vivas e recentemente extintas:\nPola s\u00faa parte o World Register of Marine Species, seguido pola maior\u00eda dos icti\u00f3logos, s\u00f3 admite 25 especies:"}
{"id": "291032", "revid": "56817", "url": "https://gl.wikipedia.org/wiki?curid=291032", "title": "Tomas Aguon Camacho", "text": "Tomas Aguon Camacho, nado en Chalan Kanoa (Saipan, Illas Marianas Setentrionais) o 18 de setembro de 1933, \u00e9 un eclesi\u00e1stico cat\u00f3lico latino, bispo de Chalan Kanoa dende 1984 at\u00e9 2010.\nTraxectoria.\nO 14 de xu\u00f1o de 1961 foi ordenado sacerdote, con 27 anos. Camacho foi nomeado bispo da nova diocese de Chalan Kanoa polo papa Xo\u00e1n Paulo II o 8 de novembro de 1984. Foi consagrado bispo o 13 de xaneiro de 1985, sendo o consagrante principal o arcebispo de Aga\u00f1a, Felixberto Camacho Flores, e actuando como co-consagradores o bispo das Carolinas-Marshall Joseph Neylon, e o bispo auxiliar de Aga\u00f1a Anthony Sablan Apuron.\nCamacho exerceu como bispo diocesano at\u00e9 que lle foi aceptada a s\u00faa renuncia, o 6 de abril de 2010."}
{"id": "291035", "revid": "89787", "url": "https://gl.wikipedia.org/wiki?curid=291035", "title": "Elastase pancre\u00e1tica", "text": "A elastase pancre\u00e1tica \u00e9 unha forma de elastase que se forma no p\u00e1ncreas (ag\u00e1s un dos isoencimas). En realidade, son un conxunto de isoencimas que forman parte dunha mesma familia chamada \"familia das elastases de tipo quimotripsina\" ou CELA. Os isoencimas desta familia est\u00e1n codificados nos xenes CELA1, CELA2A, CELA2B, CELA3A e CELA3B. \u00c1 s\u00faa vez, as elastases son unha subfamilia de serina proteases que hidrolizan a prote\u00edna elastina e moitas outras prote\u00ednas.\nO primeiro destes isoencimas, a elastase pancre\u00e1tica 1, pens\u00e1base inicialmente que, igual que as demais elastases pancre\u00e1ticas, se expresaba no p\u00e1ncreas, pero despois descubriuse que \u00e9 a \u00fanica delas que non se expresa no p\u00e1ncreas, sen\u00f3n nos queratinocitos da pel (mesmo durante un tempo pensouse que o seu xene non se transcrib\u00eda a prote\u00edna). En consecuencia esta prote\u00edna foi primeiro renomeada de \"elastase pancre\u00e1tica 1\" a \"elastase 1\" (xene ELA1) e despois o nome aprobado oficialmente foi o de \"familia da elastase de tipo quimotripsina, membro 1\" (xene CELA1).\nA literatura cl\u00ednica que describe a actividade da elastase 1 humana no p\u00e1ncreas ou no material fecal en realidade ref\u00edrese \u00e1 prote\u00edna \"familia da elastase de tipo quimotripsina, membro 3B\" (xene CELA3B).\nIsoencimas.\nOs humanos posu\u00edmos cinco xenes de elastases de tipo quimotripsina, que codifican cinco prote\u00ednas estruturalmente similares, que son:"}
{"id": "291036", "revid": "89787", "url": "https://gl.wikipedia.org/wiki?curid=291036", "title": "CELA3B", "text": "O encima familia da elastase de tipo quimotripsina, membro 3B, tam\u00e9n chamado elastase 3B, protease E, ou elastase fecal \u00e9 unha prote\u00edna que nos humanos est\u00e1 codificada no xene CELA3B (antes \"ELA3B\") do cromosoma 1.\nA literatura cl\u00ednica que describe a actividade da elastase 1 humana no p\u00e1ncreas e no material fecal ref\u00edrese en realidade a esta prote\u00edna, \u00e9 dicir, a \"familia da elastase de tipo quimotripsina, membro 3B\".\nFunci\u00f3n.\nAs elastases constit\u00faen unha subfamilia de serina proteases que hidrolizan a prote\u00edna elastina e moitas outras prote\u00ednas. Os humanos temos varios xenes de elastases que codifican distintos isocimas estruturalmente similares, chamados CELA1, CELA2A, CELA2B, CELA3A e CELA3B. A diferenza doutras elastases, a elastase 3B ten pouca actividade elastol\u00edtica (hidr\u00f3lise da elastina). Como a maior\u00eda das elastases humanas, a elastase 3B segr\u00e9gase no p\u00e1ncreas como un cim\u00f3xeno e, igual que outras serina proteases como a tripsina, quimotripsina e calicre\u00edna, ten unha funci\u00f3n dixestiva no intestino. A elastase 3B cliva preferentemente as prote\u00ednas rompendo os enlaces pept\u00eddicos despois de residuos do amino\u00e1cido alanina. A elastase 3B pode tam\u00e9n funcionar no transporte intestinal e metabolismo do colesterol. Tanto a elastase 3A coma a 3B foron denominadas protease E e elastase 1, e a excreci\u00f3n desta prote\u00edna no material fecal \u00e9 utilizada frecuentemente como unha medida da funci\u00f3n pancre\u00e1tica en probas cl\u00ednicas.\nImportancia cl\u00ednica.\nA proba da elastase fecal \u00e9 unha proba m\u00e9dica que serve para medir como funciona o p\u00e1ncreas.\nA proba da elastase fecal mide a concentraci\u00f3n do encima elastase 3B na materia fecal cun ensaio de inmunoabsorbencia de encima unido (ELISA). Os resultados desta proba poden dar unha boa indicaci\u00f3n do estado do p\u00e1ncreas ex\u00f3crino, e a proba \u00e9 menos invasiva e m\u00e1is barata que a actual proba est\u00e1ndar da secretina-colecistoquinina. Niveis de elastase fecal menores de 200 \u03bcg / g de feces indican unha insuficiencia ex\u00f3crina. Informouse das correlaci\u00f3ns entre os niveis baixos e a pancreatite cr\u00f3nica e o cancro."}
{"id": "291038", "revid": "27155", "url": "https://gl.wikipedia.org/wiki?curid=291038", "title": "Elastase-3B", "text": ""}
{"id": "291039", "revid": "27155", "url": "https://gl.wikipedia.org/wiki?curid=291039", "title": "Elastase 3B", "text": ""}
{"id": "291040", "revid": "89787", "url": "https://gl.wikipedia.org/wiki?curid=291040", "title": "Santomil, Lara\u00f1o, Santiago de Compostela", "text": "Santomil \u00e9 un lugar da parroquia de Lara\u00f1o, no concello coru\u00f1\u00e9s de Santiago de Compostela, na comarca de Santiago. Segundo o IGE, en 2013 ti\u00f1a 73 habitantes (32 homes e 41 mulleres)."}
{"id": "291041", "revid": "89787", "url": "https://gl.wikipedia.org/wiki?curid=291041", "title": "A Ponte Vella, Vid\u00e1n, Santiago de Compostela", "text": "A Ponte Vella \u00e9 un lugar da parroquia de Vid\u00e1n, no concello coru\u00f1\u00e9s de Santiago de Compostela, na comarca de Santiago."}
{"id": "291042", "revid": "118718", "url": "https://gl.wikipedia.org/wiki?curid=291042", "title": "A Pedreira, Calo, Teo", "text": "A Pedreira \u00e9 un lugar da parroquia de Calo, no concello coru\u00f1\u00e9s de Teo, pertencente \u00e1 comarca de Santiago. Segundo o IGE, en 2018 ti\u00f1a 127 habitantes (63 homes e 64 mulleres)."}
{"id": "291045", "revid": "89787", "url": "https://gl.wikipedia.org/wiki?curid=291045", "title": "Riotinto, Calo, Teo", "text": "Riotinto \u00e9 un lugar da parroquia de Calo, no concello coru\u00f1\u00e9s de Teo, na comarca de Santiago. Segundo o IGE, en 2018 ti\u00f1a 22 habitantes (8 homes e 14 mulleres)."}
{"id": "291046", "revid": "23204", "url": "https://gl.wikipedia.org/wiki?curid=291046", "title": "R\u00faa de Francos, Calo, Teo", "text": "R\u00faa de Francos \u00e9 un lugar da parroquia de Calo, no concello coru\u00f1\u00e9s de Teo, na comarca de Santiago. Segundo o IGE, en 2018 ti\u00f1a 103 habitantes (49 homes e 54 mulleres).\nToponimia.\nSegundo Nicandro Ares de \"Francos\" di J.M. Piel que ten un dobre significado, o de individuos procedentes da Francia ou o de homes libres, al\u00e9n de descendentes dun home chamado \"Franco\"."}
{"id": "291047", "revid": "51040", "url": "https://gl.wikipedia.org/wiki?curid=291047", "title": "Camilo Seira", "text": "Camilo Rodr\u00edguez Vidal, co\u00f1ecido no eido da arte como Camilo Seira, nado o 8 de decembro de 1974 en Seira (Rois), \u00e9 un escultor, entallador e pintor galego.\nTraxectoria.\nEntre os anos 1993 e 1994 empezou como aprendiz e axudante no taller do escultor compostel\u00e1n Fernando Garc\u00eda Blanco, disc\u00edpulo de Francisco Asorey.\nGraduouse en Artes Aplicadas, na especialidade de T\u00e9cnicas de Volume, na \"Escola de Artes Aplicadas e Oficios Art\u00edsticos Mestre Mateo\" de Santiago de Compostela. Licenciouse en Belas Artes pola Facultade de Belas Artes de Pontevedra. Entre os anos 2004 e 2006 exerceu como profesor de escultura na Escola de Canteiros de Poio.\nTen paix\u00f3n e unha especial sensibilidade pola natureza e os animais, este sentimento aparece plasmado de forma patente na s\u00faa obra.\nTen diversos monumentos distribu\u00eddos por Galicia.\nNa cultura popular.\nO grupo de m\u00fasica tradicional galega Aqu\u00ed e Al\u00e1 dedicoulle a canci\u00f3n \"A festa do burato\", inclu\u00edda no seu \u00e1lbum \"Imos \u00e1 romar\u00eda\"."}
{"id": "291049", "revid": "5863", "url": "https://gl.wikipedia.org/wiki?curid=291049", "title": "Camilo Rodr\u00edguez Vidal", "text": ""}
{"id": "291052", "revid": "85894", "url": "https://gl.wikipedia.org/wiki?curid=291052", "title": "Crecente, Crecente, Crecente", "text": "Crecente \u00e9 un lugar da parroquia de Crecente no concello pontevedr\u00e9s de Crecente na comarca da Paradanta. Segundo o INE en 2013 ti\u00f1a 170 habitantes (92 mulleres e 78 homes) o que sup\u00f3n unha diminuci\u00f3n respecto do ano 1999 cando ti\u00f1a 190 habitantes. \u00c9 a capital do concello."}
{"id": "291053", "revid": "56817", "url": "https://gl.wikipedia.org/wiki?curid=291053", "title": "Macheta", "text": "O termo macheta p\u00f3dese referir a:"}
{"id": "291059", "revid": "5863", "url": "https://gl.wikipedia.org/wiki?curid=291059", "title": "Machado", "text": "Machado pode referirse a:\nComo top\u00f3nimo d\u00e1 nome a:\nComo apelido pode referirse a:"}
{"id": "291061", "revid": "51526", "url": "https://gl.wikipedia.org/wiki?curid=291061", "title": "Einojuhani Rautavaara", "text": "Einojuhani Rautavaara (), nado en Helsinqui o 9 de outubro de 1928 e finado na mesma cidade o 27 de xullo de 2016, foi un compositor finland\u00e9s. Rautavaara \u00e9 considerado un dos compositores finlandeses m\u00e1is destacados dende Jean Sibelius, as\u00ed como un dos m\u00e1is co\u00f1ecidos.\nRautavaara destacou por ser un compositor prol\u00edfico, con obras de gran variedade formal e estil\u00edstica que grazas \u00e1 s\u00faa accesibilidade conseguiron facerse populares entre o p\u00fablico. As s\u00faas variadas composici\u00f3ns son mostra da s\u00faa propia personalidade como compositor. O reco\u00f1ecemento da s\u00faa obra p\u00faxose de manifesto nos numerosos encargos que recibiu de numerosas instituci\u00f3ns en todo o mundo.\nTraxectoria.\nPrimeiros anos e estudos.\nEinojuhani Rautavaara naceu en Helsinqui o 9 de outubro de 1928. Pasou a s\u00faa infancia no distrito de Kallio, onde o seu pai, Eino Rautavaara, fora organista na igrexa, mentres que a s\u00faa nai, Elsa, era m\u00e9dico e traballaba con pobres. O seu pai tivera tam\u00e9n unha destacada carreira como bar\u00edtono, sendo un dos membros fundadores da Suomen Kansallisooppera (\u00d3pera Nacional Finlandesa), a\u00ednda que no momento no que naceu Einojuhani xa deixara a s\u00faa carreira como cantante.\nA\u00ednda que o seu pai desenvolvera unha exitosa carreira musical, non animou \u00f3 seu fillo a ser m\u00fasico, sendo a s\u00faa nai quen o animou a tomar clases de piano, a pesar de que el nunca mostrou unha inclinaci\u00f3n particular pola m\u00fasica ou por practicala. De feito o seu interese pola m\u00fasica non chegou ata os anos 1940, durante a adolescencia, nunha \u00e9poca na que se produciu a morte do seu pai primeiro (en agosto de 1939) e da s\u00faa nai despois (en abril de 1944). Despois da perda dos seus pais Einojuhani foi adoptado pola s\u00faa t\u00eda materna, Hilja Ter\u00e4skeli, que ao igual que a s\u00faa nai se afastara da s\u00faa infancia estritamente relixiosa e estudara medicina en Helsinqui. Ao ser adoptado pola s\u00faa t\u00eda marchou a Turku, onde Hilja fora nomeada profesora do departamento de oftalmolox\u00eda da s\u00faa universidade, e al\u00ed descubriu as biograf\u00edas dos grandes compositores publicadas por Sulho Ranta, o que o inspirar\u00eda a compo\u00f1er as s\u00faas propias obras aos 17 anos.\nDespois de que Einojuhani recibira clases intermitentes de piano, frecuentemente por obriga, nas que frecuentemente ti\u00f1a que comezar de cero, aos 17 anos retomounas, mais desta vez verdadeiramente ti\u00f1a ganas de aprender. A casualidade quixo que a s\u00faa profesora fora Astrid Joutseno, que empregaba un m\u00e9todo liberal que se adaptaba a el. Posteriormente iniciar\u00eda os seus estudos de musicolox\u00eda na Universidade de Helsinqui, gradu\u00e1ndose en filosof\u00eda por dita universidade en 1953.\nEstudos.\nEn 1948 foi admitido na Sibelius-Akatemia, onde estudou composici\u00f3n con Aarre Merikanto, malia que nun principio a s\u00faa intenci\u00f3n era estudar con Selim Palmgren, mais este ao ver os seus intentos de obras temper\u00e1s considerou que o que precisaba o xove Rautavaara era aprender rudimentos de harmon\u00eda. Logo da morte de Palmgren en 1951, Merikanto foi nomeado o seu sucesor como profesor de composici\u00f3n da instituci\u00f3n, sendo Rautavaara admitido de inmediato como alumno de composici\u00f3n. Como Joutseno, Merikanto animouno a converterse en compositor. En 1952 finalizou os seus estudos de composici\u00f3n na Sibelius-Akatemia.\nEn 1955 a Koussevitzky Foundation outorgoulle a Jean Sibelius unha bolsa de estudos polo seu 90 aniversario para permitir que un novo compositor finland\u00e9s elixido por el estudase nos Estados Unidos. Sibelius escolleu a Rautavaara, que vi\u00f1a de pasar unha tempada en Viena, que se trasladou a Nova York para estudar na Juilliard School con Vincent Persichetti entre 1955 e 1956, asistindo tam\u00e9n a clases en Tanglewood con Roger Sessions e Aaron Copland no ver\u00e1n de 1955. De todos os seus profesores nos Estados Unidos, Rautavaara destacou a figura de Persichetti, que daquela estaba a escribir o seu libro \"Twentieth Century Harmony\" e que empregaba aos seus propios alumnos como coellos de indias para os exercicios do libro. Por outra banda, Sessions foi o primeiro en chamar a atenci\u00f3n de Rautavaara na estrutura xeral da obra e as relaci\u00f3ns tonais (ou canto menos os centros tonais), algo que ning\u00fan dos seus profesores fixera antes, nin tan sequera despois no segundo ver\u00e1n que o compositor finland\u00e9s pasou en Tanglewood con Copland. Ese mesmo ano chamou a atenci\u00f3n internacional ao ga\u00f1ar a Thor Johnson Composer\u2019s Competition de Cincinnati (Estados Unidos) co seu \"A Requiem in Our Time\" para metais e percusi\u00f3n. Rautavaara asume que Sibelius, cuxo principal contacto coa m\u00fasica finlandesa era a radio, escoitara algunhas composici\u00f3ns s\u00faas, baseando a s\u00faa elecci\u00f3n nelas, alo menos a s\u00faa composici\u00f3n de inspiraci\u00f3n popular \"Pelimannit\" e o seu primeiro cuarteto de corda, se ben Sibelius debeu co\u00f1ecer ben o \u00e9xito de \"A Requiem in Our Time\".\nRegreso a Europa.\nEn 1957, de volta en Europa continuou a s\u00faa formaci\u00f3n en Ascona (Su\u00edza) con Vladimir Vogel, e ao ano seguinte na Hochschule f\u00fcr Musik und Tanz de Colonia con Rudolf Petzold, \u00e1 vez que exerc\u00eda de profesor non numerario na Sibelius-Akatemia (1957-1959). No pa\u00eds helv\u00e9tico Rautavaara traballou a t\u00e9cnica do dodecafonismo e aprendeu a manexar o conxunto da estrutura dram\u00e1tica na s\u00faa m\u00fasica. Foi nesa \u00e9poca cando Rautavaara comezou a escribir \u00f3peras, coa composici\u00f3n de \"Kaivos\" en 1957, a\u00ednda que deixar\u00eda o x\u00e9nero durante m\u00e1is de 20 anos en favor da m\u00fasica orquestral, de c\u00e1mara e composici\u00f3ns vocais.\nEn febreiro de 1959 a profesora de m\u00fasica e soprano Mariaeidi Suovanen chamouno para que a acompa\u00f1ara ao 20 aniversario da Fundaci\u00f3n Cultural de Finlandia, onde actuar\u00eda como solista na estrea de \"Genesis\" de Merikanto. Este ser\u00eda o inicio da relaci\u00f3n entre o compositor e a cantante, coa que casou ese mesmo ano e coa que tivo dous fillos. Por\u00e9n o matrimonio foi un desastre desde o principio, a\u00ednda que se prolongou durante m\u00e1is de vinte anos ata que se divorciaran en 1982. Paradoxicamente, a discordia na s\u00faa vida privada f\u00edxoo a\u00ednda m\u00e1is creativo, producindo nesta \u00e9poca algunhas das s\u00faas obras m\u00e1is destacadas como o seu primeiro concerto para piano ou o concerto para contrabaixo \"Angel of Dusk\".\nChegada do \u00e9xito internacional.\nEntre 1959 e 1961, Rautavaara foi arquiveiro da Helsingin kaupunginorkesteri, e catro anos despois foi nomeado reitor do Instituto de M\u00fasica de K\u00e4pyl\u00e4 (Helsinqui), permanecendo no cargo ata 1966. En 1966 comezou a impartir clases de composici\u00f3n na Sibelius-Akatemia ata 1971, cando foi nomeado Profesor en Artes polo Estado. Ese mesmo ano a Universidade de Oulu encargoulle unha cantata para a cerimonia de graduaci\u00f3n do ano seguinte, por\u00e9n o coro que deb\u00eda interpretala non pod\u00eda, polo que decidiu escribir unha cantata distinta, substitu\u00edndo o coro por gravaci\u00f3ns de paxaros, creando \"Cantus Arcticus\", un concerto para orquestra e paxaros que alterna gravaci\u00f3ns de cantos de paxaros con extensas texturas orquestrais para evocar as vastas extensi\u00f3ns xeadas do \u00c1rtico que supor\u00eda o seu primeiro \u00e9xito internacional.\nEn 1975 foi admitido na Real Academia Finlandesa. Ao ano seguinte Rautavaara regresou \u00e1 Sibelius-Akatemia no que ser\u00eda a s\u00faa segunda e \u00faltima etapa como profesor na instituci\u00f3n e que se prolongar\u00eda durante 14 anos (1976-1990) nos que tivo como alumnos a Kalevi Aho, Magnus Lindberg, Olli Mustonen ou Esa-Pekka Salonen. A principios da d\u00e9cada de 1980 Rautavvara regresou ao x\u00e9nero oper\u00edstico coa composici\u00f3n de tres \u00f3peras curtas e a \u00f3pera a grande escala \"Thomas\" (1982-85), mais despois desta a s\u00faa produci\u00f3n oper\u00edstica e sinf\u00f3nica se entrelazou.\nEn 1984, dous anos despois de separarse da s\u00faa primeira muller, Einojuhani Rautavaara casou coa cantante e pedagoga 29 anos m\u00e1is nova que el Sinikka (Sini) Rautavaara (nada Koivisto). En 1988 instalouse en Helsinqui, e dende 1990 ad\u00edcase exclusivamente \u00e1 composici\u00f3n, tendo recibido numerosos premios e sendo a s\u00faa m\u00fasica frecuentemente gravada. Foi precisamente nos anos 1990s cando unha nova coincidencia o levou polo cami\u00f1o do \u00e9xito internacional logo de compo\u00f1er a s\u00faa Sinfon\u00eda n\u00ba 7 por encargo da Bloomington Symphony Orchestra (Estados Unidos). Rautavaara decidiu chamar \u00e1 s\u00faa nova sinfon\u00eda Bloomington Symphony, mais case por accidente, o director do selo discogr\u00e1fico finland\u00e9s Ondine, Reijo Kiilunen, escoitou que o compositor orixinalmente \u00eda titulala \"Angel of Light\". Kiilunen sab\u00eda que este t\u00edtulo pod\u00eda atraer unha maior atenci\u00f3n, polo que convenceu a Rautavaara para que mudara o t\u00edtulo. Finalmente, a primeira gravaci\u00f3n de \"Angel of Light\" foi precedida por unha extensa campa\u00f1a publicitaria que axudou a provocar o interese internacional na obra. Esta obra foi unha sorpresa para moitos que cr\u00edan que os compositores contempor\u00e1neos medraran irremediablemente fora do contacto coas necesidades emocionais do p\u00fablico.\nEnfermidade e \u00faltimos anos.\nEn xaneiro de 2004, mentres desfrutaba do seu \u00e9xito obtido a finais dos anos 1990s e principios dos 2000s, estivo pr\u00f3ximo a morrer ao sufrir unha disecci\u00f3n a\u00f3rtica. Por sorte Sini estaba na casa e puido chamar a unha ambulancia que o trasladara a un hospital, onde permaneceu seis meses, cinco deles na unidade de coidados intensivos. Finalmente o compositor recuperouse por completo, podendo retomar a s\u00faa actividade creadora. Rautavaara faleceu no ano 2016 nun hospital de Helsinqui, por mor de complicaci\u00f3ns sufridas tras unha operaci\u00f3n de cadril.\nObra.\nEinojuhani Rautavaara \u00e9 un compositor moi prol\u00edfico e ten escrito obras nunha gran variedade de formas e estilos. Por\u00e9n, o groso da s\u00faa obra o constit\u00faen as s\u00faas sinfon\u00edas, concertos e \u00f3peras. As influencias de Rautavaara, entre as que te\u00f1en cabida o jazz, as m\u00fasicas tradicionais de distintos pa\u00edses ou as propostas ecoloxistas (exemplificadas en \"Cantus Arcticus\"), a electroac\u00fastica, a aleatoriedade, a expresividade relixiosa ou m\u00edstica, fraguaron unha personalidade propia, ben perfilada e distinta. A s\u00faa extensa e vers\u00e1til produci\u00f3n incl\u00fae varias \u00f3peras, oito sinfon\u00edas, concertos, m\u00fasica de c\u00e1mara, m\u00fasica para piano e m\u00fasica vocal.\nConcepci\u00f3n da m\u00fasica.\nPara Rautavaara a m\u00fasica non debe ser forzada a axustarse a un plan prefixado, sen\u00f3n que debe emerxer libremente, atopar o seu cami\u00f1o e medrar. O mesmo criterio o aplica \u00e1s personaxes cando escribe os libretos das s\u00faas \u00f3peras. Rautavaara di:\nSobre as motivaci\u00f3ns polas que comeza a xenerarse a m\u00fasica, Rautavaara afirma que unha imaxe, un poema, un son ou un recordo, poden espertar a evocaci\u00f3n dunha atmosfera particular. Iso, que el denomina \"aura\", inst\u00e1lase na s\u00faa mente con forza e permanece nela como un mantra ata que se converte en m\u00fasica.\nComo moitos outros compositores da s\u00faa xeraci\u00f3n, especialmente Arvo P\u00e4rt e John Tavener, Rautavaara considera a arte creadora como algo pr\u00f3ximo \u00e1 expresi\u00f3n relixiosa, e sinala as conexi\u00f3ns entre as variedades art\u00edsticas e de \u00e9xtase. Mais ao contrario que P\u00e4rt e Tavener, Rautavaara adoita facer a s\u00faa m\u00fasica como un concerto secular no que os seus temas m\u00edsticos son importantes, mais non interfiren coa apreciaci\u00f3n da m\u00fasica nos seus termos abstractos.\nEvoluci\u00f3n.\nRautavaara resume a s\u00faa evoluci\u00f3n parafraseando unha sentenza frecuentemente feita en referencia \u00e1 pol\u00edtica americana, que di:\nInicialmente o estilo de Rautavaara amosou unha tendencia neocl\u00e1sica inspirada no seu admirado Igor Stravinskii, en Paul Hindemith, as\u00ed como no denominado clasicismo n\u00f3rdico encarnado por Carl Nielsen e Jean Sibelius; estas primeiras composici\u00f3n amosan tam\u00e9n elementos de inspiraci\u00f3n tradicional e popular, e influencias de B\u00e9la Bart\u00f3k ou Dmitrii Shostakovich. Desta primeira etapa c\u00f3mpre destacar \"A Requiem in Our Time\", que atraer\u00eda sobre el a atenci\u00f3n internacional ao ga\u00f1ar a Thor Johnson Composer\u2019s Competition.\nNon sorprende que o seu enfoque cambiara en maior medida cara ao serialismo despois das s\u00faas experiencias en Colonia. A finais da d\u00e9cada de 1950 a s\u00faa m\u00fasica virou cara ao dodecafonismo, mais enfocado cara ao modelo de Alban Berg, que se adecuaba mellor ao seu temperamento rom\u00e1ntico. O tema pol\u00edtico, xa a mi\u00fado espi\u00f1oso, e a s\u00faa escritura dodecaf\u00f3nica da primeira \u00f3pera de Rautavaara, \"Kaivos\", levou a que a Suomen Kansallisooppera rexeitase o traballo. Por\u00e9n esta \u00f3pera foi televisada, logo dun traballo de revisi\u00f3n, pola televisi\u00f3n p\u00fablica finlandesa en 1963. Este feito axudou a establecer a reputaci\u00f3n de Rautavaara no seu pa\u00eds de orixe. D\u00faas das s\u00faas sinfon\u00edas exemplifican o seu traballo serial: a Sinfon\u00eda n\u00ba 3 (1961) e a Sinfon\u00eda n\u00ba 4 (1962). Ambas sinfon\u00edas foron das primeiras composici\u00f3ns finlandesas en empregar procedementos seriais, de feito a \"Terceira Sinfon\u00eda\" \u00e9 considerada a primeira obra finlandesa completamente serial, mais cunha tendencia rom\u00e1ntica que homenaxea as sinfon\u00edas de Bruckner, escrita integramente con trompas wagnerianas.\nPor\u00e9n, a finais da d\u00e9cada de 1960 a s\u00faa linguaxe afastouse do serialismo e tomou un car\u00e1cter m\u00e1is m\u00edstico, con melod\u00edas profundas e de cores ricas, \u00e1 vez accesibles e evocadoras. A obra que marca este xiro estil\u00edstico \u00e9 \"Apollo contra Marsyas\", na que emprega un enfoque poliestil\u00edstico no que emprega elementos do jazz e a m\u00fasica popular nunha ir\u00f3nica xustaposici\u00f3n contra a m\u00fasica cl\u00e1sica lixeira vienesa. En 1973, os seus percorridos universalistas o levaron a compo\u00f1er unha Suite coral sobre a poes\u00eda de Federico Garc\u00eda Lorca.\nA partir de 1980, a s\u00faa produci\u00f3n musical reflicte o que el mesmo denominou un estilo \"pluralista e neorrom\u00e1ntico\", situado por alg\u00fans cr\u00edticos nunha esfera posmodernista entre a tradici\u00f3n finlandesa e os postulados modernistas, cunha maior orientaci\u00f3n tonal. Entre os traballos realizados a partir desta \u00e9poca destacan varias \u00f3peras biogr\u00e1ficas como \"Thomas\" (1982\u201385), \"Vincent\" (1986\u20131987, baseada na vida de van Gogh), \"Aleksis Kivi\" (1995\u20131996) ou \"Rasputin\" (2001\u20132003), ou as s\u00faas sinfon\u00edas nos 5 a 8. A s\u00faa m\u00fasica de madurez est\u00e1 ao servizo dos seus conceptos program\u00e1ticos.\nO tema da creatividade e a loucura son explorados por Rautavaara nas s\u00faas \u00f3peras \"Vincent\", \"Aleksis Kivi\" e \"Rasputin\". Outro tema tratado por Rautavaara, especialmente na s\u00faa \u00f3pera \"Kaivos\" (1957-58, revisada en 1960-63), \u00e9 a pol\u00edtica.\nRautavaara e os anxos.\nA fascinaci\u00f3n polos anxos, vivida dun xeito fondo e persoal e alimentado por experiencias po\u00e9ticas como a de Rainer M. Rilke, levou a Rautavaara a adicarlles algunhas das s\u00faas composici\u00f3ns, comezando por \"Angels and Visitations\" (1978). Seguiulle en 1980 o concerto para contrabaixo e orquestra \"Angel of Dusk\", e en 1994 a s\u00faa \"S\u00e9tima Sinfon\u00eda\", subtitulada \"Angel of Light\". Por\u00e9n, estas alusi\u00f3ns \u00e1 palabra \"anxo\" obedecen m\u00e1is ao seu interese pola poes\u00eda de Rilke que a posibles asociaci\u00f3ns m\u00edsticas do compositor.\nPremios e reco\u00f1ecementos.\nAo longo da s\u00faa carreira Einojuhani Rautavaara ten recibido numerosos reco\u00f1ecementos pola s\u00faa obra, tanto na s\u00faa Finlandia natal como a nivel internacional. En 1955 recibiu a Medalla Arnold Bax, e en 1965 foille outorgado, xunto con Erik Bergman e Usko Meril\u00e4inen o Premio Wihuri Sibelius. A presidencia de Finlandia outorgoulle as medallas Pro Finlandia e nomeouno comandante da Orde do Le\u00f3n de Finlandia en 1968 e 1985.\nAlgunhas das s\u00faas obras te\u00f1en sido reco\u00f1ecidas con premios a nivel internacional. O primeiro premio que conseguiu unha obra s\u00faa foi o Thor Johnson Composer\u2019s Competition en 1955 con \"A Requiem of Our Time\". Posteriormente outras das s\u00faas obras conseguiron reco\u00f1ecemento, como a s\u00faa \"S\u00e9tima Sinfon\u00eda \"Angel of Light\"\", coa que ga\u00f1ou o Midem classique de Cannes (Francia) e un Grammy, ambos en 1997.\nDiscograf\u00eda e obras publicadas.\nA m\u00fasica de Rautavaara foi gravada polos selos Ondine, Finlandia e Naxos, e algunhas das s\u00faas \u00f3peras como \"Tiet\u00e4jien lahja\", \"Alexis Kivi\" e \"Rasputin\" foron editadas en DVD. As s\u00faas obras foron publicadas pola editorial brit\u00e1nica Boosey &amp; Hawkes."}
{"id": "291062", "revid": "98629", "url": "https://gl.wikipedia.org/wiki?curid=291062", "title": "ATS F1", "text": "ATS foi un equipo alem\u00e1n de F\u00f3rmula 1, o nome \u00e9 o da marca de rodas alem\u00e1n \"Auto Technisches Spezialzubeh\u00f6r\". A compa\u00f1\u00eda ten a s\u00faa sede en Bad D\u00fcrkheim cerca de Hockenheimring, o seu equipo estivo activo na F\u00f3rmula 1 entre e .\nFabricante de rodas.\nA empresa ATS creou unhas novas lamias lixeiras e revolucionarias para Porsche e VW. ATS fabricou unha roda de 5 raios de aliaxe de aluminio lixeiro para AMG, a gama de alto rendemento de Mercedes-Benz, nos anos 1970 e 1980. Esta roda de 5 raios co\u00f1\u00e9cese popularmente como roda AMG ou \"Penta\". A roda AMG \"Penta\" de raios de ATS, foi dese\u00f1ada por Hans-Werner Aufrecht en 1979, foi a primeira lamia de aliaxe de aluminio comercializada por AMG cando a\u00ednda era unha compa\u00f1\u00eda de tuning independente.\nEquipo de F\u00f3rmula Un.\nO propietario de ATS G\u00fcnther Schmidt patrocinara diversos acontecementos nos deportes de motor nacional, antes de decatarse de que as carreiras de Gran Premio eran o xeito ideal de publicitar a s\u00faa marca. Debido ao seu temperamento, era moi dif\u00edcil de traballar Schmidt, e durante toda a s\u00faa historia tivo unha gran e r\u00e1pida rotaci\u00f3n de persoal.\nOs anos 1970.\nEn , ATS comprou o chasis PC4 sobrante de Penske Racing. Jean-Pierre Jarier asinou para pilotar o coche, quedando sexto no debut do equipo no Gran Premio do oeste dos Estados Unidos.\nUn segundo coche foi inscrito no Gran Premio de Alema\u00f1a de 1977 co corredor alem\u00e1n Hans Heyer. Heyer non se clasificou, pero o piloto tomou a sa\u00edda de todos os xeitos diante do seu p\u00fablico en Hockenheimring. Os organizadores da carreira s\u00f3 se deron conta cando se retirou coa engrenaxe de rodas rota. Hans Binder tomar\u00eda ent\u00f3n o segundo coche para o resto da tempada, a\u00ednda que o equipo perdeuse as tres \u00faltimas carreiras do ano.\nRobin Herd de March Engineering foi recrutado para constru\u00edr o primeiro e xenu\u00edno coche ATS de F\u00f3rmula 1, o HS1 pilotado por Jarier e Jochen Mass. Jarier chegou oitavo no Gran Premio de Sur\u00e1frica, pero foi despedido logo dunha discusi\u00f3n con Schmidt, e substitu\u00eddo por Alberto Colombo para o Gran Premio de B\u00e9lxica. Logo de dous fracasos para cualificar, Colombo tam\u00e9n foi despedido e substitu\u00eddo por Keke Rosberg ata o Gran Premio de Alema\u00f1a. Al\u00ed, regresou Jarier, logo de arranxar as s\u00faas diferenzas con Schmidt, pero non logrou cualificar e foi despedido de novo. Binder regresou para unha carreira, antes de ser substitu\u00eddo por Michael Bleekemolen.\nMass tam\u00e9n abandonara logo dunha fractura na perna durante unhas probas. Como Harald Ertl non hab\u00eda pre-cualificado o seu Ensign para o Gran Premio de Italia de 1978, d\u00e9uselle unha oportunidade co primeiro ATS. Ertl non cualificou para a carreira, e Rosberg regresou para as d\u00faas \u00faltimas carreiras. A falta de continuidade tanto nos coches como no equipo t\u00e9cnico non axudou ao novo equipo, malia a presentaci\u00f3n do novo chasis D1. O D1 foi dese\u00f1ado por John Gentry, e contou con faldr\u00f3ns, maior ancho de v\u00eda e pont\u00f3ns laterais. O D1 utilizouse nas d\u00faas \u00faltimas carreiras da tempada .\n viu chegar a Hans-Joachim Stuck, para pilotar un \u00fanico coche. O novo dese\u00f1o D2 de Giacomo Caliri chegou a metade de tempada, pero era un auto de dif\u00edcil manexo, Stuck s\u00f3 logrou os dous puntos do equipo na tempada co 5\u00ba lugar no Gran Premio dos Estados Unidos noutro coche novo, o D3, dese\u00f1ado por Nigel Stroud.\nOs anos 1980.\nO equipo participou outra vez con dous coches en , con Marc Surer e Jan Lammers pilotando o D3. Marc Surer logrou o s\u00e9timo lugar no Gran Premio do Brasil, o D3 foi substitu\u00eddo en Sur\u00e1frica polo D4, que era unha versi\u00f3n remodelada do D3 dese\u00f1ado por Gustav Brunner e Tim Wardrop. En Sur\u00e1frica Surer rompeuse ambos nocellos nun accidente co novo modelo, que non puido debutar ata a carreira seguinte, o GP do oeste dos Estados Unidos, onde volveron a un s\u00f3 coche e no que Lammers colocou ao ATS na 4\u00aa posici\u00f3n da grella de Long Beach, a\u00ednda que se tivo que retirar na 1\u00aa volta por unha rotura na transmisi\u00f3n. De todos os xeitos foi un espellismo pois o resto da tempada os ATS non sa\u00edron das \u00faltimas prazas da grella inclu\u00eddas algunhas non cualificaci\u00f3ns. Unha vez m\u00e1is, o equipo non puido sumar puntos.\n viu a Lammers pilotando un \u00fanico D4, apareceu un segundo coche para Slim Borgudd no Gran Premio de San Marino. Logo disto, Lammers abandonou unha vez m\u00e1is, quedando Borgudd como \u00fanico piloto. O sueco logrou o sexto lugar no GP de Gran Breta\u00f1a onde s\u00f3 remataron 8 coches. O D4 substitu\u00eduse polo HGS1, dese\u00f1ado por Herv\u00e9 Guilpin, pero os resultados foron pobres, e as non cualificaci\u00f3ns frecuentes. Este foi o ano no que a banda sueca de pop ABBA patrocinou o equipo a trav\u00e9s de Slim Borgudd. De feito, Slim Borgudd aparecera nalgunhas gravaci\u00f3ns de ABBA como bater\u00eda.\nSchmidt fixo un grande esforzo para seguir co equipo en . Dous coches D5 (unha versi\u00f3n moi mellorada do HGS1) foron presentados para Manfred Winkelhock e Eliseo Salazar. A primeira parte da tempada foi boa, obtendo a clasificaci\u00f3n con regularidade na parte media e lograron mellores resultados, con Winkelhock quinto no Gran Premio do Brasil e Salazar quinto no Gran Premio de San Marino (Winkelhock ser\u00eda sexto nesta carreira, boicoteada pola maior\u00eda dos equipos brit\u00e1nicos debido \u00e1 crise pol\u00edtica no deporte, pero o seu coche estaba por baixo do peso m\u00ednimo). Pero a fiabilidade do monopraza resultou un verdadeiro problema e ao final da tempada deu como balance un total de 14 abandonos entre accidentes e avar\u00edas. O momento m\u00e1is destacable do equipo produciuse cando Salazar foi agredido por Nelson Piquet en directo na televisi\u00f3n no Gran Premio de Alema\u00f1a, o piloto de ATS chocara co l\u00edder brasileiro da carreira, mentres que era dobrado.\nMotores BMW.\nSchmidt utilizou a s\u00faa posici\u00f3n na industria automotriz alem\u00e1 para asegurar o fornezo do potente motor BMW M12/13 de 4 cilindros turboalimentado para 1983. ATS presentou o novo D6 dese\u00f1ado por Gustav Brunner para un \u00fanico piloto, Manfred Winkelhock. O alem\u00e1n logrou excelentes posici\u00f3ns clasificatorias e algunha carreira aceptable, pero a constante rotaci\u00f3n do corpo t\u00e9cnico fixo que os problemas de fiabilidade nunca se resolveran, e o oitavo lugar no Gran Premio de Europa foi o seu mellor resultado.\nEn , presentouse o novo chasis D7 de Brunner, pero foi en gran parte a mesma historia, un coche considerablemente veloz pero pouco fiable, o seu dese\u00f1ador Brunner abandonou antes do inicio da tempada. Winkelhock chegou a correr terceiro no Gran Premio de B\u00e9lxica antes de que o sistema el\u00e9ctrico fallara, os seus mellores resultados foron o oitavo posto no Gran Premio do Canad\u00e1 e no Gran Premio de Dallas. Desde o Gran Premio de Austria, engadiuse un segundo D7 para Gerhard Berger. No Gran Premio de Italia, Berger clasificou por diante de Winkelhock e chegou 6\u00ba na carreira. O alem\u00e1n foi despedido e substitu\u00eddo polo austr\u00edaco o resto de tempada. Non lle foi outorgado o punto porque a participaci\u00f3n do segundo veh\u00edculo non fora rexistrada no inicio da tempada. Berger participou nas d\u00faas \u00faltimas carreiras s\u00f3, logo da substituci\u00f3n de Winkelhock.\nAo final do ano, BMW revogou o uso dos seus motores debido \u00e1 mala imaxe que xeraba o equipo e o seu propietario, e Schmidt pechou o equipo ATS, e deixou a compa\u00f1\u00eda ATS.\nReaparici\u00f3n con Rial.\nLogo de fundar unha nova marca de rodas, Rial, Schmidt volver\u00eda a F\u00f3rmula 1 en co equipo do mesmo nome.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\"*\" Sa\u00edda ilegal, non culificara.\n\u2020 Inelixible para puntuar."}
{"id": "291063", "revid": "98629", "url": "https://gl.wikipedia.org/wiki?curid=291063", "title": "The Amazing Panda Adventure", "text": "The Amazing Panda Adventure \u00e9 un filme estadounidense dirixido por Christopher Cain que se estreou no 1995.\nSinopse.\nRyan viaxa \u00e1 China durante as vacaci\u00f3ns estivais para reunirse co seu pai, que rexenta a unha reserva para a protecci\u00f3n do oso panda, moi preto do T\u00edbet. Xunto a Ling, unha rapaza da s\u00faa idade que traballa na reserva, Ryan intentar\u00e1 salvar a un pequeno oso duns cazadores furtivos que o intentan capturar."}
{"id": "291065", "revid": "56817", "url": "https://gl.wikipedia.org/wiki?curid=291065", "title": "Lago de Certascan", "text": "O lago de Certascan (en catal\u00e1n: \"estany de Certascan\" ou \"Sertascan\") \u00e9 un lago de orixe glacial que se atopa a 2.236 metros sobre o nivel do mar, na cabeceira do concello de Vall de Card\u00f3s, na comarca catal\u00e1 de Pallars Sobir\u00e0, e ao leste do pico de Certascan (de 2.853 de altitude).\nDo seu desaugadoiro xorde o r\u00edo de Certascan, que morre no r\u00edo de Lladorre. Na actualidade, o lago aprov\u00e9itase para a obtenci\u00f3n de enerx\u00eda hidroel\u00e9ctrica a trav\u00e9s dun encoro que conecta o lago coa central de Tavascan cunha canle de conduci\u00f3n de auga. Tr\u00e1tase do meirande lago dos Pireneos catal\u00e1ns e tam\u00e9n un dos m\u00e1is fondos."}
{"id": "291068", "revid": "1888", "url": "https://gl.wikipedia.org/wiki?curid=291068", "title": "Mar\u00eda Xes\u00fas Nogueira", "text": ""}
{"id": "291069", "revid": "89787", "url": "https://gl.wikipedia.org/wiki?curid=291069", "title": "Xavier Rodrigues Fidalgo", "text": "Xavier Rodrigues Fidalgo, nado en Basilea (Su\u00edza) en 1974, \u00e9 un economista e escritor galego.\nTraxectoria.\nAo regreso da emigraci\u00f3n da familia instal\u00e1ronse en Castrelo (Vimianzo). Licenciado en Ciencias Econ\u00f3micas, traballa como economista na CIG. Foi un dos membros fundadores de Letras de Cal, do colectivo vimianc\u00e9s Arre Sentelha! e do Batall\u00f3n Literario da Costa da Morte. Colaborou con poemas e relatos en \"Expresso-m\", \"Dorna\", \"Feros Corvos\", \"Ag\u00e1lia\" e en varios libros colectivos."}
{"id": "291070", "revid": "23204", "url": "https://gl.wikipedia.org/wiki?curid=291070", "title": "Jazztel", "text": "Jazztel \u00e9 unha marca de telecomunicaci\u00f3ns creada en Madrid polo empresario da Arxentina Mart\u00edn Varsavsky. A s\u00faa sede est\u00e1 en Londres.\nHistoria.\nA empresa comezou como revendedor de servizos de telecomunicaci\u00f3ns de Telef\u00f3nica. Ofrecendo conexi\u00f3n a internet v\u00eda ADSL coa rede de Telef\u00f3nica. Co tempo foi creando unha rede propia e complementaria \u00e1 de Telef\u00f3nica coa que comparte infraestrutura. Posteriormente pasou a despregar rede propia de FTTH. A empresa tam\u00e9n \u00e9 un operador de telefon\u00eda m\u00f3bil virtual, sen rede propia.\nA empresa foi mercada en setembro de 2014 por Orange quen pagou 3400 mill\u00f3ns de euros."}
{"id": "291071", "revid": "98629", "url": "https://gl.wikipedia.org/wiki?curid=291071", "title": "Copa do Rei de f\u00fatbol 2014/15", "text": "A Copa do Rei 2014\u201315 foi a 112.\u00aa edici\u00f3n da Copa do Rei de f\u00fatbol, torneo de copa da Federaci\u00f3n Espa\u00f1ola de F\u00fatbol. O campi\u00f3n obter\u00e1 unha praza na fase de grupos da UEFA Europa League 2015\u201316. O defensor do t\u00edtulo era o Real Madrid. O campi\u00f3n foi o FC Barcelona, que logrou o seu 27.\u00ba t\u00edtulo.\nEquipos clasificados.\nXogan a Copa do Rei 2014\u201315, tendo acadado a s\u00faa participaci\u00f3n en funci\u00f3n da s\u00faa clasificaci\u00f3n nas catro primeiras categor\u00edas do sistema de competici\u00f3n de liga na tempada 2013/14, e partindo de determinadas roldas segundo a s\u00faa categor\u00eda na correspondente campa\u00f1a, os seguintes equipos.\nPrimeira Divisi\u00f3n.\nOs vinte equipos participantes na Primeira Divisi\u00f3n 2014/15:\nSegunda Divisi\u00f3n.\nVinte equipos da Segunda Divisi\u00f3n 2014/15 (exclu\u00eddos o F. C. Barcelona \"B\" e o Real Madrid Castilla como equipos filiais).\nSegunda Divisi\u00f3n B.\nVint e cinco equipos de Segunda Divisi\u00f3n B 2014/15: os cinco mellores clasificados en cada un dos catro grupos, exceptuando os equipos filiais, ademais dos cinco clubs con maior puntuaci\u00f3n, sen distinci\u00f3n de grupos (exclu\u00eddo o Racing de Santander por sanci\u00f3n da RFEF debido \u00e1 s\u00faa incomparecencia a un partido da edici\u00f3n anterior).\nTerceira Divisi\u00f3n.\nOs dezaoito equipos campi\u00f3ns dos grupos de Terceira Divisi\u00f3n 2013/14 (en caso que un equipo filial fose campi\u00f3n do seu grupo a praza adxud\u00edcase ao equipo non filial mellor clasificado).\nPrimeira rolda.\nA primeira rolda do torneo disput\u00e1rona os corenta e tres equipos da Segunda Divisi\u00f3n B e Terceira Divisi\u00f3n, dos cales sete quedaron exentos. A eliminatoria decidiuse a partido \u00fanico o 3 de setembro de 2014, no campo dos clubs cuxas b\u00f3las do sorteo foron extra\u00eddas en primeiro lugar.\nSegunda rolda.\nA segunda rolda do torneo disput\u00e1rona os dezaoito vencedores da primeira rolda, os sete equipos exentos da mesma e os vinte equipos de Segunda Divisi\u00f3n. Os equipos de Segunda deben, obrigatoriamente, enfrontarse entre si. A eliminatoria xogouse a partido \u00fanico entre os d\u00edas 10 e 12 de setembro de 2014.\nTerceira rolda.\nA eliminatoria xogouse a partido \u00fanico entre os d\u00edas 14 e 16 de outubro de 2014.\nDezaseisavos de final.\nA eliminatoria xogouse a dobre partido. A ida xogouse entre os d\u00edas 2 e 5 de decembro de 2015, e a volta entre os d\u00edas 16 e 18 de decembro de 2015.\nOitavos de final.\nOs partidos de ida xog\u00e1ronse entre o 6 e o 8 de xaneiro, e os de volta entre o 13 e o 15 de xaneiro de 2015.\nCuartos de final.\nOs partidos de ida xog\u00e1ronse o 21 e o 22 de xaneiro, e os de volta entre o 13 e o 15 de xaneiro de 2015.\nSemifinais.\nOs partidos de ida xog\u00e1ronse o 11 de febreiro, e os de volta entre o 4 de marzo de 2015."}
{"id": "291072", "revid": "5132", "url": "https://gl.wikipedia.org/wiki?curid=291072", "title": "Atl\u00e9tico Astorga Club de F\u00fatbol", "text": ""}
{"id": "291074", "revid": "5863", "url": "https://gl.wikipedia.org/wiki?curid=291074", "title": "Instituto Camoes", "text": ""}
{"id": "291075", "revid": "51526", "url": "https://gl.wikipedia.org/wiki?curid=291075", "title": "Juan Almeida de Sousa e Saa", "text": "Juan Almeida de Sousa e Saa foi un tenente portugu\u00e9s que participou na Guerra da Independencia espa\u00f1ola.\nTraxectoria.\nParticipou en marzo de 1809 na reconquista de Vigo. Tra\u00eddo por Joaqu\u00edn Tenreiro Montenegro (que logo ser\u00eda conde de Vigo) e co permiso do Marqu\u00e9s de la Romana, foi nomeado Xeneral Xefe, mandando m\u00e1is de 40.000 soldados.\nO concello de Vigo adicoulle o nome dunha das prazas m\u00e1is ancestrais da zona antiga, antes chamada Praza Vella e Praza das Cebolas, entre a R\u00faa Real e a R\u00faa M\u00e9ndez N\u00fa\u00f1ez, onde est\u00e1 a Casa Torre de Ceta e Arines, sede do Instituto Cam\u00f5es."}
{"id": "291076", "revid": "5863", "url": "https://gl.wikipedia.org/wiki?curid=291076", "title": "Juan Almeida de Sousa y Saa", "text": ""}
{"id": "291077", "revid": "5863", "url": "https://gl.wikipedia.org/wiki?curid=291077", "title": "Juan Bautista Almeida", "text": ""}
{"id": "291078", "revid": "89787", "url": "https://gl.wikipedia.org/wiki?curid=291078", "title": "Buffalo buffalo Buffalo buffalo buffalo buffalo Buffalo buffalo", "text": "\"Buffalo buffalo Buffalo buffalo buffalo buffalo Buffalo buffalo\" \u00e9 unha frase, en ingl\u00e9s, gramaticalmente correcta e que se pon como exemplo de como palabras hom\u00f3nimas e hom\u00f3fonas poden ser utilizadas para crear construci\u00f3ns complicadas. Trad\u00facese: \"B\u00fafalos de Buffalo que son intimidados por b\u00fafalos de Buffalo intimidan b\u00fafalos de Buffalo\".\nFoi discutida en literatura dende 1972, cando foi usada por William J. Rapaport, profesor asociado da Universidade de Buffalo.\nA correcta comprensi\u00f3n da frase \u00e9 posible co\u00f1ecendo os tres significados da palabra \"Buffalo\":\nAs\u00ed, a frase traducida conv\u00e9rtese en: \"Bisontes de Buffalo que (outros) bisontes de Buffalo atormentan (\u00e1 s\u00faa vez tam\u00e9n) a bisontes de Buffalo\"."}
{"id": "291079", "revid": "5863", "url": "https://gl.wikipedia.org/wiki?curid=291079", "title": "Constante Liste Forj\u00e1n", "text": "Constante Liste Forj\u00e1n, nado en Calo (Teo) o 30 de xaneiro de 1900 e finado en Santiago de Compostela o 3 de outubro de 1936, foi un canteiro, sindicalista e pol\u00edtico galego.\nTraxectoria.\nCanteiro de Teo, era irm\u00e1n de Enrique e Faustino Liste. Foi fundador e presidente do Sindicato de Oficios Varios de Teo. Logo da vitoria de Fronte Popular en febreiro de 1936, foi nomeado concelleiro e tenente de alcalde de Teo. Co golpe de Estado do 18 de xullo de 1936 foi detido e estivo preso no c\u00e1rcere do Pazo de Raxoi, de onde o sacaron para ser asasinado. O seu cad\u00e1ver non apareceu.\nReco\u00f1ecementos.\nEn 2003 pux\u00e9ronlle o seu nome ao Centro Socio-Cultural da Ramallosa."}
{"id": "291081", "revid": "85894", "url": "https://gl.wikipedia.org/wiki?curid=291081", "title": "A Ramallosa, Luc\u00ed, Teo", "text": "A Ramallosa \u00e9 unha vila da parroquia de Luc\u00ed, no concello coru\u00f1\u00e9s de Teo, na comarca de Santiago. Segundo o IGE en 2018 ti\u00f1a 651 habitantes (343 homes e 308 mulleres), o que sup\u00f3n un aumento respecto do ano 1999 cando ti\u00f1a 176. \u00c9 a capital do concello.\nXentilicio.\nO seu xentilicio \u00e9 ramalloso."}
{"id": "291082", "revid": "5863", "url": "https://gl.wikipedia.org/wiki?curid=291082", "title": "Juan Almeida e Sousa", "text": ""}
{"id": "291084", "revid": "3349041", "url": "https://gl.wikipedia.org/wiki?curid=291084", "title": "Penske", "text": ""}
{"id": "291086", "revid": "89787", "url": "https://gl.wikipedia.org/wiki?curid=291086", "title": "Armatimonadetes", "text": "Armatimonadetes \u00e9 un novo filo de bacterias, que era antes co\u00f1ecido co nome de filo candidato OP10. O filo OP10 estaba composto s\u00f3 por secuencias clonadas de xenes de ARNr 16S de mostras ambientais, pero posteriormente foron descritas formalmente tres cepas para a s\u00faa validaci\u00f3n como especies, e d\u00e9uselle nome ao filo.\nAs tres especies que comprende este filo son:\nFiloxenia.\nA taxonom\u00eda aceptada actualmente deste filo est\u00e1 baseada na List of Prokaryotic names with Standing in Nomenclature (LPSN) e no National Center for Biotechnology Information (NCBI)\ne a filoxenia est\u00e1 baseada no ARNr 16S LTP 115 de The All-Species Living Tree Project Armatimonadetes estar\u00eda relacionado con Elusimicrobia."}
{"id": "291088", "revid": "3349074", "url": "https://gl.wikipedia.org/wiki?curid=291088", "title": "Ligier", "text": ""}
{"id": "291089", "revid": "3349075", "url": "https://gl.wikipedia.org/wiki?curid=291089", "title": "Addax nasomaculatus", "text": ""}
{"id": "291090", "revid": "27155", "url": "https://gl.wikipedia.org/wiki?curid=291090", "title": "Schizomycetes", "text": ""}
{"id": "291092", "revid": "85894", "url": "https://gl.wikipedia.org/wiki?curid=291092", "title": "Faustino Liste Forj\u00e1n", "text": "Faustino Liste Forj\u00e1n, nado en Calo (Teo) o 18 de marzo de 1911 e finado en Santiago de Compostela o 12 de setembro de 1936, foi un canteiro e sindicalista galego.\nTraxectoria.\nIrm\u00e1n de Constante e Enrique L\u00edster. Foi presidente do Sindicato de Oficios Varios de Teo. Co golpe de Estado do 18 de xullo de 1936 foi detido. Xulgado en Compostela por rebeli\u00f3n o 7 de setembro con Jos\u00e9 Pose Miguens, Jos\u00e9 Tour\u00eds Castro, Seraf\u00edn Mari\u00f1o Santos, Daniel Caama\u00f1o Eiras e Luis Garc\u00eda Abella, acusados de ser os autores do asalto ao tren en Osebe nas datas do golpe de Estado, foi condenado a pena de morte e executado en Compostela con Jos\u00e9 Pose, Jos\u00e9 Tour\u00eds e Seraf\u00edn Mari\u00f1o o 12 de setembro de 1936."}
{"id": "291093", "revid": "5863", "url": "https://gl.wikipedia.org/wiki?curid=291093", "title": "Telefon\u00eda m\u00f3bil", "text": ""}
{"id": "291094", "revid": "89787", "url": "https://gl.wikipedia.org/wiki?curid=291094", "title": "Calicre\u00edna", "text": "As calicre\u00ednas son un subgrupo de encimas serina proteases capaces de clivar os enlaces pept\u00eddicos nas prote\u00ednas. Nos humanos, a calicre\u00edna do plasma (\"KLKB1\") non ten un hom\u00f3logo co\u00f1ecido, mentres que as peptidases relacionadas con calicre\u00edna dos tecidos (\"KLKs\") codifican unha familia de quince serina proteases moi relacionadas. Estes xenes est\u00e1n localizados no cromosoma 19q13, formando o maior grupo contiguo de proteases do xenoma humano. O outro xene da calicre\u00edna plasm\u00e1tica est\u00e1 no cromosoma 4. As calicre\u00ednas son responsables da coordinaci\u00f3n de varias funci\u00f3ns fisiol\u00f3xicas, como a presi\u00f3n sangu\u00ednea, licuefacci\u00f3n do seme e descamaci\u00f3n da pel. Liberan cininas actuando sobre os cinin\u00f3xenos.\nAs calicre\u00ednas circulan no plasma en forma inactiva e deben ser activadas por outras proteases. Igual ocorre coas dos tecidos. Sobre os cinin\u00f3xenos act\u00faan a calicre\u00edna plasm\u00e1tica e as dos tecidos. A procalicre\u00edna plasm\u00e1tica \u00e9 unha prote\u00edna inactiva de 88 kDa aproximadamente, que est\u00e1 unida nun complexo a partes iguais co seu substrato, o cinin\u00f3xeno de alto peso molecular. Despois da s\u00faa s\u00edntese polo f\u00edgado, a procalicre\u00edna plasm\u00e1tica \u00e9 desdobrada e activada polo factor XII (factor de Hageman).\nDistribuci\u00f3n.\nEugen Werle informou en 1934 do descubrimento dunha substancia presente no p\u00e1ncreas humano e doutros animais en tan grandes cantidades, que se pensou que o p\u00e1ncreas era o seu lugar de orixe. Denominouna calicre\u00edna, voz que deriva do grego kalli, ~doce e krein, kreos, carne, refer\u00edndose \u00e1s secreci\u00f3ns extra\u00eddas do p\u00e1ncreas. Desde ent\u00f3n atop\u00e1ronse outros encimas similares nos flu\u00eddos biol\u00f3xicos humanos e doutros mam\u00edferos, e tam\u00e9n no veleno dalgunhas serpes e no das espi\u00f1as hipod\u00e9rmicas da eiruga \"Lagoa crispata\".\nCalicre\u00edna do plasma.\nO xene \"KLKB1\" que codifica a calicre\u00edna do plasma est\u00e1 localizado no cromosoma 4q34-35. Sintet\u00edzase na forma dun precursor inactivo chamado precalicre\u00edna, que debe sufrir un procesamento proteol\u00edtico para ser activado. Isto est\u00e1 facilitado polo factor XII, PRCP ou outros est\u00edmulos.\nA calicre\u00edna plasm\u00e1tica (36 Kd), tam\u00e9n chamada cininoxenina ou quininoxenina, libera cininas (bradicinina e calidina) a partir de cinin\u00f3xenos por hidr\u00f3lise, que son p\u00e9ptidos responsables da regulaci\u00f3n da presi\u00f3n sangu\u00ednea e da activaci\u00f3n da inflamaci\u00f3n. A calicre\u00edna plasm\u00e1tica act\u00faa soamente sobre o cinin\u00f3xeno de alto peso molecular para producir o nonap\u00e9ptido bradicinina. Tam\u00e9n pode xerar plasmina a partir do plasmin\u00f3xeno.\nProd\u00facese a partir da procalicre\u00edna plasm\u00e1tica (factor de Fletcher) por acci\u00f3n do factor XIIa. Activa os factores de coagulaci\u00f3n XII, VII e o plasmin\u00f3xeno e pertence \u00e1 familia S1 das peptidases. Constit\u00fae un importante mediador da inflamaci\u00f3n e da coagulaci\u00f3n do sangue e consid\u00e9rase o encima clave do sistema de contacto de fases. (o simple contacto cunha superficie cargada negativamente como vidro ou caol\u00edn fai que o sangue coagule. Os compo\u00f1entes deste \u201csistema de contacto\u201d que participan ao haber un tecido danado son os cim\u00f3xenos factor XII e a procalicre\u00edna (PK), e o factor auxiliar H-quinin\u00f3xeno (HK). O factor XIIa transforma a PK, a cal por medio de HK se acopla \u00e1 superficie, en calicre\u00edna (PKa), que \u00e1 s\u00faa vez activa en gran cantidade o factor XII a factor XIIa. Este \u00faltimo activa despois o factor XI, iniciando as\u00ed a v\u00eda intr\u00ednseca da coagulaci\u00f3n sangu\u00ednea.)\nA protease que activa a procalicre\u00edna plasm\u00e1tica \u00e9 o factor de Hageman (ou factor XII). \u00c1 s\u00faa vez, este factor act\u00edvase por contacto con superficies moleculares cargadas negativamente. Tam\u00e9n a calicre\u00edna pode activar ao factor de Hageman, pechando un mecanismo de retroalimentaci\u00f3n.\nCalicre\u00ednas dos tecidos.\nAs calicre\u00ednas dos tecidos (KLKs) son diferentes da calicre\u00edna do plasma e expr\u00e9sanse por todo o corpo humano e desempe\u00f1an varios papeis fisiol\u00f3xicos. Como algunhas calicre\u00ednas poden catalizar a activaci\u00f3n doutras calicre\u00ednas, foron implicadas varias fervenzas que implican estas proteases na regulaci\u00f3n de funci\u00f3ns homeost\u00e1ticas.\nA calicre\u00edna dos tecidos de 29 Kd pode actuar sobre o cinin\u00f3xeno de alto e de baixo peso molecular, dando lugar ao decap\u00e9ptido lisil bradicinina (calidina) en ambos os casos. F\u00f3rmase a partir da procalicre\u00edna dos tecidos por acci\u00f3n da tripsina. Sintet\u00edzase en moitos tecidos como gl\u00e1ndulas salivares, sistema nervioso central e aparato cardiovascular. Enc\u00f3ntrase en riles, gl\u00e1ndulas sudor\u00edparas, p\u00e1ncreas, gl\u00e1ndulas salivares e intestinos.\nFunci\u00f3n.\nDe xeito similar \u00e1 KLKB1 (plasm\u00e1tica), tres calicre\u00ednas dos tecidos, KLK1, KLK2 e KLK12, participan na regulaci\u00f3n da presi\u00f3n sangu\u00ednea por medio da activaci\u00f3n da bradicinina. KLK2, KLK3, KLK4, KLK5 e KLK14 expr\u00e9sanse na pr\u00f3stata e p\u00e9nsase que son responsables da regulaci\u00f3n da licuefacci\u00f3n do seme por medio da hidr\u00f3lise da seminoxelina. A descamaci\u00f3n da pel est\u00e1 probablemente controlada por KLK5, KLK7 e KLK14, que se expresan na capa m\u00e1is externa da epiderme e clivan as prote\u00ednas de adhesi\u00f3n celular. Adicionalmente, a KLK6 e a KLK8 est\u00e1n asociadas coa plasticidade neuronal no sistema nervioso central.\nXenes.\nCo\u00f1\u00e9cense 15 xenes humanos de calicre\u00ednas dos tecidos, que son: KLK1, KLK2, KLK3, KLK4, KLK5, KLK6, KLK7, KLK8, KLK9, KLK10, KLK11, KLK12, KLK13, KLK14, KLK15\nImportancia cl\u00ednica.\nAs peptidases relacionadas coa calicre\u00edna son obxecto dunha activa investigaci\u00f3n como posibles biomarcadores para o cancro.\nO ant\u00edxeno prost\u00e1tico espec\u00edfico (PSA; hk3, xene da calicre\u00edna humana 3) e a calicre\u00edna humana glandular (hK2) util\u00edzanse como marcadores de tumores para o cancro de pr\u00f3stata.\nSistema calicre\u00edna-cinina.\n\u00c9 un sistema hormonal pouco co\u00f1ecido que funciona no interior do ril, regulando a funci\u00f3n renal, no que a calicre\u00edna do c\u00f3rtex renal interv\u00e9n como mediadora da produci\u00f3n de bradicinina a partir do bradicin\u00f3xeno. Hai datos que indican que as irregularidades neste sistema poden ter importancia na patoxenia da hipertensi\u00f3n arterial. As calicre\u00ednas act\u00faan sobre os quinin\u00f3xenos para liberar uns p\u00e9ptidos bioloxicamente activos denominados cininas.\nA precalicre\u00edna renal, por acci\u00f3n dun activador, d\u00e1 orixe \u00e1 calicre\u00edna activa, que act\u00faa sobre o quinin\u00f3xeno convert\u00e9ndoo en calidina e, por acci\u00f3n dunha aminopeptidase, transforma a calidina en bradicinina. As cininas son rapidamente inactivadas polos encimas quininases I e II (ou encima convertedor de anxiotensina ou ECA).\nO ECA act\u00faa igualmente sobre a bradicinina degrad\u00e1ndoa en p\u00e9ptidos vascularmente inactivos, inhibindo, por tanto, a acci\u00f3n vasodilatadora da bradicinina. Como as cininas renais son vasodilatadoras e natriur\u00e9ticas, a posibilidade dunha deficiencia neste sistema estar\u00eda implicada na aparici\u00f3n de hipertensi\u00f3n arterial.\nFinalmente, demostrouse a existencia dunha interacci\u00f3n entre o sistema renina-anxiotensina-aldosterona coas prostaglandinas e co sistema calicre\u00edna-cininas. Existe unha dependencia da fervenza renina-anxiotensina-aldosterona co sistema calicre\u00edna-cinina co mesmo encima (convertedor) chamado tam\u00e9n quininase II. A bradicinina estimula \u00e1 pro-renina inactiva para transformala en renina; pola s\u00faa parte, as prostaglandinas act\u00faan sobre a calicre\u00edna activa para formar quinin\u00f3xeno, o cal tam\u00e9n estimula a liberaci\u00f3n de renina.\nOs sistemas vasoactivos calicre\u00edna-cinina e renina-anxiotensina cumpren funci\u00f3ns antag\u00f3nicas na regulaci\u00f3n da presi\u00f3n arterial. As interacci\u00f3ns existentes son moi complexas e afectan tam\u00e9n o nivel cardiovascular. Ambos os sistemas interve\u00f1en na arquitectura e remodelaci\u00f3n non s\u00f3 do sistema renal, sen\u00f3n tam\u00e9n do cardiovascular, cun efecto final antitr\u00f3fico, natriur\u00e9tico (aumenta a excreci\u00f3n urinaria de sodio) e depresor."}
{"id": "291099", "revid": "89787", "url": "https://gl.wikipedia.org/wiki?curid=291099", "title": "Rupicapra", "text": "Rupicapra \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos e subfamilia dos caprinos, que habitan en moitas cadeas monta\u00f1osas de Europa, como a cordilleira Cant\u00e1brica, os Pireneos, os Alpes, os Apeninos, os C\u00e1rpatos, os Balc\u00e1ns e, en Asia Menor, no C\u00e1ucaso e certas zonas monta\u00f1osas de Turqu\u00eda, e que son co\u00f1ecidos como rebezos.\nO x\u00e9nero \"Rupicapra\" foi considerado tradicionalmente pola comunidade cient\u00edfica como monoespec\u00edfico (a pesar de que alg\u00fans postulaban que se distingu\u00edan d\u00faas especies) pero, tras estudos morfol\u00f3xicos, xen\u00e9ticos, e etol\u00f3xicos acordouse, en 1985, a s\u00faa separaci\u00f3n en d\u00faas especies.\nTaxonom\u00eda.\nDescrici\u00f3n.\nO x\u00e9nero foi creado en 1816 polo naturalista franc\u00e9s Henri Marie Ducrotay de Blainville, e publicada no \"Bull. Sci. Soc. Philom\"., de Par\u00eds.\nA especie tipo do x\u00e9nero \u00e9 \"Capra rupicapra\" Linnaeus, 1768, hoxe clasificada como \"Rupicapra rupicapra\".\nEtimolox\u00eda.\nBlainville tirou o nome do elemento \"rupi-\", tirado do lat\u00edn \"rupi\", xenitivo de \"rupes\", 'rocha', e o lat\u00edn \"capra\", 'cabra'; literalmente, 'a cabra das rochas'.\nEspecies.\nNa actualidade, no x\u00e9nero \"Rupicapra\" dist\u00ednguense estas d\u00faas especies:\nCaracter\u00edsticas.\nDe morfolox\u00eda semellante \u00e1 dunha cabra, pero sen barba no *mento, a lonxitude do corpo nos adultos oscila entre os 113 e os 134\u00a0cm (contando a curta cola, de 3 ou 4\u00a0cm); a altura na cruz \u00e9 duns 75\u00a0cm e o peso var\u00eda entre os 20 e os 30\u00a0kg. A especie \"R. pirenaica\" \u00e9 m\u00e1is lixeira que \"R. alpina\"; e en ambas as especies os machos son maiores que as femias.Ambos os sexos te\u00f1en cornos, relativamente finos, que na base son verticais e despois curvados cara a atr\u00e1s (m\u00e1is nos machos).As patas son fortes e ben adaptadas \u00e1 vida entre as rochas: os pezu\u00f1os son anchos, e est\u00e1n rematados en punta, presentando almofadi\u00f1as brandas cubertas por unha va\u00ed\u00f1a dura e, para mellor adherencia, hai unha membrana interdixital que fai aumentar a superficie do pezu\u00f1o cando o animal cami\u00f1a sobre a neve.A pelaxe no ver\u00e1n \u00e9 de cor parda avermellada, e no inverno parda escura, case negra; nos machos a coloraci\u00f3n \u00e9 m\u00e1is escura que nas femias. Na cabeza amosan manchas escuras e claras ben definidas, presentando unha banda de cor case negra desde a boca at\u00e9 os ollos. Tam\u00e9n \u00e9 negra a parte superior do lombo e a cola.\nBiolox\u00eda.\nH\u00e1bitat.\nViven nas monta\u00f1as, orixinalmente moi cinguidos aos bosques (caducifolios, de con\u00edferas ou mixtos), especialmente en ladeiras cpn moita pendente e abundancia de rochas. Por\u00e9n, frecuentan tam\u00e9n os terreos rochosos por riba do l\u00edmite das \u00e1rbores.\nDistribuci\u00f3n.\nO x\u00e9nero \"Rupicapra\" estendeuse ampiamente a trav\u00e9s de Europa durante o plistoceno medio (hai uns 500.000 anos). Na actualidade os representantes do x\u00e9nero ocupan os h\u00e1bitat altitudinais medios e altos da maior parte das grandes cadeas monta\u00f1osas do sur de Europa, estend\u00e9ndose at\u00e9 o C\u00e1ucaso.\nUn total de dez poboaci\u00f3ns ben definidas de membros deste x\u00e9nero, clasificadas tradicionalmente como taxons a nivel de subespecie.\nBase\u00e1ndose en diferenzas morfol\u00f3xicas, xen\u00e9ticas e etiol\u00f3xicas, prop\u00faxose a separaci\u00f3n das subespecies que ocupan o suroeste de Europa, \"Rupicapra p. parva\" nas monta\u00f1as cant\u00e1bricas, \"Rupicapra p. pyrenaica\" nos Pireneos e \"Rupricapra p. ornata\" nos Apeninos, das do resto de Europa e Asia Menor, coa creaci\u00f3n de dous novos taxons a nivel de especie, o que, como quedou dito, foi reco\u00f1ecido en 1985 pola comunidade cient\u00edfica internacional.\nRecentes estudos suxiren que \"Rupicapra rupicapra\" evolucionou no leste de Europa e Asia Menor durante un per\u00edodo de illamento xeogr\u00e1fico e, desde al\u00ed, recolonizaron o oeste de Europa durante a glaciaci\u00f3n W\u00fcrm II (40.000 - 60.000\u00a0a.\u00a0C.) nunha segunda ondada de colonizaci\u00f3n (a primeira ser\u00eda a que dar\u00eda lugar \u00e1s diferentes subespecies de \"Rupicapra pyrenaica\".\nPor\u00e9n, base\u00e1ndose na correlaci\u00f3n entre as distancias xen\u00e9ticas e xeogr\u00e1ficas, suxeriuse que o que puido ocorrer \u00e9 que as distintas poboaci\u00f3ns do x\u00e9nero sufriron, durante o plistoceno, expansi\u00f3ns e contracci\u00f3ns da \u00e1rea que ocupaba, asociadas a per\u00edodos glaciares e interglaciares. Como consecuencia destes movementos, que produc\u00edan illamentos e contactos entre as poblaci\u00f3ns, foi o cl\u00edma c\u00e1lido do holoceno, (os 11.000 \u00faltimos anos), o que illou definitivamente as actuais poboaci\u00f3ns.\nComportamento.\nOs rebezos son obre todo di\u00farnos, descansando ao medio d\u00eda (especialmente nos d\u00edas calorosos do ver\u00e1n), e son raramente activos pola noite. Son \u00e1xiles trepadores, marchan regularmente ao paso e ao galope, raramente ao trote. Poden realizar saltos de at\u00e9 2 m de altura e 6 m de lonxitude. Saben nadar, a\u00ednda que no o fan m\u00e1is que en caso de necesidade. Son animais sociais, e viven en pequenos raba\u00f1os formados por femias, as cr\u00edas do ano e individuos xuven\u00eds (\u00e1s veces, tam\u00e9n acompa\u00f1ados por un ou dous machos adultos) e guiados por unha femia vella. Os machos son solitarios ou viaxan reunidos en pequenos grupos.\nEn inverno ref\u00faxiase nos bosques aliment\u00e1ndose de musgos, liques e poli\u00f1as.\nA esperanza de vida destes animais \u00e9 de 15 a 20 anos.\nEstado de conservaci\u00f3n.\nSegundo a UICN o estado de conservaci\u00f3n de ambas as especies, a data do ano actual (2014) \u00e9 de \"LC\" (pouco preocupante).\nEn Galicia.\nEn Galicia, nas serras orientais lugesas e ourens\u00e1s (Ancares, Courel, Enci\u00f1a da Lastra) vive a especie \"Rupicapra pyrenaica\", da subespecie ib\u00e9rica \"R. p. parva\" Cabrera, 1911. O n\u00famero de exemplares \u00e9 escaso, pero na actualidade est\u00e1 colonizando novas zonas.\nNomes galegos.\nDebido \u00e1 relativamente recente distinci\u00f3n en d\u00faas especies, ambas as d\u00faas denom\u00ednanse en galego cos seguintes nomes:\nSegundo o \"Dicionario\" actual da RAG o normativo \u00e9 rebezo, aplicado s\u00f3 ao animal. Non admite este dicionario, como fan os hist\u00f3ricos, os sin\u00f3nimos \"gamuza\" (evidentemente un castelanismo, a\u00ednda que moi estendido entre os falantes) nin o galego-portugu\u00e9s \"camurza/camur\u00e7a\", que se empregan tam\u00e9n para designar o produto confeccionado coa pel destes animais unha a vez curtida, termo que se xeneralizou a calquera pel de animal curtida empregada na fabricaci\u00f3n de pezas de roupa de vestir, luvas etc. As\u00ed como tampouco considera, por tanto, esta segunda acepci\u00f3n. C\u00f3mpre sinalar que os dicionarios hist\u00f3ricos s\u00f3 admiten \"gamuza\" e \"camurza\" para a segunda acepci\u00f3n.\nNing\u00fan dos \"grandes dicionarios\" modernos (\"Cumio\", \"Ir Indo\", \"Xerais\") consideran nin \"camurza\" nin \"gamuza\". Pero o \"Dicionario Cumio castel\u00e1n-galego\" (2001), e mais o \"Gran dicionario s\u00e9culo 21 galego/castel\u00e1n-castel\u00e1n/galego\" (Galaxia/O Cumio, 2006) dan como equivalente galego para o castel\u00e1n \"gamuza\" (ademais de rebezo), as acepci\u00f3ns \u00abpel de rebeco que unha vez curtida queda suave e flexible, de cor amarelada e aspecto avelulado\u00bb, \u00abtecido de la ou algod\u00f3n que presentan un tacto suave e aspecto semellante ao da pel de rebeco curtida\u00bb e \u00abbaeta de rebeco , baeta feita co devandito tecido\u00bb, seguindo ao \"Dicionario castel\u00e1n-galego da Real Academia Galega\" (Fundaci\u00f3n Pedro Barri\u00e9 de la Maza/Real Academia Galega, 2004)."}
{"id": "291100", "revid": "1131", "url": "https://gl.wikipedia.org/wiki?curid=291100", "title": "Montserrat Abell\u00f3", "text": "Montserrat Abell\u00f3 i Soler, nada en Tarragona o 1 de febreiro de 1918 e finada en Barcelona o 9 de setembro de 2014, foi unha poeta e tradutora catal\u00e1. Traduciu poetas anglosaxoas como Sylvia Plath. Obtivo alg\u00fan dos galard\u00f3ns m\u00e1is relevantes das letras catal\u00e1s como o Premio de Honra das Letras Catal\u00e1s e o Premio Nacional de Cultura.\nBiograf\u00eda.\nNaceu en Tarragona mais pasou a infancia e a mocidade entre varios lugares (Tarragona, C\u00e1diz, Londres e Cartaxena), seguindo a mobilidade laboral do seu pai. Estudou en Barcelona, en cuxa facultade de Filosof\u00eda e Letras co\u00f1eceu a Carles Riba. En 1936 foi profesora de ingl\u00e9s en Valencia e o movemento na s\u00faa vida aumentou despois de 1939, cando tivo que se exiliar a Francia, ao Reino Unido (onde levou a termo tarefas de axuda aos refuxiados) e a Chile, onde traballou na empresa de seu pai en Valpara\u00edso e, posteriormente, como profesora de ingl\u00e9s na Escola Su\u00edza de Santiago de Chile. Neste pa\u00eds suramericano viviu unha vintena de anos.\nVolveu a Barcelona en 1960, onde traballou como ensinante na Instituci\u00f3 Cultural del CIC de Barcelona ata a xubilaci\u00f3n. Ademais de escribir, nestes anos traduciu autores como Agatha Christie, Iris Murdoch, E. M. Forster e, sobre todo, Sylvia Plath, de cuxa poes\u00eda a sorprendeu a semellanza coa s\u00faa propia. Comezou a publicar tam\u00e9n por aqueles anos. Traduciu ao ingl\u00e9s as obras de cl\u00e1sicos catal\u00e1ns como Salvador Espriu, Merc\u00e8 Rodoreda, Maria \u00c0ngels Anglada, Maria Merc\u00e8 Mar\u00e7al e Olga Xirinacs. A s\u00faa obra foi traducida ao ingl\u00e9s, ao castel\u00e1n, ao galego, ao \u00e9uscaro, ao italiano, ao roman\u00e9s, ao alem\u00e1n e mais ao ruso. \u00c9 coautora da antolox\u00eda \"Paisatge emergent: trenta poetes catalanes del segle XX\" (1999). Participou nos libros de ensaio \"Cartografies del desig\" (\"Cartograf\u00edas do desexo\") (1998) e \"Mem\u00f2ria de l'aigua\" (\"Memoria da auga\") (1999).\nAutora dunha longa traxectoria de compromiso co feminismo literario, colaborou na IV Feira Internacional do Libro Feminista en 1990, no Congreso do PEN Clube Internacional 1992 e foi unha das fundadoras do Comit\u00e9 de Escritoras do Centro Catal\u00e1n do PEN en 1995.\nEn 1998 conced\u00e9uselle a Premio Creu de Sant Jordi e en 2008 recibiu o Premio de Honra das Letras Catal\u00e1s en reco\u00f1ecemento \u00e1 s\u00faa longa traxectoria. En xullo do 2008 tam\u00e9n foi galardoada co Premi Nacional a la Traject\u00f2ria Professional i Art\u00edstica concedido pola Generalitat de Catalu\u00f1a en reco\u00f1ecemento ao feito de \u00abque deu voz \u00e1 vida diaria das mulleres cuha linguaxe propia\u00bb."}
{"id": "291101", "revid": "56817", "url": "https://gl.wikipedia.org/wiki?curid=291101", "title": "Richard Linklater", "text": "Richard Stuart Linklater, nado en Houston (Texas) o 30 de xullo de 1960 \u00e9 un director de cinema e guionista estadounidense.\nTraxectoria.\nEstudou na Sam Houston State University, ata que a abandonou para traballar nunha perforadora de petr\u00f3leo no golfo de M\u00e9xico. Nese tempo l\u00eda novelas e comezou a interesarse polo cinema, empregando os seus aforros na compra dunha c\u00e1mara de Super 8, un proxector e un equipo de edici\u00f3n. En 1984 entrou no Austin Community College para estudar cinema e o ano seguinte fundou xunto con Lee Daniel a Austin Film Society.\nDurante varios anos realizou curtametraxes que m\u00e1is ben se poden considerar exercicios e experimentos sobre as t\u00e9cnicas cinematogr\u00e1ficas. Pouco despois dirixiu \"Slacker\", que cun orzamento de 23.000 d\u00f3lares recadou m\u00e1is dun mill\u00f3n. O seu seguinte filme, \"Dazed and Confused\", foi un \u00e9xito de cr\u00edtica, recadou oito mill\u00f3ns de d\u00f3lares nos Estados Unidos e deu a co\u00f1ecer o actor texano Matthew McConaughey.\nEn 1995 ga\u00f1ou o Oso de Ouro en Berl\u00edn por \"Before Sunrise\", filme que continuar\u00eda cos mesmos actores en anos posteriores.\nXa no s\u00e9culo XXI dirixiu filmes de animaci\u00f3n como \"Waking Life\" e \"A Scanner Darkly\", e comedias comerciais como \"School of Rock\" e \"Bad News Bears\". En 2014 estreou o filme \"Boyhood\", que rodou durante doce anos."}
{"id": "291103", "revid": "1888", "url": "https://gl.wikipedia.org/wiki?curid=291103", "title": "Lara Rozados", "text": "Lara Rozados Lorenzo, nada en Poio o 22 de outubro de 1982, \u00e9 unha xornalista, profesora e escritora galega.\nTraxectoria.\nViviu en Pontevedra at\u00e9 os seis anos, despois en Ferrol, e con sete trasladouse a Santiago de Compostela. Estudou xornalismo na Universidade de Santiago de Compostela e doutorouse en Literatura en 2018 coa tese \"Pr\u00e1cticas performativas nas poetas galegas contempor\u00e1neas. O corpo e a voz como espazos de resistencia\". Traballou en \"Vieiros\" e \"A Nosa Terra\" e despois na compa\u00f1\u00eda de teatro Berrobamb\u00e1n. Fixo un mestrado en Teor\u00eda da Literatura e Literatura Comparada. Traballou en \"Sermos Galiza\" e na edici\u00f3n do Deza de \"Faro de Vigo\". Traballa nas asociaci\u00f3ns Itaca, Cineclub de Compostela e Histeria Teatro. Publicou nos libros \"Non conciliados\" e \"Pirata\" que editou o Cineclub de Compostela.\nExerce como docente de educaci\u00f3n secundaria dende 2020."}
{"id": "291104", "revid": "98629", "url": "https://gl.wikipedia.org/wiki?curid=291104", "title": "Rebezo pirenaico", "text": "O rebezo pirenaico, \"Rupicapra pyrenaica\", \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos caprinos, unha das d\u00faas que conforman o x\u00e9nero \"Rupicapra\".\nDistrib\u00faese por algunhas cadeas monta\u00f1osas do suroeste de Europa, chegando a s\u00faa \u00e1rea de dispersi\u00f3n at\u00e9 a Galicia oriental.\nEn Galicia adoita chamarse simplemente rebezo, xa que \u00e9 a \u00fanica especie do x\u00e9nero \"Rupricapra\" que forma parte da nosa fauna.\nDescrici\u00f3n.\n\u00c9 un b\u00f3vido de pequeno tama\u00f1o (o menor de todos os da pen\u00ednsula Ib\u00e9rica), menor e m\u00e1is esvelto que a cabra montesa, \"Capra pyrenaica\". O seu corpo \u00e9 compacto, alcanzando un tama\u00f1o de entre 108 e 128\u00a0cm (inclu\u00edndo a curta cola, de 3 a 4\u00a0cm); a altura na cruz \u00e9 de entre os 70 e os 80\u00a0cm. Pesa entre os 20 e os 35\u00a0kg. Os machos son lixeiramente m\u00e1is grandes que as femias.\nAmbos os sexos pos\u00faen cornos, que comenzan a medrar a partir dos 3 meses de idade, e que perduran dutante toda a vida do animal; estes cornos te\u00f1en forma de gancho, e xorden do cranio verticais, para despois curvarse cara a atr\u00e1s; os dos machos son m\u00e1is grosos e co gancho m\u00e1is pechado que os das femias; a estrutura dos cornos \u00e9 \u00f3sea, de secci\u00f3n ovalada, recuberta po un estoxo c\u00f3rneo (\u00e9 dicir, queratinoso).\nA cabeza \u00e9 pequena, con ollos e orellas grandes (que son de cor escura pola cara dorsal e abrancazada pola ventral). A fronte, a queixada e a gorxa son de cor clara, abrancazada, cunha mancha escura que vai desde o labio superior at\u00e9 m\u00e1is arriba dos ollos, a xeito de enteface. A cor do corpo \u00e9 uniforme, semellante en ambos os sexos, parda avermellada (m\u00e1is clara no ver\u00e1n), cunha li\u00f1a escura que percorre lonxitudinalmente o dorso; o peito, o ventre e a cara anterior das patas \u00e9 m\u00e1is escura; o pelame invernal presenta unha maior densidade de pelos, cunha coloraci\u00f3n m\u00e1is agrisada e con contraste de cores m\u00e1is marcada que na de ver\u00e1n.\nAs patas son fortes, ben adaptadas \u00e1 vida entre as rochas. Os pezu\u00f1os, rematados en punta, son anchos e presentan almofadas brandas recubertas por unha va\u00ed\u00f1a dura e, para asegurar unha maior adherencia cando cami\u00f1an no inverno sobre a neve, entre ambos os dedos anteriores hai unha membrana interdixital que fai aumentar a superficie do pezu\u00f1o.\nA\u00ednda que o dimorfismo sexual \u00e9 pouco acentuado, podemos distinguir os sexos (e tam\u00e9n entre os indiuviiduos adultos e os novos) pola forma e tama\u00f1o cos cornos, e polos aneis de crecemento. Os machos te\u00f1en os os cornos m\u00e1is grandes e grosos, son de secci\u00f3n claramente oval e son m\u00e1is ganchudos, mentres que os das femias son m\u00e1is pequenos e delgados, de secci\u00f3n case circular e co extremo superior menos curvado, formando coa parte anterio un \u00e1ngulo de case 90\u00ba. Outros caracteres morfol\u00f3xicos distintivos son a maior corpulencia dos machos, o seu pescozo m\u00e1is groso, e o pincel peneano; cando urinan, os machos fano cara a adiante, ao contrario das femias que, ademais, te\u00f1en o pesozo m\u00e1is delgado e o tronco m\u00e1is estilizado. Por outra parte, cada ano de vida f\u00f3rmase un segmento de corno que despraza ao anterior cara a arriba, form\u00e1ndose entre ambos os segmentos unha estr\u00eda; o reconto das estr\u00edas permite calcular a idade do animal.\nTaxonom\u00eda.\nA especie foi descrita en 1845 polo naturalista franc\u00e9s Charles Lucien Bonaparte, a\u00ednda que durante moito tempo foi cuestionada pola comunidade cient\u00edfica, e non\nfoi aceptada at\u00e9 1985 a s\u00faa separaci\u00f3n de \"Rupicapra rupicapra\".\nSubespecies.\nNa especie dist\u00ednguense tres subespecies:\nDistribuci\u00f3n.\nA especie ten tres n\u00facleos de poboaci\u00f3n nas monta\u00f1as do suroeste de Europa, dous deles na pen\u00ednsula Ib\u00e9rica, \"R. p. pyrenaica\" nos Pireneos, e \"R. p. parva\" na cordilleira Cant\u00e1brica, desde Galicia at\u00e9 a serra de H\u00edjar (entre Cantabria e Palencia), e a terceira, \"R. p. ornata\", nos Apeninos (Italia), poboaci\u00f3n esta en perigo de extinci\u00f3n.\nBiolox\u00eda.\nH\u00e1bitat.\nViven nas monta\u00f1as, orixinalmente moi cinguidos aos bosques (caducifolios, de con\u00edferas ou mixtos), especialmente en ladeiras con moita pendente e abundancia de rochas. Por\u00e9n, frecuentan tam\u00e9n os terreos rochosos por riba do l\u00edmite das \u00e1rbores.\n\u00c9 unha especie t\u00edpica do andar subalpino que, na maior parte das monta\u00f1as ib\u00e9ricas, foi deforestado para ga\u00f1ar superficie de pasteiros. M\u00f3vese entre o l\u00edmite superior dos bosques e \nos pasteiros supraforestais ocupando, en ver\u00e1n, as m\u00e1ximas altitudes. Prefiren pendentes fortes e rochosas, onde a neve se acumula pouco. Habitan desde os 1.000 e os 2.800 m nos Pireneos e entre os 400 e os 2.400 m na cordilleira Cant\u00e1brica.\nComportamento.\nOs rebezos son sobre todo di\u00farnos, descansando ao medio d\u00eda (especialmente nos d\u00edas calorosos do ver\u00e1n), e son raramente activos pola noite. Son \u00e1xiles trepadores, marchan regularmente ao paso e ao galope, raramente ao trote. Son capaces de nadar, a\u00ednda que no o fan m\u00e1is que en caso de necesidade. Poden realizar saltos de at\u00e9 2 m de altura e 6 m de lonxitude.\nSon animais sociais que se moven en pequenos grupos \u00e1 procura de pastos de monta\u00f1a. Estes grupos est\u00e1n formados por femias as s\u00faas cr\u00edas do ano e individuos xuven\u00eds (\u00e1s veces, tam\u00e9n acompa\u00f1anos por un ou dous machos adultos) e son guiados por unha feima vella. Os machos son solitarios ou viaxan reunidos en pequenos grupos. Estes grupos s\u00f3 se re\u00fanen durante a \u00e9poca de celo.\nA vista, olfacto e o\u00eddo son excelentes. Isto ax\u00fadalles a identificar axi\u00f1a aos seus depredadores, como osos, lobos, e homes. Outros perigos que axexan aos rebezos que viven en altas monta\u00f1as son os aludes, at\u00e9 o punto de que non \u00e9 raro atopar raba\u00f1os enteiros mortos pola s\u00faa causa na \u00e9poca do desxeo.\nEn inverno ref\u00faxianse nos bosques aliment\u00e1ndose de musgos, liques e poli\u00f1as.\nAlimentaci\u00f3n.\nComen plantas gram\u00edneas e outras plantas herb\u00e1cas, follas, agromos, musgos, liques, codias e arumes.\nReproduci\u00f3n.\nO rebezo alcanza a madurez sexual entre os 2 e os 4 anos de idade, madurando antes as femias. A \u00e9poca do celo adoiota comezar entre outubro e novembro. Neste tempo os grupos de machos seguen aos de femias e \u00fanense a eles. Os machos v\u00f3lvense territoiriais e agresivos, produc\u00edndose ent\u00f3n fortes enfrontamentos entre eles, que loitan polo dereito a reproduc\u00edrense; estas loitas non son sanguentas, reuc\u00edndose case sempre a amagos intimidatorios trucando testa contra testa.\nDurante a \u00e9poca da reproduci\u00f3n os machos apenas comen, ocupados como est\u00e1n en conseguir o maior n\u00famero de femias pos\u00edbel. Os machos dominantes adoitan marcar os arbustos cunha substancia cun cheiro que atrae \u00e1s femias, esfregando a cabeza contra as plantas e o ventre contra o chan. A xestaci\u00f3n dura 6 meses, ao cabo dos cales as femias paren unha \u00fanica cr\u00eda.\nA esperanza de vida destes animais \u00e9 duns 15 a 20 anos.\nDepredadores.\nEn Espa\u00f1a e Francia \u00e9 unha especie cinex\u00e9tica.\nEn Espa\u00f1a as \u00fanicas especies que predan sobre o rebezo son a aguia real (\"Aquila chrysaetos\") e o raposo (\"Vulpes vulpes\"). E, nos lugares onde a\u00ednda est\u00e1n presentes, describiuse tam\u00e9n depredaci\u00f3n por parte do lobo (\"Canis lupus signatus\") e o oso pardo (\"Ursus arctos\").\nEstado de conservaci\u00f3n.\nSegundo a UICN o estado de conservaci\u00f3n desta especie, a data do ano actual (2014), \u00e9 de \"LC\" (pouco preocupante).\nEn xeral, a situaci\u00f3n desta especie mellorou considerabelmente desde 1990. A poboaci\u00f3n e a \u00e1rea de distribuci\u00f3n da subespecie dos Pireneos, \"R. p. pyrenaica\", aumentaron marcadamente desde 1989 a 2003, a\u00ednda que posteriormente houbo algunhas ca\u00eddas. A estimaci\u00f3n en 1989 do n\u00famero total esp\u00e9cimes de \"R. p. pyrenaica\" era aproximadamente 15.500 animais, pero en 2003 estim\u00e1base que polo menos eran 53.000. Hoxe en d\u00eda probabelmente o n\u00famero sexa menor, porque moitas poboaciones desta subespecie diminu\u00edron localmente desde 2004 debido a imha severa mortandade causada por enfermidades v\u00edricas e a caza na zona francesa, xa que o n\u00faemero de pezas cobradas mant\u00edvose constante neste tempo. As densidades de \"R. p. pyrenaica\" tenden a ser menores f\u00f3ra das \u00e1reas protexidas.&lt;br&gt; Non todas as subpoboaci\u00f3ns da subespecie cant\u00e1brica, \"R. r. parva\" foron censadas, pero a pobloci\u00f3n total estim\u00e1base enm 2002 nunhas 15.000 cabezas.&lt;br&gt;Por\u00e9n, a poboaci\u00f3n da subespecie italiana, \"R. r. ornata\", segue a ser moi escasa. O n\u00famero de esp\u00e9cimes probabelmente foron baixos durante os \u00faltimos s\u00e9culos, e s\u00f3 empzarpn a aumentar nos anos 1920 como resultado dunha maior protecci\u00f3n. As cifras caeron outra vez, at\u00e9 chegar tan s\u00f3 a varias decenas de individuos nunha \u00fainica poboaci\u00f3n no Parque Nacional dos Abruzos durante a segunda guerra mundial. Como resultado da acci\u00f3n de conservaci\u00f3n nos \u00faltimos anos, inclu\u00edndo reintroduci\u00f3ns e o establecemento de d\u00faas novas poboaci\u00f3ns, o n\u00famero de individuos aumentou, de xeito que a poboaci\u00f3n est\u00edmase actualmente nuns 1.100 animais nas tres subpoboaci\u00f3ns.\nEn Galicia.\nEn Galicia, nas serras orientais lugesas e ourens\u00e1s (Ancares, Courel, Enci\u00f1a da Lastra) vive a subespecie \"Rupicapra pyrenaica parva\" Cabrera, 1911. O n\u00famero de exemplares \u00e9 escaso, pero na actualidae est\u00e1 colonizando novas zonas."}
{"id": "291105", "revid": "5863", "url": "https://gl.wikipedia.org/wiki?curid=291105", "title": "Selecci\u00f3n de baloncesto de Francia", "text": "A selecci\u00f3n de baloncesto de Francia representa \u00f3 seu pa\u00eds nos torneos de baloncesto profesional internacionais. Est\u00e1 organizada pola F\u00e9d\u00e9ration Fran\u00e7aise de Basketball.\nXogadores.\nEquipo actual.\n\"Equipo para o Campionato do Mundo de Baloncesto de 2019.\""}
{"id": "291106", "revid": "15490", "url": "https://gl.wikipedia.org/wiki?curid=291106", "title": "David Pintor", "text": "David Pintor, nado na Coru\u00f1a o 11 de maio de 1975, \u00e9 un ilustrador, humorista gr\u00e1fico, caricaturista e pintor galego.\nTraxectoria.\nIlustrador, humorista gr\u00e1fico, caricaturista, pintor, artista polifac\u00e9tico e multipremiado galego. Colabora para editoriais e clientes de todo o mundo.\nEn 1992, comeza a traballar co guionista Carlos L\u00f3pez baixo o pseud\u00f3nimo de Pinto &amp; Chinto, convert\u00e9ndose en poucos anos nunha referencia do humor pol\u00edtico en prensa. As s\u00faas tiras c\u00f3micas saen en diversos medios de comunicaci\u00f3n, como \"Diario 16\", \"La Voz de Baleares\", \"Diario de Le\u00f3n\" e \"La Voz de Galicia\".\nA partir do ano 2000 empeza a internarse no campo da ilustraci\u00f3n infantil, onde recolle numerosos premios. Por\u00e9n, non para a\u00ed a s\u00faa carreira sen\u00f3n que co tempo, empeza a colaborar en m\u00faltiples \u00e1mbitos relacionados co dese\u00f1o, a moda ou a publicidade, buscando sempre as m\u00faltiples posibilidades que ofrece a profesi\u00f3n de ilustrador.\nA partir de 2019 comeza a s\u00faa traxectoria como autor de literatura infantil e, no 2021,la revista \"Babar\", especializada en literatura infantil, seleccionou a s\u00faa obra \"El \u00e1rbol secreto\" como un dos mellores libros do ano, que tam\u00e9n se publicou en Portugal.\nEn 2022, a pel\u00edcula \"Valentina\", na que participa como dese\u00f1ador de personaxes, ga\u00f1ouo premio Goya \u00e1 mellor longametraxe animada."}
{"id": "291107", "revid": "1505", "url": "https://gl.wikipedia.org/wiki?curid=291107", "title": "Ernesto S\u00e1nchez Pombo", "text": "Ernesto S\u00e1nchez Pombo, nado en Donostia o 15 de febreiro de 1954, \u00e9 un xornalista galego.\nTraxectoria.\nLicenciado en Ciencias da Informaci\u00f3n pola Universidade Complutense de Madrid e diplomado en medios audiovisuais. Iniciouse como xornalista en \"El Progreso\", no que foi xefe de redacci\u00f3n e director-adxunto. Foi correspondente de \"El Pa\u00eds\" e colaborou en \"Radio Lugo Cadena Ser\", \"Pueblo\" e \"Cambio 16\". En 1994 incorpotouse ao Grupo Voz como delegado provincial en Lugo e foi director e condutor do parladoiro \"Cami\u00f1o de Volta\" de Radio Voz. En 1999 foi nomeado director de \"La Voz de Galicia\". En 2000 deixou o posto a Bieito Rubido e pasou a director de Proxectos Editoriais do Grupo Voz. \u00c9 editor da revista \"Trasluz\"."}
{"id": "291108", "revid": "5863", "url": "https://gl.wikipedia.org/wiki?curid=291108", "title": "Madrygal. Revista de Estudios Gallegos", "text": ""}
{"id": "291109", "revid": "5863", "url": "https://gl.wikipedia.org/wiki?curid=291109", "title": "Iglesias", "text": "O termo castel\u00e1n Iglesias \u00e9 do plural de igrexa, o edificio que act\u00faa como templo cristi\u00e1n.\nComo top\u00f3nimo pode referirse a:\nComo apelido pode referirse a:"}
{"id": "291111", "revid": "1131", "url": "https://gl.wikipedia.org/wiki?curid=291111", "title": "Carbonia-Iglesias", "text": ""}
{"id": "291112", "revid": "89787", "url": "https://gl.wikipedia.org/wiki?curid=291112", "title": "Fervenza de F\u00e9rveda", "text": "A fervenza de F\u00e9rveda \u00e9 un salto de auga situado no lugar de F\u00e9rveda, na parroquia de Escuadro (Silleda). Tr\u00e1tase dun desnivel do r\u00edo de Escuadro de aproximadamente uns 15,7 metros de altura, m\u00e1is outro pequeno que parte da poza ou \"mergulleira\" de 4,8 metros. Forma parte da zona especial de conservaci\u00f3n (ZEC) das Bra\u00f1as de Xestoso da Rede Natura 2000.\nO sendeiro.\nTr\u00e1tase dun percorrido de tipo lineal de 2,7 quil\u00f3metros de lonxitude, cun grao de dificultade baixo, ag\u00e1s nos \u00faltimos 200 metros de ascenso ata a o p\u00e9 da fervenza. O punto de inicio sit\u00faase no chamado mu\u00ed\u00f1o de Varela, preto da igrexa de San Salvador de Escuadro, a car\u00f3n do cal hai atopar un lavadoiro comunitario que data de 1952. As\u00ed, en todo o trazado, duns 45 minutos de duraci\u00f3n, at\u00f3panse seis mu\u00ed\u00f1os de rodicio co\u00f1ecidos como o mu\u00ed\u00f1o de Varela, o da Regueira, o das Carballeiras, o de Outeiro, o de Bataneiro e o de Herdeiros.\nFlora e fauna.\nA flora desta paraxe est\u00e1 composta polo bosque de ribeira con \u00e1rbores aut\u00f3ctonas como carballos, casti\u00f1eiros, amieiros, bidueiros, salgueiros, freixos, acivros, loureiros, silvarveiras, fentos reais e heter\u00f3filos.\nEn canto \u00e1 fauna destacan animais de grande importancia ecol\u00f3xica coma falc\u00f3ns e corvos. A\u00ednda que tam\u00e9n podemos atopar lavandeiras, gorri\u00f3ns e anduri\u00f1as. Outras especies moi abundantes son o xabaril e rato silvestre. Entre os peixes destaca a troita com\u00fan, mentres que entre os insectos atopamos abundantes cabalos do demo.\nElementos de interese da zona.\nEntre os diferentes monumentos pr\u00f3ximos \u00e1 Fervenza de F\u00e9rveda destaca a igrexa de San Salvador de Escuadro, de estilo rom\u00e1nico e datada do s\u00e9culo XII. Asociada, tam\u00e9n, \u00e1 tradici\u00f3n relixiosa, no lugar da Penadauga destaca unha famosa pena que amorea auga de chuvia no seu interior e que segundo a tradici\u00f3n cura as enfermidades da pel e dos ollos. Mentres que no lugar de Cascaxide atopamos unha casa se\u00f1orial do s\u00e9culo XVIII co\u00f1ecida como Pazo de Cascaxide, que conta cun bosque anexo ao edificio, o cal tam\u00e9n forma parte do proxecto europeo Rede Natura 2000. Nas Bra\u00f1as de Xestoso destaca tam\u00e9n a lagoa Sacra de Olives."}
{"id": "291113", "revid": "89787", "url": "https://gl.wikipedia.org/wiki?curid=291113", "title": "Edwardsiella", "text": "Edwardsiella \u00e9 un x\u00e9nero de bacterias gramnegativas, fermentativas, anaerobias facultativas con forma de bacilo da familia Enterobacteriaceae. Foi descuberta inicialmente nas serpes en 1962. Son ocasionalmente pat\u00f3xenos oportunistas dos humanos. Recibe o seu nome en honor do bacteri\u00f3logo norteamericano Philip R. Edwards.\nO x\u00e9nero comprende catro especies:"}
{"id": "291114", "revid": "89787", "url": "https://gl.wikipedia.org/wiki?curid=291114", "title": "Selecci\u00f3n de baloncesto do Senegal", "text": "A selecci\u00f3n de baloncesto de Senegal representa \u00f3 seu pa\u00eds nos torneo de baloncesto profesional internacionais. \u00c9 membro da FIBA dende o ano 1962.\nXogadores.\nEquipo actual.\n\"Equipo para o Campionato do Mundo de Baloncesto de 2014.\""}
{"id": "291115", "revid": "27155", "url": "https://gl.wikipedia.org/wiki?curid=291115", "title": "Cinina", "text": "As cininas son varios polip\u00e9ptidos estruturalmente relacionados, como a bradicinina e calidina. Son membros da familia dos autacoides.\nSon compo\u00f1entes do sistema cinina-calicre\u00edna. O sistema cinina-calicre\u00edna ou, simplemente, sistema das cininas \u00e9 un sistema a\u00ednda mal co\u00f1ecido de prote\u00ednas sangu\u00edneas que desempe\u00f1a un papel na inflamaci\u00f3n, control da presi\u00f3n arterial, a coagulaci\u00f3n e a dor.\nOs precursores inactivos das cininas son os cinin\u00f3xenos. O encimas calicre\u00edna libera cininas a partir dos cinin\u00f3xenos. A cininase II degrada proteoliticamente a bradicinina metabolizada.\nEn bot\u00e1nica, as hormonas vexetais citocininas cham\u00e1ronse inicialmente tam\u00e9n cininas, pero despois o nome foi cambiado para evitar confusi\u00f3n, xa que non son mol\u00e9culas relacionadas.\nCompo\u00f1entes do sistema cinina-calicre\u00edna.\nO sistema componse dunha serie de prote\u00ednas grandes, alg\u00fans pequenos polip\u00e9ptidos e un grupo de encimas que activan e desactivan as substancias.\nOs polip\u00e9ptidos son a bradicinina e a calidina.\nAs prote\u00ednas son o cinin\u00f3xeno de alto peso molecular (HMWK) e o cinin\u00f3xeno de baixo peso molecular (LMWK), que son precursores dos polip\u00e9ptidos anteriores.\nOs encimas que interve\u00f1en neste sistema actuando sobre as cininas son as calicre\u00ednas plasm\u00e1tica e dos tecidos, que son serina proteases encargadas de liberar as cininas dos cinin\u00f3xenos, as carboxipeptidases, presentes en d\u00faas formas: N, circulante e M, unida a membranas, que eliminan os residuos de arxinina do extremo carboxilo terminal da bradicinina e a calidina; o encima convertedor de anxiotensina (ACE), tam\u00e9n chamado quinase II, que inactiva varios mediadores qu\u00edmicos, inclu\u00eddo a bradicinina, a\u00ednda que \u00e9 mellor co\u00f1ecida por activar a anxiotensina, e a endopeptidase neutra, que tam\u00e9n desactiva cininas e outros mediadores."}
{"id": "291117", "revid": "5863", "url": "https://gl.wikipedia.org/wiki?curid=291117", "title": "Ram\u00f3n de Andr\u00e9s-Garc\u00eda L\u00f3pez", "text": "Ram\u00f3n de Andr\u00e9s-Garc\u00eda L\u00f3pez, nado en Santiago de Compostela e finado en Madrid o 9 de marzo de 1918, foi un avogado e pol\u00edtico galego.\nTraxectoria.\nFoi nomeado alcalde de Santiago de Compostela en 1891. Foi deputado provincial en varias lexislaturas."}
{"id": "291118", "revid": "27249", "url": "https://gl.wikipedia.org/wiki?curid=291118", "title": "Mark Calaway", "text": ""}
{"id": "291120", "revid": "23204", "url": "https://gl.wikipedia.org/wiki?curid=291120", "title": "Ole R\u00f8mer", "text": "Ole Christensen R\u00f8mer nado o en Aarhus (Dinamarca) e finado o en Copenhague) foi un astr\u00f3nomo dan\u00e9s que en 1676 fixo as primeiras medidas sobre a velocidade da luz.\nMerc\u00e9 \u00e1 influencia de R\u00f8mer foi introducido o calendario gregoriano en Dinamarca no ano 1701.\nTraxectoria.\nR\u00f8mer era fillo dun comerciante e capit\u00e1n, Christen Pedersen e da s\u00faa dona Anna Olufsdatter Storm, filla dun concelleiro. O seu pai comezou a utilizar o nome de R\u00f8mer, o que significa que el era da illa danesa de R\u00f8m\u00f8 para distinguirse dun par de persoas con nome Christen Pedersen. S\u00f3 hai unhas poucas fontes de Ole R\u00f8mer apartir de 1662 cando se graduou na antiga 'Aarhus Katedralskole' (A Catedral Escola de Aarhus) despois trasladouse a Copenhague onde se matriculou na Universidade de Copenhague. O seu mentor na Universidade era o m\u00e9dico e cient\u00edfico Rasmus Bartholin quen publicou o seu descubrimento da dobre refracci\u00f3n dun raio de luz polo espato de Islandia (\"calcita\") en 1668, cando R\u00f8mer estaba vivindo na s\u00faa casa. R\u00f8mer tivo todas as oportunidades para aprender matem\u00e1ticas e astronom\u00eda por medio das observaci\u00f3ns astron\u00f3micas de Tycho Brahe, quen como a Bartholin lle fora dada a tarefa de preparar estes para a s\u00faa publicaci\u00f3n.\nA s\u00faa obra.\nDescubrimento dos sat\u00e9lites de X\u00fapiter.\nAs observaci\u00f3ns do primeiro sat\u00e9lite de X\u00fapiter efectuadas por R\u00f8mer e Giovanni Cassini indicaron unha desigualdade, que os dous sabios creron poder atribu\u00edr \u00e1 propagaci\u00f3n sucesiva da luz (Observatorio de Par\u00eds, ano 1676). Cassini non tardou en desbotar esa idea tan xusta; pola contra R\u00f8mer mant\u00edvoa, unindo deste xeito o seu nome a un dos m\u00e1is grandes descubrimentos que enorgullecen \u00e1 astronom\u00eda moderna.\nF\u00edxose notar que logo da idea tan feliz de atribu\u00edr as diferenzas que se observan entre as voltas do primeiro sat\u00e9lite de X\u00fapiter aos l\u00edmites do cono de sombra durante a primeira e a segunda cuadratura do planeta e da propagaci\u00f3n da luz, R\u00f8mer, inexplicablemente, desde\u00f1ou demostrar que na mesma hip\u00f3tese atop\u00e1base a explicaci\u00f3n das desigualdades notadas tam\u00e9n nos outros tres sat\u00e9lites.\nPoder\u00eda estra\u00f1ar que non trate de avaliar a velocidade da luz con m\u00e1is exactitude da que aplicou. Horrebow, o disc\u00edpulo predilecto de R\u00f8mer e o seu m\u00e1is fervente admirador, fixa en 14 m 10 s no canto de 8 m 13 s o tempo que tarda a luz en atravesar a distancia que separa o Sol da Terra.\nOs anteollos.\nR\u00f8mer, que fora testemu\u00f1a en Par\u00eds das dificultades para facer mover no plano do meridiano a lente dun cuarto de c\u00edrculo mural, \u00e9 dicir, unha lente equilibrada sobre un eixe moi curto e obrigada a aplicarse continuamente sobre un limbo imperfectamente feito, imaxinou e constru\u00edu os anteollos meridiano.\nEste instrumento que hoxe en d\u00eda pode verse en moitos observatorios astron\u00f3micos d\u00e9bese, polo tanto, \u00e1 inventiva do astr\u00f3nomo dan\u00e9s.\nO micr\u00f3metro.\nD\u00e9beselle tam\u00e9n a invenci\u00f3n dun enxe\u00f1oso micr\u00f3metro, de uso moi com\u00fan cara a finais do s\u00e9culo XVII na observaci\u00f3n dos eclipses. Con este micr\u00f3metro pod\u00edase aumentar ou diminu\u00edr a imaxe do Sol ou da L\u00faa ata que estivesen entre dous f\u00edos situados preto do ocular."}
{"id": "291121", "revid": "85894", "url": "https://gl.wikipedia.org/wiki?curid=291121", "title": "Jos\u00e9 L\u00f3pez Amarante", "text": "Jos\u00e9 L\u00f3pez Amarante, nado en Santiago de Compostela en 1814 e finado na mesma cidade o 19 de setembro de 1884, foi un profesor e pol\u00edtico galego.\nTraxectoria.\nFillo do comerciante chantadino Jos\u00e9 Alonso L\u00f3pez e a ordense Antonia Viqueira. Catedr\u00e1tico de Historia na Facultade de Filosof\u00eda de Santiago de Compostela (1847-1850) e de Xeograf\u00eda e Historia no Instituto de Santiago desde 1850 at\u00e9 o seu falecemento, foi tam\u00e9n o seu primeiro Director (1847-1884). Desde o 22 de xu\u00f1o de 1883 exerceu como rexedor independente do Concello de Santiago e Compostela, acadando interinamente a alcald\u00eda o 1 de abril de 1884, cargo que desenvolveu at\u00e9 o seu pasamento.\nAcad\u00e9mico da Real Academia de la Historia, foi tam\u00e9n vice-director da Real Sociedade Econ\u00f3mica de Amigos do Pa\u00eds de Santiago (sobre 1873) e director da Caixa de Aforros e Monte de Piedade de Santiago desde o 1 de febreiro de 1880\nCasou con Concepci\u00f3n Mora Roca, da que tivo catro fillos."}
{"id": "291122", "revid": "1131", "url": "https://gl.wikipedia.org/wiki?curid=291122", "title": "Felipe Guti\u00e9rrez de la Pe\u00f1a", "text": "Felipe Guti\u00e9rrez-de la Pe\u00f1a Tostado, finado en Santiago de Compostela o 17 de abril de 1907, foi un avogado e pol\u00edtico galego.\nTraxectoria.\nEra Cabaleiro da Nobreza Colexiada. Encabezou a candidatura do Comit\u00e9 electoral-popular de Santiago \u00e1s elecci\u00f3ns municipais de 1881, foi nomeado alcalde de Santiago de Compostela por Real Orde de 25 de xu\u00f1o e tomou posesi\u00f3n o 1 de xullo. Permaneceu no cargo at\u00e9 1883. Foi bibliotecario arquiveiro da Real Sociedade Econ\u00f3mica de Amigos do Pa\u00eds de Santiago (1889)."}
{"id": "291123", "revid": "98629", "url": "https://gl.wikipedia.org/wiki?curid=291123", "title": "Elio de Angelis", "text": "Elio de Angelis (nado o 26 de marzo de 1958 en Roma, finou o 15 de maio de 1986 en Le Castellet) foi un piloto de carreiras italiano que participou en F\u00f3rmula 1 entre e , correu cos equipos Shadow, Lotus e Brabham. Morreu nun accidente mentres probaba o Brabham BT55 no Circu\u00edto Paul Ricard, preto da 'comuna' de Le Castellet, Francia , en 1986, de Angelis foi un piloto competitivo e moi popular na F\u00f3rmula Un durante a d\u00e9cada de 1980, e \u00e1s veces co\u00f1\u00e9cese como o \"\u00faltimo cabaleiro piloto\" da F\u00f3rmula Un.\nAndaina.\nDe Angelis naceu en Roma. O seu pai Giulio era un piloto de moton\u00e1utica, que ga\u00f1ou moitos campionatos nos anos 1960 e 1970.\nLogo dun breve paso polo karting, pasou a ga\u00f1ar o Campionato de Italia de F\u00f3rmula Tres en 1977. En 1978 correu en F\u00f3rmula D\u00faas con Minardi e logo para o Equipo ICI brit\u00e1nico de F2, tam\u00e9n competiu na primeira rolda do Campionato brit\u00e1nico de F\u00f3rmula 1 de 1978 e ga\u00f1ou a carreira de F3 de M\u00f3naco.\nO seu debut na F\u00f3rmula Un foi na tempada de con Shadow. Terminou s\u00e9timo no seu Gran Premio inaugural en Arxentina e 15\u00ba no campionato con tres puntos.\nEn cambiou a Lotus e, \u00e1 idade de 21 anos, case se converteu no m\u00e1is novo ga\u00f1ador dun Gran Premio de todos os tempos, cando terminou segundo no Gran Premio do Brasil de 1980 en Interlagos.\nA s\u00faa primeira vitoria chegou no Gran Premio de Austria de 1982 en \u00d6sterreichring, s\u00f3 con 0\u00b405 segundos de vantaxe sobre o Williams do futuro Campi\u00f3n do Mundo de Keke Rosberg . A vitoria foi a \u00faltima celebrada por Colin Chapman co famoso acto de lanzar a s\u00faa gorra de tea ao aire. Chapman morreu en decembro dese ano e Peter Warr converteuse no novo director do equipo Lotus.\nEn Lotus pasou do motor Cosworth DFV que estiveran utilizando desde , aos motores turbo de Renault, pero foi unha tempada decepcionante. O mellor resultado de Angelis foi un quinto lugar no Gran Premio de Italia de 1983.\nEn de Angelis tivo unha mellor tempada, anotando un total de 34 puntos e terminou terceiro na clasificaci\u00f3n con tres podios. O seu mellor resultado foi un segundo posto no Detroit Grand Prix. De Angelis foi o \u00fanico piloto en terminar no top 5 en 1984 sen lograr unha vitoria na pista, mostrando as s\u00faas actuaci\u00f3ns consistentes durante toda a tempada coa mellora de Lotus-Renault.\nEn , De Angelis tivo como compa\u00f1eiro en Lotus a Ayrton Senna que sa\u00edra do equipo Toleman. A segunda vitoria de De Angelis chegou na terceira carreira da tempada, no GP de San Marino logo de que Alain Prost fora descualificado porque o seu McLaren MP4 / 2B estaba 2\u00a0kg de peso por baixo do peso m\u00ednimo. De Angelis tam\u00e9n conseguiu a s\u00faa \u00faltima pole position na F\u00f3rmula Un dese ano en Canad\u00e1. Terminou quinto no campionato, con 33 puntos, cinco puntos por detr\u00e1s do seu compa\u00f1eiro de equipo. Con todo, de Angelis optou por abandonar Lotus ao final da tempada, frustrado porque os esforzos do equipo est\u00e1banse centrando principalmente en Senna.\nDe Angelis pilotou en para Brabham, substitu\u00edndo ao dobre campi\u00f3n do mundo Nelson Piquet, que se trasladou a Williams para unirse ao ex compa\u00f1eiro de equipo de De Angelis en Lotus Nigel Mansell. O italiano Riccardo Patrese foi o compa\u00f1eiro de equipo de Elio. Patrese regresaba \u00f3 equipo propiedade de Bernie Ecclestone logo de dous anos infelices con Alfa Romeo.\nO Brabham-BMW de , o Brabham BT55, foi unha creaci\u00f3n a longo prazo do dese\u00f1ador de Brabham Gordon Murray. O BT55 era un coche de li\u00f1a baixa cun \u00e1rea frontal reducida, coa idea de ter un fluxo de aire m\u00e1is limpo no coche para crear m\u00e1is carga aerodin\u00e1mica, mentres que ao mesmo tempo reduc\u00eda a fricci\u00f3n do coche. O chasis demostrou a s\u00faa eficacia, a diferenza do motor turbo 4cyl de BMW que ti\u00f1a que estar inclinado nun \u00e1ngulo de 72\u00b0. Isto causou unha maior falta de resposta do acelerador. A\u00ednda que o equipo traballou duro para superar estes problemas, era evidente desde o inicio da tempada que Brabham abandonara o grupo de cabeza.\nMorte e herdanza.\nDurante as probas no circu\u00edto de Paul Ricard en Francia, o aler\u00f3n traseiro do BT55 de De Angelis desprendeuse a alta velocidade que resultou na perda de carga aerodin\u00e1mica nas rodas traseiras, o que provocou unha viravolta sobre unha barreira sidetrack, facendo que o coche pr\u00e9ndase lume. O impacto en se non matou a de Angelis, pero non foi capaz de sa\u00edr do coche sen axuda. A situaci\u00f3n viuse agravada pola falta de comisarios de pista no circu\u00edto que lle puideran proporcionar asistencia de urxencia. Pasaron 30 minutos antes da chegada dun helic\u00f3ptero e de Angelis morreu 29 horas m\u00e1is tarde, no hospital de Marsella, onde fora trasladado, por inhalaci\u00f3n de fume. As lesi\u00f3ns producidas polo impacto s\u00f3 foran unha clav\u00edcula crebada e queimaduras leves nas costas. As tr\u00e1xicas circunstancias da s\u00faa morte e as cantidades crecentes de di\u00f1eiro que empresas como Honda e Renault investiran en facer os coches turbo m\u00e1is r\u00e1pido, provocou cambios radicais presentados polo ent\u00f3n Presidente Jean-Marie Balestre nos meses posteriores ao seu accidente, ata que finalmente anunciou o fin da era turbo alimentado na F\u00f3rmula Un.\nA morte de De Angelis tam\u00e9n supuxo o final na F\u00f3rmula Un da pista de 5\u00b481 quil\u00f3metros do Circu\u00edto de Paul Ricard. No que moitos viron unha reacci\u00f3n instintiva de FISA, a F1 viuse obrigada a utilizar os 3\u00b4812 quil\u00f3metros da versi\u00f3n \"Club\" do circu\u00edto, eludindo as curvas Verriere onde estrelouse o Brabham, e recortando a lonxitude da recta Mistral de 1\u00b48 a 1\u00a0km. de lonxitude. A medida foi impopular entre moitos dos pilotos, a\u00ednda que a maior\u00eda f\u00edxoo pola reduci\u00f3n da lonxitude da recta, xa que era m\u00e1is f\u00e1cil para os motores.\no lugar de De Angelis no equipo Brabham foi posteriormente tomado por Derek Warwick, supostamente por mor de que Warwick foi o \u00fanico piloto de primeiro nivel dispo\u00f1ible que non chamou ao dono do equipo Bernie Ecclestone inmediatamente logo da morte de De Angelis solicitando o posto vacante. O piloto de McLaren Keke Rosberg, que era amigo \u00edntimo de de Angelis, retirouse ao final da tempada 1986.\nDe Angelis foi o \u00faltimo piloto en morrer nun coche de F\u00f3rmula Un ata a morte de Roland Ratzenberger durante a cualificaci\u00f3n para o Gran Premio de San Marino en Imola oito anos m\u00e1is tarde. O d\u00eda logo da morte de Ratzenberger, o excompa\u00f1eiro de equipo Lotus Angelis (e para ent\u00f3n, triplo campi\u00f3n do mundo) Ayrton Senna morreu na s\u00e9tima volta cando o seu Williams - Renault estrelouse contra o muro da curva de Tamburello a m\u00e1is de 290\u00a0km/h.\nO piloto franco italiano Jean Alesi, que debutou no deporte en , levaba un casco que fac\u00eda xogo co dese\u00f1o do de Angelis, en homenaxe o seu semi-compatriota.\nDe Angelis era tam\u00e9n un pianista de nivel profesional, e son famosas as s\u00faas actuaci\u00f3n diante dos seus compa\u00f1eiros pilotos de F\u00f3rmula Un cando se encerraron nun hotel de Johannesburgo antes do Gran Premio de Sur\u00e1frica de 1982 en Kyalami cando a Asociaci\u00f3n de Pilotos de Grandes Premios realizaron unha folga en protesta polas condici\u00f3ns da nova superlicencia impostas polo \u00f3rgano de goberno da FISA.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "291124", "revid": "1888", "url": "https://gl.wikipedia.org/wiki?curid=291124", "title": "Ram\u00f3n Mosquera Montes", "text": "Ram\u00f3n Mosquera Montes, finado en Santiago de Compostela o 22 de abril de 1923, foi un avogado e pol\u00edtico galego.\nTraxectoria.\nFillo de Jos\u00e9 Mosquera Pallares e Vicenta Montes. Estudou Dereito na Universidade de Santiago de Compostela. Foi director do Hospital de Santiago at\u00e9 1868. Concelleiro en Santiago de Compostela, foi nomeado alcalde en xu\u00f1o de 1883 e suspendido como tal en marzo do ano seguinte. Foi deputado provincial por Arz\u00faa-Ordes en 1888 e 1897. Foi decano do Colexio de Avogados de Santiago de Compostela.\nVida persoal.\nCasou con Carolina V\u00e1zquez Pimentel, filla de Jos\u00e9 V\u00e1zquez Pimentel, e foi pai de Mar\u00eda, Jes\u00fas, Esclavitud e Jos\u00e9 Mosquera V\u00e1zquez-Pimentel."}
{"id": "291129", "revid": "56817", "url": "https://gl.wikipedia.org/wiki?curid=291129", "title": "Francisco S\u00e1inz Herrero", "text": "Francisco S\u00e1inz Herrero, finado en Santiago de Compostela o 4 de febreiro de 1889, foi un militar e pol\u00edtico galego.\nTraxectoria.\nProcedente dunha familia de comerciantes rioxanos da pedan\u00eda de Inestrillas, no concello de Aguilar del R\u00edo Alhama, onde probablemente naceu, foi capit\u00e1n de infantar\u00eda. Un irm\u00e1n seu, Juli\u00e1n, instalouse como comerciante en Santiago. Membro do Partido Conservador, foi elixido concelleiro de Santiago de Compostela en 1875, iniciando o seu mandato o 30 de marzo como Terceiro Tenente de Alcalde. Desde o 1 de outubro do mesmo ano foi Alcalde-presidente interino da cidade por ter sido elixido o Alcalde-propietario, Juan Jos\u00e9 Vi\u00f1as Valduvieco, deputado a Cortes. Cesou o 1 de marzo de 1877, pasando a ser Primeiro Tenente de Alcalde na seguinte corporaci\u00f3n. Por\u00e9n, o novo alcalde, Joaqu\u00edn Botana M\u00edguez, deixou tam\u00e9n o cargo polo que, novamente de xeito interino, tomou a alcald\u00eda o 24 de outubro de 1878. Foi reelixido alcalde nas elecci\u00f3ns do 13 de maio de 1879, permanecendo no cargo at\u00e9 o 30 de xu\u00f1o de 1881.\nEn xu\u00f1o de 1876 recibiu a credencial de Comendador de n\u00famero da Real e Americana Orde de Isabel a Cat\u00f3lica por \u00ab\"ir \u00e1 Corte comisionado para felicitar \u00e1 S.M. o Rei en nome do pobo\"\u00bb."}
{"id": "291139", "revid": "89787", "url": "https://gl.wikipedia.org/wiki?curid=291139", "title": "Proba r\u00e1pida de urease", "text": "A proba r\u00e1pida de urease ou \"test\" r\u00e1pido de/da urease, tam\u00e9n chamada proba CLO (\"Campylobacter-like organism\", de organismos de tipo \"Campylobacter\"), \u00e9 unha proba de diagn\u00f3stico r\u00e1pida para detectar a bacteria \"Helicobacter pylori\", que pode orixinar \u00falceras p\u00e9pticas. A proba est\u00e1 baseada na capacidade de \"H. pylori\" de segregar o encima urease, o cal cataliza a conversi\u00f3n da urea en amon\u00edaco e di\u00f3xido de carbono.\nProceso.\nA proba real\u00edzase no momento en que se fai unha gastroscopia. Extr\u00e1ese unha biopsia da mucosa do antro do est\u00f3mago, e sit\u00faase nun medio que cont\u00e9n urea e un indicador como o vermello fenol. A urease producida por \"H. pylori\" hidroliza urea a amon\u00edaco, o que eleva (fai m\u00e1is b\u00e1sico) o pH do medio, e cambia a cor da mostra analizada de amarelo (que indica resultado negativo) a vermello (positivo). Analogamente, coas especies bacterianas que non producen urease a proba \u00e9 negativa.\nLimitaci\u00f3ns.\nComo non hai evidencias que suxiran que \"H. pylori\" se move a zonas proximais do est\u00f3mago en pacientes sometidos a terapia con inhibidores da bomba de prot\u00f3ns, neses casos deben tomarse mostras de zonas m\u00e1is distais do est\u00f3mago como o fondo (\"fundus\") e corpo do est\u00f3mago.\nAs hemorraxias gastrointestinais activas reducen a exactitude desta proba.\nA especificidade e sensibilidade desta proba \u00e9 alta comparada co exame histopatol\u00f3xico ou unha proba parecida, non invasiva e que non require biopsia, chamada proba de alento da urea (ou da urease). A proba r\u00e1pida da urease elimina o tempo e os gastos necesarios para facer probas patol\u00f3xicas de detecci\u00f3n de \"H. pylori\"."}
{"id": "291140", "revid": "89787", "url": "https://gl.wikipedia.org/wiki?curid=291140", "title": "Eduardo Vilari\u00f1o Magdalena", "text": "Eduardo Vilari\u00f1o Magdalena, nado en So\u00f1eiro (Sada) o 18 de febreiro de 1868 e finado en Santiago de Compostela o 4 de outubro de 1916, foi un xurista, notario, catedr\u00e1tico de universidade e pol\u00edtico galego.\nTraxectoria.\nFormaci\u00f3n.\nO 18 de xu\u00f1o de 1891 obtivo o grao de Licenciado en Dereito na Universidade de Santiago de Compostela, e o 5 de xu\u00f1o de 1896 acadou o grao de Doutor, na Universidad Central de Madrid. \nCarreira acad\u00e9mica.\nDesde xaneiro de 1895 a xu\u00f1o de 1896 foi profesor auxiliar extraordinario da Universidade de Santiago. O 19 de maio de 1896 obtivo, por concurso, o cargo de profesor auxiliar extraordinario da Facultade de Dereito de Santiago, cargo que desempe\u00f1ou at\u00e9 o 19 de decembro de 1898, data na que obtivo, por oposici\u00f3n, a c\u00e1tedra de Elementos de Derecho Natural da Universidade de Santiago. En 1899 foi nomeado Secretario da Facultade de Dereito.\nEn 1909 leu o discurso de apertura do curso acad\u00e9mico 1909-1910 desta universidade, co t\u00edtulo de \"Ense\u00f1anza del Derecho en las Universidades\".\nActividade pol\u00edtica.\nDesde 1897 a 1899 foi segundo tenente de alcalde do Concello de Santiago e no bienio 1899-1901, primeiro tenente de alcalde. Foi presidente da Comisi\u00f3n Municipal de Instruci\u00f3n P\u00fablica de Santiago desde o 5 de xullo de 1897 ao 31 de decembro de 1901.&lt;br&gt;Desde 1904 a 1906 foi alcalde do Concello de Santiago.\nOutras actividades.\nFoi avogado do Colexio de avogados da cidade de Santiago desde o 25 de abril de 1892. En 1894 obtivo por oposici\u00f3n praza de notario, e foi nomeado para exercer en Baltar. Foi socio de m\u00e9rito da Real Sociedade Econ\u00f3mica de Amigos do Pa\u00eds de Santiago entre 1906 e 1911, e presidente da Comisi\u00f3n Curadora das Escolas desta Sociedade e vicerreitor da corporaci\u00f3n. As\u00ed mesmo foi socio correspondente da Real Sociedad Econ\u00f3mica Montillana de Amigos del Pa\u00eds.\nEn 1898 foi presidente da Secci\u00f3n de Ciencias Morais e Pol\u00edticas do Ateneo Le\u00f3n XII, e vicepresidente do mesmo centro en 1899, socio numerario da Liga Protectora da Educaci\u00f3n Nacional e socio de m\u00e9rito da Sociedade Uni\u00f3n-Obreira Ben\u00e9fica e Instrutiva Rexional de Santiago.\nDurante o bienio 1895-1897 foi xu\u00edz municipal suplente de Santiago.\nLegado.\nEn setembro de 2010 a Biblioteca Concepci\u00f3n Arenal da Universidade de Santiago de Compostela arrequeceu os seus fondos ao recibir un importante donativo do profesor Eduardo Vilari\u00f1o Pintos, neto de Eduardo Vilari\u00f1o Magdalena. Tr\u00e1tase da biblioteca que foi do seu av\u00f3, completada polo seu pai Jos\u00e9 Vilari\u00f1o de Andr\u00e9s-Moreno at\u00e9 1935. Consta de algo m\u00e1is de 400 exemplares entre libros, discursos, folletos e alg\u00fan manuscrito que, en conxunto, constit\u00fae unha colecci\u00f3n de indubid\u00e1bel valor hist\u00f3rico, testemu\u00f1al e bibliogr\u00e1fico con obras que se remontan ao s\u00e9culo XVI. \nEn realidade, a doaz\u00f3n de Eduardo Vilari\u00f1o Pintos comezara hai xa anos cunha primeira entrega \u00e1 antiga biblioteca da Facultade de Dereito da Universidade de Santiago de exemplares do s\u00e9culo XIX da \"Gaceta de Madrid\", entre outros. M\u00e1is recentemente, en 2005, continuou coa achega da \"Jurisprudencia Civil\", o que posibilitou cubrir bastantes lagoas na colecci\u00f3n que xa ti\u00f1a a Biblioteca Concepci\u00f3n Arenal e, sobre todo, a \"Jurisprudencia Criminal\", da que a biblioteca ti\u00f1a unha colecci\u00f3n moi cativa, que foi substitu\u00edda por esta, ao estar completa desde o Tomo 1 (1871) ao Tomo 135 (1935). Este segundo legado quedou aceptado formalmente no Consello de Goberno da USC do 22 de xu\u00f1o de 2004, no que se acordou por asentimento propo\u00f1er ao Consello Social da Universidade \u00aba aceptaci\u00f3n da doaz\u00f3n de 334 volumes de xurisprudencia civil e criminal editada pola \"Revista de Legislaci\u00f3n y Jurisprudencia\", doados por don Eduardo Vilari\u00f1o Pintos de conformidade co contrato que se anexa. O secretario xeral, no nome da USC, agradeceulle ao profesor Vilari\u00f1o a s\u00faa doaz\u00f3n, que pasa a formar parte da Biblioteca Concepci\u00f3n Arenal\u00bb. \nA\u00ednda que o legado doado en 2010 comprende fundamentalmente obras dos s\u00e9culos XIX e XX, hai que destacar outras como o \"Corpus Iuris Canonici emendatum et notis illustratum\", en tres volumes, publicado en Li\u00f3n en 1591 e en moi bo estado, ou os volumes da \"Nov\u00edsima Recopilaci\u00f3n de las leyes de Espa\u00f1a\", ou \"El Fuero Viejo de Castilla\", en preciosa edici\u00f3n da imprenta de Joachin Ibarra. Figuran nos volumes alg\u00fans \"ex libris\" que quizais merecesen un estudo pormenorizado e que nos falan das s\u00faas amizades, compa\u00f1eiros e relaci\u00f3ns. Como acad\u00e9mico que foi, de Eduardo Vilari\u00f1o Magdalena cons\u00e9rvanse alg\u00fans discursos ou contestaci\u00f3ns s\u00faas. Alg\u00fans exemplares son manuais de autores italianos ou franceses, e non faltan obras de autores espa\u00f1ois dunha \u00e9poca importante do dereito espa\u00f1ol."}
{"id": "291142", "revid": "89787", "url": "https://gl.wikipedia.org/wiki?curid=291142", "title": "Proba de alento da urea", "text": "A proba de alento da urea (ou con urea ou da urease) \u00e9 un procedemento m\u00e9dico de diagn\u00f3stico r\u00e1pido utilizado para identificar as infecci\u00f3ns por \"Helicobacter pylori\", unha bacteria implicada na gastrite, \u00falcera g\u00e1strica, e \u00falcera p\u00e9ptica. A proba require analizar o aire exhalado e est\u00e1 baseada na capacidade de \"H. pylori\" de converter a urea en amon\u00edaco e di\u00f3xido de carbono. Esta proba pref\u00edrese como m\u00e9todo de an\u00e1lise non invasivo para a detecci\u00f3n de \"H. pylori\" antes e despois do tratamento, xa que non require a realizaci\u00f3n dunha biopsia para obter unha mostra (como na proba r\u00e1pida de urease ou exames histopatol\u00f3xicos).\nPrincipios e mecanismos.\nPara realizar a proba, primeiro os pacientes deben tragar unha soluci\u00f3n de urea marcada cun is\u00f3topo pouco com\u00fan do carbono, que pode ser o carbono-14 radioactivo ou o carbono-13 non radioactivo. Despois de agardar 10\u201330 minutos, a detecci\u00f3n do is\u00f3topo de marcaxe pode facerse no di\u00f3xido de carbono exhalado no alento, xa que o encima urease bacteriano descomp\u00f3n a urea e os seus \u00e1tomos de carbono marcados van parar ao di\u00f3xido de carbono que se forma. Se o encima urease (e por tanto a bacteria \"H. pylori\") non est\u00e1 presente non se produce esta descomposici\u00f3n da urea e non hai formaci\u00f3n de di\u00f3xido de carbono marcado. Unha proba con resultado positivo indica que \"H. pylori\" est\u00e1 presente no est\u00f3mago.\nCando se utiliza carbono-14, este normalmente m\u00eddese por escintilaci\u00f3n; mentres que cando se usa carbono-13 a detecci\u00f3n faise por espectrometr\u00eda de masas de radiois\u00f3topo ou por espectrometr\u00eda de correlaci\u00f3n de masas. En cada un destes m\u00e9todos, requ\u00edrese unha mostra de alento que sirva de li\u00f1a base recollida antes de tomar a urea marcada co is\u00f3topo, para despois comparala coa mostra recollida despois de tomar a urea, deixando sempre un tempo duns 20 ao 30 minutos entre elas. As mostras deben de enviarse a un laboratorio de referencia para a s\u00faa an\u00e1lise. Alternativamente, a espectrometr\u00eda de correlaci\u00f3n de masas pode realizarse con aparellos que permiten unha toma de alento continuada e an\u00e1lise \"on line\", e os resultados poden estar dispo\u00f1ibles inmediatamente en cuesti\u00f3n de minutos.\nPara medir a infecci\u00f3n util\u00edzase a diferenza entre as medidas pre e post toma da urea. Este valor comp\u00e1rase co valor de corte. Os resultados que queden por debaixo dese valor consid\u00e9ranse que son un resultado negativo, e os que est\u00e1n por riba consid\u00e9ranse positivos. O valor de corte determ\u00ednase comparando os resultados de pacientes con dous ou m\u00e1is m\u00e9todos de detecci\u00f3n diferentes. O valor el\u00edxese para que dea a mellor combinaci\u00f3n de sensibilidade e especificidade.\nA proba mide a infecci\u00f3n activa por \"H. pylori\". Se o uso de antibi\u00f3ticos est\u00e1 facendo decrecer a cantidade de c\u00e9lulas de \"H. pylori\" presentes, ou as condici\u00f3ns do est\u00f3mago son menos \u00e1cidas do normal, a cantidade de urease presente estar\u00e1 diminu\u00edda.\nA proba s\u00f3 deber\u00eda realizarse 14 d\u00edas despois de parar de tomar unha medicaci\u00f3n redutora de \u00e1cidos (inhibidores da bomba de prot\u00f3ns, PPI) ou 28 d\u00edas despois de parar un tratamento con antibi\u00f3ticos. Alg\u00fans m\u00e9dicos cren que o reservorio de \"H. pylori\" que hai na placa dental pode afectar ao resultado."}
{"id": "291143", "revid": "27155", "url": "https://gl.wikipedia.org/wiki?curid=291143", "title": "Proba de alento da urease", "text": ""}
{"id": "291144", "revid": "27155", "url": "https://gl.wikipedia.org/wiki?curid=291144", "title": "Proba r\u00e1pida da urease", "text": ""}
{"id": "291145", "revid": "27155", "url": "https://gl.wikipedia.org/wiki?curid=291145", "title": "Proba de alento con urea", "text": ""}
{"id": "291146", "revid": "56817", "url": "https://gl.wikipedia.org/wiki?curid=291146", "title": "Inn", "text": "O top\u00f3nimo alem\u00e1n Inn pode referirse a:"}
{"id": "291147", "revid": "1131", "url": "https://gl.wikipedia.org/wiki?curid=291147", "title": "Isar", "text": "O top\u00f3nimo Isar pode referirse a:"}
{"id": "291148", "revid": "23204", "url": "https://gl.wikipedia.org/wiki?curid=291148", "title": "Jos\u00e9 Manuel de Bernardo Ares", "text": "Jos\u00e9 Manuel de Bernardo Ares, nado en Pontedeume o 11 de decembro de 1945, \u00e9 un historiador galego.\nTraxectoria.\nNaceu no seo dunha familia labrega con escasos recursos econ\u00f3micos para pagarlle os estudos, mais unha t\u00eda s\u00faa empe\u00f1ouse en que estudara coa axuda de toda a familia. Cursou o bacharelato en Santiago de Compostela, onde continuou para iniciar os seus estudos superiores na Universidade de Santiago de Compostela. Logo de pasar pola Universidade de Salamanca, obt\u00e9n os t\u00edtulos de licenciado e doutor en Historia na Universidade de Valencia, con \"Premio Extraordinario\".\nDesde 1975 \u00e9 profesor da Universidade de C\u00f3rdoba, na que ga\u00f1ou en 1991 a c\u00e1tedra de Historia Moderna e dirixiu o Departamento de Historia Moderna, Contempor\u00e1nea e de Am\u00e9rica, e o \"Grupo de Investigaci\u00f3n HISALEM\" (Historia Social da Administraci\u00f3n Local na \u00c9poca Moderna). Foi profesor visitante nas universidades de Berkeley e de East Anglia en Inglaterra.\nDirixe a colecci\u00f3n \"Estudios de Historia Moderna\" e \u00e9 \u201cHonorary Research Fellow\" do University College da Universidade de Londres. Co gallo da celebraci\u00f3n da conferencia internacional \"Hacia un Nuevo Humanismo\", o 24 de xu\u00f1o de 1998, o rei Xo\u00e1n Carlos I outorgoulle a Encomenda da Orde do M\u00e9rito Civil, refrendada polo Ministerio de Asuntos Exteriores, como reco\u00f1ecemento polos servizos prestados \u00e1 comunidade cient\u00edfica.\nA \"Asociaci\u00f3n Arte, Arqueolog\u00eda e Historia\" de C\u00f3rdoba concedeulle no ano 2000 o \"Premio Juan Bernier\" de Arte, Arqueolox\u00eda e Historia, no seu apartado de Historia."}
{"id": "291149", "revid": "85894", "url": "https://gl.wikipedia.org/wiki?curid=291149", "title": "Francisco Pi\u00f1eiro P\u00e9rez", "text": "Francisco Pi\u00f1eiro P\u00e9rez, nado en Santiago de Compostela en 1864 e finado en Cambados o 20 de febreiro de 1951, foi un profesor e pol\u00edtico galego.\nTraxectoria.\nFoi catedr\u00e1tico de Patolox\u00eda Cir\u00farxica da Facultade de Medicina da Universidade de Santiago de Compostela. Vencellado ao monterismo tomou posesi\u00f3n como alcalde de Santiago de Compostela o 1 de xullo de 1909, permanecendo no cargo at\u00e9 1910. Foi decano da Facultade de Medicina (1921-1923). Xubilouse como catedr\u00e1tico en 1935."}
{"id": "291150", "revid": "5132", "url": "https://gl.wikipedia.org/wiki?curid=291150", "title": "Kenny Lawson Jr.", "text": ""}
{"id": "291151", "revid": "89787", "url": "https://gl.wikipedia.org/wiki?curid=291151", "title": "Fernando Roca de Togores Aguirre", "text": "Fernando Roca de Togores Aguirre-Solarte, marqu\u00e9s de Molins e marqu\u00e9s de Rocamora, nado en Madrid o 4 de marzo de 1859 e finado en Donostia a principios de xullo de 1939, foi un pol\u00edtico espa\u00f1ol.\nTraxectoria.\nFillo de Mariano Roca de Togores Carrasco e cu\u00f1ado de Raimundo Fern\u00e1ndez Villaverde. Pertenceu \u00e1 carreira diplom\u00e1tica. Nas elecci\u00f3ns de 1886 foi elixido deputado a Cortes polo distrito de Sahag\u00fan. Nas elecci\u00f3ns de 1899 volveu ser elixido polo distrito de Albacete. Foi senador pola provincia de Alicante (1903-1904 e 1904-1905). Nas elecci\u00f3ns de 1905 foi deputado por Ponte Caldelas e volveu ser elixido polo mesmo distrito en 1907. O 12 de novembro de 1890 a rexente Mar\u00eda Cristina de Habsburgo-Lorena concedeulle o t\u00edtulo de marqu\u00e9s de Rocamora. Foi procesado en 1932 pola Sanjurjada e declarado en rebeld\u00eda. Estivo preso no c\u00e1rcere Modelo.\nVida persoal.\nCasou en 1882 con Mar\u00eda del Carmen Caballero Saavedra e foi pai de Fernando Roca de Togores Caballero (1884-1935), II marqu\u00e9s de Rocamora."}
{"id": "291152", "revid": "1888", "url": "https://gl.wikipedia.org/wiki?curid=291152", "title": "Fernando Roca de Togores y Aguirre", "text": " #REDIRECCI\u00d3N Fernando Roca de Togores Aguirre"}
{"id": "291153", "revid": "1888", "url": "https://gl.wikipedia.org/wiki?curid=291153", "title": "Fernando Roca de Togores y Aguirre Solarte", "text": ""}
{"id": "291154", "revid": "89787", "url": "https://gl.wikipedia.org/wiki?curid=291154", "title": "Caprinos", "text": "A dos caprinos (\"Caprinae\") \u00e9 unha subfamilia de mam\u00edferos artiod\u00e1ctilos ruminantes da familia dos b\u00f3vidos.\nIncl\u00fae d\u00faas importantes especies dom\u00e9sticas, a cabra e a ovella, e moitas outras silvestres, algunhas delas obxecto de caza como, por exemplo, a cabra montesa (\"Capra pyrenaica\"), o carneiro bravo ou mufl\u00f3n ou os rebezos.\nCaracter\u00edsticas.\nA\u00ednda que a maior\u00eda das especies dos caprinos son gregarias e te\u00f1en estruturas corporais bastante robustas, diferen en moitos aspectos. Por exemplo, o boi almiscreiro (\"Ovibos moschatus\") est\u00e1 adaptado ao fr\u00edo extremo da tundra \u00e1rtica; a cabra das Monta\u00f1as Rochosas (\"Oreamnos americanus\") est\u00e1 especializada para vivir en terreos moi accidentados, e o urial (\"Ovis orientalis\") ocupa unha ampla rexi\u00f3n \u00e1rida, que incl\u00fae zonas des\u00e9rticas, desde Caxemira at\u00e9 Ir\u00e1n.\nOs membros deste grupo var\u00edan considerabelmente en tama\u00f1o e peso, que poden oscilar desde pouco m\u00e1is de 1 m e menos de 30 kg do goral gris (\"Naemorhedus goral\"), at\u00e9 case 2,5 m de lonxitude e 350\u00a0kg de peso do boi almiscreiro (que, en catividade, pode alcanzar m\u00e1is dos 650\u00a0kg).\nOs estilos de vida dos caprinos p\u00f3dense clasificar en dous grandes grupos, o dos 'defensores dos recursos', que son territoriais e defenden unha \u00e1rea pequena rica en alimento contra outros membros da mesma especie, e o dos 'pastores', que se re\u00fanen en mandas e vagan libremente a trav\u00e9s dun territorio m\u00e1is grande, xeralmente menos rico en alimento.\nOs defensores dos recursos son o grupo m\u00e1is primitivo. Tenden a seren m\u00e1is pequenos, de cores escuras, con \"pinceis\" de pelos na punta das orellas, longas crinas e cornos en forma de daga, e cos machos e as femias bastante semellantes.\nOs 'pastores' son herb\u00edvoros que evolucionaron m\u00e1is recentemente. Tenden a ser m\u00e1is grandes, de costumes moi sociais e con comportamentos de dominancia, marcando o seu territorio coa secreci\u00f3n de gl\u00e1ndulas odor\u00edferas dos machos.\nNon hai unha li\u00f1a divisoria entre ambos os grupos, sen\u00f3n un \"continuuum\" que vai desde os seraus (x\u00e9nero \"Capricornis\" nun extremo do espectro at\u00e9 as ovellas, as cabras e o boi almiscreiro no outro.\nClasificaci\u00f3n.\nA subfamilia foi establecida polo naturalista brit\u00e1nico John Edward Gray en 1821, na s\u00faa obra \"On the natural arrangement of Vertebrose Animals.\" \"London Medical Repository\" 15: 296\u2013310.\nSegundo \"Mammal Species of the World\" a familia est\u00e1 integrada na actualidade polos seguintes x\u00e9neros:\nEvoluci\u00f3n e filoxenia.\nOs \"Caprinae\" constit\u00faen, para a maior\u00eda dos autores, o clado dos \"Aegodontia\" (b\u00f3vidos con dentes de cabra). Por\u00e9n outros falan da subfamilia \"Caprini\", que formar\u00eda un clado dos \"Antilopinae\" \"lato sensu\".\nOs caprinos resultaron dunha r\u00e1pida adaptaci\u00f3n, hai 11 mill\u00f3ns de anos, \u00e1 vida nas monta\u00f1as por reduci\u00f3n dos seus metacarpos seguida polo illamento nos montes do mega arquip\u00e9lago que hab\u00eda entre os mares Mediterr\u00e1neo e Paratetis.\nA s\u00faa r\u00e1pida radiaci\u00f3n explica a dificultade de definir unha \u00e1rbore filoxen\u00e9tica precisa dos \"Caprinae\". Dist\u00ednguese claramente unha li\u00f1a de ovibovinos que re\u00fane os x\u00e9neros \"Ovibos\", \"Naemorhedus\" e \"Capricornis\", outra de ovinos (x\u00e9neros \"Ovis\" e \"Nilgiritragus\") da que o \"Budorcas\", ou o \"Myotragus\"\u2020, poder\u00edan ser os precursores, e, finalmente, a li\u00f1a das cabras (\"Capra\", \"Pseudois\" e \"Hemitragus\"). Por\u00e9n, non se atopou a\u00ednda a forma de situar aos x\u00e9neros \"Rupicapra\", \"Ammotragus\" e \"Oreamnos\".\nEn Galicia.\n\u00c1 parte das d\u00faas especies dom\u00e9sticas, os caprinos salvaxes presentes en Galicia son o rebezo pirenaico (\"Rupricapra pyrenaica\") e a cabra montesa (\"Capra pyrenaica\").\nO rebezo, que en tempos pasados fora moi com\u00fan nas serras galegas lindantes con Asturias e Le\u00f3n, estivo a piques da extinci\u00f3n pero, na acualidade, est\u00e1 recolonizando estes h\u00e1bitats a causa das medidas para a protecci\u00f3n da especie e, sobre todo, da s\u00faa reintroduci\u00f3n na monta\u00f1a leonesa.\nA cabra montesa aut\u00f3ctona, \"Capra pyrenaica lusitanica\", que vivira nas serras orientais e sudorientais, extingiuse a mediados do s\u00e9culo XIX. Na actualidade int\u00e9ntase repoboar coa subespecie \"C. p. victoriae\"."}
{"id": "291155", "revid": "22795", "url": "https://gl.wikipedia.org/wiki?curid=291155", "title": "Caprinae", "text": ""}
{"id": "291157", "revid": "22570", "url": "https://gl.wikipedia.org/wiki?curid=291157", "title": "Achilles Last Stand", "text": "\"Achilles Last Stand\" \u00e9 unha canci\u00f3n da banda brit\u00e1nica de rock Led Zeppelin. Contida no seu s\u00e9timo \u00e1lbum de estudio \"Presence\". Lanzada o 31 de marzo de 1976, a canci\u00f3n abre o \u00e1lbum \"Presence\". Foi escrita por Jimmy Page e Robert Plant na casa de Page, en Malib\u00fa (California), onde botaron un mes mentres Plant se recuperaba das mancaduras que sufrira nun accidente de coche en Grecia en 1975. A canci\u00f3n foi ent\u00f3n gravada na Musicland Studios en M\u00fanic, Alema\u00f1a.\nCon 10 minutos e 25 segundos de duraci\u00f3n, \"Achilles Last Stand\" \u00e9 a terceira canci\u00f3n m\u00e1is longa da banda, detr\u00e1s s\u00f3 de \"In My Time of Dying\" con 11:06 e \"Carouselambra\" con 10:34. \u00c9 famosa polo poderoso son de bater\u00eda de John Bonham, o galopante baixo de John Paul Jones (tocado nun Alembic personalizado de oito cordas) e o overdub de arranxo de orquestra de Jimmy Page na guitarra (as pistas de guitarra foron gravadas en M\u00fanic nunha \u00fanica sesi\u00f3n). Page aplica o control de paso durante a produci\u00f3n desta canci\u00f3n para acelerala, unha das poucas veces que utilizou ese dispositivo no estudio para temas de Led Zeppelin."}
{"id": "291158", "revid": "56817", "url": "https://gl.wikipedia.org/wiki?curid=291158", "title": "Gran Lago do Escravo", "text": "O Gran ou Grande Lago do Escravo ou dos Escravos (; ) \u00e9 un dos grandes lagos do Canad\u00e1, o segundo maior nos Territorios do Noroeste (despois do Gran Lago do Oso), e forma parte da cunca do r\u00edo Mackenzie. A s\u00faa profundidade m\u00e1xima \u00e9 de 614 m, o que o converte no lago m\u00e1is profundo de Norteam\u00e9rica. At\u00f3pase na desemboca do r\u00edo do Escravo. Ten 480\u00a0km de longo e de 19 a 109\u00a0km de largo e unha superficie de 28.930\u00a0km\u00b2, similar \u00e1 de Albania, que o converten por superficie no d\u00e9cimo maior lago no mundo. O seu volume \u00e9 2.090\u00a0km\u00b3.\nO seu nome deriva de ser a rexi\u00f3n dos \u00abSlavey\u00bb, un grupo dene das First Nations, que significa \u00abescravo\u00bb ou \u00abestranxeiro\u00bb.\nAs principais localidades na redonda do lago son: Yellowknife, Fort Providence, Hay River e Fort Resolution. A \u00fanica comunidade no Brazo do Leste \u00e9 Lutselk'e, unha aldea dunhas 350 persoas, en gran parte chipewyan, aborixes da naci\u00f3n dene."}
{"id": "291159", "revid": "89787", "url": "https://gl.wikipedia.org/wiki?curid=291159", "title": "Francisco Lu\u00eds Bern\u00e1rdez", "text": "Francisco Lu\u00eds Bern\u00e1rdez, nado en Buenos Aires o 5 de outubro de 1900 e finado na mesma cidade o 24 de outubro de 1978, foi un poeta e diplom\u00e1tico arxentino.\nTraxectoria.\nPrimeiros anos.\nFillo de emigrantes que proced\u00edan do Lago (Maside), sempre se declarou galego. Entre 1922 e 1925 estivo en Galicia. Viviu en Vigo, onde traballou como redactor de \"El Pueblo Gallego\". Tam\u00e9n colaborou en \"La Zarpa\", \"Vida Gallega\", \"Marineda\", \"Alfar\" e \"Ronsel\". Relacionouse con Ram\u00f3n Mar\u00eda del Valle-Incl\u00e1n, os irm\u00e1ns Antonio e Manuel Machado e Juan Ram\u00f3n Jim\u00e9nez. Leu obras de poetas modernistas que o influ\u00edron nos seus primeiros libros. Tam\u00e9n viviu por un breve per\u00edodo en Portugal.\nA renovaci\u00f3n literaria.\nCando volveu a Arxentina, en 1925, uniuse ao grupo de Florida, co\u00f1ecido tam\u00e9n como \"grupo Mart\u00edn Fierro\", formado por artistas de vangarda. Este desempe\u00f1ou un papel importante na renovaci\u00f3n literaria e est\u00e9tica arxentina durante as d\u00e9cadas de 1920 e de 1930. Bern\u00e1rdez apoiou neste per\u00edodo o ultra\u00edsmo e, en xeral, as correntes europeas propias da \u00e9poca.\nEn 1925 trabou amizade con Jorge Luis Borges, con quen recorr\u00eda os arrabaldes en longas andainas. Bern\u00e1rdez participou na segunda \u00e9poca da revista \"Proa en las Letras y en las Artes\", animada polo grupo literario integrado por Ricardo G\u00fciraldes, Alfredo Brand\u00e1n Caraffa, Pablo Rojas Paz e o propio Borges.\nLetras e diplomacia.\nBern\u00e1rdez traballou no diario \"La Naci\u00f3n\". Desde 1928 escribiu para a revista \"Criterio\", na que participaron G. K. Chesterton, Baldomero Fern\u00e1ndez Moreno, Gabriela Mistral e Jorge Luis Borges. Ademais, integrou o grupo fundador do diario \"El Mundo\".\nEn 1937 foi nomeado secretario p\u00fablico da Biblioteca Municipal \u00abMiguel Can\u00e9\u00bb, no barrio de Boedo, Buenos Aires, e fixo ingresar a Jorge Luis Borges, que traballou como auxiliar catalogador entre 1937 e 1946.\nEscritor con connotaci\u00f3ns cristi\u00e1s expl\u00edcitas, participou, con Leopoldo Marechal e o pintor Ballester Pe\u00f1a, en \"Convivio\", un encontro de artistas cristi\u00e1ns en que se debateron diferentes aspectos e problemas da arte. Tam\u00e9n participou na publicaci\u00f3n hom\u00f3nima. Leopoldo Marechal e Francisco Lu\u00eds Bern\u00e1rdez eran moi amigos.\nEn 1944 foi nomeado director xeral de Cultura Intelectual na Subsecretar\u00eda Nacional de Cultura, mentres que Leopoldo Marechal era designado director xeral de Cultura Est\u00e9tica. Entre 1944 e 1950 foi director xeral de Bibliotecas P\u00fablicas Municipais. En 1945, xunto con Vicente Barbieri, Le\u00f3nidas Barletta, Ricardo Molinari e Adolfo Bioy Casares, conformou o xurado que galardoou co primeiro premio de prosa da Municipalidad de Buenos Aires a obra \"Uno y el Universo\", primeiro ensaio publicado por Ernesto Sabato. \nEn 1945 volveu a Espa\u00f1a como agregado cultural da embaixada arxentina en Madrid. Aproveitou para contactar con Ram\u00f3n Otero Pedrayo e os fundadores da Editorial Galaxia.\nFoi ministro de Procedimientos P\u00fablicos. Catro anos despois ingresou na Academia Argentina de Letras. Despois do golpe de Estado de 1955, foi incorporado ao servizo estranxeiro como Embaixador da Arxentina en Espa\u00f1a at\u00e9 1960. Nese per\u00edodo volveu manter contacto cos membros da Editorial Galaxia. Xubilouse como ministro plenipotenciario. Nos seus \u00faltimos anos quedou cego.\nFrancisco Lu\u00eds Bern\u00e1rdez e o galego.\nColaborou en galego na \"revista N\u00f3s\" e foi un defensor apaixonado da lingua galega. Xes\u00fas Alonso Montero, no seu \"Informe dram\u00e1tico sobre la lengua gallega\", recolleu a seguinte afirmaci\u00f3n de Bern\u00e1rdez:\nObra literaria.\nO ton e a tem\u00e1tica da maior\u00eda das s\u00faas obras son galegos. En Galicia publicou tres obras po\u00e9ticas, conforme os principios do ultra\u00edsmo: \nEstas obras, xunto con \"Alc\u00e1ndara\" (1935), conect\u00e1rono ao posmodernismo. Por\u00e9n, nesta \u00faltima obra xa se vai dilu\u00edndo o ultra\u00edsmo e apareceron pinceladas do que ser\u00eda posteriormente o seu barroquismo conceptuoso e orixinal.\nDesde a publicaci\u00f3n de \"El buque\" (1935), tratou temas espirituais co estilo cl\u00e1sico de Paul Claudel e Charles P\u00e9guy. Exemplo desta fase son obras como:\nNa madurez, a s\u00faa poes\u00eda adoptou un ton l\u00edrico e rom\u00e1ntico influ\u00eddo polo misticismo. Por\u00e9n, conservou a s\u00faa forma particular de enfocar a beleza da vida, cun canto de serena fluencia. Bern\u00e1rdez \u00e9 un dos escasos poetas arxentinos que asumiu o catolicismo na s\u00faa creaci\u00f3n.\nCaracterizouse pola beleza dos seus sonetos, os seus poemas de extenso metro (creou un verso de 22 s\u00edlabas) e a s\u00faa profundidade filos\u00f3fica. Poemas como \"La noche\" reflicten estes trazos.\nTam\u00e9n se ven nas s\u00faas traduci\u00f3ns po\u00e9ticas dos himnos lit\u00farxicos do Breviario Romano, ou o \"Florilegio del Cancioneiro de Vaticana\".\nEn galego.\nO seu \"Discurso encol do idioma galego\" foi publicado en 1953 por Ediciones Galicia, do Centro Gallego de Buenos Aires. En galego escribiu tam\u00e9n \"Lembranzas de Castelao, Pimentel, Cabanillas, Rosal\u00eda\" (1967)."}
{"id": "291160", "revid": "23204", "url": "https://gl.wikipedia.org/wiki?curid=291160", "title": "Henry Hathaway", "text": "Henri L\u00e9opold de Fiennes, nado en Sacramento (California) o 13 de marzo de 1898 e finado en Hollywood, nos \u00c1nxeles, o 11 de febreiro de 1985, foi un director de cinema e produtor estadounidense, co\u00f1ecido por Henry Hathaway.\nTraxectoria.\nNaceu en California, fillo do actor estadounidense Rhody Hathaway (1868\u20131944), e a arist\u00f3crata belga de orixe h\u00fangara Marquise Lillie de Fiennes (1876\u20131938), que tam\u00e9n actuaba co nome art\u00edstico de Jean Hathaway.\nComezou a traballar no cinema mudo en 1925 como axudante de directores como Victor Fleming e Josef von Sternberg e con eles pasou ao cinema sonoro. Debutou en 1932 co western \"Heritage of the Desert\", baseado nunha novela de Zane Grey, no que Randolph Scott tivo o seu primeiro papel protagonista.\nDurante a d\u00e9cada de 1940 dirixiu filmes semidocumentais con estilo de cinema negro, como \"The House on 92nd Street\" (1945). Nos anos sesenta dirixiu a John Wayne en varios filmes destacados, como \"Valor de lei\" (1969), co que Wayne ga\u00f1ou o Oscar ao mellor actor."}
{"id": "291161", "revid": "56817", "url": "https://gl.wikipedia.org/wiki?curid=291161", "title": "Jacques Tourneur", "text": "Jacques Tourneur, nado en Par\u00eds o 12 de novembro de 1904 e finado en Bergerac (Dordo\u00f1a) o 19 de decembro de 1977 foi un director de cinema franco-estadounidense, co\u00f1ecido polos seus filmes de terror para a RKO Studios.\nTraxectoria.\nNado en Par\u00eds, era fillo do director Maurice Tourneur, co que se mudou aos Estados Unidos con dez anos. Iniciouse no cinema mentres estudaba no instituto como extra e como anotador en varios filmes mudo. Pai e fillo volveron a Francia tralo seu traballo en \"The Mysterious Island\".\nTourneur comezou a traballar como montador e axudante de director e debutou como director na curtametraxe francesa \"Tout ca ne vaut pas l'amour\" en 1931. En 1934 volveu a Hollywood, onde conseguira un contrato con MGM Studios. Mentres traballaba como director da segunda unidade no filme \"A Tale of Two Cities\" co\u00f1eceu o produtor Val Lewton.\nA s\u00faa primeira longametraxe como director foi \"They All Come Out\" en 1939. Dous anos despois foi despedido da MGM e acollido por Lewton para rodar varios aclamados filmes de terror de baixo orzamento para RKO Studios, como \"A muller pantera\" e \"Eu andei cun zombi\". A pesar de que \"A muller pantera\" fose considerado un filme de serie B o seu estilo de iluminaci\u00f3n e fotograf\u00eda foi imitado innumerables veces. Tourneur foi ent\u00f3n ascendido \u00e1 primeira categor\u00eda de directores da RKO, dirixindo filmes como \"Retorno ao pasado\" e \"Berl\u00edn Express\". Na d\u00e9cada de 1950 converteuse en director independente e realizou filmes de distintos x\u00e9neros como \"O falc\u00f3n e a frecha\", \"Stars in My Crown\" e \"Night of the Demon\". Os seus \u00faltimos filmes, \"A comedia dos terrores\" (1963) e \"War-Gods of the Deep\" (1965) foron protagonizados por Vincent Price.\nNos \u00faltimos anos da s\u00faa carreira dirixiu episodios de series de televisi\u00f3n, ata que se retirou en 1966 e volveu a Francia.\nFilmograf\u00eda.\nDirector.\nCurtametraxes\nLongametraxes"}
{"id": "291162", "revid": "27155", "url": "https://gl.wikipedia.org/wiki?curid=291162", "title": "Proba da catalase", "text": ""}
{"id": "291163", "revid": "89787", "url": "https://gl.wikipedia.org/wiki?curid=291163", "title": "Sam Wood", "text": "Samuel Grosvenor \"Sam\" Wood, nado en Filadelfia (Pensilvania) o 10 de xullo de 1884 e finado en Hollywood (California) o 22 de setembro de 1949 foi un director e produtor cinematogr\u00e1fico estadounidense.\nTraxectoria.\nWood comezou a s\u00faa carreira como actor e traballou como axudante de Cecil B. De Mille en 1915. Traballou como director durante a d\u00e9cada de 1920 dirixindo algunhas das estrelas de Paramount Pictures, como Gloria Swanson e Wallace Reid. En 1927 entrou na Metro-Goldwyn-Mayer, onde traballou con Marion Davies, Clark Gable, Marie Dressler, e Jimmy Durante. Na d\u00e9cada de 1940, Wood dirixiu a Ginger Rogers no filme polo que ga\u00f1ou o Oscar \u00e1 mellor actriz, \"Kitty Foyle\" (1940).\nWood faleceu dun ataque ao coraz\u00f3n en Hollywood, aos 65 anos.\nCr\u00edticas.\nWood era ideoloxicamente conservador e en 1947 testificou perante o House Un-American Activities Committee. Groucho Marx, que traballou con Wood en \"Unha noite na \u00f3pera\" e \"A Day at the Races\", chamou a Wood \"fascista\" e alporizouse polos comentarios racistas de Wood contra os afroamericanos."}
{"id": "291164", "revid": "98629", "url": "https://gl.wikipedia.org/wiki?curid=291164", "title": "Samuel Fuller", "text": "Samuel Michael Fuller, nado en Worcester (Massachusetts) o 12 de agosto de 1912 e finado en Hollywood (California) o 30 de outubro de 1997 foi un director de cinema estadounidense.\nTraxectoria.\nFuller era fillo de Benjamin Rabinovitch, inmigrante xudeu ruso, e Rebecca Baum, inmigrante xud\u00eda de Polonia. Antes do seu nacemento a familia adoptara o apelido Fuller. Aos doce anos comezou a traballar como mensaxeiro en xornais e aos dezasete anos converteuse en reporteiro criminal en Nova York, traballando para \"New York Graphic\". A mediados da d\u00e9cada de 1930 comezou a escribir novelas e gui\u00f3ns, escribindo tam\u00e9n como \u201cnegro\u201d, sen revelar nunca que gui\u00f3ns escribiu anonimamente. O primeiro gui\u00f3n no que aparece acreditado foi o de \"Hats Off \" (1936).\nDurante a segunda guerra mundial, Fuller uniuse \u00e1 infanter\u00eda do Ex\u00e9rcito dos Estados Unidos e foi asignado ao 16th Infantry Regiment. Participou en desembarques en \u00c1frica, Sicilia e Normand\u00eda e tam\u00e9n estivo en B\u00e9lxica e Checoslovaquia, recibindo polos seus servizos a Estrela de Bronce, a Estrela de Prata e o Coraz\u00f3n P\u00farpura. Fuller empregou a s\u00faa experiencia militar como material nos seus filmes, como en \"The Big Red One\".\nFuller decidiu ser director logo de que Robert L. Lippert lle pedise que escribise tres filmes para a s\u00faa produtora. Fuller aceptou se lle permit\u00edan dirixilos. Lippert aceptou e Fuller debutou con \"I Shot Jesse James\".\nO seu terceiro filme, \"The Steel Helmet\", un dos primeiros realizados sobre a Guerra de Corea, f\u00edxoo co\u00f1ecido na industria cinematogr\u00e1fica. A partir de ent\u00f3n comezou a ser buscado polos estudios m\u00e1is importantes e asinou un contrato con 20th Century Fox para sete filmes. Por\u00e9n, o \u00faltimo deles, \"Tigrero\", nunca se rodou e foi o obxecto do documental de Mika Kaurism\u00e4ki \"Tigrero: A Film That Was Never Made\".\nEn 1952 rodou \"Park Row\", unha historia de xornalistas. Darryl F. Zanuck, de 20th Century Fox, quer\u00eda converter o filme nun musical, pero Fuller op\u00faxose \u00e1 idea e creou a s\u00faa propia compa\u00f1\u00eda de produci\u00f3n coas s\u00faas ganancias. Os seus traballos durante a d\u00e9cada de 1950 seguiron un formato semellante, pouco orzamento e temas controvertidos.\nEn 1980 dirixiu \"The Big Red One\", que foi recibido positivamente pola cr\u00edtica pero non tivo \u00e9xito entre o p\u00fablico. En 1983 mudouse a Francia."}
{"id": "291165", "revid": "22570", "url": "https://gl.wikipedia.org/wiki?curid=291165", "title": "Ricardo Palm\u00e1s", "text": "Ricardo Palm\u00e1s Casal, nado en Buenos Aires en 1940 e finado en Londres o 10 de novembro de 1996, foi un soci\u00f3logo, xornalista, escritor e galeguista da Arxentina.\nTraxectoria.\nFillo de emigrantes galegos no R\u00edo da Plata. Estudou Lingua e Literatura portuguesas en Buenos Aires e Sociolox\u00eda no Salvador. Desde os quince anos integrouse no movemento galeguista de Buenos Aires e participou no desenvolvemento de AGUEA (Asociaci\u00f3n Gallega de Universitarios, Escritores y Artistas) e despois co Asociaci\u00f3n Arxentina de Fillos de Galegos onde continuou cos cursos de galego que iniciara Eduardo Blanco Amor entre 1962 e 1966. Despois dun tempo en Galicia, estableceuse en Londres a finais dos anos setenta onde traballou na axencia EFE, pasando despois a Par\u00eds, Brasilia e Lisboa. Colaborou en \"O Irmandi\u00f1o\". Fixo os pr\u00f3logos de \"Cartas a Rosal\u00eda\" e \"Fernando Iglesias \"Tacholas\", un actor auriense na Galicia ideal\"."}
{"id": "291166", "revid": "1888", "url": "https://gl.wikipedia.org/wiki?curid=291166", "title": "Ricardo Palm\u00e1s Casal", "text": ""}
{"id": "291167", "revid": "89787", "url": "https://gl.wikipedia.org/wiki?curid=291167", "title": "Urease", "text": "As ureases, son encimas que funcionalmente pertencen \u00e1 superfamilia das amidohidrolases e fosfotriesterases. Son metaloencimas de elevado peso molecular que conte\u00f1en n\u00edquel. Catalizan a hidr\u00f3lise da urea a di\u00f3xido de carbono e amon\u00edaco mediante a seguinte reacci\u00f3n: \nM\u00e1is especificamente, a urease cataliza a hidr\u00f3lise da urea para producir amon\u00edaco e carbamato, e posteriormente o carbamato se degrada por hidr\u00f3lise espont\u00e1nea producindo outra mol\u00e9cula de amon\u00edaco e di\u00f3xido de carbono. Por tanto, o di\u00f3xido de carbono f\u00f3rmase en dous pasos. A actividade da urease tende a incrementar o pH (faise m\u00e1is b\u00e1sico) no medio, xa que produce amon\u00edaco, unha mol\u00e9cula b\u00e1sica. As ureases est\u00e1n presentes en moitas bacterias, fungos, algas, plantas e alg\u00fans invertebrados, e tam\u00e9n en solos, como un encima liberado no solo.\nEn 1926, James Batcheller Sumner, na Universidade Cornell, demostrou que a urease era unha prote\u00edna ao examinar a s\u00faa forma cristalizada. O traballo de Sumner foi a primeira demostraci\u00f3n de que unha prote\u00edna pura pod\u00eda funcionar como encima, e o que levou ao reco\u00f1ecemento de que a maior\u00eda dos encimas son prote\u00ednas, e valeulle a concesi\u00f3n do Premio Nobel de Qu\u00edmica de 1946. A urease foi o primeiro encima que foi cristalizado. A estrutura da urease foi resolta por primeira vez por P. A. Karplus en 1995.\nCaracter\u00edsticas.\nAs ureases bacterianas est\u00e1n compostas por tres subunidades distintas, unha grande (\u03b1 de 60\u201376kDa) e d\u00faas pequenas (\u03b2 de 8\u201321 kDa, e \u03b3 de 6\u201314 kDa), que xeralmente te\u00f1en unha estequiometr\u00eda tr\u00edmera (\u03b1\u03b2\u03b3)3 cunha estrutura sim\u00e9trica (n\u00f3tese que a imaxe de arriba mostra a estrutura da unidade asim\u00e9trica, que \u00e9 un terzo da verdadeira ensamblaxe biol\u00f3xica), e son encimas ricos en residuos de ciste\u00edna, os cales supo\u00f1en no encima unha masa de entre 190 e 300kDa.\nUn encima excepcional \u00e9 a urease das bacterias \"Helicobacter\", que est\u00e1 composta por d\u00faas subunidades, \u03b1(26\u201331 kDa)-\u03b2(61\u201366 kDa), e forma un complexo supramolecular dodecam\u00e9rico de subunidades repetidas \u03b1-\u03b2, e cada par acoplado de subunidades ten un sitio activo, cun total de 12 sitios activos (formula_1). Exerce unha funci\u00f3n esencial para a supervivencia da bacteria, ao neutralizar o \u00e1cido g\u00e1strico permitindo que a urea entre no periplasma bacteriano por medio dun canal de urea de apertura regulada por prot\u00f3ns. A detecci\u00f3n da presenza de urease util\u00edzase para a diagnose das infecci\u00f3ns por \"Helicobacter pylori\".\nTodas as ureases bacterianas son exclusivamente citoplasm\u00e1ticas (intracelulares), ag\u00e1s no caso da urease de \"H. pylori\", que xunto coa s\u00faa actividade intracelular, ten unha actividade externa coas c\u00e9lulas h\u00f3spede. Todas as ureases de plantas son citoplasm\u00e1ticas.\nAs ureases de fungos e plantas est\u00e1n feitas de subunidades id\u00e9nticas (de ~90 kDa), normalmente ensambladas en tr\u00edmeros e hex\u00e1meros. Por exemplo, a urease do feix\u00f3n \"Canavalia ensiformis\" ten d\u00faas subunidades estruturais e unha catal\u00edtica. A subunidade \u03b1 cont\u00e9n o sitio activo, est\u00e1 composta por 840 amino\u00e1cidos por mol\u00e9cula (con 90 ciste\u00ednas), a s\u00faa masa molecular sen contar os i\u00f3ns de Ni(II) \u00e9 de 90,77 kDa. A masa do hex\u00e1mero cos seus 12 i\u00f3ns n\u00edquel \u00e9 de 545,34 kDa. Est\u00e1 estruturalmente relacionada co tr\u00edmero (\u03b1\u03b2\u03b3)3 das ureases bacterianas. Outros exemplos de estruturas homohexam\u00e9ricas de ureases de plantas son as da soia, das sementes de algod\u00f3n e da fab\u00e1cea \"Cajanus cajan\".\nHai que salientar que, a\u00ednda que est\u00e1n compostas por distintos tipos de subunidades, as ureases de diferentes fontes, desde as bacterianas \u00e1s de plantas e fungos, mostran unha grande homolox\u00eda nas s\u00faas secuencias de amino\u00e1cidos.\nSitio activo.\nO sitio activo de todas as ureases co\u00f1ecidas est\u00e1 situado na subunidade alfa. \u00c9 un centro de n\u00edquel dim\u00e9rico bis-\u03bc-hidroxo, cunha distancia interat\u00f3mica de ~3,5\u2009\u00c5; experimentos de susceptibilidade magn\u00e9tica na urease de \"Canavalia ensiformis\" indicaron que, os i\u00f3ns de Ni(II) coordinados octaedricamente con alto spin est\u00e1n feblemente acoplados antiferromagneticamente. Os i\u00f3ns n\u00edquel est\u00e1n ponteados por unha lisina carbamilada por medio dos seus \u00e1tomos de ox\u00edxeno e por un i\u00f3n hidr\u00f3xido. O Ni(1) est\u00e1 coordinado por \u00e1tomos de N de residuos de histidinas e unha mol\u00e9cula de auga. Ni(2) est\u00e1 coordinado por d\u00faas histidinas tam\u00e9n por medio de \u00e1tomos de N e adicionalmente por \u00e1cido asp\u00e1rtico por medio dos seus \u00e1tomos de O e d\u00faas mol\u00e9culas de auga.\nOs estudos de espectroscop\u00eda de absorci\u00f3n de raios X (XAS) da urease de \"Canavalia ensiformis\", \"Klebsiella aerogenes\" e \"Sporosarcina pasteurii\" (antes chamada \"Bacillus pasteurii\") confirman que hai 5\u20136 i\u00f3ns n\u00edquel coordinados exclusivamente con ligandos O/N (dous imidazois por n\u00edquel).\nAs mol\u00e9culas de auga est\u00e1n localizadas cara \u00e1 abertura do sitio activo e forman un grupo tetra\u00e9drico que enche o sitio da cavidade con enlaces de hidr\u00f3xeno, e aqu\u00ed \u00e9 onde se une a urea ao sitio activo para que te\u00f1a lugar a reacci\u00f3n, desprazando as mol\u00e9culas de auga. Os residuos de amino\u00e1cidos participan na uni\u00f3n do substrato, principalmente por medio de enlaces de hidr\u00f3xeno, estabilizan o estado de transici\u00f3n catal\u00edtico e aceleran a reacci\u00f3n. Ademais, os residuos de amino\u00e1cidos implicados na arquitectura do sitio activo compo\u00f1en parte da solapa m\u00f3bil do sitio, a cal act\u00faa como unha cancela para o substrato. Os residuos de ciste\u00edna son com\u00fans na rexi\u00f3n da solapa dos encimas, pero determinouse que non son esenciais na cat\u00e1lise, a\u00ednda que est\u00e1n implicados en posicionar outros residuos claves correctamente no sitio activo. Na estrutura da urease de \"Sporosarcina pasteurii\" a solapa enc\u00f3ntrase na s\u00faa conformaci\u00f3n aberta, e a s\u00faa conformaci\u00f3n pechada \u00e9 aparentemente necesaria para a reacci\u00f3n.\nCando se comparan as subunidades \u03b1 da urease de \"Helicobacter pylori\" e outras ureases bacterianas al\u00ed\u00f1anse coa urease da planta \"Canavalia ensiformis\", o que suxire que todas as ureases son variantes evolutivas dun encima ancestral.\nHai que salientar que a coordinaci\u00f3n da urea no sitio activo da urease nunca foi observada no estado de repouso do encima.\nActividade.\nA \"k\"cat/\"K\"m da urease no procesamento da urea \u00e9 1014 veces maior que a velocidade da reacci\u00f3n de eliminaci\u00f3n non catalizada da urea. A proximidade da urea a grupos activos do sitio activo xunto coa correcta orientaci\u00f3n da urea permiten que a hidr\u00f3lise ocorra moi rapidamente. A urea soa (sen a presenza do encima) \u00e9 moi estable debido \u00e1s formas de resonancia que pode adoptar. A estabilidade da urea d\u00e9bese \u00e1 s\u00faa enerx\u00eda de resonancia, que foi estimada en 30\u201340 kcal/mol. Todas as formas de resonancia zwitteri\u00f3nicas doan electr\u00f3ns ao carbono carbonilo fac\u00e9ndoo menos electr\u00f3filo e menos reactivo a un ataque nucleof\u00edlico.\nMecanismos propostos.\nBlakeley/Zerner.\nUn mecanismo para explicar a cat\u00e1lise desta reacci\u00f3n pola urease foi proposto por Blakely e Zerner. A reacci\u00f3n comeza cun ataque nucleof\u00edlico polo ox\u00edxeno do carbonilo da mol\u00e9cula de urea sobre o Ni con coordinaci\u00f3n 5 (Ni-1). Un ligando de auga debilmente coordinado \u00e9 desprazado no seu lugar. Un par solitario de electr\u00f3ns dun dos \u00e1tomos de nitr\u00f3xeno da mol\u00e9cula de urea crea un dobre enlace co carbono central, e o NH2+ resultante do substrato coordinado interacciona cun grupo pr\u00f3ximo cargado negativamente. Blakeley e Zerner propuxeron que este grupo pr\u00f3ximo era un i\u00f3n carboxilato.\nUnha base desprotona un ligando hidr\u00f3xido no Ni con coordinaci\u00f3n 6. O carbono carbon\u00edlico sofre seguidamente o ataque dun ox\u00edxeno electronegativo. Un par de electr\u00f3ns do dobre enlace nitr\u00f3xeno-carbono volve ao nitr\u00f3xeno e neutraliza a carga que hab\u00eda nel, mentres que o carbono con coordinaci\u00f3n 4 adopta unha orientaci\u00f3n tetra\u00e9drica intermedia.\nNa rotura deste intermediario colabora despois un grupo sulfhidrilo dunha ciste\u00edna localizada preto do sitio activo do encima. Un hidr\u00f3xeno enl\u00e1zase a un dos \u00e1tomos de nitr\u00f3xeno, rompendo os seus enlaces co carbono, e liberando unha mol\u00e9cula de NH3. Simultaneamente, rompe o enlace entre o ox\u00edxeno e o Ni con corrdinaci\u00f3n 6. Isto deixa un i\u00f3n carbamato coordinado ao Ni con corrdinaci\u00f3n 5, que \u00e9 despois desprazado por unha mol\u00e9cula de auga, rexenerando o encima.\nO carbamato producido degr\u00e1dase despois espontaneamente para producir outra mol\u00e9cula de amon\u00edaco e \u00e1cido carb\u00f3nico.\nHausinger/Karplus.\nO mecanismo proposto por Hausinger e Karplus trata de revisar alg\u00fans dos problemas que se daban na v\u00eda de Blakely e Zerner, e est\u00e1 enfocado \u00e1s posici\u00f3ns das cadeas laterais que forman ao peto de uni\u00f3n da urea. Base\u00e1ndose nas estruturas cristalinas da urease da bacteria \"Klebsiella aerogenes\", considerouse que a base xeral utilizada no mecanismo de Blakely, que era a His320, estaba demasiado lonxe da auga unida ao Ni2 para desprotonarse para formar o residuo de hidr\u00f3xido atacante. Ademais, non se identificou o ligando \u00e1cido xeral que c\u00f3mpre para protonar o nitr\u00f3xeno da urea. Hausinger e Karplus suxiren un esquema de protonaci\u00f3n inversa, no cal unha forma protonada do ligando His320 xoga o papel do \u00e1cido xeral, e a auga unida ao Ni2 est\u00e1 xa no estado desprotonado. O mecanismo segue a mesma v\u00eda, pero omite a base xeral (xa que non se necesita), e a His320 doa o seu prot\u00f3n para formar a mol\u00e9cula de amon\u00edaco, que despois se libera do encima. A\u00ednda que a maior\u00eda dos ligandos His320 e a auga unida non est\u00e1n nas s\u00faas formas activas (protonada e desprotonada, respectivamente), calculouse que aproximadamente o 0,3% do encima urease total estar\u00eda sempre activo. A\u00ednda que loxicamente, isto implicar\u00eda que o encima non \u00e9 moi eficiente, en contra do co\u00f1ecemento establecido que se ten del, o uso do esquema de protonaci\u00f3n inversa proporciona unha vantaxe no incremento da reactividade para a forma activa, compensando a desvantaxe. Ao situar o ligando His320 como un compo\u00f1ente esencial do mecanismo tam\u00e9n se ten en conta a rexi\u00f3n solapa m\u00f3bil do encima. Como este ligando histidina forma parte da solapa m\u00f3bil, a uni\u00f3n do substrato urea para a cat\u00e1lise pecha esta solapa sobre o sitio activo, e coa adici\u00f3n do patr\u00f3n de enlaces de hidr\u00f3xeno da urea con outros ligandos no peto, expl\u00edcase a selectividade do encima pola urea.\nCiurli/Mangani.\nO mecanismo proposto por Ciurli e Mangani \u00e9 un dos m\u00e1is recentes a aceptados actualmente para explicar a cat\u00e1lise realizada pola urease, e est\u00e1 baseado principalmente nos diferentes papeis dos dous i\u00f3ns n\u00edquel do sitio activo. Un deles \u00fanese \u00e1 urea e act\u00edvaa, mentres que o outro i\u00f3n n\u00edquel se une \u00e1 mol\u00e9cula de auga nucleof\u00edlica, activ\u00e1ndoa. Nesta proposta, a urea entra na cavidade do sitio activo cando est\u00e1 aberta a solapa m\u00f3bil. A estabilidade da uni\u00f3n da urea no sitio activo cons\u00e9guese por medio dunha rede de enlaces de hidr\u00f3xeno, que orientan o substrato na cavidade catal\u00edtica. A urea \u00fanese ao Ni con coordinaci\u00f3n 5 (Ni1) co seu \u00e1tomo de ox\u00edxeno carbon\u00edlico. Aprox\u00edmase ao Ni con coordinaci\u00f3n 6 (Ni2) por un dos seus grupos amino e seguidamente fai de ponte entre os dous centros de n\u00edquel. A uni\u00f3n do \u00e1tomo de ox\u00edxeno carbon\u00edlico da urea ao Ni1 est\u00e1 estabilizada polo estado de protonaci\u00f3n da His\u03b1222 N\u0511. Ademais, o cambio conformacional desde o estado aberto ao pechado da solapa m\u00f3bil xera un rearranxo do grupo carbonilo da Ala\u03b1222 de tal maneira que o seu \u00e1tomo de ox\u00edxeno apunta cara ao Ni2. As Ala\u03b1170 e Ala\u03b1366 est\u00e1n agora orientadas de modo que os seus grupos carbonilo act\u00faan como aceptores de enlaces de hidr\u00f3xeno cara ao grupo NH2 da urea, o que axuda \u00e1 s\u00faa uni\u00f3n ao Ni2. A urea \u00e9 un ligando quelante moi pobre debido ao baixo car\u00e1cter de base de Lewis dos seus grupos NH2. Por\u00e9n, os ox\u00edxenos carbon\u00edlicos da Ala\u03b1170 e Ala\u03b1366 potencian a basicidade dos grupos NH2 e permiten que se unan ao Ni2. Por tanto, neste mecanismo, o posicionamento da urea no sitio activo \u00e9 inducido polas caracter\u00edsticas estruturais dos residuos do sitio activo, que est\u00e1n situados para actuar como doantes nos enlaces de hidr\u00f3xeno nas proximidades do Ni1 e como aceptores nas proximidades do Ni2. A principal diferenza estrutural entre o mecanismo de Ciurli/Mangani e os outros dous \u00e9 que incorpora unha urea que fai de ponte cun nitr\u00f3xeno e un ox\u00edxeno, que \u00e9 atacada por un hidr\u00f3xido que fai de ponte.\nAcci\u00f3n na patox\u00e9nese.\nAs ureases bacterianas son con frecuencia as que orixinan a patox\u00e9nese en moitas condici\u00f3ns m\u00e9dicas. Est\u00e1n asociadas coa encefalopat\u00eda hep\u00e1tica / coma hep\u00e1tico, c\u00e1lculos de infecci\u00f3n urinaria, e \u00falceras p\u00e9pticas.\nC\u00e1lculos de infecci\u00f3n urinaria.\nOs c\u00e1lculos urinarios inducidos por infecci\u00f3ns son unha mestura de estruvita (MgNH4PO4\u20226H2O) e carbonato apatita [Ca10(PO4)6\u2022CO3]. Estes i\u00f3ns polivalentes son solubles pero fanse insolubles cando as ureases microbianas producen amon\u00edaco durante a hidr\u00f3lise da urea, xa que este composto incrementa o pH da \u00e1rea onde se produce de 6,5 a 9. A alcalinizaci\u00f3n resultante orixina a cristalizaci\u00f3n dos c\u00e1lculos. Nos humanos a infecci\u00f3n por \"Proteus mirabilis\", \u00e9 a m\u00e1is com\u00fan das que inducen a formaci\u00f3n de c\u00e1lculos urinarios.\nNa encefalopat\u00eda hep\u00e1tica / coma hep\u00e1tico.\nA infecci\u00f3n pola bacteria \"Helicobacter pylori\" xunto con cirrose hep\u00e1tica causan encefalopat\u00eda hep\u00e1tica e coma hep\u00e1tico. \"Helicobacter pylori\" produce ureases microbianas no est\u00f3mago. As ureases hidrolizan a urea producindo amon\u00edaco e \u00e1cido carb\u00f3nico. Como as bacterias est\u00e1n situadas no est\u00f3mago, o amon\u00edaco producido \u00e9 rapidamente captado polo sistema circulatorio desde o lume g\u00e1strico. Isto ten como resultado o aumento dos niveis de amon\u00edaco no sangue (hiperamonemia), mentres que a eradicaci\u00f3n de \"Heliobacter pylori\" causa unha marcada diminuci\u00f3n dos niveis de amon\u00edaco.\nEn \u00falceras p\u00e9pticas.\n\"Helicobacter pylori\" \u00e9 tam\u00e9n unha causa frecuente de \u00falceras p\u00e9pticas, e est\u00e1 presente no 55\u201368% dos casos. A s\u00faa presenza p\u00f3dese detectar mediante a proba r\u00e1pida da urease. Neses casos prod\u00facese un incremento do pH no revestimento mucoso do est\u00f3mago como resultado da hidr\u00f3lise da urea, o que impide o movemento de i\u00f3ns hidr\u00f3xeno entre as gl\u00e1ndulas g\u00e1stricas da mucosa (onde est\u00e1n as c\u00e9lulas parietais produtoras de \u00e1cido clorh\u00eddrico) e o lume do est\u00f3mago. Ademais, as altas concentraci\u00f3ns de amon\u00edaco afectan \u00e1s uni\u00f3ns herm\u00e9ticas intercelulares, incrementando a permeabilidade e tam\u00e9n alterando a mucosa g\u00e1strica.\nProba de diagn\u00f3stico.\nMoitos pat\u00f3xenos dos tractos gastrointestinais ou urinarios producen urease, polo que se pode usar a detecci\u00f3n da urease como unha proba de diagn\u00f3stico da presenza de ditos pat\u00f3xenos.\nPat\u00f3xenos urease positivos son:\nOutros usos.\nPoden utilizarse biosensores condutom\u00e9tricos de urease para a detecci\u00f3n de metais pesados, que consisten en el\u00e9ctrodos de ouro interdixitados e membranas encim\u00e1ticas formadas nas s\u00faas partes sensibles, que permiten a estimaci\u00f3n cuantitativa da poluci\u00f3n de auga xeral con i\u00f3ns de metais pesados. Os metais son t\u00f3xicos para a actividade da urease. A secuencia de i\u00f3ns de metais en relaci\u00f3n coa s\u00faa toxicidade para a urease \u00e9: Hg2+ &gt; Cu2+ &gt; Cd2+ &gt; Co2+ &gt; Pb2+ &gt; Sr2+ &gt;. As condici\u00f3ns para as aplicaci\u00f3ns pr\u00e1cticas destes biosensores est\u00e1n a ser investigadas para a s\u00faa optimizaci\u00f3n. Demostrouse a reactivaci\u00f3n por EDTA da urease despois da s\u00faa inhibici\u00f3n polos metais pesados."}
{"id": "291168", "revid": "48400", "url": "https://gl.wikipedia.org/wiki?curid=291168", "title": "Vertixe Sonora Ensemble", "text": "Vertixe Sonora \u00e9 un conxunto de c\u00e1mara galego fundado no 2010. Tr\u00e1tase dunha agrupaci\u00f3n especializada en m\u00fasica cl\u00e1sica contempor\u00e1nea que funciona como plataforma cultural e como grupo instrumental. O seu labor recolleuse no documental \"Correspondencias Sonoras\" (2013) do cineasta Manuel del R\u00edo.\nTraxectoria.\nA agrupaci\u00f3n creouse no 2010, por iniciativa do compositor vigu\u00e9s Ram\u00f3n Souto. Vertixe Sonora Ensemble concibiuse como un colectivo flexible formado por un grupo de solistas especializados en m\u00fasica contempor\u00e1nea que foran capaces de tocar en combinaci\u00f3ns de instrumentos variadas, con maior versatilidade que formaci\u00f3ns tradicionais e maior implicaci\u00f3n por parte dos instrumentistas. Toma forma en torno ao n\u00facleo instrumental do saxofonista Pablo Coello, o percusionista Diego Ventoso e o pianista David Dur\u00e1n, tres m\u00fasicos galegos de ampla traxectoria no campo da m\u00fasica de vangarda, para aglutinar a artistas sonoros experimentais, artistas pl\u00e1sticos, m\u00fasicos de jazz, int\u00e9rpretes cl\u00e1sicos e artistas do teatro e a danza.\nVertixe Sonora desenvolve unha programaci\u00f3n propia e diversificada. Destaca desde os seus comezos o ciclo \"M\u00fasica y Arte: Correspondencias Sonoras\" no Centro Galego de Arte Contempor\u00e1nea (CGAC) de Santiago de Compostela, encontros entre m\u00fasica e arte onde te\u00f1en cabida todas as expresi\u00f3ns creativas actuais co o obxectivo de dar a co\u00f1ecer as est\u00e9ticas m\u00e1is avanzadas, os compositores m\u00e1is relevantes e as perspectivas de desenvolvemento m\u00e1is interesantes da nova m\u00fasica. Se en edici\u00f3ns anteriores o CGAC acolleu ata trinta estreas absolutas ligadas directamente \u00e1s s\u00faas exposici\u00f3ns, durante o 2014 sum\u00e1ronse once novas obras comisionadas por Vertixe Sonora Ensemble. Do 2014 destaca tam\u00e9n a participaci\u00f3n nas Xornadas de M\u00fasica Contempor\u00e1nea, onde estrearon catro obras novas de compositores espa\u00f1ois baixo a direcci\u00f3n de\u00a0Baldur Br\u00f6nnimann\u00a0as\u00ed como a s\u00faa intervenci\u00f3n no\u00a0Festival Carmelo Bernaola\u00a0de Vitoria.Festival Carmelo Bernaola\n2013 parece ter sido o ano da consolidaci\u00f3n de Vertixe Sonora Ensemble. Despois de d\u00faas tempadas con concertos circunscritos \u00e1 cidade de Santiago de Compostela (xa fora no Centro Galego de Arte Contempor\u00e1nea, no festival Via Stellae, ou nas renacidas Xornadas de M\u00fasica Contempor\u00e1nea), os seus programas visitan neste ano diversas urbes (ademais da s\u00faa exitosa cita co Festival SON o mes de marzo en Madrid e co\u00a0VIII Festival SMASH\u00a0en decembro en San Sebasti\u00e1n), acadando case os vinte concertos cos m\u00e1is variados formatos de interacci\u00f3n entre arte, pensamento e m\u00fasica. En 2013 estrearon tam\u00e9n o Festival Internacional de Creaci\u00f3n Contempor\u00e1nea de M\u00fasica VertixeVigo, cunha programaci\u00f3n que abarca concertos de m\u00fasica contempor\u00e1nea, m\u00fasica electr\u00f3nica, m\u00fasica improvisada, intervenci\u00f3ns en espazo p\u00fablico, instalaci\u00f3ns sonoras, obradoiros especializados, cursos de divulgaci\u00f3n e actividades de dinamizaci\u00f3n para os m\u00e1is novos.\nA s\u00faa participaci\u00f3n como agrupaci\u00f3n residente (ata 2016) no festival da Universidade de Santiago de Compostela, \"son[UT]op\u00edas\" levoulles a colaborar co singular conxunto Atlas Ensemble en 2013 e co compositor xapon\u00e9s Toshio Hosokawa no 2014\nDesenvolven o Instituto Galego de Sonolox\u00eda, unha plataforma para investigar a experimentaci\u00f3n sonora cos novos medios, e organizan os cursos de divulgaci\u00f3n musical \"Aguzar o o\u00eddo\" (MARCO, Vigo). Comparte o mesmo car\u00e1cter divulgativo e renovador del p\u00fablico de m\u00fasica cl\u00e1sica o ciclo \"Do Audible\" en diferentes localidades, que procura tender pontes entre a m\u00fasica contempor\u00e1nea e outros campos de expresi\u00f3n como a ciencia, a arte ou o pensamento.\nRepertorio.\nO repertorio de Vertixe Sonora Ensemble f\u00f3rmase esencialmente de obras creadas especialmente para o grupo. Compositores como V\u00edctor Ibarra, Germ\u00e1n Alonso, Joan Arnau P\u00e0mies, Esaias J\u00e4rnegard, Alexander Khubeev, Lula Romero, Alireza Farhang, Stefan Prins, Santiago D\u00edez Fischer, Henrik Denerin, Hugo Morales Murgu\u00eda, Malin Bang, Fran MM Cabeza de Vaca, Diana Rotaru, Mauricio Pauly, Bernardo Barros, Simone Movio, Daniel Figols, Matthias Kranebitter, Dmitri Kourliandski, Nadir Vassena, Gonz\u00e1lez Compe\u00e1n, George Dousis, Hern\u00e1ndez Ramos, Zesses Seglias, Sergio Blardony, Charles-Antoine Fr\u00e8chette, Mart\u00edn Herraiz, Fernando Garnero, Marek Poliks, Sabrina Schroeder, Takuto Fukuda, Benjamin Scheuer, Lou Michelle, Stefan Beyer, \u00a0Fusum Koksal, Santiago Quint\u00e1ns, Miguel Matamoro, Xo\u00e1n Xil, Jacobo Gaspar ou o propio Ram\u00f3n Souto son alg\u00fans dos que te\u00f1en colaborado e traballado directamente co ensemble.\nIntegrantes.\n&lt;poem&gt;\n&lt;/poem&gt;\nISCM - Espa\u00f1a.\nVertixe Sonora recupera en 2021 a secci\u00f3n espa\u00f1ola na ISCM (International Society for Contemporary Music). Dende ent\u00f3n representa anualmente a Espa\u00f1a nas asembleas xerais, comisi\u00f3ns e calquera das diferentes iniciativas que se organizan no eido da ISCM, contribu\u00edndo activamente \u00e1 promoci\u00f3n dos compositores espa\u00f1ois e dos seus traballos."}
{"id": "291169", "revid": "5863", "url": "https://gl.wikipedia.org/wiki?curid=291169", "title": "Guerra de Cuba", "text": "A expresi\u00f3n Guerra de Cuba pode referirse a:"}
{"id": "291170", "revid": "55340", "url": "https://gl.wikipedia.org/wiki?curid=291170", "title": "Xo\u00e1n L\u00f3pez Dur\u00e1", "text": "Xo\u00e1n L\u00f3pez Dur\u00e1, nado na Habana en 1910 e finado en M\u00e9xico en 1973, foi un avogado e pol\u00edtico galego.\nTraxectoria.\nEstudou Dereito na Universidade de Santiago de Compostela, da que foi profesor de Dereito Administrativo en 1936. Foi director da Secci\u00f3n de Ciencias Sociais, Xur\u00eddicas e Econ\u00f3micas do Seminario de Estudos Galegos. Militante do Partido Galeguista, logo do triunfo da Fronte Popular en febreiro de 1936, foi nomeado concelleiro de Santiago de Compostela. Trasladouse a Alema\u00f1a para ampliar estudos e cando regresou estalou o golpe de Estado do 18 de xullo de 1936 e tivo que exiliarse en M\u00e9xico. Foi profesor da Universidade Michoacana de San Nicol\u00e1s de Hidalgo en Morelio. Mantivo os contactos co galeguismo pol\u00edtico no exilio a trav\u00e9s do Consello de Galiza e do Padroado da Cultura Galega de M\u00e9xico do que foi directivo. Posteriormente vinculouse \u00e1 Uni\u00f3n do Povo Galego. Colaborou en revistas con traballos da s\u00faa especialidade, foi membro do consello de redacci\u00f3n da revista \"Vieiros\" e traduciu libros ao ingl\u00e9s."}
{"id": "291171", "revid": "1888", "url": "https://gl.wikipedia.org/wiki?curid=291171", "title": "Xo\u00e1n L\u00f3pez Dura", "text": ""}
{"id": "291172", "revid": "1888", "url": "https://gl.wikipedia.org/wiki?curid=291172", "title": "Juan L\u00f3pez Dur\u00e1", "text": ""}
{"id": "291173", "revid": "98629", "url": "https://gl.wikipedia.org/wiki?curid=291173", "title": "Bob Sweikert", "text": "Robert Charles 'Bob' Sweikert, nado o 20 de maio de 1926 nos \u00c1nxeles (California) e finado o 17 de xu\u00f1o de 1956 en Salem (Indiana), era un piloto de carreiras americano, co\u00f1ecido como o ganador das 500 Millas de Indian\u00e1polis de 1955. A s\u00faa vitoria na \"Indy 500\" foi eclipsada polo accidente mortal do d\u00faas veces ga\u00f1ador da carreira Bill Vukovich durante a carreira ese mesmo d\u00eda. Sweikert terminou sexto en Indian\u00e1polis o mes de maio seguinte, pero morreu semanas m\u00e1is tarde, aos 30 anos, en 1956 logo de chocar cun Sprint Car en Salem Speedway.\nAndaina no Campionato Mundial de F1.\nAs 500 Millas de Indian\u00e1polis formaron parte do Campionato do Mundo FIA desde ata os pilotos que competiron na Indy durante eses anos foron acreditados con puntos para a participaci\u00f3n no Campionato Mundial. Bob Sweikert participou en 5 carreiras do Mundial. Ga\u00f1ou 1 carreira e sumou un total de 8 puntos no campionato. Est\u00e1 empatado con Pat Flaherty no rexistro do piloto con menos puntos que ga\u00f1ou unha carreira.\nBiograf\u00eda.\nBob Sweikert creceu na preguerra nos Angeles. A s\u00faa nai casou co seu padrastro, un electricista do estado de California, cando Bob era un beb\u00e9. Bob criouse nos seus anos de adolescencia co seu medio irm\u00e1n m\u00e1is vello, Ed, que se alistou na Mari\u00f1a dos Estados Unidos, e morreu ao pouco tempo, en 1942, no inicio da segunda guerra mundial. Ese ano a familia trasladouse brevemente a San Francisco, e a continuaci\u00f3n, \u00e1 ba\u00eda da localidade rural de Hayward (California). Na escola secundaria Bob co\u00f1eceu \u00e1 s\u00faa futura segunda esposa, Dorie.\nDesde os 16 anos Sweikert traballou como mec\u00e1nico no concesionario local de Ford en Hayward. Un mec\u00e1nico dotado de forma natural, participou con frecuencia e ga\u00f1ou carreiras nas r\u00faas en toda a East Bay. Un dos seus competidores locais habituais nas r\u00faas era Ed Elisian, un adolescente da veci\u00f1a Oakland (California). Unha ducia de anos m\u00e1is tarde, Elisian e Sweikert ver\u00edanse involucrados no duelo que provocou ao accidente mortal de Sweikert en Salem Speedway.\nA finais de 1944, Sweikert alistouse nas Forzas A\u00e9reas do Ex\u00e9rcito dos Estados Unidos, pero sufriu unha lesi\u00f3n grave no xeonllo mentres adestraba en Lowry Field en Colorado. Cando se recuperou a guerra terminara, foi dado de baixa honorablemente en setembro de 1945.\nEn 1947, Sweikert co\u00f1eceu \u00e1 s\u00faa primeira esposa, Marion Edwards, nunha festa na UCLA. Sweikert regresou a Hayward e abriu o seu propio negocio, Sweikert Automotive, unha tenda de reparaci\u00f3n de autom\u00f3biles con sede no garaxe dos seus pais. O 26 de maio de 1947 Sweikert correu a s\u00faa primeira carreira por un premio no Oakland Speedway, e terminou segundo. Abandonou a reparaci\u00f3n de autom\u00f3biles, e converteuse nun piloto profesional.\nA principios de 1948, casou con Marion Edwards. Fixeron unha gran voda familiar en West. O mesmo ano, Sweikert pasouse aos Midget cars, e ga\u00f1ou a s\u00faa primeira carreira co Bay Cities Racing Association.\nEn 1949 Sweikert f\u00edxose moi amigo de Johnny Boyd, de Fresno, cando se co\u00f1eceron no circu\u00edto de carreiras de California. Os dous correron a mi\u00fado xuntos, e Boyd clasificouse para participar na Indianapolis 500 de 1955 cando Sweikert axudoulle a superar os problemas mec\u00e1nicos no coche de Boyd.\nEn maio de 1952, Sweikert correu a s\u00faa primeira carreira \"Indy 500\". Sa\u00edu na 32\u00aa posici\u00f3n da grella e correu durante 77 voltas no McNamara Special car.\nA finais de 1952 a s\u00faa primeira esposa, Marion, comezou o proceso de divorcio e Sweikert loitou pola custodia da s\u00faa pequena filla.\nEn xaneiro de 1953, Sweikert casou coa s\u00faa noiva da escola secundaria, a divorciada Dorie que ti\u00f1a dous fillos, e con quen se reencontrara recentemente. Establec\u00e9ronse en Indiana, para estar preto da pista de carreiras onde Sweikert esperaba correr e ga\u00f1ar.\nO 12 de setembro de 1953 Sweikert converteuse no primeiro piloto en romper os 160\u00a0km/h nos 1\u00b46\u00a0km. da pista ovalada do Eastern Speed Dome, Syracuse, Nova York.\nO 30 de maio de 1955 Sweikert finalmente ga\u00f1ou a carreira de Indian\u00e1polis 500, partiu desde a 14\u00ba posici\u00f3n da grella no Zink Kurtis roadster # 6. Ese coche at\u00f3pase agora no museo do circu\u00edto de Indian\u00e1polis.\nEn setembro de 1955 Sweikert converteuse no \u00fanico piloto na historia en ga\u00f1ar a Tripla Coroa dos deportes de motor americanos, as 500 Millas de Indian\u00e1polis, o Campionato de Monoprazas dos Estados Unidos da AAA, e o campionato Midwest sprint car.\nEn maio de 1956, no seu regreso \u00e1 Indian\u00e1polis 500, Sweikert comezou na 10\u00ba posici\u00f3n de sa\u00edda e rematou nun sexto posto final, co equipo D-A Lubricant.\nSemanas m\u00e1is tarde o 17 de xu\u00f1o de 1956, Sweikert sufriu un accidente automobil\u00edstico mortal cun Sprint car, en Salem Speedway. Durante a terceira volta, Sweikert corr\u00eda preto da parede exterior en cuarto lugar, \u00e1 beira do seu antigo rival na adolescencia nas r\u00faas de East Bay, Ed Elisian, quinto. Comezando a cuarta volta, os dous coches se emparellaron na recta fronte \u00e1 tribuna. Correndo \u00e1 beira da parede, a roda traseira dereita de Sweikert bateu cunha viga de aceiro que sa\u00eda \u00e1 pista da parede ao final das bancadas. O Sprint car voou sobre o bordo da pista, polo terrapl\u00e9n, e aterrou a uns trinta metros m\u00e1is abaixo, onde estalou en chamas. Sweikert foi declarado morto \u00e1 s\u00faa chegada ao Hospital do Condado de Washington. Ent\u00e9rrano no Cemiterio de Lone Tree en Fairview, California."}
{"id": "291180", "revid": "1888", "url": "https://gl.wikipedia.org/wiki?curid=291180", "title": "\u00c1ngela Iglesias Rebollar", "text": "\u00c1ngela Iglesias Rebollar, alcumada A Protestante, nada en Tui ou na Guarda cara a 1910 ou 1911 e finada o 11 de abril de 1937 en Vigo, foi unha muller asasinada durante a Guerra Civil Espa\u00f1ola.\nTraxectoria.\nEstaba casada con Jos\u00e9 Niebla Garc\u00eda, con quen ti\u00f1a dous fillos, Jos\u00e9 e Eliseo, e esperaba un terceiro. Evanx\u00e9licos e acusados de dar refuxio aos fuxidos do r\u00e9xime, o 11 de abril de 1937 asaltaron e saquearon a s\u00faa casa do Toural, Teis, queimando os seus bens e incautando unha m\u00e1quina de coser. Os fillos foron separados do matrimonio, que foi \"paseado\" ata o cumio do monte da Gu\u00eda, onde os executaron a tiros.\nReco\u00f1ecementos.\nO 31 de marzo de 2008 o concello de Vigo p\u00faxolle o seu nome a unha r\u00faa."}
{"id": "291181", "revid": "1131", "url": "https://gl.wikipedia.org/wiki?curid=291181", "title": "Eufon\u00eda (revista)", "text": "Eufon\u00eda foi unha revista que se publicou en Buenos Aires entre 1958 e 1959.\nHistoria e caracter\u00edsticas.\nSubtitulada \"Pubricaci\u00f3n peri\u00f3dica de circulaci\u00f3n intercontinental antre os galegos\" (na cuberta aparece como subt\u00edtulo \"Rimas y glosas de la poes\u00eda gallega\"), apareceu o 1 de setembro de 1958. De periodicidade anual, fundada e dirixida por Alfonso Gayoso Fr\u00edas, era unha publicaci\u00f3n literaria que pretend\u00eda ser o \"preg\u00f3n e glosario da nosa poes\u00eda\" e ti\u00f1a como lema \"Que a eufon\u00eda distas rimas renda beiz\u00f3s para Galicia\". S\u00f3 conseguiu publicar dous n\u00fameros, o primeiro \u00e1 memoria de Manuel Curros Enr\u00edquez e o segundo ofrendado a Rosal\u00eda. Entre os seus colaboradores figuraron Avelino D\u00edaz, Pura V\u00e1zquez, Jos\u00e9 Conde, Florencio Delgado Gurriar\u00e1n, Xos\u00e9 Neira Vilas, Antonio Fern\u00e1ndez P\u00e9rez, Emilio Pita, Ram\u00f3n Rey Baltar, Xervasio Paz Lest\u00f3n, Xes\u00fas Calvi\u00f1o de Castro, Perfeuto L\u00f3pez Romero, Elsa Fern\u00e1ndez Gonz\u00e1lez, Ricardo Carballo Calero, Celso Emilio Ferreiro, Victoriano Taibo, Manuel Fabeiro, Ux\u00edo Novoneyra, Eduardo Moreiras, Manuel Mar\u00eda, Dora V\u00e1zquez, Xos\u00e9 Ram\u00f3n Fern\u00e1ndez-Oxea, Xos\u00e9 Fern\u00e1ndez Ferreiro, Bernardino Gra\u00f1a, Reimundo Pati\u00f1o e Ram\u00f3n Lorenzo. Tam\u00e9n inseriu alg\u00fans traballos en prosa asinados por Anisia Miranda, Enrique Azcoaga, Emilio Gonz\u00e1lez L\u00f3pez, Andr\u00e9s Rodr\u00edguez Barbeito, Gerardo \u00c1lvarez Gallego e Xulio Fern\u00e1ndez."}
{"id": "291182", "revid": "56817", "url": "https://gl.wikipedia.org/wiki?curid=291182", "title": "Pat Flaherty", "text": "George Francis Flaherty, Jr., nado en Glendale (California) o 6 de xaneiro de 1926 e finado en Oxnard (California) o 9 de abril de 2002, co\u00f1ecido profesionalmente como Pat Flaherty, foi un piloto de carreiras estadounidense que ga\u00f1ou as 500 Millas de Indian\u00e1polis en 1956.\nParticipou na AAA na USAC e nas series Championship Car, nas carreiras das tempadas de 1950, 1953-1956, 1958-1958 e 1963 con 19 sa\u00eddas, inclu\u00edndo as carreiras das 500 Millas de Indian\u00e1polis en 1950, 1953, 1955, 1956 e 1959 e finalizado no top dez veces, con 9 vitorias en 1955 e 1956 en Milwaukee, as\u00ed como as 500 Millas de Indian\u00e1polis de 1956.\nAndaina no Campionato Mundial de F1.\nAs 500 Millas de Indian\u00e1polis formaron parte do Campionato do Mundo da FIA desde ata os pilotos que competiron na Indy durante eses anos foron acreditados con puntos para a participaci\u00f3n no Campionato Mundial. Pat Flaherty participou en 6 carreiras do Campionato do Mundo. Empezou na pole unha vez, ga\u00f1ou unha vez, e acumulou un total de 8 puntos no campionato.\nLogo de ga\u00f1ar as 500 Millas de Indian\u00e1polis de 1956, Flaherty resultou gravemente ferido tres meses m\u00e1is tarde nun accidente de coche de carreiras, que lle impediu correr na Indy 500 de 1957."}
{"id": "291184", "revid": "5863", "url": "https://gl.wikipedia.org/wiki?curid=291184", "title": "Nomes e voces", "text": ""}
{"id": "291185", "revid": "5863", "url": "https://gl.wikipedia.org/wiki?curid=291185", "title": "Nomes e Voces", "text": ""}
{"id": "291186", "revid": "89787", "url": "https://gl.wikipedia.org/wiki?curid=291186", "title": "San Francisco Express", "text": "San Francisco Express \u00e9 o s\u00e9timo \u00e1lbum de estudio da banda galega de rock Los Suaves. O disco foi publicado en 1997, baixo o selo Polygram."}
{"id": "291187", "revid": "1505", "url": "https://gl.wikipedia.org/wiki?curid=291187", "title": "Lerma", "text": "O top\u00f3nimo Lerma pode referirse a:"}
{"id": "291189", "revid": "23204", "url": "https://gl.wikipedia.org/wiki?curid=291189", "title": "Pedro Pena Gamallo", "text": "Pedro Pena Gamallo, nado en Santiago de Compostela o 27 de marzo de 1853 e finado na mesma cidade o 18 de xu\u00f1o de 1920, foi un industrial e pol\u00edtico galego.\nTraxectoria.\nFoi peiteador de profesi\u00f3n, propietario de varios establecementos santiagueses, como a \"\"Peluquer\u00eda y Barber\u00eda de Pedro Pena\" (R\u00faa do Vilar, 45), \"La Reina del Tocador. Perfumer\u00eda de Pedro Pena\" (R\u00faa do Vilar, 66) e o \"Gran Sal\u00f3n de Peluquer\u00eda de Pedro Pena\"\" (Praza do Toural, 3).\nMembro do Partido Liberal vencellado ao monterismo, foi concelleiro de Santiago de Compostela dende 1889. Logo da dimisi\u00f3n do alcalde Lino Torre S\u00e1nchez-Somoza o 17 de xaneiro de 1909, foi nomeado alcalde interino de Santiago de Compostela o 23 de xaneiro, permanecendo no cargo at\u00e9 mediados de febreiro de 1909. Posteriormente volveu ser concelleiro e Tenente-Alcalde, ocupando de novo accidentalmente a alcald\u00eda no mes de maio do mesmo ano por enfermidade do alcalde, Manuel Fuentes Rodr\u00edguez.\nVida persoal.\nCasou con Gabriela P\u00e9rez Pereira e tivo dous fillos, Mar\u00eda e Pedro."}
{"id": "291190", "revid": "35560", "url": "https://gl.wikipedia.org/wiki?curid=291190", "title": "The Caves of Steel", "text": ""}
{"id": "291193", "revid": "98629", "url": "https://gl.wikipedia.org/wiki?curid=291193", "title": "Castro Bergidum", "text": "Castro Bergidum (Bergdunum) ou Castro Ventosa \u00e9 un poboado de orixe castrexa situado en Valtuille de Abaixo (Vilafranca do Bierzo) e Pieiros (Cacabelos), na provincia de Le\u00f3n.\nHistoria.\nBergdunum \u00e9 o nome orixinal polo que os fundadores celtas co\u00f1ec\u00edan esta cidade-fortaleza, a ra\u00edz \"berg-\" significa \"alto\" e \"-dunum\" fai referencia a unha fortificaci\u00f3n ou cidade forte. As\u00ed pois Bergdunum significar\u00eda literalmente \"Cidade fortificada no Alto\". Dende un punto de vista xeogr\u00e1fico ent\u00e9ndese perfectamente, pois dende o alto das s\u00faas murallas \u00e9 posible dominar todos os arredores, por iso \u00e9 un lugar doado de defender e a s\u00faa proximidade a terreos de labor, montes e auga, fano un lugar id\u00f3neo para o asentamento humano nesta \u00e9poca tan temper\u00e1.\nA ocupaci\u00f3n prerromana de Castro Ventosa foi comprobada a trav\u00e9s dos achados arqueol\u00f3xicos, despois de atoparse estruturas circulares de pedra e multitude de restos.\nNo Museo Arqueol\u00f3xico de Cacabelos (M.A.R.C.A) enc\u00f3ntranse depositadas, entre outras moitas pezas procedentes de Bergdunum, puntas de lanza, mu\u00ed\u00f1os abarquillados e circulares,f\u00edbulas e diversos restos de adornos e pezas de cer\u00e1mica.\nDurante este per\u00edodo podemos dicir que Bergdunum \u00e9 un poboado de grandes dimensi\u00f3ns, tendo en conta o tama\u00f1o doutros castros pr\u00f3ximos e contempor\u00e1neos como \"O Castrel\u00edn\" de San Xo\u00e1n de Paluezas, \"O Castro\" de Borr\u00e9s, Vilaboa, Quilous, ou San Miguel, poder\u00edase asegurar que Bergdunum constitu\u00eda o centro do poder da bisbarra.\nOcupaci\u00f3n romana.\nBergidum ser\u00eda conquistada cara ao ano 25-23 A.C. polos romanos, dato que se apunta polas fontes cl\u00e1sicas e pola aparici\u00f3n dunha moeda, un \"\u00e1s\" de Augusto no Castro. Outras referencias a Bergidum atop\u00e1molas nas Guerras Astur-C\u00e1ntabras, as\u00ed Lucio Anneo Floro e Orosio contan como a cidade de Berxida foi sometida pola fame e os seus habitante fuxiron ao monte Vindicus (probablemente os montes de Ancares e Fornela. Bergidum durante a \u00e9poca romana foi unha importante poboaci\u00f3n, non s\u00f3 pola s\u00faa importancia comercial ou administrativa, sen\u00f3n pola s\u00faa localizaci\u00f3n como cidade cruzamento de v\u00edas ou calzadas romanas. No denominado Itinerario de Antonino (unha recompilaci\u00f3n de rutas de \u00e9poca do emperador Caracalla), Bergidum aparece como o punto no que conflu\u00edan as calzadas que levaban \u00e1s cidades de Bracara (Braga), Asturica Augusta (Astorga) e Lucus Augusti (Lugo).\nNa chaira e durante a \u00e9poca de Julius Claudia, encontr\u00e1ronse restos de poboados pr\u00f3ximos, como o caso da Edrada en Cacabelos que presenta unha cronolox\u00eda da \u00e9poca de Claudio e Vitelio. Barallouse a posibilidade de que a poboaci\u00f3n residente no Castro baixase ao chairo pero non se pode afirmar con rotundidade, poisque, os datos cos que se conta son a\u00ednda moi escasos.\nDurante a \u00e9poca Flavia, conc\u00e9deselle o edicto de latinidade de Vespasiano pasando a denominarse Bergidum Flavium, as\u00ed adquire o dereito de cidadan\u00eda latina. Hai unha controversia ao respecto, opinando varios autores que Bergidum Flavium se corresponde co dep\u00f3sito da \"Edrada\" aos arredores de Cacabelos, en direcci\u00f3n norte, e non con Castro Bergidum, probablemente as escavaci\u00f3ns que est\u00e1n actualmente a levarse a cabo polo CSIC en Castro Bergidum axuden a aclarar esta discusi\u00f3n.\nBergidum estaba adscrito ao convento xur\u00eddico de Asturica, posu\u00edndo probablemente a categor\u00eda de municipium, pois aparece citado como res p\u00fablica nunha inscrici\u00f3n do s\u00e9culo II d.C encontrada en Tarragona. Se trata dun pedestal ou base de estatua no que pode lerse:\nEncontrouse no Castro Ventosa en 1895, unha l\u00e1pida de lousa negra conservada no Museo de Le\u00f3n datada no segundo consulado de C\u00f3modo e Martio Vero (179 A.C.).\nAs primeiras novas que temos de Castro Ventosa durante a Idade Media, ach\u00e9gaas o chamado Parroquial suevo. Datado nos anos 572 e 585, durante o goberno do rei Mir\u00f3n, nel c\u00edtase a Bergido como parroquia. Coas primeiras invasi\u00f3ns no 406 Suevos, V\u00e1ndalos e Alanos invaden a Pen\u00ednsula, quedando ocupada a zona do Bierzo por V\u00e1ndalos e Suevos. Estes \u00faltimos menos numerosos en poboaci\u00f3n ca os primeiros. As\u00ed permanecer\u00e1 en mans v\u00e1ndalas ata a s\u00faa integraci\u00f3n no reino Suevo, que posteriormente ser\u00e1 conquistado polos visigodos de Leovixildo no 585. Sabemos que durante os s\u00e9culos V e VI, B\u00e9rgido, \u00e9 unha cidade con comunidade cristi\u00e1 e igrexa. Desco\u00f1ecemos a s\u00faa advocaci\u00f3n pero m\u00e1is tarde se nomean as de Santa Mar\u00eda, San Ascisclo e San Xull\u00e1n. A cidade ten continuidade en \u00e9poca visig\u00f3tica, nom\u00e9aa o parroquial ou o texto da Hitaci\u00f3n de Wamba (672-680), pero co\u00f1ecemos da s\u00faa existencia pola obra de San Valerio. O cal sit\u00faa Bergidum como capital do territorio co\u00f1ecido actualmente coma O Bierzo. A importancia da cidade v\u00e9n marcada polas moedas de Sisebuto (un triente suevo), nas que se menciona a Bergio como ceca na que se acu\u00f1a moeda. O reforzo da crenza da presenza visigoda en Castro Ventosa \u00e9 o achado do peite de \u00f3so que se data no 2\u00ba terzo do s\u00e9culo IV e 1\u00aa metade do V, elemento caracter\u00edstico da .\nInvasi\u00f3n musulm\u00e1.\nA cidade de Bergidum, capital do territorium berxidense visigodo, mant\u00e9n a s\u00faa existencia polo menos ata a invasi\u00f3n musulm\u00e1. Coa chegada dos \u00e1rabes \u00e1 pen\u00ednsula ib\u00e9rica no 711. Seguindo a v\u00eda romana de Caesaraugusta a Asturica chegan no ano 714 ata Le\u00f3n, Astorga e Bergidum. \u00c9 no ano 737, cando o Bierzo se consolida como unha atalaia protectora do reino \u00e1stur. Castro Ventosa ser\u00eda ent\u00f3n un castellum, sobre o cal o Reino de Asturias organiza a s\u00faa administraci\u00f3n e defensa. Unha das derrotas m\u00e1is co\u00f1ecidas \u00e9 a sufrida aos p\u00e9s de Castro Ventosa, por Bermudo I que se enfronta a Yusuf ibn Bujt no ano 791. Co rei Afonso III de Asturias as razias musulm\u00e1s faranse m\u00e1is frecuentes.\nReconquista, repoboaci\u00f3n e despoboaci\u00f3n de Castro Ventosa.\nNo ano 857 c\u00e9dese aos monxes do mosteiro de Samos as terras do Bierzo, document\u00e1ndose no S\u00e9culo IX uns 17 n\u00facleos de poboaci\u00f3n. Durante esta \u00e9poca, Berxido como nome de cidade, desaparece da documentaci\u00f3n e soamente f\u00e1lase do Bierzo. A seguinte nova \u00e9 no s\u00e9culo X, o Castro Ventosa entra en decadencia, ata a s\u00faa case total despoboaci\u00f3n. No ano 994, o Castro non se atopa deshabitado, de feito unha doaz\u00f3n feita por Todindo e a s\u00faa irm\u00e1 Todil ao Mosteiro de Santa Mar\u00eda de Carracedo, as\u00ed o indica. En 1172 Domingo P\u00e9rez d\u00e1 ao Mosteiro de Carracedo un soar en castro Ventosa ao car\u00f3n da Igrexa de San Xull\u00e1n. O contrapunto encontr\u00e1molo cun documento do ano 1210 que nos di que Castro Ventosa era un deserto dende antigo. A decadencia do Castro Ventosa aprov\u00e9itana Vilafranca e Cacabelos, que co paso do tempo se van consolidando como poboaci\u00f3ns m\u00e1is importantes. A raz\u00f3n da decadencia do Castro no s\u00e9culo IX expl\u00edcase polo castigo de Afonso III ou as raizas musulm\u00e1s, e tam\u00e9n pola localizaci\u00f3n no alto sen moita auga. Pero o repoboaci\u00f3n que se fai das vilas do Cami\u00f1o de Santiago, con poboaci\u00f3n franca co fin de aumentar as expectativas econ\u00f3micas \u00e9 o elemento que induce a repoboar o Castro polos reis Fernando II de Le\u00f3n e Afonso IX. Pero ao veren o dano sobre a poboaci\u00f3n local que esta repoboaci\u00f3n forzosa causa, o rei desiste e prohibe que se fagan novas repoboaci\u00f3ns, e cede as pedras da muralla para constru\u00edr o Mosteiro de Carracedo. Afonso IX incumpre esta orde e intenta repoboalo de novo, as\u00ed docum\u00e9ntano varias doaz\u00f3ns de 1204 e 1209, pero pola intromisi\u00f3n dos mosteiros e vilas pr\u00f3ximas, o rei renuncia \u00e1 repoboaci\u00f3n.\nLiteratura.\nA produci\u00f3n literaria que xera o Castro Ventosa durante a Idade Moderna, non \u00e9 moi significativa, acentu\u00e1ndose a s\u00faa relevancia cando no s\u00e9culo XVIII, Jovellanos e o Pai Fl\u00f3rez, se interesan polo dep\u00f3sito.\nO Pai Fl\u00f3rez, na s\u00faa Espa\u00f1a Sagrada recolle datos sobre Castro Ventosa, menciona a inscrici\u00f3n do Museo arqueol\u00f3xico de Tarragona na que se nomea a Caio Valerio Arabino, natural de Bergidum. Ademais fai unha descrici\u00f3n do Castro Ventosa e da s\u00faa situaci\u00f3n na \u00e9poca.\nJovellamos ao igual que o Padre Fl\u00f3rez, informado da existencia do Castro polos monxes de Carracedo, decide visitalo. Unha vez al\u00ed f\u00e1lanos de vestixios antigos de castelos. Pero os testemu\u00f1os m\u00e1is destacados son sen d\u00fabida os de Enrique Gil y Carrasco e o prusiano Hans Friedrich Gadow. O escritor rom\u00e1ntico fala do castro e describe as s\u00faas paisaxes, apuntando que os monxes o usan como canteira para as s\u00faas construci\u00f3ns. Por outra parte Gadow, que percorreu coa s\u00faa muller o norte da pen\u00ednsula Ib\u00e9rica, describe a situaci\u00f3n do Castro a comezos do s\u00e9culo XIX e faise eco das s\u00faas lendas e folclore."}
{"id": "291195", "revid": "98629", "url": "https://gl.wikipedia.org/wiki?curid=291195", "title": "Haloferax volcanii", "text": "Haloferax volcanii \u00e9 unha especie de microorganismos procari\u00f3ticos do grupo das arqueas pertencente \u00e1 clase das halobacterias. \u00c9 a especie tipo do x\u00e9nero \"Haloferax\" e anteriormente a especie denomin\u00e1base Halobacterium volcanii.\nDescrici\u00f3n e importancia.\n\"Haloferax volcanii\" \u00e9 unha especie de hal\u00f3filo que vive en ambientes extremadamente salinos. Recentemente esta especie foi estudada na Universidade de California, Berkeley, como parte dun proxecto da supervivencia de holoarqueas en Marte. Igual que outros hal\u00f3filos, \"H. volcanii\" foi illado en ambientes moi salinos, como o Mar Morto, o Gran Lago Salgado, e ambientes oce\u00e1nicos con alta concentraci\u00f3n de sal e sedimentos oce\u00e1nicos. O seu nome non ten que ver con ambientes volc\u00e1nicos, sen\u00f3n co apelido do microbi\u00f3logo israelita B. E. Volcani, que estudou a vida microbiana do mar Morto.\nEstrutura do xenoma.\nO xenoma de \"H. volcanii\" consta dun grande cromosoma multicopia de 4 Mb e varios megapl\u00e1smidos.\nO xenoma foi completamente secuenciado e a s\u00faa discusi\u00f3n foi publicada en 2010. A biolox\u00eda molecular de \"H. volcanii\" foi moi estudada durante a \u00faltima d\u00e9cada para descubrir m\u00e1is sobre a replicaci\u00f3n do ADN, reparaci\u00f3n do ADN e s\u00edntese do ARN. As prote\u00ednas arqueanas utilizadas nestes procesos son moi similares \u00e1s prote\u00ednas eucari\u00f3ticas e son estudadas como sistemas modelo para estes organismos. \"H. volcanii\" experimenta unha ampla transferencia horizontal de xenes por medio dun mecanismo de \"apareamento\" e fusi\u00f3n celular.\nEstrutura celular e metabolismo.\nA reproduci\u00f3n en \"H. volcanii\" \u00e9 asexual por fisi\u00f3n binaria, de modo similar a outras arqueas e bacterias.\nAs c\u00e9lulas de \"H. volcanii\" non te\u00f1en parede celular e, como outras arqueas, ten unha capa S exterior. Son tipicamente reco\u00f1ecibles pola s\u00faa forma de \"pataca fritida plana\", pero son algo pleom\u00f3rficas, polo que poden ter outras formas, mesmo as cocoides. As membranas destes organismos est\u00e1n feitas de l\u00edpidos con enlace \u00e9ter, que se encontran s\u00f3 nas arqueas, e tam\u00e9n conte\u00f1en un alto nivel de carotenoides como o licopeno, a bacteriorruberina e outros, que lles dan a s\u00faa distintiva cor vermella.\nTen un requirimento \u00f3ptimo de NaCl de 1,7 a 2,5 M, o cal \u00e9 a metade do que se observa xeralmente nas halobacterias. \u00c9 anaerobia facultativa, e quimioorgan\u00f3trofa.\n\"H. volcanii\" utiliza o salgado como m\u00e9todo de manter a s\u00faa homeostase, en vez do m\u00e9todo dos solutos compatibles das bacterias. Este m\u00e9todo implica o mantemento dun alto grao de i\u00f3ns potasio na c\u00e9lula para equilibrar os i\u00f3ns sodio do exterior. Por esta raz\u00f3n \"H. volcanii\" ten un complexo sistema de regulaci\u00f3n de i\u00f3ns.\nDebido ao m\u00e9todo do salgado utilizado pola arquea, as prote\u00ednas citoplasm\u00e1ticas est\u00e1n estruturadas para pregarse en presenza de altas concentraci\u00f3ns i\u00f3nicas. Xeralmente te\u00f1en un gran n\u00famero de residuos cargados na parte exterior da prote\u00edna e residuos moi hidrof\u00f3bicos na parte interna. Esta estrutura incrementa a s\u00faa estabilidade considerablemente en ambientes salinos e mesmo de alta temperatura, pero perde algo de procesividade en comparaci\u00f3n cos seus hom\u00f3logos bacterianos.\n\"H. volcanii\" carece de opsinas, a\u00ednda que ten bacteriorruberina. Esta falta de opsinas difer\u00e9nciaa doutras halobacteri\u00e1ceas como \"Halobacterium salinarum\".\nEcolox\u00eda.\n\"H. volcanii\" enc\u00f3ntrase comunmente en ambientes acu\u00e1ticos de alta salinidade, como os do mar Morto. O seu papel preciso no ecosistema \u00e9 incerto, pero os carbohidratos que cont\u00e9n este organismo poden ter aplicaci\u00f3ns pr\u00e1cticas, e pode ser unha especie importante en biotecnolox\u00eda e en estudos xen\u00e9ticos e de evoluci\u00f3n, xa que se cre que \u00e9 un dos tipos de organismos m\u00e1is antigos. As s\u00faas c\u00e9lulas poden permanecer dormentes durante longo tempo e despois volver a ser activas cando as condici\u00f3ns melloran.\nDanos e reparaci\u00f3n do ADN.\nEn procariotas o ADN xen\u00f3mico est\u00e1 organizado nunha estrutura din\u00e1mica chamada nucleoide, situado no citoplasma. A exposici\u00f3n de \"Haloferax volcanii\" a estreses que danen o seu ADN causa a compactaci\u00f3n e reorganizaci\u00f3n do seu nucleoide. A compactaci\u00f3n depende do complexo proteico Mre11-Rad50, que se emprega para a reparaci\u00f3n por recombinaci\u00f3n hom\u00f3loga das roturas de dobre cadea do ADN. Prop\u00faxose que a compactaci\u00f3n do nucleoide \u00e9 parte da resposta aos danos sufridos no ADN, que acelera a recuperaci\u00f3n da c\u00e9lula ao axudar \u00e1s prote\u00ednas que reparan o ADN a atopar as s\u00faas dianas, e ao facilitar a busca de secuencias de ADN intacto durante a recombinaci\u00f3n hom\u00f3loga.\nIntercambio xen\u00e9tico.\nAs c\u00e9lulas de \"H. volcani\" poden realizar intercambios xen\u00e9ticos con outras c\u00e9lulas que implican a fusi\u00f3n de c\u00e9lulas, como resultado da cal se orixina unha c\u00e9lula heterodiploide (que cont\u00e9n na mesma c\u00e9lula dous cromosomas diferentes). Tam\u00e9n poden realizar intercambios xen\u00e9ticos entre si as c\u00e9lulas da especie pr\u00f3xima \"Haloferax mediterranei\". \"H. volcani\" ten unha identidade de secuencia de nucle\u00f3tidos media con \"H. mediterranei\" do 86,6%. Cunha frecuencia reducida, as c\u00e9lulas destas d\u00faas especies poden tam\u00e9n interaccionar e realizar un intercambio xen\u00e9tico. Durante este proceso f\u00f3rmase unha c\u00e9lula diploide que cont\u00e9n o repertorio xen\u00e9tico completo de ambas as c\u00e9lulas parentais, e a recombinaci\u00f3n xen\u00e9tica est\u00e1 facilitada. Despois, as c\u00e9lulas sep\u00e1ranse, dando lugar a c\u00e9lulas recombinantes."}
{"id": "291196", "revid": "27155", "url": "https://gl.wikipedia.org/wiki?curid=291196", "title": "Halobacterium volcanii", "text": ""}
{"id": "291197", "revid": "98629", "url": "https://gl.wikipedia.org/wiki?curid=291197", "title": "Sam Hanks", "text": "Sam Hanks, nado o 13 de xullo de 1914 e finado o 27 de xu\u00f1o de 1994, foi un piloto de carreiras estadounidense que ga\u00f1ou as 500 Millas de Indian\u00e1polis de 1957. El era un piloto de exhibici\u00f3ns a\u00e9reas, e correu en midget e no Campionato de Monoprazas dos Estados Unidos.\nTraxectoria.\nHanks crese que \u00e9 o \u00fanico piloto da Indy 500 que participou na carreira antes da segunda guerra mundial, serviu na guerra, e volveu \u00e1s carreiras de novo logo da guerra. Tam\u00e9n se conxecturou que Hanks pod\u00eda ser un descendente de Abraham Lincoln.\nAndaina no Campionato Mundial de F1.\nAs 500 Millas de Indian\u00e1polis formaron parte do Campionato do Mundo FIA desde 1950 ata 1960 os pilotos que competiron na Indy durante eses anos foron acreditados con puntos para a participaci\u00f3n no Campionato Mundial. Sam Hanks participou en 8 carreiras do Campionato do Mundo de F1. Nunca logrou a a pole, ga\u00f1ou 1 carreira, non logrou ningunha 0 volta r\u00e1pida, e terminou no podio 4 veces. Acumulou un total de 20 puntos no campionato."}
{"id": "291198", "revid": "25871", "url": "https://gl.wikipedia.org/wiki?curid=291198", "title": "O Castro, Guillar, Outeiro de Rei", "text": "O Castro \u00e9 un lugar da parroquia de Guillar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 66 habitantes (31 homes e 35 mulleres)."}
{"id": "291199", "revid": "89787", "url": "https://gl.wikipedia.org/wiki?curid=291199", "title": "Ventura Gonz\u00e1lez Prieto", "text": "Ventura Gonz\u00e1lez Prieto, nado en 1925 en Valderrey (Le\u00f3n) e finado en Vigo o 14 de xaneiro de 2019, foi un empresario castel\u00e1n establecido en Galicia.\nTraxectoria.\nTrasladouse a Vigo en 1939, con catorce anos, onde comezou a traballar nunha tenda de ultramarinos. En 1944 abriu un posto de salchichas de catro metros cadrados no mercado do Calvario.\nEn 1968 comezou a construci\u00f3n do seu primeiro almac\u00e9n no Troncal (en Teis). En 1977 fundou o grupo de alimentaci\u00f3n Vegonsa (de VEntura GONz\u00e1lez), que operou con distintas marcas en Galicia e f\u00f3ra: Spar, Cash &amp; Carry como distribuidoras e os supermercados propios Vego Supermercados e Familia. En 1998 fusionouse ao 50% coa empresa vasca Eroski, o que deu lugar a Vegalsa-Eroski, que en 2014 ti\u00f1a m\u00e1is de 260 establecementos en Galicia, 5000 empregados, e m\u00e1is de 900 mill\u00f3ns de euros anuais de facturaci\u00f3n.\nTam\u00e9n diversificou a actividade cara ao sector inmobiliario e mais ao das perfumer\u00edas, coa fundaci\u00f3n ou investimento en Sinvesa, Localsa, Hogarlin ou Valderrey Promociones.\nReco\u00f1ecementos.\nEn agosto de 2010 foi nomeado fillo predilecto de Valderrey e en decembro dese mesmo ano o Goberno de Espa\u00f1a outorgoulle a Medalla ao M\u00e9rito no Traballo.\nEn febreiro de 2013, o presidente da Xunta de Galicia, Alberto N\u00fa\u00f1ez Feij\u00f3o, acompa\u00f1ado por Jos\u00e9 Manuel Fern\u00e1ndez Alvari\u00f1o, entregoulle a Medalla de Ouro da Confederaci\u00f3n de Empresarios de Pontevedra.\nO concello de Vigo adicoulle en 2014, en vida, o nome dunha r\u00faa."}
{"id": "291200", "revid": "85894", "url": "https://gl.wikipedia.org/wiki?curid=291200", "title": "Bux\u00e1n, Guillar, Outeiro de Rei", "text": "Bux\u00e1n \u00e9 un lugar da parroquia de Guillar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 61 habitantes (35 homes e 26 mulleres)."}
{"id": "291201", "revid": "85894", "url": "https://gl.wikipedia.org/wiki?curid=291201", "title": "Guillar, Guillar, Outeiro de Rei", "text": "Guillar \u00e9 un lugar da parroquia de Guillar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 36 habitantes (15 homes e 21 mulleres)."}
{"id": "291202", "revid": "89787", "url": "https://gl.wikipedia.org/wiki?curid=291202", "title": "Matelos, Guillar, Outeiro de Rei", "text": "Matelos \u00e9 un lugar da parroquia de Guillar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 33 habitantes (15 homes e 18 mulleres)."}
{"id": "291203", "revid": "85894", "url": "https://gl.wikipedia.org/wiki?curid=291203", "title": "Cupeiro, Guillar, Outeiro de Rei", "text": "Cupeiro \u00e9 un lugar da parroquia de Guillar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 44 habitantes (24 homes e 20 mulleres)."}
{"id": "291204", "revid": "85894", "url": "https://gl.wikipedia.org/wiki?curid=291204", "title": "Marcelle, Guillar, Outeiro de Rei", "text": "Marcelle \u00e9 un lugar da parroquia de Guillar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 41 habitantes (24 homes e 17 mulleres).\nNeste lugar est\u00e1 Marcelle Natureza, un dos dous \u00fanicos parques zool\u00f3xicos de Galiza. Xurdiu como iniciativa dun particular que foi convertendo unha granxa de avestruces nun n\u00facleo zool\u00f3xico mediante a introduci\u00f3n paulatina de diferentes especies."}
{"id": "291205", "revid": "85894", "url": "https://gl.wikipedia.org/wiki?curid=291205", "title": "San Marti\u00f1o, Guillar, Outeiro de Rei", "text": "San Marti\u00f1o \u00e9 un lugar da parroquia de Guillar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 27 habitantes (17 homes e 10 mulleres)."}
{"id": "291206", "revid": "25871", "url": "https://gl.wikipedia.org/wiki?curid=291206", "title": "A Ponte Nova, Guillar, Outeiro de Rei", "text": "A Ponte Nova \u00e9 un lugar da parroquia de Guillar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 19 habitantes (12 homes e 7 mulleres)."}
{"id": "291207", "revid": "56817", "url": "https://gl.wikipedia.org/wiki?curid=291207", "title": "A Ponte Nova", "text": "O top\u00f3nimo A Ponte Nova pode referirse a varios lugares de Galiza:"}
{"id": "291208", "revid": "89787", "url": "https://gl.wikipedia.org/wiki?curid=291208", "title": "Haloferax", "text": "Haloferax \u00e9 un x\u00e9nero de arqueas do grupo das halobacterias (que a pesar do nome non son bacterias), que viven en ambientes moi salinos, como mares e lagos moi salgados. A especie tipo \u00e9 \"Haloferax volcanii\".\nCaracter\u00edsticas.\nAs s\u00faas c\u00e9lulas son gramnegativas e te\u00f1en xeralmente forma de discos planos ou copas, pero son moi pleom\u00f3rficas, \u00e1s veces alongadas.\nForman colonias de p\u00farpuras a rosas mucoides. A cor d\u00e9bese \u00e1 presenza de carotenoides e pode variar coa concentraci\u00f3n de sal. Algunhas especies son m\u00f3biles. Algunhas cepas te\u00f1en ves\u00edculas de gas. Est\u00e1n adaptadas a altas concentraci\u00f3ns salinas, crecen en medios con concentraci\u00f3ns de 1,0-5,1 M NaCl (a maior\u00eda te\u00f1en un \u00f3ptimo de 2,5 M NaCl), e as c\u00e9lulas l\u00edsanse en auga destilada. A maior\u00eda das especies son oxidase positivas e catalase positivas. Viven a temperaturas entre 20 e 55\u00a0\u00b0C e a pHs entre 5 e 9. Son quimioorgan\u00f3trofas e utilizan a respiraci\u00f3n aer\u00f3bica (algunhas te\u00f1en respiraci\u00f3n anaer\u00f3bica con nitrato). A maior\u00eda reducen o nitrato a nitrito."}
{"id": "291209", "revid": "89787", "url": "https://gl.wikipedia.org/wiki?curid=291209", "title": "Jimmy Bryan", "text": "James Ernest Bryan, nado o 28 de xaneiro de 1926 en Phoenix (Arizona) e finado o 19 de xu\u00f1o de 1960, foi un piloto de carreiras americano que ga\u00f1ou as 500 Millas de Indian\u00e1polis de 1958. Bryan morreu como consecuencia das feridas sufridas nunha carreira de coches en Langhorne Speedway.\nAndaina.\nParticipou na AAA na USAC e nas series Championship Car, nas carreiras das tempadas de a con 72 sa\u00eddas, inclu\u00edndo de cada unha das carreiras das 500 Millas de Indian\u00e1polis. Terminou entre os dez primeiros 54 veces, con 23 vitorias. \nBryan ga\u00f1ou as 500 Millas de Indian\u00e1polis de 1958 e o AAA de 1954 e 1956 e o USAC de 1957.\nMorreu logo dun accidente nunha carreira de coches Champ en Langhorne Speedway en 1960, o mesmo d\u00eda en que dous pilotos morreron no Gran Premio de B\u00e9lxica, fac\u00e9ndoo o d\u00eda da m\u00e1is tr\u00e1xico na historia das carreiras.\nResultados nas 500 Millas de Indian\u00e1polis.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "291210", "revid": "1131", "url": "https://gl.wikipedia.org/wiki?curid=291210", "title": "Valmala", "text": "O top\u00f3nimo Valmala pode referirse a:"}
{"id": "291211", "revid": "23204", "url": "https://gl.wikipedia.org/wiki?curid=291211", "title": "Jude o escuro", "text": "Jude o escuro (en ) \u00e9 a \u00faltima novela completa do autor ingl\u00e9s Thomas Hardy. Inicialmente apareceu en revistas e foi publicada por vez primeira en forma de libro no ano 1895.\nFoi traducido \u00f3 galego por Mar\u00eda Fe Gonz\u00e1lez e foi publicado pola Editorial Hugin e Munin no ano 2014.\nTrama e caracter\u00edsticas.\nTr\u00e1tase dunha novela extensa na que o protagonista, Jude Fawley, \u00e9 un mozo orfo de clase baixa que traballa como restaurador e eslumece por entrar na Universidade e devir un erudito. O outro personaxe principal \u00e9 Sue Bridehead, a s\u00faa curm\u00e1. Entre eles existe un nexo \u00edntimo que sup\u00f3n un dos elementos centrais da obra. Outros temas que trata son a cuesti\u00f3n de clase, a educaci\u00f3n, a relixi\u00f3n e os seus dogmas ou o concepto de matrimonio.\nAdaptaci\u00f3ns a outros formatos.\nA novela foi adaptada ao cinema e \u00e1 televisi\u00f3n. As\u00ed, existe o filme \"Jude the Obscure\", de 1971, dirixido por Hugh David, cos actores Robert Powell e Fiona Walker. Tam\u00e9n hai unha versi\u00f3n m\u00e1is actual, \"Jude\", de 1996, do realizador Michael Winterbottom, coa participaci\u00f3n dos actores Christopher Eccleston e Kate Winslet.\nF\u00edxose tam\u00e9n un musical, cuxo libreto \u00e9 de Ian Finley, e que foi estreado no Burning Coal Theatre Company de Raleigh en abril de 2012."}
{"id": "291212", "revid": "5863", "url": "https://gl.wikipedia.org/wiki?curid=291212", "title": "La Billarda", "text": "La Billarda foi un semanario editado en Ourense entre 1920 e 1921.\nHistoria e caracter\u00edsticas.\nSubtitulado \"Ex-semanario festivo\", apareceu o 5 de setembro de 1920. Publicaci\u00f3n sar\u00edrico-humor\u00edstica, conti\u00f1a artigos en prosa, versos e caricaturas de car\u00e1cter festivo. Dirixido por Ceferino Valencia N\u00f3voa, entre os seus colaboradores literarios figuraron Xavier Prado Lameiro, Arturo Noguerol Buj\u00e1n, Sueiro e Jos\u00e9 Fern\u00e1ndez Gallego. Das ilustraci\u00f3ns encarg\u00e1banse A. R. Veiras, Julio Prieto Nespereira e Pedro Garc\u00eda del Villar. A maior\u00eda dos artigos estaban asinados con pseud\u00f3nimos (Purita Bolcheviki, Calvelito Chico, Cadelo, Achec\u00e9, El Duende Rojo). S\u00f3 apareceron en galego alg\u00fans poemas de Vicente Risco e un artigo de A. Losada. Desapareceu despois de varios n\u00fameros, volvendo reaparecer o 15 de febreiro de 1921. Cesou definitivamente en 1921."}
{"id": "291213", "revid": "1888", "url": "https://gl.wikipedia.org/wiki?curid=291213", "title": "La Voz de Allariz", "text": "La Voz de Allariz foi un semanario editado en Allariz en 1919.\nHistoria e caracter\u00edsticas.\nSubtitulado \"Semanario defensor de los intereses populares\", apareceu o 19 de xaneiro de 1919. Fundado e dirixido por S. Lamas. Peri\u00f3dico anticaciquil que ti\u00f1a como obxectivo denunciar a corrupci\u00f3n na Administraci\u00f3n p\u00fablica. Entre os seus colaboradores figuraron Os\u00edo Lamas Cid, Mat\u00edas Mart\u00ednez V\u00e1zquez, Eladio Losada, e Pardo. Constaba de catro p\u00e1xinas e tir\u00e1base na imprenta de Manuel Puga."}
{"id": "291214", "revid": "56817", "url": "https://gl.wikipedia.org/wiki?curid=291214", "title": "El Defensor Gallego", "text": "El Defensor Gallego foi un peri\u00f3dico editado en Ourense en 1918.\nHistoria e caracter\u00edsticas.\nSubtitulado \"Diario de la ma\u00f1ana\", apareceu o 14 de febreiro de 1918. Declarouse liberal e foi defensor da candidatura de Fernando Melgarejo para deputado a Cortes polo distrito do Carballi\u00f1o. Ademais da informaci\u00f3n de car\u00e1cter xeral inclu\u00eda un servizo telegr\u00e1fico e novas do estranxeiro. Entre os seus colaboradores figurou Vicente Risco. Cesou a s\u00faa publicaci\u00f3n en agosto de 1918."}
{"id": "291215", "revid": "56817", "url": "https://gl.wikipedia.org/wiki?curid=291215", "title": "La Ciudad (Ourense)", "text": "La Ciudad foi un semanario editado en Ourense en 1917.\nHistoria e caracter\u00edsticas.\nSemanario independente subtitulado \"Defensor \"de verdad\" de los intereses locales y provinciales\", apareceu o 6 de decembro de 1917. Figuraba como director Gustavo Valencia P\u00e9rez, pero exerc\u00eda de director efectivo o seu fillo Ceferino Valencia N\u00f3voa. Foi denunciado e suspendido polas s\u00faas campa\u00f1as de pol\u00edtica local."}
{"id": "291216", "revid": "1093", "url": "https://gl.wikipedia.org/wiki?curid=291216", "title": "Lara Rozados Lorenzo", "text": ""}
{"id": "291218", "revid": "12452", "url": "https://gl.wikipedia.org/wiki?curid=291218", "title": "Blackfoot", "text": ""}
{"id": "291220", "revid": "98629", "url": "https://gl.wikipedia.org/wiki?curid=291220", "title": "Manuel Garc\u00eda Di\u00e9guez", "text": "Manuel Garc\u00eda Di\u00e9guez, nado o 25 de novembro de 1871 e finado en Vilaza (Monterrei) o 28 de agosto de 1962, foi un militar e pol\u00edtico galego. Foi o primeiro alcalde compostel\u00e1n do franquismo, en xullo de 1936.\nTraxectoria.\nCarreira militar.\nProbablemente proced\u00eda da vila monterreiresa de Vilaza, onde abunda o apelido Di\u00e9guez e onde adoitou pasar os seus per\u00edodos de descanso ao longo da s\u00faa vida. Foi militar de profesi\u00f3n, alist\u00e1ndose coa data do 11 de marzo de 1894, cando contaba 22 anos de idade. Entre 1898 e 1900 cursou a s\u00faa capacitaci\u00f3n como oficial na Academia de Infantar\u00eda de Toledo.\nO seu primeiro destino, co ascenso ao grao de tenente 2\u00ba, obt\u00edvoo o 5 de abril de 1900 cara ao Rexemento de Zaragoza n\u00ba 12, con sede en Santiago de Compostela. O derradeiro d\u00eda de 1903 tivo o ascenso a tenente 1\u00ba, permanecendo en Santiago ata setembro de 1909. Neste tempo foi un membro activo da chamada Sociedade Cooperativa C\u00edvico-Militar da cidade, baixo a presidencia do pol\u00edtico local Juan Varela-de Limia L\u00f3pez. Esta primeira etapa compostel\u00e1 finalizou co seu traslado en setembro do devandito ano ao Rexemento de Ceri\u00f1ola n\u00ba 42, con base en Ourense, que ao pouco de chegar foi movilizado para participar na guerra de Melilla ata febreiro de 1910. Ao seu regreso, incorporouse de novo ao Rexemento de Ceri\u00f1ola, que nese momento estaba en Pontevedra.\nTras obter un novo ascenso o 29 de setembro de 1910, neste caso ao grao de capit\u00e1n, foi adscrito en outubro \u00e1 Zona de Recrutamento de Coru\u00f1a n\u00ba 50 con destino \u00e1 Caixa de Recruta de Santiago, dando inicio as\u00ed ao seu segundo per\u00edodo compostel\u00e1n. Este traballo no proceso de alistamento da tropa apenas durou un ano, logo que a finais de novembro de 1911 foi incorporado outra vez ao Rexemento de Zaragoza n\u00ba 12, na mesma cidade, onde disfrutar\u00eda do seu per\u00edodo de servizo m\u00e1is longo da s\u00faa carreira militar. Neste tempo, \u00e1 parte das s\u00faas labores de instrutor da tropa, formou parte de diversos consellos de guerra, como por exemplo o que xulgou en decembro de 1911 a chamada matanza de Noia, sucedida o 24 de novembro do ano anterior, que foi o derradeiro mot\u00edn de consumos producido en Galicia, na que participaron uns tres mil manifestantes.\nEn xaneiro de 1918 foi novamente trasladado, deixando Galicia. Neste caso foi ao Batall\u00f3n de Cazadores Gomera-Hierro n\u00ba 23, con sede en San Sebasti\u00e1n de la Gomera. Por\u00e9n, apenas seis meses despois regresou \u00e1 pen\u00ednsula por permuta con outro capit\u00e1n, incorpor\u00e1ndose por segunda vez \u00e1 Caixa de Recruta de Santiago n\u00ba 105. En 1919 este destino cambiou de denominaci\u00f3n, pasando a ser a Caixa de Recruta de Santiago n\u00ba 97, dentro da Zona de Recrutamento de Coru\u00f1a n\u00ba 42, onde permanecer\u00eda ata setembro de 1924. Nesta data, sendo a\u00ednda capit\u00e1n, obtivo un novo emprego no Somat\u00e9n Armado da VIII Rexi\u00f3n Militar (Galicia), con sede na Coru\u00f1a, onde se mantivo tras o seu ascenso a comandante, producido con data de 5 de xaneiro de 1925. O Somat\u00e9n foi un corpo auxiliar do Ex\u00e9rcito de car\u00e1cter parapolicial que, tradicionalmente, funcionou en Catalu\u00f1a e no Pa\u00eds Vasco, pero que a ditadura de Primo de Rivera estendeu a todas as rexi\u00f3ns espa\u00f1olas por un real decreto do 23 de setembro de 1923, co cometido de manter a orde p\u00fablica, inspir\u00e1ndose para a s\u00faa organizaci\u00f3n nas camisas negras italianas do fascismo mussoliniano. Por\u00e9n, Garc\u00eda Di\u00e9guez durou moi pouco neste posto, xa que a principios de marzo de 1925 foi declarado dispo\u00f1ible para un novo destino en Galicia, o que se materializou a finais do mesmo mes co seu traslado \u00e1 Caixa de Recruta de Allariz n\u00ba 104, dentro da Zona de Recrutamento de Ourense n\u00ba 65, na que tomou posesi\u00f3n a finais de abril. En Allariz precisamente a s\u00faa filla Mar\u00eda co\u00f1ecer\u00eda ao industrial de Valverde Benito Conde Conde, co que finalmente casou en Vilaza en decembro de 1927.\nO seu paso por Ourense foi, novamente, breve, posto que en 1926 foi declarado excedente do Ex\u00e9rcito, adscrito \u00e1 cidade de Pontevedra, pero mantendo a s\u00faa residencia en Santiago. Tras varios anos nesta situaci\u00f3n, a finais de outubro de 1929 foi nomeado xefe local do novo Servizo Nacional de Educaci\u00f3n F\u00edsica, Cidad\u00e1 e Premilitar (SNEFCP) da vila de Arz\u00faa. O SNEFCP foi unha organizaci\u00f3n, creada na mesma ditadura de Primo de Rivera co obxectivo de adoutrinar militarmente aos mozos antes de chegaren ao servizo militar e de \u00ab\"mellorar a raza\"\u00bb, que durou entre xaneiro de 1929 e xaneiro de 1931. Tras a ca\u00edda de Primo de Rivera, este servizo disolveuse e Garc\u00eda Di\u00e9guez foi declarado o d\u00eda 4 \"excedente forzoso en situaci\u00f3n de dispo\u00f1ible\" da VIII Rexi\u00f3n militar. De feito, isto significou a s\u00faa baixa do Ex\u00e9rcito, porque coa chegada da Segunda Rep\u00fablica, separouse do servizo a un gran n\u00famero de militares do antigo r\u00e9xime.\nA alcald\u00eda compostel\u00e1.\nDurante o tempo da Rep\u00fablica, Garc\u00eda Di\u00e9guez continuou residindo en Compostela. Ao producirse o golpe de Estado do 18 de xullo de 1936 e triunfar o d\u00eda 20 en Santiago, o alcalde compostel\u00e1n \u00c1nxel Casal entregou ao d\u00eda seguinte o mando ao xefe do cuartel o Comandante Jos\u00e9 Berm\u00fadez de Castro. Este \u00e1 s\u00faa vez foi substitu\u00eddo o d\u00eda 27 polo Tenente Coronel Luis Mari\u00f1as Gallego, quen a s\u00faa vez foi substitu\u00eddo o d\u00eda 31 polo Coronel Francisco Judel.\nO tenente coronel Luis Mari\u00f1as nomeou o d\u00eda 28 unha xestora municipal baixo a presidencia de Manuel Garc\u00eda Di\u00e9guez, quen ocupou a alcald\u00eda compostel\u00e1 ata que foi cesado o d\u00eda 10 de outubro e substitu\u00eddo polo doutor Jos\u00e9 Puente Castro. Non obstante, a autoridade militar botouse atr\u00e1s e no nomeamento dunha nova corporaci\u00f3n municipal no d\u00eda 23 xa non figuran o Dr. Puente nin Manuel Garc\u00eda Di\u00e9guez.\nDun modo insospeitado, o 6 de novembro foi cesado Juan Varela de Limia e o comandante Garc\u00eda Di\u00e9guez volveu tomar posesi\u00f3n do cargo de \"Alcalde-Presidente da Comisi\u00f3n xestora desta cidade\", que non abandonou ata a s\u00faa substituci\u00f3n o 15 de novembro de 1938 por Juan Gil-de Araujo Armada, marqu\u00e9s de Figueroa. Durante o seu mandato municipal, desenvolveuse unha \"represi\u00f3n sistem\u00e1tica de todos os fieis \u00e1 Rep\u00fablica\", dando comezo \u00e1s depuraci\u00f3ns e \"paseos\", como a de \u00c1nxel Casal e tantos outros.\nPouco antes do seu cesamento como alcalde, o 23 de outubro, foi nomeado vogal da Xunta Provincial de Econom\u00eda e Abastos con sede na Coru\u00f1a, e pouco despois, a partir do 5 de decembro, proposto e designado deputado na Deputaci\u00f3n da Coru\u00f1a. Continuou como deputado provincial ata 1942. Retirouse do ex\u00e9rcito coa graduaci\u00f3n de tenente coronel.\nFinou na s\u00faa casa de Vilaza (Monterrei) con 90 anos.\nVida persoal.\nCasou con Concepci\u00f3n Rivadulla Codesido, coa que tivo d\u00faas fillas, Rosa (alcumada \"Tita\") e Mar\u00eda (\"Maruja\"). Adoitaba pasar longas tempadas coa familia nas s\u00faas posesi\u00f3ns en Vilaza (Monterrei). Entre as s\u00faas afecci\u00f3ns estivo o xadrez, participando en competici\u00f3ns dom\u00e9sticas."}
{"id": "291222", "revid": "89787", "url": "https://gl.wikipedia.org/wiki?curid=291222", "title": "Con el coraz\u00f3n", "text": " \nCon el coraz\u00f3n \u00e9 un \u00e1lbum recompilatorio do grupo galego de rock\u00a0Los Suaves, publicado en 1996, baixo o selo Clave."}
{"id": "291223", "revid": "89787", "url": "https://gl.wikipedia.org/wiki?curid=291223", "title": "Lo mejor de \u00bfHay alguien ah\u00ed?", "text": "\u00bfHay alguien ah\u00ed? \u00e9 un \u00e1lbum en directo do grupo galego\u00a0de rock Los Suaves. Foi publicado en 1996, baixo o selo Polygram.\nTr\u00e1tase dunha edici\u00f3n resumida do directo \"\u00bfHay alguien ah\u00ed?\", publicado en 1995, cos temas tocados pola banda na s\u00faa etapa en Polygram."}
{"id": "291224", "revid": "89787", "url": "https://gl.wikipedia.org/wiki?curid=291224", "title": "Especial ac\u00fastico Cadena 100", "text": "Especial ac\u00fastico Cadena 100 \u00e9 un EP da banda galega de rock Los Suaves. Foi publicado en 1995, baixo o selo Polygram.\nTr\u00e1tase dun disco de 3 canci\u00f3ns en ac\u00fastico gravado na emisora Cadena 100."}
{"id": "291225", "revid": "32797", "url": "https://gl.wikipedia.org/wiki?curid=291225", "title": "Juan Varela de Limia", "text": "Juan Varela-de Limia Garc\u00eda, finado en Santiago de Compostela o 30 de agosto de 1951, foi un avogado e pol\u00edtico galego.\nTraxectoria.\nFillo de Juan Varela-de Limia L\u00f3pez. Licenciado en Dereito pola Universidade de Santiago de Compostela (1921). Na ditadura de Primo de Rivera foi concelleiro e Tenente-Alcalde de Santiago de Compostela e deputado provincial. Coa sublevaci\u00f3n do 18 de xullo de 1936 foi nomeado delegado civil gobernativo de Santiago de Compostela o 16 de outubro de 1936, para substitu\u00edr a Jos\u00e9 Puente Castro. Permaneceu s\u00f3 uns d\u00edas como Alcalde, pois o 6 de novembro foi cesado, e o comandante Manuel Garc\u00eda Di\u00e9guez volveu tomar posesi\u00f3n do cargo de delegado civil gobernativo. Foi a Corporaci\u00f3n presidida por el a que autorizou mercar as casas situadas na Praza de Plater\u00edas, para constru\u00edr o edificio do Banco de Espa\u00f1a.\nEra Cabaleiro da Orde de Malta, e conselleiro do Banco de Espa\u00f1a.\nVida persoal.\nCasou con Mar\u00eda Victoria Quiroga Ayala o 14 de maio de 1926."}
{"id": "291226", "revid": "1888", "url": "https://gl.wikipedia.org/wiki?curid=291226", "title": "Juan Varela de Limia Garc\u00eda", "text": ""}
{"id": "291227", "revid": "89787", "url": "https://gl.wikipedia.org/wiki?curid=291227", "title": "Santa Compa\u00f1a (\u00e1lbum)", "text": "Santa Compa\u00f1a \u00e9 o sexto \u00e1lbum de estudio da banda galega de rock Los Suaves. O disco foi publicado en 1994, baixo o selo Polygram."}
{"id": "291229", "revid": "96271", "url": "https://gl.wikipedia.org/wiki?curid=291229", "title": "Malas noticias", "text": "Malas noticias \u00e9 o quinto \u00e1lbum de estudio da banda galega de rock Los Suaves. O disco foi publicado en 1993, baixo o selo PolyGram."}
{"id": "291230", "revid": "22570", "url": "https://gl.wikipedia.org/wiki?curid=291230", "title": "Sainte-Chapelle", "text": "A Sainte-Chapelle (\"Santa Capela\" en galego ou co nome completo \"Capela real da \u00cele de la Cit\u00e9\") \u00e9 unha capela g\u00f3tica situada na \u00cele de la Cit\u00e9 (Illa da Cidade) no centro de Par\u00eds (Francia), constru\u00edda no s\u00e9culo XIII por Lu\u00eds IX (San Lu\u00eds). Foi proxectada en 1241, iniciada en 1246 e conclu\u00edda moi axi\u00f1a, sendo consagrada en abril de 1248. Est\u00e1 considerada unha das obras principais do per\u00edodo \"radiante\" da arquitectura g\u00f3tica. Foi constru\u00edda para acoller as reliquias adquiridas polo rei Lu\u00eds IX, polo que foi considerada coma un enorme relicario. As paredes foron substitu\u00eddas por grandes fiestras que filtran a luz grazas \u00e1s vidreiras pol\u00edcromas.\nHistoria.\nA historia da capela comeza en 1241 cando foron levadas dende Siria e Constantinopla deica Francia, a coroa de espi\u00f1os, parte da cruz, o ferro da lanza, a esponxa e outras reliquias do martirio de Xes\u00fas Cristo, que foran adquiridas polo rei Lu\u00eds IX a Baldu\u00edno II, \u00faltimo emperador latino de Constantinopla. O rei franc\u00e9s acudiu a recibir estas sagradas reliquias e el mesmo entrou en Par\u00eds con elas, descalzo, deposit\u00e1ndoas de xeito provisional na capela de San Nicol\u00e1s do seu palacio, at\u00e9 que se constru\u00edse unha capela digna das reliquias. A \"Sainte Chapelle\" iniciouse probabelmente en 1241 e foi consagrada en 1248.\nO servizo da Santa Capela.\nGrazas a un privilexio ligado \u00e1 coroa de Francia, o clero da capela non depend\u00eda do bispo nin da parroquia no per\u00edmetro da cal a casa do Concello (Conciergerie) da Cit\u00e9 se sit\u00faa, \u00e9 dicir a parroquia de San Bertomeu. Para que esta exenci\u00f3n non fose rexeitada polo bispo de Par\u00eds, este non foi convidado \u00e1 cerimonia de consagraci\u00f3n, que foi presidida polo legado apost\u00f3lico e mailo arcebispo de Reims. En 1273, o Papa une oficialmente o clero da Santa Capela \u00e1 Santa S\u00e9.\nArquitectura.\nO proxecto seica se deba a Pierre de Montreuil que a ergueu nun curto per\u00edodo: de 1242 a 1248. Este edificio \u00e9 unha obra mestra do g\u00f3tico radiante, ao punto que alg\u00fans consideran que sinala o apoxeo ou cume desta arte. Concibida coma un xoieiro destinado a conter reliquias deb\u00eda servir, tam\u00e9n, coma capela real constru\u00edda dentro do mesmo palacio, na Illa da Cit\u00e9. Superp\u00f3\u00f1ense nela d\u00faas capelas, a inferior, na planta terrea, para a xente com\u00fan, e a superior, no sollado, para a corte do rei, como era costume nas construci\u00f3ns dos palacios reais da Idade Media. En principio, non se pod\u00eda acceder \u00e1 capela alta mais que por medio das galer\u00edas superiores do pazo xa que non se contemplou a construci\u00f3n de escaleira exterior ningunha.\nCapela baixa (ou inferior).\nA capela baixa, dedicada \u00e1 Virxe, acces\u00edbel para a xente com\u00fan e ao servizo do palacio soporta a capela alta (ou superior).\nO teito, sostido por infinidade de columnas atura o peso de todo o edificio; a capela baixa constru\u00eduse pola s\u00faa utilidade funcional e arquitect\u00f3nica xa que permitiu aliviar ao m\u00e1ximo a construci\u00f3n da capela alta e soportar todo o peso da mesma. Esta parte ten planta de sal\u00f3n con tres naves; a do centro maior; de detallada decoraci\u00f3n pol\u00edcroma. A superior ten unha nave de 20 m de altura. Sobre cada pilastra \u00e9rguese a estatua dun ap\u00f3stolo. A esvelteza das curtas columnas fai que a b\u00f3veda semelle m\u00e1is lixeira.\nDende o punto de vista decorativo, dist\u00ednguense dous tipos de columnas na Capela Baixa: as columnas azuis decoradas con flores de lis, s\u00edmbolo da realeza francesa, e as columnas vermellas decoradas con castelos de ouro, s\u00edmbolo de Castela, por ser Lu\u00eds IX fillo de Branca de Castela.\nA capela alta (ou superior).\nAs paredes da capela alta foron practicamente suprimidas, reempraz\u00e1ndoas por altas fistras grandes que deixan pasar a luz. As vidreiras representan escenas relixiosas. Foron dese\u00f1adas situando os personaxes reais segundo os seus cargos, as\u00ed as que representan o rei David ou o rei Salom\u00f3n est\u00e1n situados preto do rei.\nAs vidreiras constit\u00faen un conxunto homox\u00e9neo; as cores dominantes son o azul, o vermello e o amarelo que dan, \u00e1 capela, un corido moi caracter\u00edstico.\nAs fiestras da nave, de 15,35 metros de alto, por 4,70 metros de largo, \u00e1chanse divididas por catro oxivas, por riba das cales hai un roset\u00f3n de seis lobos e dous cuatril\u00f3bulos (elemento en forma de trevo de catro follas). As fiestras da \u00e1bsida de 13,45 metros de alto, por 2,10 de largo, s\u00f3 te\u00f1en d\u00faas oxivas e tres tril\u00f3bulos (elemento en forma de trevo).\nAs escenas das vidreiras representan:\nO roset\u00f3n (lado sur), de 9 metros de di\u00e1metro, representa a Apocalipse."}
{"id": "291231", "revid": "89787", "url": "https://gl.wikipedia.org/wiki?curid=291231", "title": "Diez a\u00f1os de rock", "text": " \nDiez a\u00f1os de rock \u00e9 un \u00e1lbum en directo do grupo galego de rock\u00a0Los Suaves, publicado en 1992, baixo o selo Edigal."}
{"id": "291232", "revid": "18868", "url": "https://gl.wikipedia.org/wiki?curid=291232", "title": "Sainte Chapelle", "text": ""}
{"id": "291233", "revid": "18868", "url": "https://gl.wikipedia.org/wiki?curid=291233", "title": "Santa Capela de Par\u00eds", "text": ""}
{"id": "291235", "revid": "7596", "url": "https://gl.wikipedia.org/wiki?curid=291235", "title": "Torre Montparnasse", "text": "A torre Montparnasse, tam\u00e9n co\u00f1ecida coma torre Maine-Montparnasse \u00e9 un ra\u00f1aceos parisi\u00e9n, situado na Avenida de Maine N\u00ba 33 e constru\u00eddo polo arquitecto Roger Saubot. \u00c9 o segundo ra\u00f1aceos m\u00e1is alto de Francia con 210 metros de altura.\nA renovaci\u00f3n da torre AXA en La D\u00e9fense quitoulle o primeiro posto, ao culminaren os traballos de comezos de 2011, cunha altura de 220 metros.\nHistoria e descrici\u00f3n.\nConstru\u00eduse entre 1969 e 1972, sobre a localizaci\u00f3n da antiga estaci\u00f3n Montparnasse e foi inaugurada en 1973; a estaci\u00f3n Montparnasse actual at\u00f3pase fronte a torre, un pouco m\u00e1is ao sur. A \"tour\" Montparnasse mide 210 metros de altura e conta con 59 andares (inclu\u00edda a terraza). Un restaurante ocupa o andar 56\u00ba. As varandas da terraza p\u00f3dense desmontar en 120 segundos para transformala nunha plataforma de aterraxe de helic\u00f3pteros. As oficinas ocupan 52 andares e unha superficie total de 90.000 m2. 5.000 persoas traballan al\u00ed por termo medio.\nO panorama que se pode ollar dende o andar 56\u00ba e dende a terraza (ambos os dous abertos ao p\u00fablico) fan dela unha atracci\u00f3n tur\u00edstica que recibe aproximadamente a 600.000 visitantes ao ano.\nA torre Montparnasse at\u00f3pase no seo dun conxunto inmobiliario que comprende un centro comercial, unha tenda das Galer\u00edas Lafayette, as\u00ed coma outras torres m\u00e1is pequenas.\nA presenza de amianto nalg\u00fans lugares da torre, especialmente nos andares 15, 42, 57 e 58, foi revelada en marzo de 2005. Esta poluci\u00f3n c\u00f3mpre dunha limpeza coidadosa, por mor do grave risco para a sa\u00fade dos seus ocupantes."}
{"id": "291237", "revid": "1131", "url": "https://gl.wikipedia.org/wiki?curid=291237", "title": "Xard\u00edn de Luxemburgo", "text": "O Xard\u00edn de Luxemburgo (\"Jardin du Luxembourg\" en franc\u00e9s) \u00e9 o maior parque p\u00fablico da cidade de Par\u00eds con m\u00e1is de 224\u00a0000 m\u00b2, localizado no 6\u00ba \"arrondissement\". O Xard\u00edn de Luxemburgo actualmente pertence ao Senado de Francia, que est\u00e1 localizado no famoso Palacio de Luxemburgo.\nO xard\u00edn pos\u00fae un enorme parterre decorado cunha colecci\u00f3n exuberante de estatuas e tam\u00e9n con pequenos encoros destinados ao lecer infantil. O xard\u00edn incl\u00fae tam\u00e9n un pequeno teatro de monicreques, un pomar e un restaurante. Fica pr\u00f3ximo ao Teatro Od\u00e9on.\nEn 1611, Mar\u00eda de M\u00e9dicis, vi\u00fava de Henrique IV, decidiu constru\u00edr unha r\u00e9plica do grandioso Palacio Pitti. Mar\u00eda deu inicio \u00e1 construci\u00f3n do novo palacio inmediatamente e contratou a Salomon de Brosse coma arquitecto principal. No ano seguinte, Mar\u00eda ordenou o plant\u00edo de dous mil umeiros e contratou especialistas en xardinaxe para recrear os xard\u00edns que co\u00f1eceu cando a\u00ednda era unha cativa en Florencia.\nNos poucos d\u00edas de sol da vila, entre as quendas de traballo, aulas ou paseos tur\u00edsticos, os parisienses e visitantes optan por comer comida preparada no xard\u00edn, onde poden estar ao sol."}
{"id": "291238", "revid": "1888", "url": "https://gl.wikipedia.org/wiki?curid=291238", "title": "Ceferino Valencia N\u00f3voa", "text": ""}
{"id": "291239", "revid": "56817", "url": "https://gl.wikipedia.org/wiki?curid=291239", "title": "La Ciudad", "text": "La Ciudad foi o nome de varias publicaci\u00f3ns:"}
{"id": "291240", "revid": "25871", "url": "https://gl.wikipedia.org/wiki?curid=291240", "title": "A Granda Pequena, Matela, Outeiro de Rei", "text": "A Granda Pequena \u00e9 un lugar da parroquia de Matela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 8 habitantes (5 homes e 3 mulleres)."}
{"id": "291241", "revid": "5786841", "url": "https://gl.wikipedia.org/wiki?curid=291241", "title": "Matela, Matela, Outeiro de Rei", "text": "Matela \u00e9 un lugar da parroquia de Matela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 88 habitantes (48 homes e 40 mulleres)."}
{"id": "291242", "revid": "1131", "url": "https://gl.wikipedia.org/wiki?curid=291242", "title": "Matela", "text": "O top\u00f3nimo galego Matela pode referirse a:"}
{"id": "291243", "revid": "85894", "url": "https://gl.wikipedia.org/wiki?curid=291243", "title": "Malde, Matela, Outeiro de Rei", "text": "Malde \u00e9 un lugar da parroquia de Matela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 7 habitantes (4 homes e 3 mulleres)."}
{"id": "291244", "revid": "1131", "url": "https://gl.wikipedia.org/wiki?curid=291244", "title": "Malde", "text": "O top\u00f3nimo galego Malde pode referirse a:"}
{"id": "291245", "revid": "85894", "url": "https://gl.wikipedia.org/wiki?curid=291245", "title": "Albar\u00f3n, Matela, Outeiro de Rei", "text": "Albar\u00f3n \u00e9 un lugar da parroquia de Matela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 37 habitantes (19 homes e 18 mulleres)."}
{"id": "291246", "revid": "25871", "url": "https://gl.wikipedia.org/wiki?curid=291246", "title": "Albar\u00f3n", "text": "O top\u00f3nimo Albar\u00f3n pode referirse a varios lugares de Galiza:"}
{"id": "291249", "revid": "56817", "url": "https://gl.wikipedia.org/wiki?curid=291249", "title": "Providencia (bacteria)", "text": "Providencia \u00e9 un x\u00e9nero de bacterias gramnegativas da familia Enterobacteriaceae. Algunhas cepas, como as da especie \"P. stuartii\" son pat\u00f3xenos oportunistas en humanos e poden causar infecci\u00f3ns do tracto urinario, especialmente en pacientes con cat\u00e9teres colocados durante longo tempo ou con queimaduras graves extensas. Outras cepas, como as de \"P. burhodogranariea\" e \"P. sneebia\" atop\u00e1ronse na hemolinfa da mosca da froita \"Drosophila melanogaster\".\n\"Providencia\" fermenta a glicosa, como \u00e9 xeral nas enterobacteri\u00e1ceas, pero non pode fermentar a lactosa. Son bacterias m\u00f3biles, citrato positivas, produtoras de gas e con capacidade de desaminar a fenilalanina. Algunhas cepas son resistentes \u00e1 ampicilina.\nO nome do x\u00e9nero fai referencia \u00e1 cidade de Providence, Rhode Island, EUA."}
{"id": "291250", "revid": "22570", "url": "https://gl.wikipedia.org/wiki?curid=291250", "title": "Festa Nacional de Quebec", "text": "O Festa Nacional de Quebec (en franc\u00e9s: La F\u00eate nationale du Qu\u00e9bec) \u00e9 a festa nacional da provincia canadense do Quebec. Cel\u00e9brase o d\u00eda 24 de xu\u00f1o. A\u00ednda que oficialmente renomeada \"F\u00eate nationale du Qu\u00e9bec\" en 1977, \u00e9 m\u00e1is co\u00f1ecida co nome de \"F\u00eate de la Saint-Jean-Baptiste\" (Festa de San Xo\u00e1n Bautista). Tam\u00e9n \u00e9 unha celebraci\u00f3n do movemento soberanista de Quebec. Cel\u00e9brase con desfiles e fogos artificiais."}
{"id": "291251", "revid": "56817", "url": "https://gl.wikipedia.org/wiki?curid=291251", "title": "La Ciudad (A Coru\u00f1a)", "text": "La Ciudad foi un semanario editado na Coru\u00f1a entre 1915 e 1917.\nHistoria e caracter\u00edsticas.\nSemanario sat\u00edrico republicano, apareceu o 23 de maio de 1915. Estaba dirixido por C\u00e9sar Alvajar. Cesou a s\u00faa publicaci\u00f3n non antes de setembro de 1917."}
{"id": "291252", "revid": "1888", "url": "https://gl.wikipedia.org/wiki?curid=291252", "title": "Emilio S\u00edas", "text": "Emilio S\u00edas Comas, finado en Vigo en maio de 1918, foi un avogado e xornalista galego.\nTraxectoria.\nFoi director de \"La Integridad\" de Tui (1904-1913), \"La Tetera\" de Tui, \"Noticiero de Vigo\", \"La Ma\u00f1ana\" (1915) e \"La Noche\" de Vigo. Foi concelleiro en Tui. Foi correspondente da Real Academia Galega.\nVida persoal.\nCasou en Vigo con Mercedes Moure Rocha en 1907, e foi pai de Edelmiro S\u00edas Moure."}
{"id": "291253", "revid": "1888", "url": "https://gl.wikipedia.org/wiki?curid=291253", "title": "Emilio S\u00edas Comas", "text": ""}
{"id": "291254", "revid": "98629", "url": "https://gl.wikipedia.org/wiki?curid=291254", "title": "Realpha", "text": "O Realpha, tam\u00e9n co\u00f1ecido como RE, era un coche de competici\u00f3n de F\u00f3rmula 1 de Rodesia. O coche foi constru\u00eddo por Ray Reed na s\u00faa base en Gwelo, e base\u00e1base estruturalmente nun Cooper. Do mesmo xeito que moitos coches surafricanos de F\u00f3rmula 1 de fabricaci\u00f3n caseira da \u00e9poca, que estaba equipado cun motor Alfa Romeo Giulietta.\nBaixo o lema \"Ray's Engineering\", Reed presentou un coche na carreira f\u00f3ra de campionato de F\u00f3rmula 1 Gran Premio de Rand en Sur\u00e1frica a finais de 1964, pero retirouse debido a un fallo de motor durante a primeira manga. Tam\u00e9n participou no Gran Premio de Sur\u00e1frica de 1965, pero a participaci\u00f3n non se levou a cabo debido a que Reed morreu nun accidente a\u00e9reo antes da carreira.\nO coche apareceu m\u00e1is adiante no Gran Premio de Rhodesia de 1966, a \u00faltima carreira do Campionato de Pilotos de Sur\u00e1frica dese ano, pilotado polo piloto local Peter Huson, pero retirouse da carreira logo dun accidente.\nResultados.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "291255", "revid": "1888", "url": "https://gl.wikipedia.org/wiki?curid=291255", "title": "La Rep\u00fablica (1911)", "text": "La Rep\u00fablica foi un peri\u00f3dico editado en Santiago de Compostela en 1911.\nHistoria e caracter\u00edsticas.\n\u00d3rgano do Partido Republicano de Santiago de Compostela, apareceu o 14 de outubro de 1911. Fundado por C\u00e9sar Alvajar, estaba dirixido por Manuel de Pedre Prego. O redactor-xefe era Xaime Quintanilla Mart\u00ednez, e os outros redactores o propio C\u00e9sar Alvajar e Ram\u00f3n Fern\u00e1ndez Mato. Edit\u00e1base na imprenta de \"El Eco de Arosa\" de Vilagarc\u00eda e a partir do n\u00famero 6 pasou \u00e1 imprenta viguesa de A. Fari\u00f1a. Foi denunciado polo Fiscal Eclesi\u00e1stico en novembro de 1911 por escarnio \u00e1 Relixi\u00f3n e ao dogma cat\u00f3lico, sufriu rexistro e incautaci\u00f3n de exemplares.. Parece que cesou a s\u00faa publicaci\u00f3n co n\u00famero 8, que apareceu o 10 de decembro."}
{"id": "291256", "revid": "56817", "url": "https://gl.wikipedia.org/wiki?curid=291256", "title": "Vigo Liberal", "text": "Vigo Liberal foi un semanario editada en Vigo en 1911.\nHistoria e caracter\u00edsticas.\nApareceu o 8 de novembro de 1911, como \u00f3rgano de Manuel Posada Garc\u00eda-Barros, presidente do Partido Liberal vigu\u00e9s. Era un peri\u00f3dico gratu\u00edto."}
{"id": "291257", "revid": "89787", "url": "https://gl.wikipedia.org/wiki?curid=291257", "title": "A Insua, Vicinte, Outeiro de Rei", "text": "A Insua \u00e9 un lugar da parroquia de Vicinte no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 3 habitantes (2 homes e 1 muller)."}
{"id": "291258", "revid": "25871", "url": "https://gl.wikipedia.org/wiki?curid=291258", "title": "Vicinte, Vicinte, Outeiro de Rei", "text": "Vicinte \u00e9 un lugar da parroquia de Vicinte no concello lugu\u00e9s de Outeiro de Rei, na comarca de Lugo. Segundo o IGE, en 2020 ti\u00f1a 26 habitantes (14 homes e 12 mulleres)."}
{"id": "291259", "revid": "89787", "url": "https://gl.wikipedia.org/wiki?curid=291259", "title": "Vilarelle, Vicinte, Outeiro de Rei", "text": "Vilarelle \u00e9 un lugar da parroquia de Vicinte no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 8 habitantes (4 homes e 4 mulleres)."}
{"id": "291260", "revid": "89787", "url": "https://gl.wikipedia.org/wiki?curid=291260", "title": "Sancroio, Vicinte, Outeiro de Rei", "text": "Sancroio \u00e9 un lugar da parroquia de Vicinte no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 5 habitantes (2 homes e 3 mulleres)."}
{"id": "291261", "revid": "25871", "url": "https://gl.wikipedia.org/wiki?curid=291261", "title": "As Carballeiras, Vicinte, Outeiro de Rei", "text": "As Carballeiras \u00e9 un lugar da parroquia de Vicinte no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 19 habitantes (10 homes e 7 mulleres)."}
{"id": "291262", "revid": "89787", "url": "https://gl.wikipedia.org/wiki?curid=291262", "title": "Bustelo, Vicinte, Outeiro de Rei", "text": "Bustelo \u00e9 un lugar da parroquia de Vicinte no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 9 habitantes (8 homes e 1 muller)."}
{"id": "291263", "revid": "85894", "url": "https://gl.wikipedia.org/wiki?curid=291263", "title": "Bravos, Vicinte, Outeiro de Rei", "text": "Bravos \u00e9 un lugar da parroquia de Vicinte no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 28 habitantes (16 homes e 12 mulleres)."}
{"id": "291264", "revid": "109216", "url": "https://gl.wikipedia.org/wiki?curid=291264", "title": "Movemento pola independencia de Quebec", "text": "O movemento pola independencia de Quebec (en franc\u00e9s: \"Mouvement souverainiste du Qu\u00e9bec\") ref\u00edrese ao status hist\u00f3rico e situaci\u00f3n actual dos movementos pol\u00edticos m\u00faltiples e multi-laterais que visan a soberan\u00eda da provincia canadense de Quebec.\nCerca do 80% da poboaci\u00f3n do Quebec \u00e9 descendente de franceses. A poboaci\u00f3n de Quebec \u00e9 na s\u00faa maior\u00eda cat\u00f3lica, a diferenza do resto do pa\u00eds, no que a poboaci\u00f3n na s\u00faa maior\u00eda \u00e9 protestante e utiliza o idioma ingl\u00e9s. Outra forte caracter\u00edstica \u00e9 a arquitectura que \u00e9 moi influenciada polo estilo franc\u00e9s.\nNo Quebec hai unha gran concentraci\u00f3n de franceses, xa que por consecuencia da rivalidade entre franceses e ingleses, as tendencias separatistas sempre estiveron presentes na historia do Canad\u00e1.\nEn 1969 tivo lugar o reco\u00f1ecemento e a oficializaci\u00f3n da lingua francesa no Quebec. Once anos despois tivo lugar un referendo para ocorrer o separatismo do Quebec, por\u00e9n a maior\u00eda da poboaci\u00f3n votou en contra.\nEn 1987, os separatistas lograron ter maior autonom\u00eda sobre a pol\u00edtica e \u00e1 econom\u00eda da provincia. Este acordo levou \u00e1 poboaci\u00f3n doutras provincias a se cuestionaren sobre os dereitos adquiridos."}
{"id": "291265", "revid": "1888", "url": "https://gl.wikipedia.org/wiki?curid=291265", "title": "Juan Antonio Granados", "text": "Juan Antonio Granados Loureda, nado na Coru\u00f1a o 29 de abril de 1961, \u00e9 un escritor, catedr\u00e1tico e inspector de educaci\u00f3n galego.\nObras.\nAs s\u00faas obras p\u00f3dense diferenciar en d\u00faas etapas. A primeira \u00e9 m\u00e1is estudosa e obxectiva, mentres que na segunda comeza a mergullarse na literatura plasmada nun marco hist\u00f3rico ver\u00eddico."}
{"id": "291266", "revid": "25871", "url": "https://gl.wikipedia.org/wiki?curid=291266", "title": "Juan Antonio Granados Loureda", "text": ""}
{"id": "291267", "revid": "56817", "url": "https://gl.wikipedia.org/wiki?curid=291267", "title": "Figueiras, Visma, A Coru\u00f1a", "text": "Figueiras \u00e9 un barrio da parroquia de Visma, situado na zona occidental da Coru\u00f1a. At\u00f3pase ao norte do Peruleiro, ao sur de San Roque de F\u00f3ra, ao oeste do Estadio de Riazor e ao leste de Pardi\u00f1as, do Barral e mais da Costa. Co crecemento da cidade e a prolongaci\u00f3n da R\u00faa de Manuel Murgu\u00eda, o lugar foi urbanizado con bloques de vivendas e perdeu totalmente a s\u00faa estrutura tradicional de aldea, desaparecendo tam\u00e9n o trazado orixinal que segu\u00edan os seus cami\u00f1os."}
{"id": "291268", "revid": "89787", "url": "https://gl.wikipedia.org/wiki?curid=291268", "title": "Richard Cushing", "text": " Richard James Cushing, nado o 24 de agosto de 1895 en Boston (Massachusetts) e finado o 2 de novembro de 1970 ib., foi un eclesi\u00e1stico estadounidense, cardeal da Igrexa Cat\u00f3lica e arcebispo de Boston.\nTraxectoria.\nRichard Cushing naceu no distrito de South Boston, fillo dos inmigrantes irlandeses Patrick Cushing e Mary Dahill Cushing. Cursou os seus estudos de Filosof\u00eda e Teolox\u00eda en Boston e en Brighton. O 26 de maio de 1921 foi ordenado sacerdote, e posteriormente traballou na arquidiocese de Boston.\nEn 1939 Cushing foi nomeado bispo titular de Mela e bispo auxiliar de Boston. Recibiu a consagraci\u00f3n episcopal o 29 de xu\u00f1o de 1939 polo arcebispo William Henry O'Connell, sendo os bispos co-consagrantes John Bertram Peterson e Thomas Addis Emmet.\nO 25 de setembro de 1944 foi nomeado arcebispo de Boston polo papa P\u00edo XII. O 15 de decembro de 1958 o papa Xo\u00e1n XXIII creouno cardeal co t\u00edtulo de \"Cardeal-Presb\u00edtero de Santa Susanna\".\nRichard Cushing participou entre 1962 e 1965 no Concilio Vaticano Segundo. En 1963 oficiou o funeral polo presidente dos Estados Unidos John F. Kennedy. En 1965 consagrou, como legado pontificio, a catedral de Galway, en Irlanda. Deixou o goberno da arquidiocese por enfermidade o 8 de setembro de 1970, e finou pouco despois, o 2 de novembro do mesmo ano, e foi enterrado na capela da \"Colette School\".\nDistinci\u00f3ns.\nFoi nomeado doutor honoris causa pola Universidade de Portland en 1952, pola Universidade Nacional de Irlanda en 1958, e pola Universidade Santa Mar\u00eda de Halifax o 12 de maio de 1959."}
{"id": "291271", "revid": "65337", "url": "https://gl.wikipedia.org/wiki?curid=291271", "title": "Plataforma", "text": "Unha plataforma \u00e9 unha superficie plana e horizontal, elevada sobre o chan, descuberta, onde se colocan persoas ou cousas. Por extensi\u00f3n:"}
{"id": "291273", "revid": "54334", "url": "https://gl.wikipedia.org/wiki?curid=291273", "title": "Plataforma (ferrocarril)", "text": "Unha plataforma \u00e9, xeralmente, unha superficie elevada de cemento, formig\u00f3n ou, nalg\u00fans casos de madeira, que nas estaci\u00f3ns do cami\u00f1o de ferro (ou semellantes: metro, tranv\u00eda) se sit\u00faa ao longo da v\u00eda para que poidan andar os pasaxeiros e permitir o f\u00e1cil acceso aos trens. As plataformas separan as v\u00edas f\u00e9rreas.\nAccesibilidade.\nUnha consideraci\u00f3n importante, especialmente para asegurar a accesibilidade para persoas con mobilidade reducida, \u00e9 a diferenza en altura ou distancia entre a plataforma e o chan do coche do tren, tam\u00e9n co\u00f1ecido coma o \"gap\" (burato en ingl\u00e9s). Por exemplo, en Espa\u00f1a, no caso dos trens de proximidade (co\u00f1ecidos en castel\u00e1n coma \"Cercan\u00edas\") das series 446 e 447, a diferenza\nde altura entre a plataforma e o chan dos trens pode estar entre 390 a 600\u00a0mm.\nSeguranza.\nMoitas estaci\u00f3ns de metro te\u00f1en xa instaladas portas de plataforma, ou anteparos de seguranza, nas s\u00faas plataformas, e que est\u00e1n s\u00edncronizadas coas portas do tren para evitaren as\u00ed a ca\u00edda de persoas entre a plataforma e o coche do tren, entre outros factores."}
{"id": "291274", "revid": "88215", "url": "https://gl.wikipedia.org/wiki?curid=291274", "title": "Jes\u00fas Ferreiro", "text": "Jes\u00fas Manuel Ferreiro, nado en Melide o 5 de outubro de 1968, \u00e9 un piloto de rally galego que competiu en diferentes competici\u00f3ns coma o Campionato de Galicia de Rally ou o Campionato de Espa\u00f1a de Rallys case sempre con veh\u00edculos de tracci\u00f3n traseira. Foi campi\u00f3n galego de hist\u00f3ricos en tres ocasi\u00f3ns (1994, 2000 e 2002) e campi\u00f3n de Espa\u00f1a, tam\u00e9n na categor\u00eda de hist\u00f3ricos en catro ocasi\u00f3ns (2007, 2012, 2014 e 2021).\nTraxectoria.\nComezou a competir en diferentes probas de Galicia a finais dos anos 80 cun SEAT 124. Con este coche disputou varias probas do Campionato de Galicia de Rallys de Terra e posteriormente pasou a competir cun Ford Escort MKII, co que disputar\u00eda gran parte da s\u00faa carreira deportiva. Entre 2004 e 2006 conseguiu en catro ocasi\u00f3ns finalizar cuarto en varias probas no campionato galego: no Rally San Froil\u00e1n, no Rally do Cocido e no Rally Ourense-Baixa Limia. En 2006 debutou ademais no campionato de Espa\u00f1a cun Ford Sierra RS Cosworth no Rally de Ferrol onde abandonou. Ao ano seguinte disputou cinco probas do campionato nacional onde logrou un 17\u00ba posto en Ourense como mellor resultado. En 2008 alternou de novo o campionato de Espa\u00f1a con d\u00faas probas do galego. En 2009 disputou so catro probas, unha delas, o Rally de Galicia Hist\u00f3rico onde lograr\u00eda a vitoria co Ford Escort MKI. Disputa tam\u00e9n o Rali de Vila Verde en Portugal.\nEn 2010 comezou a sa\u00edr fora da comunidade galega mais asiudamente, alternando probas do Campionato de Espa\u00f1a de rally Hist\u00f3ricos, onde lograr\u00eda a vitoria no Rally de Galicia Hist\u00f3rico. Participou en d\u00faas probas de Portugal logrando a segunda posici\u00f3n no Rali de Portugal Revival e a vitoria no Rali de Vila Real cun Porsche 911 Carrera RS. Tam\u00e9n logar\u00eda o triunfo no Rally Solo Escort. En 2011 disputou catro probas do nacional de hist\u00f3ricos co Porsche 911 co que lograr\u00eda d\u00faas vitorias: Rally Li\u00e9rganes e Rally de Galicia Hist\u00f3rico, por terceiro ano consecutivo.\n2012: Campi\u00f3n de Espa\u00f1a de Hist\u00f3ricos.\nEn 2012 afrontou de novo o campionato nacional e logrando seis segundos postos, Rally Rutas C\u00e1ntabras, Rally de Espa\u00f1a Hist\u00f3rico, Rally Villa de Pravia, Rally Costa Brava e a vitoria no Rally de Galicia logrando o t\u00edtulo de campi\u00f3n de Espa\u00f1a. Participou tam\u00e9n d\u00faas veces no CAM Rally Festival (Portugal) sendo segundo e d\u00e9cimo cuarto. Ao ano seguinte participou tan solo en tres probas do nacional: Rally de Espa\u00f1a, onde foi segundo, no Rally Gran Canaria onde abandonou por avar\u00eda mec\u00e1nica no Rally Costa Brava co Ford Escort MKI onde foi exclu\u00eddo.\n2014.\nNa tempada 2014 Ferreiro dominou o campionato de principio a fin, logrando a vitoria en todas as probas: Rally de Espa\u00f1a, Rally Costa Brava, Rally de Gran Canaria (segundo na clasificaci\u00f3n xeral pero primeiro no campionato de Espa\u00f1a), Rally de Avil\u00e9s e Rally de Extremadura, onde sumou a sexta vitoria consecutiva a asegurouse matematicamente o t\u00edtulo a falla de d\u00faas probas para o remate do campionato."}
{"id": "291276", "revid": "98629", "url": "https://gl.wikipedia.org/wiki?curid=291276", "title": "Biscoito", "text": "Un biscoito (do Lat\u00edn: \"bis-\" e \"coctus\", cocido d\u00faas veces) (tam\u00e9n chamado de bolo esponxoso) \u00e9 un [[doce|bolo]] doce de miga mol e con moitos poros, que se fai no forno con [[fari\u00f1a]] triga, [[Ovo (alimento)|ovos]] e [[azucre]].\nO significado de [[galleta]] (coma no ingl\u00e9s \"biscuit\") caeu en desuso en galego, mais \u00e9 dos m\u00e1is documentados no [[s\u00e9culo XIX]]. Varios autores coma [[Lu\u00eds Aguirre del R\u00edo]], [[Francisco Javier Rodr\u00edguez Gil|Francisco Javier Rodr\u00edguez]], [[Juan Cuveiro Pi\u00f1ol]] ou mesmo a [[Real Academia Galega]] defin\u00edan biscoito coma galleta ou pan sen fermentar, moi cocido ou cocidos d\u00faas veces.\nCaracter\u00edsticas.\n[[Ficheiro:Bizcochuelo.jpg|miniatura|Un biscoito de chocolate.]]\nO biscoito m\u00e1is sinxelo cont\u00e9n os tres ingredientes b\u00e1sicos en proporci\u00f3ns id\u00e9nticas. Adicionalmente pode levar [[graxa]], xeralmente [[manteiga]], a\u00ednda que tam\u00e9n [[manteiga de porco]] ou [[margarina]] e m\u00e1is raramente [[aceite de oliva]]. O [[fermento qu\u00edmico]] ad\u00f3itase engadir para gasificar e, polo tanto, darlle volume (se ben montando as claras a [[punto de neve]] cons\u00e9guese o mesmo). O biscoito admite l\u00edquidos en pequenas cantidades (especialmente [[leite]] mais tam\u00e9n alg\u00fan [[licor]]).\nOs demais ingredientes serven para aromatizar e darlle o seu sabor distintivo, como reladura de [[lim\u00f3n]], [[vainilla]] [[am\u00e9ndoa]]s mo\u00eddas, [[cacao]], [[coco]] relado etc\u00e9tera.\nNon todas as masas doces enfornadas que medran pola acci\u00f3n de [[l\u00e9vedo]]s (bolos, [[rosc\u00f3n]]s, [[panettone]]s etc.) se consideran biscoitos.\nOs biscoitos nos diferentes pa\u00edses.\nO termo galego biscoito est\u00e1 relacionado co castel\u00e1n \"bizcocho\", o ingl\u00e9s e franc\u00e9s \"biscuit\" e o italiano \"biscotto\"; a\u00ednda que os significados poden hoxe en d\u00eda var\u00edar nas diferentes linguas, e en case todas ten o significado de galleta. En [[lingua galega|galego]] tam\u00e9n ti\u00f1a o significado de galleta, mais foi case substitu\u00eddo polo de bolo esponxoso.\nA primeira menci\u00f3n de biscoito nun texto en [[Lingua galega|galego]] data de [[1746]], no escrito de Frei [[Mart\u00edn Sarmiento]] \"[[Coloquio de 24 gallegos r\u00fasticos]]\": \nEn [[Galicia]] prep\u00e1ranse saborosos biscoitos con pastas \u00e1s que \u00e1s veces se lles botan alg\u00fans principios arom\u00e1ticos, como lim\u00f3n, vainilla etc. C\u00f3mpre citar entre eles os de [[Monforte de Lemos]] e [[Redondela]], que son os preferidos pola s\u00faa finura e exquisitez. A [[bica]] \u00e9 un tipo de biscoito tradicional de Galicia, especialmente no sur. A [[colineta]] \u00e9 unha especie de biscoito feito con ovos, azucre e am\u00e9ndoas mo\u00eddas, sen fari\u00f1a que se fai nalg\u00fans lugares da Mari\u00f1a de Lugo (O Valadouro, Ribadeo, Viveiro).\nEn Am\u00e9rica Latina os biscoitos (chamados de \"biszcochuelos\") son tradicionais no [[Uruguai]], [[Arxentina]], [[Ecuador]], [[Per\u00fa]] e [[Bolivia]] e segundo o engadido adozante que a masa te\u00f1a recibir\u00e1 o nome completo: \"bizcochuelo de vainilla\", \"bizcochuelo de chocolate\" etc\u00e9tera. No Per\u00fa e Costa Rica ch\u00e1manse de \"queque \u00abkeke\u00bb\" (del ingl\u00e9s \"cake\").\nEn [[Inglaterra]] ch\u00e1mase \"sponge cake\" e ten os mesmos ingredientes ca o biscoito galego.\nEn [[Espa\u00f1a]] ch\u00e1mase \"bizcocho\", ag\u00e1s nas [[Canarias]] onde recibe o nome de \"bizcoch\u00f3\" na [[provincia de Santa Cruz de Tenerife]] ou \"quequ\" na [[provincia das Palmas]]. Nas [[Gastronom\u00eda de Filipinas|Filipinas]], ch\u00e1manse \"mam\u00f3n\". En [[Italia]]: \"Pan di Spagna\", literalmente \"Pan de Espa\u00f1a\".\nEn [[Francia]] reciben o nome de \"g\u00e9noise\".\nEn [[Portugal]], existen variedades rexionais de \"p\u00e3o de l\u00f3\" que se tornaron en [[s\u00edmbolo]]s desas rexi\u00f3ns, como o de [[Alfeizer\u00e3o]], o de [[Ovar]], o de [[Margaride, Felgueiras|Margaride]] e o de [[Arouca]]. Os primeiros portugueses que chegaron ao [[Xap\u00f3n]] no [[s\u00e9culo XVI]] levaron consigo a receita do biscoito, tam\u00e9n chamado \"pan de Castela\". Unha receita do mesmo, refinada ao longo dos s\u00e9culos, tornouse nun dos doces m\u00e1is t\u00edpicos do Xap\u00f3n, o \"[[Kasutera]]\".\nV\u00e9xase tam\u00e9n.\nOutros artigos.\n[[Categor\u00eda:Biscoitos e tortas| ]]\n[[Categor\u00eda:Pans doces]]\n[[Categor\u00eda:Almorzos]]\n[[Categor\u00eda:Sobremesas e doces de Galicia]]"}
{"id": "291277", "revid": "18868", "url": "https://gl.wikipedia.org/wiki?curid=291277", "title": "Guita", "text": ""}
{"id": "291278", "revid": "5312", "url": "https://gl.wikipedia.org/wiki?curid=291278", "title": "Galleta", "text": "Unha galleta (chamada tam\u00e9n biscoito tradicionalmente) \u00e9 un alimento que consiste nun anaco pequeno e m\u00e1is ou menos fino que resulta de cocer unha pasta composta de fari\u00f1a, azucre e outros ingredientes, como ovos, manteiga etc. Adoita ser seco, de formato achatado, e pode levar outros ingredientes coma noces mo\u00eddas, chocolate, coco relado, canela etc. Pode consumirse de diversas formas, doce, salgada, ou acompa\u00f1ada de queixos, marmeladas, especias e/ou pat\u00e9s.\nO sin\u00f3nimo biscoito (coma no ingl\u00e9s \"biscuit\") caeu en desuso en galego, mais \u00e9 dos m\u00e1is documentados no s\u00e9culo XIX. Varios autores coma Lu\u00eds Aguirre del R\u00edo, Francisco Javier Rodr\u00edguez, Juan Cuveiro Pi\u00f1ol ou mesmo a Real Academia Galega defin\u00edan biscoito coma galleta ou pan sen fermentar, moi cocido ou cocidos d\u00faas veces. Hoxe o termo biscoito restr\u00ednxese para o bolo esponxoso.\nOrixe.\nNa \u00e9poca na que os homes viv\u00edan en cavernas, parte da s\u00faa alimentaci\u00f3n base\u00e1base en grans espagados cos dentes. A partir diso, t\u00edvose a idea de moer os grans con pedras, mesturalos con auga e secalos no lume d\u00faas veces. A eses alimentos, secos e crebadizos d\u00e9uselle o nome de biscoitos. Mais o confeccionamento profesional do alimento xurdiu no s\u00e9culo VII A.C entre os persas.\nAs galletas foron posteriormente a base alimenticia das tripulaci\u00f3ns na \u00e9poca dos descubrimentos, especialmente dos portugueses. Consist\u00eda nun pan de fari\u00f1a triga, de forma achatada, cocido no forno d\u00faas, tres ou m\u00e1is veces, de xeito que se asegurase a durabilidade das s\u00faas cualidades alimenticias durante moito tempo, deber\u00edan ser moi duras. Chegou a ser tal a procura de biscoitos para aprovisionar as armadas dos nav\u00edos que houbo a necesidade de importalos de Espa\u00f1a. O padre Raphael Bluteau na s\u00faa obra \"Vocabul\u00e1rio portugu\u00eas e latino\", ch\u00e1malle mesmo \"p\u00e3o do mar\" ou \"p\u00e3o namor\". Mart\u00edn Sarmiento nos seus traballos sobre o galego en 1746 tam\u00e9n di: \"ch\u00e1mase galleta \u00e1 bola ou torta de trigo dos mari\u00f1eiros, e \u00e9 o biscoito\".\nEn 1498, a raci\u00f3n de biscoito, por cada tripulante era de 28 \"arr\u00e1teis\" por mes (o \"arr\u00e1tel\" equivale a 459 gramos) o que d\u00e1 un pouco m\u00e1is de 12 quilos, isto \u00e9, 428 gramos por d\u00eda. Na India, para substitu\u00edr o trigo, fac\u00edase unha masa de \u201csagu\u201d, substancia farin\u00e1cea extra\u00edda da parte central dalgunhas palmeiras e que pod\u00eda conservarse at\u00e9 vinte anos.\nO termo tradicional do alimento tanto no galego coma no portugu\u00e9s \u00e9 biscoito, termo que se segue a usar en portugues para se referir a un tipo de galleta m\u00e1is esponxosa ou tridimensional. O termo actual galego galleta v\u00e9n do franc\u00e9s \"galette\" (pastel).\nO termo portugu\u00e9s \"bolacha\" ten a s\u00faa orixe en [[Pa\u00edses Baixos|Holanda]], e xurdiu por vez primeira en [[1703]], como forma de diferenciar as versi\u00f3ns doces do alimento.\nV\u00e9xase tam\u00e9n.\nOutros artigos.\n[[Categor\u00eda:Doces]]\n[[Categor\u00eda:Biscoitos e tortas]]\n[[Categor\u00eda:Aperitivos]]\n[[Categor\u00eda:Almorzos]]"}
{"id": "291281", "revid": "23204", "url": "https://gl.wikipedia.org/wiki?curid=291281", "title": "Philip Kotler", "text": "Philip Kotler, nado o 27 de maio de 1931 en Chicago, Illinois, \u00e9 un autor de mercadotecnia, consultor e profesor estadounidense. \u00c9 o autor de medio cento de libros sobre mercadotecnia, inclu\u00eddos \"Principles of Marketing\", \"Kotler on Marketing: How to Create, Win, and Dominate Markets\", e \"Marketing 3.0: From Products to Customers to the Human Spirit\". Kotler describe a mercadotecnia estrat\u00e9xica como \"a ligaz\u00f3n entre as necesidades da sociedade e o seu patr\u00f3n de resposta industrial\".\nVisi\u00f3n da mercadotecnia.\nKotler comezou a ensinar mercadotecnia no ano 1962 no Kellogg School of Management, na Universidade Northwestern. Cr\u00eda que a mercadotecnia era unha parte esencial da econom\u00eda e v\u00eda \u00e1 demanda influenciada non s\u00f3 polo prezo sen\u00f3n tam\u00e9n pola publicidade, as promoci\u00f3ns, os vendedores, o correo directo, e varias instituci\u00f3ns (axentes, distribuidores, grosistas...) operando como canles de distribuci\u00f3n.\nKotler sost\u00e9n:"}
{"id": "291282", "revid": "5863", "url": "https://gl.wikipedia.org/wiki?curid=291282", "title": "Prudencio Nand\u00edn Vicente", "text": "Prudencio Nand\u00edn Vicente foi un comerciante e pol\u00edtico galego.\nTraxectoria.\nDono do establecemento hort\u00edcola e florar\u00eda La Paz en Vigo. Foi un dos socios fundadores da Sociedad El\u00e9ctrica Gallega co Marqu\u00e9s de Riestra (1899). Foi concelleiro de Vigo dende 1892 e tenente de alcalde. Foi nomeado alcalde de Vigo por Real Orde de 15 de xu\u00f1o de 1901, tomando posesi\u00f3n o 19 de xu\u00f1o. Dimitiu do cargo en febreiro de 1903 e para sucedelo foi nomeado Manuel Posada Garc\u00eda-Barros.\nCasou con Carmen Sobrino."}
{"id": "291284", "revid": "1505", "url": "https://gl.wikipedia.org/wiki?curid=291284", "title": "Madalena (doce)", "text": "Unha madalena (do franc\u00e9s: \"madeleine\") \u00e9 un doce de pequeno tama\u00f1o, elaborado cunha masa fermentada de fari\u00f1a, ovos, manteiga e azucre, que se coce no forno nun molde de papel xeralmente de base circular.\nEtimolox\u00eda.\nO termo galego madalena (de recente introduci\u00f3n na lingua) v\u00e9n do franc\u00e9s franc\u00e9s: \"madeleine\", seica por alusi\u00f3n a Madeleine Paumier, coci\u00f1eira francesa \u00e1 que se atrib\u00fae a receita\nOrixe.\nDe acordo a unha versi\u00f3n, a madalena de [[Commercy]] debe o seu nome a unha moza criada chamada Madeleine Paulmier, que en 1755 elaborou estes pasteli\u00f1os para o rei de Polonia [[Stanislas Leszczy\u0144ski]], que ti\u00f1a al\u00ed un palacio. Esta tradici\u00f3n \u00e9 a\u00ednda hoxe moi popular.\nOutras fontes rem\u00f3ntanas \u00e1 \u00e9poca das [[Peregrinaci\u00f3n a Santiago de Compostela|peregrinaci\u00f3ns a Santiago de Compostela]]. Unha rapariga chamada Madalena serv\u00edalles aos peregrinos uns pasteli\u00f1os en forma de cuncha, s\u00edmbolo do [[Cami\u00f1o de Santiago|Cami\u00f1o]]. As \"madalenas\" estend\u00e9ronse ao longo dos cami\u00f1os de Santiago, o que explica a s\u00faa tradicional implantaci\u00f3n en [[Espa\u00f1a]] e a chegada a [[Galicia]].\nUnha terceira explicaci\u00f3n relacionar\u00edaas con [[Mar\u00eda Madalena]], xa que, ao mollalas, deixan caer pingueiras que lembran as b\u00e1goas desta muller.\nCaracter\u00edsticas.\nA madalena \u00e9 un [[pastel|boli\u00f1o]] tradicional da rexi\u00f3n da [[Lorena (rexi\u00f3n)|Lorena]], en [[Francia]], que se espallou por toda [[Gastronom\u00eda de Francia|Francia]], [[Gastronom\u00eda de Espa\u00f1a|Espa\u00f1a]] e, posteriormente, [[Gastronom\u00eda de Galicia|Galiza]]. As madalenas te\u00f1en a forma dunha pequena cuncha, que se obt\u00e9n coc\u00e9ndoas no forno nunha placa met\u00e1lica que ten buracos con dita forma. Hoxe en d\u00eda ad\u00f3itanse facer en pequenos moldes de papel rizado. Te\u00f1en un sabor semellante ao [[biscoito]] aromatizado con [[lim\u00f3n]].\nA receita leva os mesmos ingredientes ca o biscoito mencionado, mais en distintas proporci\u00f3ns: [[ovo (alimento)|ovos]], [[azucre]], [[manteiga]], [[fari\u00f1a]] triga, fermento, e aroma de [[lim\u00f3n]] obtido xeralmente da pela. Na receita tradicional francesa, b\u00e1tense as claras de ovo ao punto de neve para lle dar m\u00e1is levidade \u00e1 masa.\n\"Muffins\" e \"cupcakes\".\nC\u00f3mpre non confundir as madalenas cos \"[[muffin]]s\" nin cos \"[[cupcake]]s\".\nAs madalenas non se recollen nos libros de coci\u00f1a tradicionais galegas nin aparecen en documentaci\u00f3ns literarias anteriores \u00e1 d\u00e9cada dos oitenta, malia seren hoxe moi populares en Galicia, tanto industriais coma preparadas na casa. \nRecentemente, xa no s\u00e9culo XXI chegan a Galicia os \"muffins\" e ultimamente os \"cupcakes\", preparaci\u00f3ns de moda, ambos de receitas e denominaci\u00f3ns anglosaxoas. \"Muffin\" seica ve\u00f1a do xerm\u00e1nico \"muffen\" (\u2018biscoitos pequenos\u2019) ou no franc\u00e9s antigo \"moflet\" (\u2018mol\u2019). Hai d\u00faas preparaci\u00f3ns deste doce, a orixinal inglesa m\u00e1is semellante ao pan e a reinterpretada americana de masa m\u00e1is compacta, \u00e9 moi semellante \u00e1 madalena.\nPor outra banda os \"cupcakes\" (literalmente \u2018biscoitos de cunca\u2019 porque inicialmente se usaban estes recipientes para cocelos) que son realmente tortas individuais orixinarias dos Estados Unidos, onde tam\u00e9n reciben o nome de \"fairy cakes\".\nReferencias literarias.\n[[Ficheiro:Madeleines de Commercy.jpg|miniatura|Madalenas de Commercy.]]\nSeica as madalenas sexan m\u00e1is co\u00f1ecidas f\u00f3ra de Francia pola s\u00faa presenza na novela de [[Marcel Proust]], \"[[\u00c1 busca do tempo perdido]]\" (e en \"[[Du c\u00f4t\u00e9 de chez Swann]]\"), na que o narrador recobra a memoria da s\u00faa nenez despois de cheirar e comer unha madalena mollada en [[t\u00e9]]. Por\u00e9n, Proust refer\u00edase \u00e1 variedade concreta de [[Commercy]], en Lorena, \u00e1 que chamaba \"petite madeleine\", que non se desfai ao mollarse.\nV\u00e9xase tam\u00e9n.\nOutros artigos.\n[[Categor\u00eda:Doces]]\n[[Categor\u00eda:Biscoitos e tortas]]\n[[Categor\u00eda:Almorzos]]\n[[Categor\u00eda:Gastronom\u00eda de Francia]]\n[[Categor\u00eda:Sobremesas e doces de Galicia]]"}
{"id": "291287", "revid": "56817", "url": "https://gl.wikipedia.org/wiki?curid=291287", "title": "El Bombo", "text": "El Bombo foi un semanario editado en Ourense entre 1910 e 1911.\nHistoria e caracter\u00edsticas.\nSemanario sat\u00edrico. Mantivo enfrontamentos con \"Orense Nuevo\"."}
{"id": "291288", "revid": "56817", "url": "https://gl.wikipedia.org/wiki?curid=291288", "title": "Alieh Butkievi\u010d", "text": "Alieh Butkievi\u010d (en belaruso: \"\u0410\u043b\u0435\u0433 \u0411\u0443\u0442\u043a\u0435\u0432\u0456\u0447\"), nado en Brasla\u016d (Viciebsk, Belar\u00fas) o 18 de marzo de 1972, \u00e9 un bispo cat\u00f3lico latino belaruso.\nTraxectoria.\nButkievi\u010d naceu o 18 de marzo de 1972 en Brasla\u016d, en territorios da actual diocese de Viciebsk. En 1994 graduouse en Enxe\u00f1ar\u00eda Mec\u00e1nica pola Universidade Estatal T\u00e9cnico-Agraria de Belar\u00fas.\nLogo de estudar no seminario maior de Hrodna, o 13 de maio de 2000 foi ordenado sacerdote diocesano. Posteriormente desempe\u00f1ou varios traballos pastorais na diocese de Viciebsk, sendo p\u00e1rroco en Bie\u0161ankovi\u010dy, Ula e en Viciebsk (2003-2014).\nO 29 de novembro de 2013 foi nomeado bispo de Viciebsk, recibindo a ordenaci\u00f3n episcopal o 18 de xaneiro de 2014, de mans do nuncio en Belar\u00fas Claudio Gugerotti, sendo co-consagradores o seu metropolitano Tadeusz Kondrusiewicz, arcebispo de Minsk-Mahilio\u016d, e o bispo de Hrodna, Aleksander Kaszkiewicz.\nFala belaruso, ruso e polaco."}
{"id": "291289", "revid": "89787", "url": "https://gl.wikipedia.org/wiki?curid=291289", "title": "Cupcake", "text": "Un cupcake, tam\u00e9n co\u00f1ecido no [[Reino Unido]] coma fairy cake, \u00e9 un [[pastel]]i\u00f1o plano individual, cunha base de [[biscoito]]. Salientan pola s\u00faa decoraci\u00f3n por riba, de distintas cores e enfeites, na que se usan [[crema pastelera|cremas]], [[crema de leite|nata]], [[merengue]], [[azucre]], figuri\u00f1as de goma ou [[labra]]s de [[chocolate]]. Este alimento xurdiu no [[s\u00e9culo XIX]] nos [[Estados Unidos de Am\u00e9rica]], antes da aparici\u00f3n dos \"[[muffin]]s\". \u00c9 diferente da [[Madalena (gastronom\u00eda)|madalena]] que sobe en redondo mentres que o \"cupcake\" sobe en plano. Existen tam\u00e9n variantes salgadas.\nDescrici\u00f3n.\nNormalmente coci\u00f1arse nun molde semellante ao que se emprega para facer madalenas. Antes de existiren os moldes especiais para facer madalenas adoit\u00e1banse facer en pequenas cuncas cer\u00e1micas, de onde lle vir\u00eda o nome: de \"cup\" ([[cunca]]), e \"cake\", ([[pastel]]). Tam\u00e9n existe outra explicaci\u00f3n da orixe do nome, derivado da unidade de medida dos ingredientes utilizados: unha cunca de [[fari\u00f1a]], unha cunca de [[azucre]], unha cunca de [[manteiga]], o que \u00e9 menos prob\u00e1bel, xa que as medidas en \"cups\" ou [[cunca (unidade de volume)|cuncas (unidade de volume)]] (236,6 [[mililitro|ml]]) son habituais nos libro de coci\u00f1a americanos.\nDe orixe angloamericana, non son tradicionais, mais aos poucos f\u00f3ronse introduc\u00edndose e adapt\u00e1ndose ao gusto local, sendo hoxe en d\u00eda m\u00e1is ca unha moda en toda Galicia. V\u00e9ndense en [[pastelar\u00eda]]s e tendas especializadas. \nV\u00e9xase tam\u00e9n.\nLigaz\u00f3ns externas.\n[[Categor\u00eda:Biscoitos e tortas]]\n[[Categor\u00eda:Doces]]\n[[Categor\u00eda:Gastronom\u00eda dos Estados Unidos de Am\u00e9rica]]\n[[Categor\u00eda:Gastronom\u00eda do Reino Unido]]"}
{"id": "291290", "revid": "12452", "url": "https://gl.wikipedia.org/wiki?curid=291290", "title": "Cat\u00f3lico latino", "text": ""}
{"id": "291292", "revid": "18868", "url": "https://gl.wikipedia.org/wiki?curid=291292", "title": "Nata", "text": "O termo nata p\u00f3dese referir a:"}
{"id": "291293", "revid": "89787", "url": "https://gl.wikipedia.org/wiki?curid=291293", "title": "Maria Antonietta Torriani", "text": "Maria Antonietta Torriani, nada en Novara o 1 de xaneiro de 1840 e finada en Cumiana o 24 de marzo de 1920, foi unha escritora italiana. Asinou como Marchesa Colombi (Marquesa Colombi) e cultivou a novela popular as\u00ed como o feminismo. O nome de \"Marquesa Colombi\" era en realidade un pseud\u00f3nimo, inspirado nun personaxe da comedia \"La satira e Parini\", do dramaturgo Paolo Ferrari."}
{"id": "291294", "revid": "6939", "url": "https://gl.wikipedia.org/wiki?curid=291294", "title": "Marchesa Colombi", "text": ""}
{"id": "291295", "revid": "6939", "url": "https://gl.wikipedia.org/wiki?curid=291295", "title": "Marquesa Colombi", "text": ""}
{"id": "291296", "revid": "55340", "url": "https://gl.wikipedia.org/wiki?curid=291296", "title": "Crema de leite", "text": "A nata ou crema de leite, \u00e9 unha substancia graxa de consistencia espesa e tonalidade abrancazada ou amarelada, que se atopa de xeito emulsionado no leite.\nEst\u00e1 constitu\u00edda principalmente por gl\u00f3bulos de materia graxa que se achan na tona do leite \"cru\"; por iso disque \u00e9 unha \"emulsi\u00f3n de graxa en auga\". Esta tona p\u00f3dese apreciar deixando certa cantidade de leite, sen homoxeneizar nin descremar, nun cunco: p\u00f3dese ollar como unha primeira camada colle forma na superficie. Esta tona de graxa sep\u00e1rase mediante un proceso de centrifugaci\u00f3n e env\u00e1sase por separado para o seu uso en gastronom\u00eda.\nC\u00f3mpre non confundirmos esta \"nata fresca\" coa tona que se forma cando se ferve o leite, e que se produce pola aglomeraci\u00f3n da albumina do leite desnaturalizado pola calor. A tona que se forma na superficie do leite fervido, malia ter un aspecto semellar \u00e1 \"nata fresca\" transformouse quimicamente por efecto da calor e ten un sabor e unha textura lixeiramente diferente.\nDiferentes tipos de nata.\nSegundo a s\u00faa elaboraci\u00f3n e de acordo coa proporci\u00f3n de graxa que cont\u00e9n, dist\u00ednguense diversas clases de nata:"}
{"id": "291297", "revid": "56817", "url": "https://gl.wikipedia.org/wiki?curid=291297", "title": "Piave", "text": "Piave foi un semanario editado en Ourense en 1904 e 1905.\nHistoria e caracter\u00edsticas.\nSubtitulado \"Agente ejecutivo y cesante de consumos aspirante a diputado y paseante en Cortes\" e \"Se compra pero no se vende\", apareceu en 1904. Semanario sat\u00edrico. O director era Arturo Fern\u00e1ndez de Magdalena, que tam\u00e9n era propietario da imprenta en que se editaba. Entre os seus colaboradores figuraron Marcelo Mac\u00edas e Luciano Cid Hermida."}
{"id": "291300", "revid": "56817", "url": "https://gl.wikipedia.org/wiki?curid=291300", "title": "Cr\u00f3nica Literaria", "text": "Cr\u00f3nica Literaria foi un semanario editado en Ourense entre 1903 e 1904.\nHistoria e caracter\u00edsticas.\nSubtitulado \"Revista semanal de Literatura, Ciencias, Artes e intereses generales\", apareceu o 1 de novembro de 1903. Dirixida por Luciano Cid Hermida. Publicaci\u00f3n cultural de car\u00e1cter aberto, publicaba poemas, contos, relatos, estudos literarios, cr\u00edticas de arte, e tam\u00e9n informaba de acontecementos locais. Entre os seus colaboradores figuraron Gerardo \u00c1lvarez Limeses, Manuel Lez\u00f3n, Jos\u00e9 Mar\u00eda Posada, Aurelio Ribalta, Jos\u00e9 Selgas e Vicente Medina. Cesou a s\u00faa edici\u00f3n co n\u00famero 16, o 17 de febreiro de 1904."}
{"id": "291301", "revid": "89787", "url": "https://gl.wikipedia.org/wiki?curid=291301", "title": "Providencia stuartii", "text": "Providencia stuartii \u00e9 unha especie de bacterias gramnegativas da familia das enterobacteri\u00e1ceas, que se encontra comunmente no solo, auga e auga residual, e que pode producir infecci\u00f3ns en humanos. \u00c9 a especie m\u00e1is com\u00fan do x\u00e9nero \"Providencia\". \"P.stuartii\" inc\u00fabase a 37\u00a0\u00b0C en \u00e1gar nutriente ou caldo nutriente. De \"P. stuartii\" procede a endonuclease de restrici\u00f3n PstI. O seu nome espec\u00edfico d\u00e9bese ao bacteri\u00f3logo norteamericano C. A. Stuart, que fixo alg\u00fans dos primeiros estudos sobre o x\u00e9nero \"Providencia\".\nPapel en enfermidades.\n\"P. stuartii\" pode producir infecci\u00f3ns en humanos, xa que \u00e9 un pat\u00f3xeno oportunista que ataca a pacientes con queimaduras graves ou que te\u00f1en cat\u00e9teres urinarios inseridos durante longo tempo. As persoas vellas est\u00e1n en maior risco. Tam\u00e9n pode afectar a animais, nos cales pode causar diarrea neonatal, como ocorre nas vacas leiteiras. Nos humanos, \"P. stuartii\" pode illarse da urina (o m\u00e1is com\u00fan), feces e sangue, e tam\u00e9n en cultivos de esputos, pel e feridas. A septicemia por \"P. stuartii\" \u00e9 principalmente de orixe urinaria. \u00c9 a causa m\u00e1is com\u00fan da s\u00edndrome da bolsa de urina p\u00farpura (a urina adquire cor p\u00farpura por causa da infecci\u00f3n urinaria por esta bacteria). As infecci\u00f3ns do torrente sangu\u00edneo de \"P stuartii\" est\u00e1n asociadas con febre, taquicardia, e hipotensi\u00f3n."}
{"id": "291302", "revid": "22795", "url": "https://gl.wikipedia.org/wiki?curid=291302", "title": "Bovini", "text": ""}
{"id": "291303", "revid": "1888", "url": "https://gl.wikipedia.org/wiki?curid=291303", "title": "Fray Verdades", "text": "Fray Verdades foi un peri\u00f3dico editado na R\u00faa entre 1902 e 1904.\nHistoria e caracter\u00edsticas.\nApareceu en novembro de 1902. Imprim\u00edase en Lugo."}
{"id": "291305", "revid": "1888", "url": "https://gl.wikipedia.org/wiki?curid=291305", "title": "El Diminuto", "text": "El Diminuto foi un semanario editado en Allariz en 1900.\nHistoria e caracter\u00edsticas.\nApareceu en setembro de 1900. Eran os seus redactores Perfecto Mart\u00ednez Vide, Jes\u00fas Marquina e Jos\u00e9 Mar\u00eda Gonz\u00e1lez."}
{"id": "291307", "revid": "56817", "url": "https://gl.wikipedia.org/wiki?curid=291307", "title": "La Uni\u00f3n Ib\u00e9rica", "text": "La Uni\u00f3n Ib\u00e9rica foi un peri\u00f3dico editado en Ourense entre 1900 e 1901.\nHistoria e caracter\u00edsticas.\nRevista quincenal, apareceu en xu\u00f1o de 1900."}
{"id": "291308", "revid": "1888", "url": "https://gl.wikipedia.org/wiki?curid=291308", "title": "Luis Madri\u00f1\u00e1n Megid", "text": ""}
{"id": "291309", "revid": "1888", "url": "https://gl.wikipedia.org/wiki?curid=291309", "title": "Luis Madri\u00f1\u00e1n Neira", "text": ""}
{"id": "291310", "revid": "56817", "url": "https://gl.wikipedia.org/wiki?curid=291310", "title": "Lu\u00eds Madri\u00f1\u00e1n", "text": "Co nome de Lu\u00eds Madri\u00f1\u00e1n podemos referirnos a:"}
{"id": "291311", "revid": "1888", "url": "https://gl.wikipedia.org/wiki?curid=291311", "title": "La Lealtad", "text": "La Lealtad foi o nome de varias publicaci\u00f3ns:"}
{"id": "291312", "revid": "56817", "url": "https://gl.wikipedia.org/wiki?curid=291312", "title": "La Lealtad (Ourense)", "text": "La Lealtad foi un peri\u00f3dico editado en Ourense entre 1892 e 1898.\nHistoria e caracter\u00edsticas.\nSubtitulado \"Peri\u00f3dico mon\u00e1rquico\", apareceu en outubro de 1892. Publicaci\u00f3n tradicionalista dirixida por Valent\u00edn de N\u00f3voa. Cesou a s\u00faa publicaci\u00f3n en decembro de 1898."}
{"id": "291313", "revid": "89787", "url": "https://gl.wikipedia.org/wiki?curid=291313", "title": "Bovininos", "text": "A dos bovininos (\"Bovini\") \u00e9 unha tribo de mam\u00edferos artiod\u00e1ctilos ruminantes da familia dos b\u00f3vidos e subfamilia dos bovinos.\nEsta tribo comprende de grandes a moi grandes herb\u00edvoros, entre eles animais dom\u00e9sticos de grande importancia econ\u00f3mica para os seres humanos, como o b\u00fafalo dom\u00e9stico e o iac, as\u00ed como parentes asi\u00e1ticos m\u00e1is pequenos e grandes b\u00f3vidos de vida libre como o b\u00fafalo africano e os bisontes americano e europeo.\nTaxonom\u00eda.\nA tribo foi definida en 1921 polo zo\u00f3logo brit\u00e1nico John Edward Gray, na s\u00faa obra \"On the natural arrangement of Vertebrose Animals\" (publicada en \"London Medical Repository\" 15: 296\u2013310).\nO termo do lat\u00edn cient\u00edfico \"Bovini\" ad\u00e1ptase aqu\u00ed como bovininos para non confundilo co nome da subfamilia, bovinos (\"Bovinae\"), adaptando a desinencia empregada para formar os nomes das tribos, \"-\u00edni\", como \"-inini\", igual que se fai noutros idiomas romances, como o portugu\u00e9s, ou o castel\u00e1n.\nA continuaci\u00f3n faise unha relaci\u00f3n dos actuais x\u00e9neros e especies:\nTribo \"Bovini\"\nEvoluci\u00f3n.\nAs relaci\u00f3ns m\u00e1is pr\u00f3ximas a esta tribo son coas tribos \"Boselaphini\" e \"Tragelaphini\". O antepasado com\u00fan de todas as especies dos \"Bovini\" parece ser que viviu hai uns 5 mill\u00f3ns de anos.&lt;br&gt; Os primeiros clados que diverxeron foron os das especies dos b\u00fafalos (x\u00e9neros \"Bubalus\" e \"Syncerus\"). A continuaci\u00f3n separ\u00e1ronse os clados das especies banteng e gauro e o touro dom\u00e9stico.&lt;br&gt;\u00c9 pos\u00edbel que tam\u00e9n existira un cuarto clado que comprender\u00eda aos bisontes e os iacs.\n\u00c1rbore filoxen\u00e9tica.\nRecentes estudos de filoxenia permitiron establecer a \u00e1rbore filoxen\u00e9tica seguinte:\nN\u00f3tese que a posici\u00f3n do x\u00e9nero \"Bison\" est\u00e1 en discusi\u00f3n.\nImportancia econ\u00f3mica.\nOs bovininos est\u00e1n presentes en todos os continentes. A s\u00faa poboaci\u00f3n global ascende a 1,5 bill\u00f3ns cabezas (das que 1,4 bill\u00f3ns son vac\u00fans e 150 mill\u00f3snes ceb\u00fas).\nEmpr\u00e9ganse para o traballo agr\u00edcola, aspecto importante a\u00ednda nos pa\u00edses subdesenvolvidos, para o aproveitamento do leite, que ademais de ser un fundamental alimento \u00e9 unha fonte importante de graxa (manteiga), e da carne (excepto na India). Tam\u00e9n se utiliza a s\u00faa pel (para a fabricaci\u00f3n do coiro), os seus cornos, e a bosta, como fertilizante, ademais de utilizarse, seca, como combust\u00edbel nalg\u00fans pa\u00edses, e mesmo para a construci\u00f3n de vivendas (cabanas), como entre os masais de Kenya."}
{"id": "291314", "revid": "56817", "url": "https://gl.wikipedia.org/wiki?curid=291314", "title": "La Lealtad (A Guarda)", "text": "La Lealtad foi un semanario editado en Guarda en 1923.\nHistoria e caracter\u00edsticas.\nSubtitulado \"Semanario guard\u00e9s\", apareceu en abril de 1923. Peri\u00f3dico conservador promovido polos partidarios de Mariano Ord\u00f3\u00f1ez Garc\u00eda, atacou a Manuel Portela Valladares. Edit\u00e1base nos obradoiros de Vicente V. T\u00e1boas. Inclu\u00edu alg\u00fans textos literarios."}
{"id": "291333", "revid": "1822", "url": "https://gl.wikipedia.org/wiki?curid=291333", "title": "Expedici\u00f3n Balmis", "text": ""}
{"id": "291334", "revid": "98629", "url": "https://gl.wikipedia.org/wiki?curid=291334", "title": "EuroBrun", "text": "EuroBrun Racing foi un construtor de F\u00f3rmula 1 con base en Senago, Mil\u00e1n, Italia, cunha participaci\u00f3n italo-su\u00edza. Participaron en 46 grandes premios.\nO equipo era unha combinaci\u00f3n de dous equipos, a man de obra mec\u00e1nica e habilidade do enxe\u00f1eiro Giampaolo Pavanello do equipo \"Euroracing\", que tam\u00e9n traballara no equipo Alfa Romeo de F\u00f3rmula 1 de 1982-85, e o m\u00fasculo financeiro e a habilidade organizativa do magnate su\u00edzo Walter Brun, que dirix\u00eda o equipo de autom\u00f3biles deportivos Motorsport Brun.\nNo ano , Mario Tolentino dese\u00f1ou o chasis ER188, cun motor Cosworth DFZ de 3\u00b45 L e aspiraci\u00f3n atmosf\u00e9rica. O campi\u00f3n de F\u00f3rmula 3000 Stefano Modena e o piloto de Brun Oscar Larrauri asinaron para pilotar. Malia un s\u00f3lido a\u00ednda que non espectacular inicio de tempada, EuroBrun loitaba coa falta de finanzaci\u00f3n. Houbo problemas internos cando Brun tratou sen \u00e9xito de substitu\u00edr a Larrauri por Christian Danner, e Euroracing estaba mostrando desinterese pola F\u00f3rmula Un. Ambos pilotos non poder\u00edan cualificar en moitas carreiras (Modena quedou fora catro veces, e foi exclu\u00eddos doutras d\u00faas carreiras por infracci\u00f3ns t\u00e9cnicas e Larrauri quedou fora sete veces), o 11\u00ba lugar de Modena no Gran Premio de Hungr\u00eda de 1988 ser\u00eda o seu mellor resultado.\nAntes da tempada de , Euroracing adelgazou ata un nivel nominal de participaci\u00f3n, en forma dun pu\u00f1ado de enxe\u00f1eiros e mec\u00e1nicos. EuroBrun participou cun s\u00f3 coche, pilotado por Gregor Foitek, mentres que o ER188 modificouse lixeiramente para montar un motor Judd V8 e pneum\u00e1ticos Pirelli. O equipo ser\u00eda s\u00f3 ser\u00eda capaz de pre-cualificar unha vez, e logo Foitek non se clasificou. Incluso a presentaci\u00f3n do novo ER189, dese\u00f1ado por George Ryton, no Gran Premio de Alema\u00f1a non axudou. Foitek retirouse logo do Gran Premio de B\u00e9lxica, e regresou Larrauri. O arxentino tampouco tivo \u00e9xito.\nMalia non iniciar unha soa carreira en , o equipo regresou en con dous coches, unha vez m\u00e1is. Pavanello sa\u00edra do equipo por completo, e o equipo comezara a tempada co ER189. Roberto Moreno pilotar\u00eda para o equipo, con Claudio Langes no segundo coche. Langes non pre-cualificar\u00eda unha soa vez. Unha anormal sesi\u00f3n de cualificaci\u00f3n no Gran Premio dos Estados Unidos viu a Moreno sa\u00edr na posici\u00f3n n\u00famero 16, e finalmente terminou 13\u00ba. O capaz brasileiro cualificar\u00eda de novo no Gran Premio de San Marino, e achegouse en varias ocasi\u00f3ns, pero como Brun perdera o entusiasmo, EuroBruns perdeuse m\u00e1is e m\u00e1is da grella. Logo de 14 roldas, o equipo retirouse do Campionato de F\u00f3rmula Un, logo de facer s\u00f3 21 sa\u00eddas de 76 participaci\u00f3ns.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "291335", "revid": "89787", "url": "https://gl.wikipedia.org/wiki?curid=291335", "title": "Rally de Galicia Hist\u00f3rico", "text": "O Rally de Galicia Hist\u00f3rico foi unha proba de rally de veh\u00edculos hist\u00f3ricos que se disputou anualmente na localidade de Melide e arredores de 2009 a 2012. Estaba organizada pola Escuder\u00eda Melide MotorSport e era puntuable para o Campionato de Espa\u00f1a de Rally para Veh\u00edculos Hist\u00f3ricos tanto na modalidade de velocidade como na de regularidade.\nO vencedor das catro edici\u00f3ns disputadas foi o piloto melidense Jes\u00fas Ferreiro.\nHistoria.\n2009.\nA Escuder\u00eda Melide MotorSport organizou a primeira edici\u00f3n en 2009, que discorr\u00eda polos concellos de Melide, Sobrado, Santiso e Toques. Inscrib\u00edronse 41 pilotos, entre os que destacaban o campi\u00f3n de Europa e nove veces campi\u00f3n de Espa\u00f1a Antonio Zanini, Antonio Sainz, irm\u00e1n de Carlos Sainz, ou Jes\u00fas Ferreiro, campi\u00f3n de Espa\u00f1a de hist\u00f3ricos en 2007 e nado en Melide. Ernesto Rumbo conduciu o coche 000, con Lu\u00eds Moya de copiloto, mentres que Zanini e Pedro Garc\u00eda conduc\u00edan o 00 e Txus Jaio o coche 0. Finalmente Jes\u00fas Ferreiro, xunto co seu copiloto Roberto Lorenzo e conducindo un Ford Escort MK1, foi o ga\u00f1ador final do rally, seguido por Manuel Muniente e con Sainz terceiro.\n2010.\nNa segunda edici\u00f3n do rally, en setembro de 2010, destacaban as presenzas de Sergio Vallejo a bordo dun Ford Escort RS 2000 MK1, Antonio Sainz nun Ford Escort RRS ou o exfutbolista Santiago Ca\u00f1izares cun Alpine A-110. Pero a vitoria volveu ser para Jes\u00fas Ferreiro, quen debido aos problemas dos seus rivais, rematou con case cinco minutos de vantaxe sobre o Opel Ascona do segundo, Javier Garc\u00eda. Completou o podio Antonio Sainz.\n2011.\nA edici\u00f3n de 2011 contou entre os inscritos co exministro Miguel Arias Ca\u00f1ete, con Peitos, de novo con Ca\u00f1izares e con Manuel Senra co seu Peugeot 309 como un dos \"coches 0\", pero o protagonista volveu ser Ferreiro, que esta vez cun Porsche 911 Carrera RS 3.0 venceu en todos os tramos excepto o \u00faltimo, sac\u00e1ndolle case dous minutos ao asturiano Juanjo Ordiales, segundo, mentres que Antonio Sainz volveu ser terceiro.\n2012.\nA edici\u00f3n de 2012 foi a que contou cun maior n\u00famero de pilotos inscritos, 82, e como novidade estableceu a Praza de Obradoiro de Santiago como punto de partida do rally, que inclu\u00edu tramos por Visanto\u00f1a, Melide, Toques, Sobrado e Santiso. Luis Moya volveu copilotar un dos coches 0 e ademais foi nomeado \"Presidente de Honra\" do rally. A vitoria volveu ser para o Porsche do piloto local, Jes\u00fas Ferreiro, que ademais con este triunfo se proclamaba por segunda vez campi\u00f3n de Espa\u00f1a de veh\u00edculos hist\u00f3ricos. Antonio Sainz e Juanjo Ordiales acompa\u00f1aron ao galego no podio.\n2013.\nEn 2013 o rally suspendeuse debido \u00e1 falta de apoio financeiro. "}
{"id": "291336", "revid": "7523", "url": "https://gl.wikipedia.org/wiki?curid=291336", "title": "Club Baloncesto Clavijo", "text": ""}
{"id": "291338", "revid": "85894", "url": "https://gl.wikipedia.org/wiki?curid=291338", "title": "Mar Vila L\u00f3pez", "text": "Mar\u00eda do Mar Vila L\u00f3pez, nada en Doz\u00f3n en 1979, \u00e9 unha pol\u00edtica galega do BNG.\nTraxectoria.\nLicenciada en Ciencias Pol\u00edticas e da Administraci\u00f3n pola Universidade de Santiago de Compostela. Foi elixida concelleira de Doz\u00f3n polo BNG nas municipais de 2011. Dende 2013 \u00e9 membro da executiva do BNG como Secretaria de defensa do territorio."}
{"id": "291339", "revid": "1888", "url": "https://gl.wikipedia.org/wiki?curid=291339", "title": "Mar\u00eda do Mar Vila L\u00f3pez", "text": ""}
{"id": "291340", "revid": "12452", "url": "https://gl.wikipedia.org/wiki?curid=291340", "title": "Rafael Villar Gonz\u00e1lez", "text": ""}
{"id": "291343", "revid": "89787", "url": "https://gl.wikipedia.org/wiki?curid=291343", "title": "Teodoro II, papa de Alexandr\u00eda", "text": "Teodoro II (en copto: \u2ca0\u2c81\u2ca1\u2c81 \u2c80\u2c83\u2c83\u2c81 \u2c90\u2c89\u2c9f\u0301\u2c87\u2cb1\u2ca3\u2c9f\u2ca5 \u2c83\u0305 , tr. \"Papa Abba The\u00f3d\u014dr\u014ds II\"; en \u00e1rabe: \u200f\u0627\u0644\u0628\u0627\u0628\u0627 \u062a\u0648\u0627\u0636\u0631\u0648\u0633 \u0627\u0644\u062b\u0627\u0646\u064a\u200e, tr. \"al-Baba Tawadurus al-zani\"), nado en Mansura (Exipto) o 4 de novembro de 1952 \u00e9 o 118\u00ba Papa de Alexandr\u00eda da Igrexa Ortodoxa Copta, no cargo dende o 18 de novembro de 2012.\nTraxectoria.\nNaceu como Waxih Subhi Baqi Sulaiman (\u0648\u062c\u064a\u0647 \u0635\u0628\u062d\u0649 \u0628\u0627\u0642\u0649 \u0633\u0644\u064a\u0645\u0627\u0646) o 4 de novembro de 1952 na cidade de Mansura, Exipto. Estudou Farmacia na Universidade de Alexandr\u00eda, gradu\u00e1ndose en 1975. Aos poucos anos de traballar nunha compa\u00f1\u00eda farmac\u00e9utica, ingresou no mosteiro de san Pishoi de Wadi al Natrun, e foi ordenado sacerdote en 1989.\nO 15 de xu\u00f1o de 1997 foi consagrado bispo polo papa de Alexandr\u00eda Xinuda III, e tomou o nome de \"Teodoro\". Foi asignado \u00e1 eparqu\u00eda de Bihira.\n\u00c1 morte de Xinuda III, estivo entre os tres candidatos para sucederlle, resultando elixido o 18 de novembro de 2012.\nO 8 de maio de 2013 Teodoro II visitou no Vaticano ao papa Francisco; esta foi a segunda vez que un papa copto visitaba ao seu hom\u00f3logo cat\u00f3lico."}
{"id": "291344", "revid": "839", "url": "https://gl.wikipedia.org/wiki?curid=291344", "title": "Shenouda III", "text": ""}
{"id": "291353", "revid": "17467", "url": "https://gl.wikipedia.org/wiki?curid=291353", "title": "Teito (hom\u00f3nimos)", "text": "O termo teito (do lat\u00edn \"tectu\") p\u00f3dese referir a:"}
{"id": "291354", "revid": "98629", "url": "https://gl.wikipedia.org/wiki?curid=291354", "title": "Museo Imperial da Guerra", "text": "O Museo Imperial da Guerra (\"Imperial War Museum\" en ingl\u00e9s) \u00e9 o museo militar brit\u00e1nico. Creouse logo da primeira guerra mundial en 1917.\nOrixinalmente situado no Crystal Palace en Sydenham Hill, o museo abriu as s\u00faas portas en 1920. En 1924 o museo foi trasladado ao Instituto Imperial en South Kensington e, finalmente, en 1936, o museo adquiriu un local permanente onde antes se atopaba o Hospital Real de Bethlem en Southwark. Durante 1970 o museo comezou a expandirse cara a outras sedes.\nAs colecci\u00f3ns do museo incl\u00faen arquivos de documentos persoais e oficiais, fotograf\u00edas, material cinematogr\u00e1fico, gravaci\u00f3ns de historia oral, unha ampla biblioteca, unha colecci\u00f3n de arte e veh\u00edculos e avi\u00f3ns militares.\nAt\u00f3pase distribu\u00eddo en diversas instalaci\u00f3ns en Inglaterra, tres das cales at\u00f3panse en Londres:"}
{"id": "291355", "revid": "7802", "url": "https://gl.wikipedia.org/wiki?curid=291355", "title": "Imperial War Museum", "text": ""}
{"id": "291356", "revid": "1131", "url": "https://gl.wikipedia.org/wiki?curid=291356", "title": "Teito", "text": "Teito (do lat\u00edn \"tectum\" e este \u00e1 s\u00faa vez do verbo \"tegere\" con significado de recubrir, cubrir, protexer.) \u00e9 en construci\u00f3n, a superficie interior, xeralmente horizontal, por riba dos l\u00edmites superiores das paredes dun cuarto (ou outro habit\u00e1culo: un coche por exemplo). A parte exterior, tam\u00e9n denominada teito, adoita por\u00e9n recibir o nome de cuberta (tellado), que \u00e9 a que leva a parte estrutural (estrutura de cuberta). \nO teito non \u00e9 polo xeral un elemento estrutural (ag\u00e1s no caso das b\u00f3vedas en arquitectura culta), sen\u00f3n m\u00e1is ben un acabado de superficie (plaf\u00f3n) que oculta a parte inferior do piso ou da estrutura que existe por riba. A vivenda tradicional galega adoitaba ter o teito constitu\u00eddo directamente pola estrutura de madeira do sollado (forxado) ou da estrutura da propia cuberta (trabes, cangos e cubrici\u00f3n). Pola contra moitas veces, especialmente en construci\u00f3ns m\u00e1is coidadas, coma casas grandes e pazos a estruturas cubr\u00edanse cun teito ou plaf\u00f3n formado por pequenas lamelas de madeira cubertas cunha camada de cal. \nDependendo do fin e tipo de construci\u00f3n, o teito pode ser dese\u00f1ado e constru\u00eddo de diversas formas e cunha variedade de materiais."}
{"id": "291357", "revid": "865", "url": "https://gl.wikipedia.org/wiki?curid=291357", "title": "Boeing 747-200", "text": ""}
{"id": "291359", "revid": "89787", "url": "https://gl.wikipedia.org/wiki?curid=291359", "title": "And did those feet in ancient time", "text": "\u00abJerusalem\u00bb \u00e9 un himno ingl\u00e9s que foi proposto como himno nacional de Inglaterra. \u00c9 considerado un dos s\u00edmbolos m\u00e1is representativos do pa\u00eds, e unha das s\u00faas melod\u00edas m\u00e1is co\u00f1ecidas.\nA letra do himno est\u00e1 baseada nos catro versos que comezan con \u00abAnd did those feet in ancient time\u00bb de William Blake, inclu\u00eddos no prefacio do seu epopea \"Milton\" (1804), dedicado a John Milton, a partitura de Hubert Parry foi engadida en 1916.\nAs\u00ed mesmo, foi un dos himnos cantados na abad\u00eda de Westminster para a voda real entre Guillerme de Cambridge e Catherine Middleton en 2011, xunto con \u00abGuide Me, O Thou Great Redeemer\u00bb, elixido por Guillerme en homenaxe a s\u00faa nai, Diana de Gales, finada en 1997.\nTam\u00e9n adoita interpretarse anualmente na \u00faltima noite das Proms, o festival musical de ver\u00e1n no Royal Albert Hall\u00a0de Londres."}
{"id": "291360", "revid": "7802", "url": "https://gl.wikipedia.org/wiki?curid=291360", "title": "Jerusalem (himno)", "text": ""}
{"id": "291362", "revid": "22570", "url": "https://gl.wikipedia.org/wiki?curid=291362", "title": "Himeneo", "text": "Himeneo (en grego antigo \u1f59\u03bc\u03ad\u03bd\u03b1\u03b9\u03bf\u03c2), tam\u00e9n chamado Himen, \u00e9 un deus da mitolox\u00eda grega, encargado das cerimonias de matrimonio, inspirador das festas e as canci\u00f3ns. Himeneo \u00e9 tam\u00e9n un x\u00e9nero de poes\u00eda l\u00edrica grega cantada durante a procesi\u00f3n da noiva \u00e1 casa do noivo, na que se apelaba ao deus, en contraste co epitalamio, que se cantaba no limiar nupcial.\nHimeneo asist\u00eda aos connubios, e cando non o fac\u00eda o matrimonio resultar\u00eda desastroso, polo que os gregos corr\u00edan vivamente gritando o seu nome. Presidiu moitas das vodas dos mitos gregos, inclu\u00eddas as de todas as deidades e os seus descendentes.\nHimeneo era celebrado na antiga canci\u00f3n matrimonial de orixe desco\u00f1ecida \"Hymen o Hymenae, Hymen\" recollida por Caio Valerio Catulo Os termos \u00abhimno\u00bb e \u00abhimen\u00bb proceden desta celebraci\u00f3n.\nOrixes.\nHimeneo era o fillo de Baco/Dioniso e de Venus/Afrodita. Noutras tradici\u00f3ns era fillo de Apolo e unha das Musas. Outras historias danlle unha orixe lendaria. Nun dos fragmentos conservados do \"Cat\u00e1logo de mulleres\" atribu\u00eddo a Hes\u00edodo dise que Magnes \u00abtivo un fillo de extraordinaria beleza, Himeneo. E cando Apolo viu o rapaz namorou del e non abandonou a casa de Magnes\u00bb. Por\u00e9n, segundo a \"Suda\", o \"eraste\" de Himeneo foi Tamiris.\n\"A paz\" de Arist\u00f3fanes termina con Trixeo e o Coro cantando a canci\u00f3n nupcial, co retrouso \u00ab\u00a1Oh Himen! \u00a1Oh Himeneo!\u00bb t\u00edpico para unha canci\u00f3n deste tipo.\nRepresentaci\u00f3n.\nPolo menos desde o renacemento italiano, Himeneo adoita ser representado na arte como un home novo levando unha grilanda de flores e sostendo un facho acendido nunha man.\nFontes.\nHimeneo aparece mencionado na \"Il\u00edada\" de Homero, na descrici\u00f3n da forxa do escudo de Aquiles:\nOutras fontes cl\u00e1sicas son:\nAparece tam\u00e9n na obra de Safo:\nE \u00e9 mencionado tam\u00e9n en d\u00faas obras de William Shakespeare: \"A tempestade\" e \"Como gustedes\", onde se une \u00e1s parejas ao final:"}
{"id": "291365", "revid": "1131", "url": "https://gl.wikipedia.org/wiki?curid=291365", "title": "Caio Valerio Catulo", "text": ""}
{"id": "291367", "revid": "89787", "url": "https://gl.wikipedia.org/wiki?curid=291367", "title": "Colmado", "text": "O colmado (de colmo: palla escollida de centeo ou de trigo usada para cubertas, este do lat\u00edn \"culmus\", palla de centeo) ou cuberta vexetal \u00e9 unha cuberta feita de palla de centeo ou trigo que se usa nos palleiros e en certas construci\u00f3ns r\u00fasticas. Tam\u00e9n recibe os nomes de colma, colmazo e colmo.\nConstr\u00faense artesanalmente realizando unha cuberta con vexetaci\u00f3n seca de diferentes especies vexetais dependendo o tipo, dispo\u00f1ibilidade ou lugar do mundo, como colmo, palla, carrizas, xuncas, xuncos ou queiroas e coloc\u00e1ndoas en camadas, de xeito que a auga se elimine lonxe da cuberta interna. Probabelmente sexa este o material m\u00e1is antigo que se ten empregado nas cubrici\u00f3n das cubertas, us\u00e1ndose tanto en climas tropicais coma temperados. Alg\u00fans construtores de pa\u00edses en v\u00edas de desenvolvemento a\u00ednda empregan cubertas vexetais, constru\u00edndoas normalmente con vexetaci\u00f3n da zona e de baixo custo. Pola contra, nalg\u00fans pa\u00edses desenvolvidos (Alema\u00f1a, Reino Unido) existe unha demanda deste tipo de cuberta, por parte de cidad\u00e1ns acomodados que queren dar ao seu fogar un ar r\u00fastico.\nEn Galicia a\u00ednda existen mostras de colmados en vivendas das monta\u00f1as, o caso m\u00e1is co\u00f1ecido \u00e9 o das pallozas, por\u00e9n as cubertas vexetais foron habituais, especialmente en construci\u00f3ns auxiliares (cabazos, h\u00f3rreos, alpendres etc) at\u00e9 hai poucos anos. Outra mostra galega do uso de colmados deuse nas vivendas circulares dos castros antes da introduci\u00f3n da tella (tellados) polos romanos. As vivendas circulares (co\u00f1ecidas en ingl\u00e9s coma \"roundhouses\") d\u00e9ronse en toda a Europa atl\u00e1ntica, posibelmente de orixe celta.\nHistoria.\nA tradici\u00f3n das cubertas vexetais foi pasando de xeraci\u00f3n en xeraci\u00f3n durante milleiros de anos. Existen poucas descrici\u00f3ns das s\u00faas t\u00e9cnicas construtivas, especialmente nas rexi\u00f3ns tropicais. Nos pa\u00edses ecuatoriais as plantas son o material local usado con frecuencia en cubertas, e a mi\u00fado tam\u00e9n nas paredes.\nPlantas bravas coma a carriza (\"Phragmites australis\"), a espadana ou palla real (\"Typha\" spp. especialmente \"Typha latifolia\"), a xesta (\"Cytisus scoparius\"), a queiroa (\"Calluna vulgaris\"), xuncos (\"Juncus\" spp.) e bu\u00f1os (\"Schoenoplectus lacustris\") empr\u00e9garonse para cubrir cabanas e vivendas primitivas en Europa a finais do per\u00edodo Paleol\u00edtico, por\u00e9n non temos probas arqueol\u00f3xicas disto, xa que os materiais vexetais non deixan pegada. A xente seica comezou a empregar colmo no per\u00edodo Neol\u00edtico cando comezarons os primeiros cultivos de cereais, mais doutra volta non temos evidencias disto at\u00e9 a \u00e9poca medieval. Queda claro que nos poboados de vivendas circulares da Europa atl\u00e1ntica, coma nos castros galegos e brit\u00e1nicos, empreg\u00e1ronse cubertas vexetais, xa que non hai restos de tellas at\u00e9 a chagada dos romanos.\nExiste constancia das cubertas vexetais europeas desde antes da Idade Media, cando se formaron as primeiras poboaci\u00f3ns. A creaci\u00f3n das vilas trouxo consigo a necesidade dun material de construci\u00f3n facilmente dispo\u00f1\u00edbel, econ\u00f3mico e duradeiro como o colmo. A causa dos incendios producidos en distintas cidades medievais, redactouse en Londres a primeira normativa vixente de construci\u00f3n, que prohib\u00eda a edificaci\u00f3n de novos colmados e ordenaba o encalado das que xa exist\u00edan cunha camada de xeso.\nMoitos pobos ind\u00edxenas americanos, coma os maias, os incas ou os aztecas, viv\u00edan en casas con cubertas vexetais. Despois do colapso da maior\u00eda das sociedades americanas existentes por mor das doenzas introducidas desde Europa, os primeiros europeos que atoparon a americanos ollaron que estes viv\u00edan en estruturas cubertas con cortiza ou paneis que pod\u00edan engadirse ou eliminarse para a ventilaci\u00f3n, quecer ou arrefriar as estancias. Non antes do ano 2000 descubr\u00edronse moitos edificios complexos con material de cuberta a base de fibras. Os colonos franceses e brit\u00e1nicos constru\u00edron vivendas temporais con cubertas de vexetaci\u00f3n local cando chegaron a Nova Francia e Nova Inglaterra, por\u00e9n para vivendas permanentes xa comezaron a usar tellas de madeira. Os espa\u00f1ois e portugueses levaron a tella a Latinoam\u00e9rica.\nNa maior parte de Europa, os colmados ficaron s\u00f3 coma material de cuberta en zonas illadas do campo, coma nas aldeas das monta\u00f1as ou en construci\u00f3ns auxiliares, coma alpendres, palleiros e celeiros. Per\u00e9n at\u00e9 finais do s\u00e9culo XIX eran a\u00ednda moi com\u00fans. En Galicia era com\u00fans os colmados en celeiros, alpendres e h\u00f3rreos de todo o pa\u00eds at\u00e9 mediados do s\u00e9culo XX. Os colmados nas casas restrix\u00edronse \u00e1s vivendas das monta\u00f1as (coma nas pallozas) especialmente nas zonas de lousados (provincia de Lugo), pero aos poucos a lousa foi substitu\u00edndo a cubrici\u00f3n de colmo. Por exemplo no reino unido, a comercializaci\u00f3n de lousa comezou no Pa\u00eds de Gales en 1820, e o transporte (canles e cami\u00f1o de ferro) axi\u00f1a fixo que o material estivese dispo\u00f1\u00edbel en todo o territorio. Por\u00e9n, o n\u00famero de casas con colmados veuse incrementado no Reino Unido dende mediados do s\u00e9culo XIX a medida que a agricultura se espallaba, mais doutra volta decreceu a finais de s\u00e9culo coa perda de poboaci\u00f3n rural e a migraci\u00f3n cara as cidades. Aos poucos, o colmado volveuse un sinal de pobreza, e o n\u00famero de casas con colmado decreceu as\u00ed coma o de profesionais artes\u00e1ns (colmeiros). O mesmo que ocorreu en Gran Breta\u00f1a ocorr\u00eda en Galicia coas pallozas. Por\u00e9n os colmados torn\u00e1ronse moi populares nos \u00faltimos trinta anos no Reino Unido, e hoxe en d\u00eda \u00e9 un s\u00edmbolo de riqueza m\u00e1is ca de pobreza polo gasto de mantemento que sup\u00f3n. Hai arredor de 1000 vivendas con colmado no Reino Unido, e os colmados estanse volvendo populares polo crecente interese na conservaci\u00f3n de edificios hist\u00f3ricos e o crecente uso de materiais de construci\u00f3n renov\u00e1beis. En Galicia, a\u00ednda que existen certas axudas da administraci\u00f3n para colmar os edificios, o estado das cubertas dalgunhas pallozas est\u00e1 en serio perigo.\nAs cubertas vexetais hoxe.\nNa pen\u00ednsula ib\u00e9rica existen diferentes exemplos de cubertas vexetais, especialmente no noroeste: as pallozas e os teitos asturianos son os superviventes do antigo uso estendido de colmados en Galicia, Norte de Portugal, Asturias e Le\u00f3n (antiga Gallaecia).\nS\u00f3 no Reino Unido existen m\u00e1is cubertas de colmados que en calquera outro pa\u00eds de Europa. O material utilizado tradicionalmente nunha gran parte de Inglaterra \u00e9 a carriza (\"Phragmites australis\") (especialmente no condado de Norfolk) ademais do colmo, cultivado na actualidade por produtores especializados. Unha cuberta vexetal de boa calidade pode resistir entre 45 e 50 anos, se se realizou por un artes\u00e1n experimentado.\nAs follas das palmeiras, por exemplo, en Na Bure Fidxi, os colmados comb\u00ednanse con teitos de follas de palmeiras e paredes de canas. En Dominica empr\u00e9ganse tam\u00e9n as cubertas con follas de palmeiras. En Hawai e Bal\u00ed \u00fasase para as cubertas \"Alang-alang\" (\"Imperata cylindrica\"). En Kenya as cubertas fanse coas follas da cana de azucre, especialmente nas vivendas da tribo Kikuyu."}
{"id": "291368", "revid": "18868", "url": "https://gl.wikipedia.org/wiki?curid=291368", "title": "Cuberta vexetal", "text": ""}
{"id": "291369", "revid": "18868", "url": "https://gl.wikipedia.org/wiki?curid=291369", "title": "Cuberta de palla", "text": ""}
{"id": "291370", "revid": "18868", "url": "https://gl.wikipedia.org/wiki?curid=291370", "title": "Schoenoplectus lacustris", "text": ""}
{"id": "291371", "revid": "18868", "url": "https://gl.wikipedia.org/wiki?curid=291371", "title": "Colmazo", "text": ""}
{"id": "291375", "revid": "98629", "url": "https://gl.wikipedia.org/wiki?curid=291375", "title": "Colma", "text": "O termo colma p\u00f3dese referir a:"}
{"id": "291376", "revid": "5863", "url": "https://gl.wikipedia.org/wiki?curid=291376", "title": "Valent\u00edn de N\u00f3voa", "text": "Valent\u00edn de N\u00f3voa, nado en Ourense en 1823 e finado na mesma cidade o 29 de outubro de 1895 foi un avogado, xornalista e escritor galego.\nTraxectoria.\nEstudou Dereito na Universidade de Santiago de Compostela. Escritor cat\u00f3lico e carlista. Foi desterrado de Ourense durante a guerra carlista. Colaborou en \"La Regeneraci\u00f3n\" e \"El Pensamiento Espa\u00f1ol\" onde adquiriu fama de polemista. Tam\u00e9n colaborou en \"La Esperanza\", \"El Correo Espa\u00f1ol\", \"La Fe\" e \"Revista de Galicia\". Fundou e dirixiu \"La Voz del Pa\u00eds\" (1869) e \"La Lealtad\" (1892-1895). Publicou o folleto \"El Divorcio\" (1884). En galego escribiu \"Resposta oa \"Rechamo\", provocada polo poema de Pintos.\nVida persoal.\nCasou con Amalia Requejo."}
{"id": "291377", "revid": "56817", "url": "https://gl.wikipedia.org/wiki?curid=291377", "title": "La Voz del Pa\u00eds", "text": "La Voz del Pa\u00eds foi un peri\u00f3dico editado en Ourense en 1869.\nHistoria e caracter\u00edsticas.\nPeri\u00f3dico carlista, apareceu en 1869. Dirixido por Valent\u00edn de N\u00f3voa. Publicou polo menos 54 n\u00fameros."}
{"id": "291378", "revid": "111977", "url": "https://gl.wikipedia.org/wiki?curid=291378", "title": "Orani Jo\u00e3o Tempesta", "text": "Orani Jo\u00e3o Tempesta, nado o 23 de xu\u00f1o de 1950 en S\u00e3o Jos\u00e9 do Rio Pardo (S\u00e3o Paulo) \u00e9 un cardeal e arcebispo cat\u00f3lico latino brasileiro.\nTraxectoria.\nNaceu en S\u00e3o Jos\u00e9 do Rio Pardo o 23 de xu\u00f1o de 1950, e ingresou na Orde do C\u00edster o 2 de febreiro de 1969. Foi ordenado sacerdote en 1974.\nEn 1984 pasou a ser prior do mosteiro cistercense de San Bernardo de S\u00e3o Jos\u00e9 do Rio Pardo e, coa elevaci\u00f3n do mosteiro a abad\u00eda, converteuse no primeiro abade.\nO 26 de febreiro de 1997 foi elixido bispo de Rio Preto. Recibiu a consagraci\u00f3n episcopal o 25 de abril de 1997 de mans de Jos\u00e9 de Aquino Pereira, tendo como co-consagrantes aos bispos Dadeus Grings e Luiz Gonzaga Bergonzini.\nEntre o 24 de marzo de 1999 e o 11 de decembro de 2002 foi administrador apost\u00f3lico de Claraval.\nO 13 de outubro de 2004 foi elixido arcebispo de Bel\u00e9m do Par\u00e1.\nO 27 de febreiro de 2009 o papa Bieito XVI nomeouno arcebispo do R\u00edo de Xaneiro. Tomou posesi\u00f3n da arquidiocese o 19 de abril.\nO 22 de febreiro de 2014 o papa Francisco creouno cardeal co t\u00edtulo de Cardeal-Presb\u00edtero de Santa Maria Madre della Provvidenza a Monte Verde."}
{"id": "291379", "revid": "5863", "url": "https://gl.wikipedia.org/wiki?curid=291379", "title": "Alfa-lactoalbumina", "text": "A alfa-lactoalbumina, tam\u00e9n chamada lactoalbumina, alfa e abreviada como LALBA, \u00e9 unha prote\u00edna presente no leite dos mam\u00edferos, que nos humanos est\u00e1 codificada polo xene \"LALBA\" do cromosoma 12. \u00c9 unha das prote\u00ednas do soro l\u00e1cteo (formado unha vez que se eliminou do leite a case\u00edna).\nFunci\u00f3n.\nA \u03b1-lactoalbumina \u00e9 unha prote\u00edna presente no leite de case todas as especies de mam\u00edferos, inclu\u00edda a humana. Nos primates, a expresi\u00f3n da alfa-lactoalbumina \u00e9 regulada \u00e1 alza en resposta \u00e1 hormona prolactina e incrementa a produci\u00f3n do azucre lactosa.\nA \u03b1-lactoalbumina non ten actividade encim\u00e1tica de seu, pero pode unirse a outros encimas. Forma a subunidade regulatoria do heterod\u00edmero da lactosa sintase (LS), mentres que a \u03b2-1,4-galactosiltransferase (ou beta4Gal-T1) forma o seu compo\u00f1ente catal\u00edtico. Xuntas, estas prote\u00ednas fan que a lactosa sintase sexa operativa e produza lactosa ao transferir residuos de galactosa \u00e1 glicosa. Como mult\u00edmero, a alfa-lactoalbumina \u00fanese fortemente aos i\u00f3ns calcio e cinc e pode posu\u00edr actividade bactericida ou antitumoral. Unha variante de pregamento da alfa-lactoalbumina humana que se pode formar en ambientes \u00e1cidos como o est\u00f3mago, chamada HAMLET (do ingl\u00e9s \"human alpha-lactalbumin made lethal to tumor cells\"), probablemente induce a apoptose en c\u00e9lulas tumorais e inmaturas.\nCando forma o mencionado complexo coa galactosiltransferase GAL-T1, a \u03b1-lactoalbumina, multiplica a afinidade do encima pola glicosa aproximadamente por 1000, e inhibe a capacidade de polimerizar m\u00faltiples unidades de galactosa. Isto d\u00e1 lugar a unha v\u00eda de formaci\u00f3n de lactosa ao converter a Gal-TI na lactosa sintase.\nPropiedades f\u00edsicas.\nO peso molecular desta prote\u00edna \u00e9 14178 Da, e o punto isoel\u00e9ctrico est\u00e1 entre 4,2 e 4,5. Unha das principais diferenzas estruturais que presenta coa beta-lactoglobulina (non presente no leite humano) \u00e9 que non ten ning\u00fan grupo tiol libre que poida servir como punto de comezo para unha reacci\u00f3n de agregaci\u00f3n covalente. Como resultado, a \u03b1-lactoalbumina pura non forma xeles por desnaturalizaci\u00f3n e acidificaci\u00f3n.\nEvoluci\u00f3n.\nA comparaci\u00f3n das secuencias da \u03b1-lactoalbumina con outros encimas mostra unha forte semellanza coa dos lisozimas, especificamente co c-lisozima que se liga ao Ca2+. Isto indica que a historia evolutiva que puido seguir foi a dunha duplicaci\u00f3n x\u00e9nica do xene da c-lisozima seguida dunha mutaci\u00f3n. As\u00ed, na evoluci\u00f3n, a lactoalbumina perdeu a s\u00faa actividade de tipo lisozima e adquiriu unha nova funci\u00f3n, a de modificar a acci\u00f3n doutro encima para que funcionase na s\u00edntese de lactosa . O xene ancestral precedeu ao \u00faltimo antepasado com\u00fan de mam\u00edferos e aves, e a s\u00faa orixe pode datarse en hai aproximadamente 300 mill\u00f3ns de anos."}
{"id": "291380", "revid": "27155", "url": "https://gl.wikipedia.org/wiki?curid=291380", "title": "Lactoalbumina, alfa", "text": ""}
{"id": "291381", "revid": "27155", "url": "https://gl.wikipedia.org/wiki?curid=291381", "title": "LALBA", "text": ""}
{"id": "291382", "revid": "27155", "url": "https://gl.wikipedia.org/wiki?curid=291382", "title": "Phragmites australis", "text": "A carriza, carrizo ou canaveira \u00e9 unha faner\u00f3gama pertencente \u00e1 familia das gram\u00edneas ou Po\u00e1ceas. Esta cana foi utilizada tradicionalmente para fabricar colmados e preparar valados nalg\u00fans lugares.\nDescrici\u00f3n.\n\u00c9 unha planta perenne, cun rizoma rastreiro con capacidade para medrar na superficie buscando auga. Pode alcanzar os 4 m de altura e 2\u00a0cm de di\u00e1metro, presentando unha grande inflorescencia ao final do talo.\nDistribuci\u00f3n e h\u00e1bitat.\nTen unha distribuci\u00f3n cosmopolita e subcosmopolita. Xe\u00f3fito.\nAdoita medrar en solos h\u00famidos e marxes de cursos de auga e lagoas. En r\u00edos at\u00f3pase fundamentalmente nos treitos m\u00e1is baixos, nos que a velocidade do curso de auga lles permite enraizar.\nPode soportar bastante ben nieveis moderados de salinidade na auga e no solo, necesitando solos anegados at\u00e9 profundidades de 5 dm, polo que \u00e9 pos\u00edbel encontralo nas proximidades de marismas e zonas m\u00e1is salobres.\nEcolox\u00eda.\nOs carrizais son ocupados por multitude de aves acu\u00e1ticas, utiliz\u00e1ndoos para nidificar. Algunhas delas reciben incluso o nome de carriceiros (como os pertencentes ao x\u00e9nero \"Acrocephalus\").\nTaxonom\u00eda.\n\"Phragmites australis\" foi descrita por (Cav.) Trin. ex Steud. e publicado en \"Nomenclator Botanicus. Editio secunda\" 1: 143. 1840.\nPhragmites: nome cen\u00e9rico que deriva do grego \"phragma\", en alusi\u00f3n \u00e1 s\u00faa presenza nas zonas achegadas \u00e1s v\u00edas fluviais.\naustralis: ep\u00edteto lat\u00edno que significa \"do sur\"."}
{"id": "291383", "revid": "82922", "url": "https://gl.wikipedia.org/wiki?curid=291383", "title": "Canaveira", "text": "O termo Canaveira p\u00f3dese referir a:"}
{"id": "291385", "revid": "27155", "url": "https://gl.wikipedia.org/wiki?curid=291385", "title": "Beta-lactoglobulina", "text": "A \u03b2-lactoglobulina \u00e9 unha prote\u00edna do leite de moitos mam\u00edferos e \u00e9 a principal prote\u00edna no soro l\u00e1cteo de vaca e ovella (~3 g/L), coa notable excepci\u00f3n do leite humano, que non a cont\u00e9n. A s\u00faa estrutura, propiedades e funci\u00f3ns biol\u00f3xicas foron revisadas varias veces, xa que non se co\u00f1ecen ben.\nEstrutura e funci\u00f3n.\nA diferenza da outra prote\u00edna importante do soro l\u00e1cteo, a alfa-lactoalbumina, non se identificou claramente a funci\u00f3n da \u03b2-lactoglobulina, a\u00ednda que se sabe que se une a mol\u00e9culas hidrof\u00f3bicas, o que suxire que xoga un papel no seu transporte. A idea m\u00e1is com\u00fan \u00e9 que esta mol\u00e9cula funciona principalmente como unha fonte de alimento proteica para o animal lactante. Identific\u00e1ronse varias variantes xen\u00e9ticas, as principais no leite de vaca son as denominadas A e B. Debido \u00e1 s\u00faa abundancia e facilidade de purificaci\u00f3n, fix\u00e9ronse con ela numerosos estudos biof\u00edsicos. A s\u00faa estrutura foi determinada varias veces por cristalograf\u00eda de raios X e resonancia magn\u00e9tica nuclear (RMN). Unha desas estruturas \u00e9 a que se mostra na imaxe (procedente de ). A \u03b2-lactoglobulina ten un grande interese para a industria alimenticia, xa que as s\u00faas propiedades poden ser vantaxosas ou desvantaxosas nos produtos l\u00e1cteos e no seu procesamento.\nA \u03b2-lactoglobulina bovina \u00e9 unha prote\u00edna relativamente pequena de 162 amino\u00e1cidos, cun peso molecular de 18,4 kDa. En condici\u00f3ns fisiol\u00f3xicas \u00e9 predominantemente dim\u00e9rica, pero dis\u00f3ciase en mon\u00f3meros por debaixo do pH 3. Non obstante, o seu estado nativo permanece case intacto a pH m\u00e1is baixos, como se determinou utilizando RMN. A beta-lactoglobulina A bovina ten un grupo tiol libre no residuo de ciste\u00edna 121 agochado na estrutura da prote\u00edna entre o barril beta e a h\u00e9lice alfa do extremo C-terminal.\nAs soluci\u00f3ns de \u03b2-lactoglobulina forman xeles en varias condici\u00f3ns, cando a estrutura nativa se desestabiliza o suficiente como para permitir a agregaci\u00f3n. Cun quentamento prolongado a pH baixo e forza i\u00f3nica baixa, f\u00f3rmase un xel transparente de \"febras finas\", no cal as mol\u00e9culas de prote\u00edna se ensamblan en longas fibras r\u00edxidas.\nOs intermediarios de pregamento desta prote\u00edna poden estudarse utilizando espectroscopia de luz e desnaturalizaci\u00f3n. Tales experimentos mostran a formaci\u00f3n dun infrecuente pero importante intermediario composto soamente de h\u00e9lices alfa, a pesar de que a s\u00faa estrutura nativa \u00e9 fundamentalmente de tipo folla beta. A evoluci\u00f3n probablemente seleccionou o intermediario helicoidal para evitar a agregaci\u00f3n durante o proceso de pregamento.\nComo \u00e9 un compo\u00f1ente do leite que \u00e9 un al\u00e9rxeno co\u00f1ecido na Uni\u00f3n Europea est\u00e1 inclu\u00edda no Anexo IIIa da Directiva 2000/13/EC, e os produtores deben probar a presenza ou ausencia de \u03b2-lactoglobulina para asegurar que o seu etiquetado satisface as esixencias de dita directiva. Os laboratorios que analizan o leite poden utilizar a t\u00e9cnica ELISA (\"enzyme linked immunosorbent assay\", ensaio de inmunoabsorbencia de encima unido) para identificar e cuantificar a \u03b2-lactoglobulina nos produtos alimenticios.\nA polimerizaci\u00f3n no laboratorio da \u03b2-lactoglobulina por transglutaminases microbianas reduce a s\u00faa alerxenicidade en nenos e adultos que te\u00f1en alerxia ao leite mediada por IgE."}
{"id": "291395", "revid": "89787", "url": "https://gl.wikipedia.org/wiki?curid=291395", "title": "FIRST F1", "text": "First Racing (\u00e1s veces escrito como FIRST Racing) foi unha escudar\u00eda Italiana fundada por Lamberto Leoni, que competiu en F\u00f3rmula Internacional 3000 de 1987 ata 1991. \nO equipo constru\u00edu un coche para participar na tempada de F\u00f3rmula 1, dese\u00f1ado por Richard Divila, e impulsado por un motor Judd V8. O italiano Gabriele Tarquini asinou para pilotar o \u00fanico coche.\nPero, o chasis estaba mal constru\u00eddo, e Divila repudiou o dese\u00f1o, alegando que non era seguro, incluso indo tan lonxe como para dicir que o coche non era nada m\u00e1is que \"unha interesante maceta\". O coche, deu positivo nun crash test de pretempada obrigatorio da FIA, e FIRST retirouse antes do inicio do Gran Premio do Brasil.\nO chasis do First foi recuperado en por Life que o chamar\u00eda L190,\nconsiderado o coche mais lento da historia da categor\u00eda.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "291399", "revid": "895", "url": "https://gl.wikipedia.org/wiki?curid=291399", "title": "Estamos chegando o mar", "text": "Estamos chegando o mar \u00e9 o primeiro \u00e1lbum de estudio do cantautor galego Bibiano. Foi publicado en 1976, baixo o selo CFE."}
{"id": "291400", "revid": "895", "url": "https://gl.wikipedia.org/wiki?curid=291400", "title": "Alcabre (\u00e1lbum)", "text": "Alcabre \u00e9 o segundo \u00e1lbum de estudio do m\u00fasico galego Bibiano. Foi publicado en 1977, baixo o selo CFE."}
{"id": "291401", "revid": "895", "url": "https://gl.wikipedia.org/wiki?curid=291401", "title": "Aluminio (\u00e1lbum)", "text": "Aluminio \u00e9 o terceiro \u00e1lbum de estudio do m\u00fasico galego Bibiano. Foi publicado en 1979, baixo o selo CFE."}
{"id": "291402", "revid": "25871", "url": "https://gl.wikipedia.org/wiki?curid=291402", "title": "Capra (hom\u00f3nimos)", "text": "Capra pode referirse a:"}
{"id": "291404", "revid": "895", "url": "https://gl.wikipedia.org/wiki?curid=291404", "title": "Benedicto e Bibiano (Voces Ceibes)", "text": "Benedicto e Bibiano (Voces Ceibes) \u00e9 un EP en directo dos cantautores galegos Benedicto e\u00a0Bibiano. Foi publicado en 1992, por \"El Correo Gallego\".\nTr\u00e1tase de varios cortes do concerto no Pavill\u00f3n dos Deportes da Coru\u00f1a en 1976, dentro da homenaxe a Santiago \u00c1lvarez, preso en Madrid."}
{"id": "291407", "revid": "895", "url": "https://gl.wikipedia.org/wiki?curid=291407", "title": "Benedicto e Bibiano", "text": ""}
{"id": "291409", "revid": "56817", "url": "https://gl.wikipedia.org/wiki?curid=291409", "title": "La Lira del Mi\u00f1o", "text": "La Lira del Mi\u00f1o foi un peri\u00f3dico editado en Ourense en 1854.\nHistoria e caracter\u00edsticas.\nApareceu en 1854. Suponse que foron os seus redactores Ram\u00f3n Barros Sibelo e Francisco de Paula Chibr\u00e1s. Sacou \u00e1 luz seis n\u00fameros."}
{"id": "291417", "revid": "98629", "url": "https://gl.wikipedia.org/wiki?curid=291417", "title": "Capra (x\u00e9nero)", "text": "Capra \u00e9 un x\u00e9nero de mam\u00edferos artiod\u00e1ctilos ruminantes da familia dos b\u00f3vidos e subfamiia dos caprinos co\u00f1ecidos comunmente como cabras, cabras montesas ou cabras salvaxes.\nO x\u00e9nero comprende, segundo os autores, at\u00e9 9 especies, entre elas a cabra montesa (\"Capra pyrenaica\"), o markhor (\"Capra falconeri\") e o \u00edbice ou cabra montesa dos Alpes (\"Capra ibex\").\nPor\u00e9n, existen animais doutros x\u00e9neros (que non son \"Capra\"), pero da subfamilia dos caprinos, que \u00e1s veces se denominan \"cabras\", como as do x\u00e9nero \"Oreammos\", ao que pertence a chamada cabra das Monta\u00f1as Rocohsas (\"Oreamnos americanus\").\nA \"verdadeiras\" cabras salvaxes son orixinarias do centro-oeste de Asia, onde a\u00ednda viven a maior\u00eda das especies actuais, e desde onde colonizaron partes de Europa e o norte de \u00c1frica.\nA cabra dom\u00e9stica (\"Capra aegagrus hircus\") \u00e9 unha subespecie domesticada da cabra salvaxe, \"Capra aegagrus\", A s\u00faa domesticaci\u00f3n data de hai uns 9.000 anos, durante o neol\u00edtico, cando apareceron as primeiras en Mesopotamia, e cuxa distribuci\u00f3n actual, tanto na forma dom\u00e9stica como asilvestrada, \u00e9 practicamente cosmopolita.\nAs cabras dom\u00e9sticas son hoxe en d\u00eda un dos principais animais dom\u00e9sticos en Oriente Medio, no norte e o leste de \u00c1frica e na Europa mediterr\u00e1nea. Non hai que esquecer que en Galicia non pode faltar o cabrito asado (a cr\u00eda da cabra) en ningunha festa que mereza ese nome.\nCaracter\u00edsticas xerais.\nAs cabras son animais gregarios que viven en pequenas mandas pero, ao contrario que os seus pr\u00f3ximos parentes, as ovellas (x\u00e9nero \"Ovis\"), son animais adaptados a comeren arbustos e matos de poli\u00f1as e follas cori\u00e1ceas, propias de medios secos e/ou monta\u00f1osos.\nAdoitan seren animais moi \u00e1xiles, capaces de gabearen con facilidade por pendentes sumamente empinadas, e de saltar dun penedo a outro bastante afastado.\nSon caprinos, como as especies do x\u00e9nero \"Ovis\" (que incl\u00fae as ovellas), pero dist\u00ednguense destas pola presenza de gl\u00e1ndulas odor\u00edferas cerca dos p\u00e9s, nas \u00ednguas e na fronte, pola ausencia doutras gl\u00e1ndulas faciais, e pola presenza dunha \"barba\" nos machos (as chamadas \"barbas de chivo\") e de calos sen pelo nos xeonllos das patas dianteiras.\nAs especies salvaxes presentan un marcado dimorfismo sexual, manifest\u00e1ndose grandes diferenzas de tama\u00f1o, cor e cornamenta entre machos e femias; por\u00e9n, as diferentes razas dom\u00e9sticas tenden a suavizar estas diferenzas."}
{"id": "291422", "revid": "865", "url": "https://gl.wikipedia.org/wiki?curid=291422", "title": "Lockheed L-1011 Tristar", "text": ""}
{"id": "291423", "revid": "865", "url": "https://gl.wikipedia.org/wiki?curid=291423", "title": "Lockheed L-1011 TriStar", "text": "O Lockheed L-1011 Tristar, comunmente coecido como o L-1011 ou TriStar, \u00e9 un trirreactor de pasaxeiros de fuselaxe ancha e alcance medio-longo. Foi o terceiro avi\u00f3n de fuselaxe ancha de pasaxe en entrar en servizo comercial, despois do Boeing 747 e do McDonnell Douglas DC-10. O avi\u00f3n ten capacidade para m\u00e1is de 400 pasaxeiros e un alcance dunhas 4.000 millas n\u00e1uticas (7.410\u00a0km). A s\u00faa configuraci\u00f3n con tres motores coloca un Rolls-Royce RB211 baixo cada \u00e1, e un terceiro montado no centro cunha entrada de aire en forma de S incrustada na cola e na parte superior da fuselaxe. O aparello ten capacidade de aterraxe autom\u00e1tica, un sistema de descenso automatizado, e disp\u00f3n de coci\u00f1a e sal\u00f3n na cuberta inferior.\nO L-1011 TriStar fabricouse con d\u00faas lonxitudes de fuselaxe. O L-1011-1 orixinal voou por vez primeira en novembro de 1970, e entrou en servizo con Eastern Air Lines en 1972. O m\u00e1is curto de longo alcance L-1011-500 realizou o seu primeiro voo en 1978, entrando en servizo con British Airways un ano despois. O TriStar coa lonxitude orixinal tam\u00e9n foi fabricado cun maior peso bruto como o L-1011-100, cun motor m\u00e1is potente como o L-1011-200, e posteriormente cun novo motor como o L-1011-250. Realiz\u00e1ronse conversi\u00f3ns unha vez rematada a produci\u00f3n do L-1011-1 con maiores pesos na engalaxe, entre os que estaban os L-1011-50 e L-1011-150.\nEntre 1968 e 1984 Lockheed fabricou un total de 250 TriStars. As vendas do avi\u00f3n v\u00edronse obstaculizadas por dous anos de atrasos debido a problemas financeiros e desenvolvemento en Rolls-Royce, o \u00fanico fabricante de motores para o aparello. Cando a fabricaci\u00f3n rematou, Lockheed retirouse do negocio dos avi\u00f3ns comerciais debido a que as vendas non alanzaron os seus obxectivos."}
{"id": "291424", "revid": "865", "url": "https://gl.wikipedia.org/wiki?curid=291424", "title": "Lockheed L-1011", "text": ""}
{"id": "291425", "revid": "23204", "url": "https://gl.wikipedia.org/wiki?curid=291425", "title": "Richard Kiel", "text": "Richard Dawson Kiel, nado o 13 de setembro de 1939 en Detroit, e finado o 10 de setembro de 2014 en Fresno (California), foi un actor, cantante e humorista estadounidense."}
{"id": "291427", "revid": "1888", "url": "https://gl.wikipedia.org/wiki?curid=291427", "title": "Miguel \u00c1ngel Tellado Filgueira", "text": ""}
{"id": "291428", "revid": "98629", "url": "https://gl.wikipedia.org/wiki?curid=291428", "title": "Teito (casa)", "text": "Teito ou casa de teito (tam\u00e9n chamada de \" teitu \") \u00e9 unha edificaci\u00f3n de pedra con cuberta vexetal de xestas ou colmo de centeo t\u00edpica do occidente asturiano e leon\u00e9s, especialmente na zona de Somiedo en Asturias, nas comarcas leonesas dos Ancares e A Cabreira. Moi relacionadas coas pallozas de Galicia e Le\u00f3n coas que case estreman.\n\"Teito\" \u00e9 en realidade unha voz asturleonesa, que como en galego, designa calquera cuberta feita con material vexetal (co\u00f1ecidas en galego coma colmados ou colmas). Por extensi\u00f3n chamouse teito ao edificio en si, sempre que a s\u00faa cuberta sexa vexetal. O teito asturiano ten moita relaci\u00f3n coa palloza galega-leonesa dos Ancares, en canto ao colmado se refire, a\u00ednda que se diferencian na forma e estrutura do edificio habitacional que acubilla dita cuberta (planta arredondada nas pallozas e cadrada nos teitos); difer\u00e9nciase tam\u00e9n na s\u00faa localizaci\u00f3n xeogr\u00e1fica e na distribuci\u00f3n do espazo. En Asturias e Le\u00f3n pref\u00edrese a voz teito, mentres que en Galicia util\u00edzase a voz palloza ou pallaza.\nAs construci\u00f3ns con teito pertencen \u00e1 arquitectura popular aut\u00f3ctona, destinadas a vivendas, palleiras, alpendres, cortes, h\u00f3rreos e outros pequenos edificio auxiliares. Coma ocorreu coas construci\u00f3ns de colmado en Galicia, de todas estas construci\u00f3ns, resistiron o paso do tempo as cabanas, os h\u00f3rreos, as palleiras e alg\u00fan m\u00e1is. As vivendas ou ben foron desaparecendo ou se modificaron ostensibelmente. Nalg\u00fans casos mantiv\u00e9ronse at\u00e9 finais do s\u00e9culo XX e comezos do XXI, at\u00e9 a morte dos seus propietarios. Algunhas destas casas mantiveron a s\u00faa vida por terse convertido en museos etnogr\u00e1ficos ou por ter cambiado o seu uso rehabilit\u00e1ndoas coma cortes ou palleiras.\nOrixe e evoluci\u00f3n.\nAs casas habitacionais con teito, formando pequenas aldeas de tempada ou espalladas ao longo da xeograf\u00eda asturiana e leonesa, foron herdanza das casas que configuraron os castros. A planta circular dos castros \u00e9 considerada como a m\u00e1is antiga (semellante \u00e1 planta das pallozas galegas), mais nalg\u00fan deles coexistiu coa planta rectangular. As orixes dos castros peninsulares rem\u00f3ntanse ao final do bronce tard\u00edo. Te\u00f1en afinidades coa cultura atl\u00e1ntica e son anteriores \u00e1 cultura c\u00e9ltica de Hallstatt e La T\u00e8ne aparecidas no centro de Europa.\nDurante a segunda metade do milenio I a. C., a poboaci\u00f3n foi cambiando de lugar asent\u00e1ndose en terras axeitadas para o cultivo. As casas seguiron sendo circulares ao principio e m\u00e1is tarde f\u00f3ronse constru\u00edndo rectangulares como vi\u00f1a ocorrendo no resto da pen\u00ednsula. Os arque\u00f3logos sacron \u00e1 luz enclaves que as\u00ed o demostran, pertencentes ao primeiro milenio a. C.:\nNo territorio astur-leon\u00e9s e en Galicia estas casas-vivenda ti\u00f1an os seus correspondentes edificaci\u00f3ns tam\u00e9n con colmado que serv\u00edan para as tarefas agr\u00edcolas e gandeiras. Son testemu\u00f1a da evoluci\u00f3n da vida rural desde os primeiros agricultores do Neol\u00edtico. Moitos destes edificios perduraron en maior ou menor cantidade at\u00e9 o s\u00e9culo XXI mostrando o que puideron ser as casas con teito, casas habitacionais desaparecidas ou transformadas a maior\u00eda, tanto na s\u00faa estrutura como no seu uso. Estes edificios anexos (h\u00f3rreos, cortes, alpendres, palleirasn etc.) se mantiveron grazas \u00e1 s\u00faa situaci\u00f3n xeogr\u00e1fica en lugares estrat\u00e9xicos, protexidos pola natureza. A s\u00faa pervivencia d\u00e9bese tam\u00e9n a que esas zonas non chegaron nunca a ser enteiramente colonizadas por Roma polo que os m\u00e9todos de construci\u00f3n dos romanos non cambiaron nin influ\u00edron nunca nos m\u00e9todos ancestrais destas xentes.\nXunto \u00e1s primeiras casas circulares habitacionais existiron uns cercados que \u00e1s veces acadaban unha altura de 2 m, constru\u00eddos con pedra cando era doada de obter ou con madeira. Nestes cerrumes gard\u00e1bse o gado. T\u00e9\u00f1ense identificado estas cortes ou est\u00e1bulos polo tupido nivel de esterco atopado. Este sistema evolucionou durante o tempo protohist\u00f3rico cando a corte pasou a formar parte da propia casa, cuxo exemplo m\u00e1is co\u00f1ecido e perdur\u00e1bel \u00e9 a palloza dos Ancares. Os arque\u00f3logos consideran que foi esta a grande innovaci\u00f3n do per\u00edodo protohist\u00f3rico nas construci\u00f3ns do norte da pen\u00ednsula e do norte europeo e que \u00e9 pos\u00edbel que influ\u00edse tanto o clima como a necesidade de manter os animais ben vixiados d\u00eda e noite ao seren a s\u00faa gran riqueza e obxecto de subsistencia.\nNo noroeste da Pen\u00ednsula Ib\u00e9rica o colmado foi predominante at\u00e9 o s\u00e9culo XX, por mor das s\u00faas propiedades como illante t\u00e9rmico, superiores \u00e1s doutras cubertas como a lousa: o colmo pode manter a temperatura no interior dun cuarto quecido cun lume a uns polo inverno, incluso en zonas de monta\u00f1a onde as temperaturas medias m\u00ednimas non adoitan superar os ; \u00e1 vez, a cuberta vexetal tam\u00e9n conserva o ambiente fresco na vivenda durante os d\u00edas calorosos. Un teito ben confeccionado e arranxado periodicamente dura uns vinte anos.\nO principal inconveniente dos teitos radicaba na s\u00faa maior propensi\u00f3n a ser un punto de inicio e propagaci\u00f3n de lumes, e era habitual que varios edificios ou incluso vilass enteiras quedasen destru\u00eddas ao prenderen as lapas nos colmados. O elevado risco de incendio deixou a s\u00faa marca tanto nas t\u00e9cnicas de construci\u00f3n como nas leis e ordenanzas das poboaci\u00f3ns, entre as que se poden mencionar a\nprohibici\u00f3n de facer pan durante a noite, e a inspecci\u00f3n peri\u00f3dica rigorosa de fornos e lareiras; tam\u00e9n foi un factor importante na gradual substituci\u00f3n pola lousa ou a tella nos edificios destinados \u00e1 habitaci\u00f3n durante o s\u00e9culo XX e \u00e1 gradual restrici\u00f3n do uso de colmados en construci\u00f3ns auxiliares illadas das vivendas.\nEstado de conservaci\u00f3n no s\u00e9culo XXI.\nNos primeiros anos do s\u00e9culo XXI apr\u00e9ciase por unha banda unha alarmante diminuci\u00f3n dos teitos e cubertas de colmo en xeral, incluso da casa enteira. Son dif\u00edciles de conservar, as familias que os manti\u00f1an van desaparecendo ou emigrando e a raz\u00f3n da s\u00faa existencia, o uso, tam\u00e9n desaparece en moitos casos. A emigraci\u00f3n supuxo nalgunhas rexi\u00f3ns unha diminuci\u00f3n dr\u00e1stica da superficie dedicada ao cultivo do centeo, privando \u00e1s zonas onde se usa este material da materia prima para reparar e confeccionar os colmados: por exemplo, na comarca leonesa de Oma\u00f1a, moitos teitos comezaron a se cubrir con fibrocemento a partir dos anos 70 por este motivo. Nalg\u00fans concellos aprob\u00e1ronse ordenanzas sobre teitos de colmo que contribu\u00edron \u00e1 s\u00faa desaparici\u00f3n.\nPor outra banda, xa desde os \u00faltimos anos do s\u00e9culo XX xorde un grande interese pola conservaci\u00f3n destes teitos, tanto por parte dos descendentes dos propietarios como das autoridades e arque\u00f3logos xunto cos etn\u00f3logos. Conc\u00e9ntrase este interese en Asturias, sobre todo nos concellos de Somiedo e Teberga, onde se encontran os m\u00e1is extensos conxuntos de cabanas teitadas bastante ben conservadas. A creaci\u00f3n do Parque Natural de Somiedo \u2014que \u00e9 tam\u00e9n Reserva da Biosfera\u2014 contribu\u00edu a que se reco\u00f1eza a valoraci\u00f3n das ancestrais cabanas axudando \u00e1 s\u00faa conservaci\u00f3n. Moitas seguen vivas e isto favorece as medidas de axuda e conservaci\u00f3n.\nExisten subvenci\u00f3ns por parte dalg\u00fans concellos, coma o de Somiedo e o de Cangas de Narcea. No ano 2007 conseguiuse axuda en Somiedo para os 373 teitos que o solicitarone en Narcea subvencionouse un 80% do gasto para reparaci\u00f3n de colmados en h\u00f3rreos. O maior problema que xorde \u00e9 a falla de colmeiros (chamados en asturiano \"teitadores\") profesionais; oficio que vai desaparecendo.\nColmeiros (\"teiteros\"). T\u00e9cnicas e materiais.\nOs colmeiros (chamados en astur-leon\u00e9s: \"teiteros\" ou \"teitadores\") son as persoas que te\u00f1en co\u00f1ecementos de abondo para reteitar as casas, cabanas e h\u00f3rreos. Adoitan ou adoitaban ser os propietarios ou os arrendados \u2014chamados \"llevadores\"\u2014. Estas persoas no s\u00e9culo XXI oc\u00fapanse ademais de conseguir a oportuna subvenci\u00f3n oficial e de reunir os membros da familia para axudar, pois ao ser un traballo complexo necesitan de varias mans. Nos m\u00e1is dos casos, ademais da familia reciben a axuda dos veci\u00f1os, sendo esta unha pr\u00e1ctica de colaboraci\u00f3n moi antiga chamada de \"andecha\", que v\u00e9n a significar colaboraci\u00f3n.\nA materia vexetal dos teitos superponse sobro dun forxado de madeira (trabes e cangos) que tam\u00e9n ten a s\u00faa t\u00e9cnica. A estrutura est\u00e1 concibida co prop\u00f3sito de ser duradeira; \u00e9 bastante habitual empregar a madeira de abeleira e de capudre. Esta complexa estrutura deu lugar a un rico vocabulario ou xerga, pois cada peza, cada trabe, cada terminaci\u00f3n, ten o seu propio nome que os identifica, como ocorre coa palloza.\n\u00c9 norma xeral aproveitar para a construci\u00f3n do teito o colmo obtido na propia colleita ou ben as plantas axeitadas que poida ofrecer a contorna. Isto ocorre non s\u00f3 en Asturias, Le\u00f3n, Galicia e resto da pen\u00ednsula sen\u00f3n en toda a Europa onde existen colmados. En Inglaterra util\u00edzase triticale; en Irlanda a avea; en Escocia colmo e xunco; en Gales, xunto ao colmo, carrizas e xuncos de lameiros; en Alema\u00f1a carrizas; en Dinamarca colmo de centeo, carrizas e incluso argazo; en Noruega cascas de bidueiro entrelazados con terr\u00f3ns de herba; en Suecia centeo e carrizas sempre acompa\u00f1ados de terr\u00f3ns de herba; a illa de Gotland \u00e9 moi particular: util\u00edzase dende tempo inmemorial unha planta moi abundante \u2014\"Cladium mariscus\", semellante \u00e1s xuncas\u2014 que os nativos chaman de \"ag\"; en Islandia est\u00e1 documentado dende o Neol\u00edtico o uso dos terr\u00f3ns de herba, xa que carecen doutro vexetal; en Francia palla de trigo e centeo (colmo), canas e xestas; en Italia no Piemonte utilizan colmo de centeo.\nNo occidente asturiano e nos Ancares, nas \u00e1reas agr\u00edcolas onde se pode semementar o cereal, util\u00edzase de preferencia o colmo de centeo. Noutras zonas que son principalmente gandeiras e onde o solo se aproveita para pastos util\u00edzase a xesta, o piorno e outros arbustos fornecidos polo monte. Nas cabanas de teitos somedanos empr\u00e9ganse en maior abundancia a xesta. Empr\u00e9gase ademais a pudia (\"Genista florida\"). Outro material vexetal \u00e9 a uz que abunda nas monta\u00f1as de Somiedo. Son os chamados \"teitos de escoba\" moi abundantes nas cabanas de Somiedo, Teberga\nOs colmeiros asturianos te\u00f1en especial preferencia polo centeo cuxo colmo \u00e9 resistente e de calidade. Tradicionalmente este cereal sement\u00e1base polo outono e se apa\u00f1aba en xu\u00f1o ou xullo. Cort\u00e1base coa fouce procurando facelo a rentes do chan para un mellor aproveitamento. Coa palla cortada fac\u00edanse gavelas e coas gavelas, monllos maiores. Despois porced\u00edase a separar o gran; antigamente, isto fac\u00edase mallando os mollos co mallo, utensilio que en Asturias se fac\u00eda de pau de acivro, at\u00e9 a aparici\u00f3n das m\u00e1quinas de mallar. Cando o gran xa estaba ben separado fac\u00edase unha selecci\u00f3n nos monllos separando a mellor palla que de novo \u00eda formando outros monllos chamados xa de colmos (en asturiano \"cuelmos\"), ceibos de crebaduras e sucidade. A debulla do centeo constitu\u00eda unha gran festa con participaci\u00f3n de toda a aldea. Por outra banda \u00edanse preparando de maneira moi especial unhas cordas feitas con palla entrelazadas pola parte da espiga; vi\u00f1an a medir un metro de longo e con elas se ataban os colmos \u00e1 estrutura de madeira. As cordas reciben o nome de \"bincayos\", \"venceyas\" e \"bilortas\".\nDespois de toda esta preparaci\u00f3n os colmeiros proced\u00edan \u00e1 instalaci\u00f3n seguindo d\u00faas t\u00e9cnicas diferentes: \"a paleta\" e \"a beu\". Todo este proceso foi transmitido por cada xeraci\u00f3n e \u00e9 o que se uso nos reteitados que a\u00ednda se conservan.\nO teitado a paleta \u00e9 o m\u00e1is el m\u00e1is afanoso e o m\u00e1is caro a\u00ednda que tam\u00e9n o m\u00e1is duradeiro; c\u00f3mpre de aut\u00e9nticos profesionais. O nome c\u00f3lleo da ferramenta que se emprega para o nivelado do colmo e outras angueiras. (\u00c9 un utensilio de madeira que ten forma de espada de 65\u00a0cm de longo por 12\u00a0cm de largo.) Prep\u00e1rase a tarefa encastelando en primeiro lugar xunto \u00e1 casa os feixes de colmo \u00e1 espera da s\u00faa colocaci\u00f3n. Vanse colocando cara a arriba sobre a estrutura de madeira coa espiga cara a arriba deixando abaixo un beiril que protexer\u00e1 das choivas. A partir desta ringleira vertical de monllos vanse colocando os demais, tendo en conta que se debe tapar sempre o tramo de espigas. Para as uni\u00f3ns util\u00edzanse os chamados tornos, uns v\u00e1stagos que adoitan ser de madeira de salgueiro. Os feixes vanse igualando pola parte inferior utilizando para isto unha paleta que d\u00e1 o nome a esta t\u00e9cnica. Se no proceso fica alg\u00fan buraco entre monllo e monllo, c\u00f3brese con m\u00e1is palla ben colocada coa axuda da paleta. Na cumieira do cono ponse \u00e1s veces un pote do rev\u00e9s que a suxeita perfectamente. As pallozas e os h\u00f3rreos dos Ancares leoneses (Balouta e Campo del Agua) est\u00e1n teitados con esta t\u00e9cnica.\nO teitado a beu \u2014chamado tam\u00e9n \"a baguna\" ou \"a vara\"\u2014 resulta m\u00e1is econ\u00f3mico pois non \u00e9 necesario substitu\u00edr toda a palla. \u00c9 ademais un trabalo m\u00e1is doado de realizar. Os feixes de colmo enc\u00e1ixanse de xeito m\u00e1is sinxelo polo que hai que suxeitalos doutra forma. Coas p\u00f3las de uz ou de abeleira fabr\u00edcanse unhas cinchas ou correas trenzadas que constit\u00faen o beu. Esas cinchas ben tortas vanse colocando circularmente sobre os feixes de colmo. \u00c1s veces chegan a ocupar todo o teito e \u00e1s veces det\u00e9\u00f1ensena metase ou no primeiro terzo. O colmado queda ben abeirado dos ventos. O cumial faise a base de atados de soga de palla e xesta.\nO teitado de xestas \u00e9 moi apreciado pola s\u00faa duraci\u00f3n e consistencia. Apl\u00edcase sobre outro material que lle serve de base e que acostuma ser un arbusto tipo uz. Sobre este substrato esp\u00e1llanse os monllos de xesta ou xesta branca. Para o corte da xesta seguiuse tradicionalmente un rito relacionado co calendario lunar, fac\u00e9ndoo coincidir (o corte) co cuarto minguante; \u00e9 logo cando se ten a seguridade de obter uns ramallos que poden durar at\u00e9 m\u00e1is de doce anos. Cos ramallos de xesta vanse facendo feixes e vanse colocando ao p\u00e9 da casoupa para teitar. Non hai utensilios especiais ademais da fouce e as escadas; as propias mans do colmeiro van fabricando sobre a marcha unha soga chamada \"cibiella\" coa que se atan os feixes. O colmeiro comeza o seu traballo pola parte inferior, ascendendo cara a cumieira en fileiras verticais de 1 m de largo. O monllo col\u00f3case co talo cara a arriba e a p\u00f3la enc\u00e1ixase cara a abaixo; sep\u00e1ranse d\u00faas p\u00f3las e m\u00e9tese a terceira no medio, clav\u00e1ndoa ben apertada. Os feixes de xesta ben colocados e ben apertados poden acadar un espesor de medio metro, aumentando este espesor na parte dianteira da cumieira porque se sup\u00f3n que \u00e9 a zona m\u00e1is exposta \u00e1s inclemencias do tempo. Os colmeiros realizan todo este traballo en tempo seco.\nAs cabanas de xesta ao seren construci\u00f3ns de planta rectangular requiren dunha terminaci\u00f3n no bico especialmente dese\u00f1ada para esa li\u00f1a na que se xuntan as d\u00faas abas a d\u00faas augas. Os remates do cume fanse seguindo unha destas catro t\u00e9cnicas:"}
{"id": "291430", "revid": "1888", "url": "https://gl.wikipedia.org/wiki?curid=291430", "title": "Xos\u00e9 Manuel Trigo", "text": "Xos\u00e9 Manuel G. Trigo, nado en Meira (Moa\u00f1a) en 1948, \u00e9 un profesor e escritor galego.\nTraxectoria.\nProfesor de Lingua e Literatura castel\u00e1 no ensino medio. Colaborou en \"Gu\u00eda dos Libros Novos\", \"Revista Galega do Ensino\", \"Grial\" e \"El Correo Gallego\"."}
{"id": "291431", "revid": "1888", "url": "https://gl.wikipedia.org/wiki?curid=291431", "title": "Xos\u00e9 Manuel G. Trigo", "text": ""}
{"id": "291436", "revid": "112696", "url": "https://gl.wikipedia.org/wiki?curid=291436", "title": "Alcaldes de Santiago de Compostela", "text": "Esta \u00e9 unha lista incompleta dos alcaldes de Santiago de Compostela, tomando como punto de arranque a reforma territorial implementada por Javier de Burgos no Real Decreto do 30 de novembro de 1833.\nReinado de Isabel II.\nRexencia de Mar\u00eda Cristina de Borb\u00f3n (29/09/1833 - 17/10/1840)\nRexencia de Espartero (17/10/1840 - 23/07/1843)\nMaior\u00eda de Idade (23/07/1843 - 03/05/1844)\nD\u00e9cada Moderada (03/05/1844 - 18/07/1854)\nBienio Progresista (18/07/1854 - 14/07/1856)\nBienio Moderado (14/07/1856 - 30/06/1858)\nGobernos da Uni\u00f3n Liberal (30/06/1858 - 02/03/1863)\nCrise Final (02/03/1863 - 19/09/1868)\nGoberno Provisional.\nPer\u00edodo que se estende entre o 19 de setembro de 1868 e o 2 de xaneiro de 1871.\nReinado de Amadeu I.\nPer\u00edodo que se estende entre o 2 de xaneiro de 1871 e o 11 de febreiro de 1873.\nRestauraci\u00f3n borb\u00f3nica.\nReinado de Alfonso XII (1874 - 1885)\nRexencia de Mar\u00eda Cristina (1885 - 1902)\nReinado de Alfonso XIII (1902 - 1923)\nDitadura de Miguel Primo de Rivera (1923 - 1930)"}
{"id": "291452", "revid": "23204", "url": "https://gl.wikipedia.org/wiki?curid=291452", "title": "Casa circular", "text": "Unha casa circular (\"roundhouse\" en ingl\u00e9s) \u00e9 un tipo de construci\u00f3n, xeralmente vivenda, cunha planta circular ou arredondada, orixinalmente constru\u00eddas na Europa atl\u00e1ntica, usando paredes feitas en pedra ou de madeira e barro, e un t\u00edpico colmado c\u00f3nico coma cuberta. O di\u00e1metro destas construci\u00f3n vai dende di\u00e1metros de menos de 5 metros at\u00e9 casas de m\u00e1is de 15 metros. Nos \u00faltimos tempos p\u00faxose de moda nalg\u00fans pa\u00edses desenvolvido a construci\u00f3n de eco-vivendas circulares usando t\u00e9cnicas con materiais ecol\u00f3xicos como colmo, arxila, madeira e palla. En Galicia as vivendas circulares foron moi abundantes nos castros, incluso trala chegada dos romanos que introduciron a planta cadrada. A herdanza deste tipo de construci\u00f3n mant\u00edvose nalg\u00fans lugares at\u00e9 comezos do s\u00e9culo XXI, sendo o exemplo m\u00e1is claro a palloza das serras orientais. As construci\u00f3n prerromanas circulares foron tam\u00e9n frecuentes en todo o litoral atl\u00e1ntico europeo, relacion\u00e1ndose coa cultura celta e precelta. Existen casas circulares noutras partes do mundo, como en \u00c1frica.\nEuropa.\nGran Breta\u00f1a.\nAs casas circulares eran o modelo est\u00e1ndar de construci\u00f3n na Gran Breta\u00f1a dende a Idade de Bronce, en toda a Idade de Ferro e at\u00e9 ben entrada a romanizaci\u00f3n das illas. Para a construci\u00f3n das paredes empreg\u00e1base cachotar\u00eda de pedra ou postes de madeira unidos con paneis feitos de ripas de madeira e barro (\"wattle-and-daub\"). As cubertas arranx\u00e1banse con colmados c\u00f3nicos. En Escocia atopamos exemplos destes tipos de casas con diferentes tipolox\u00edas: as \"atlantic roundhouses\", \"brochs\" ou as \"wheelhouses\". P\u00f3dense atopar a\u00ednda restos de poboados de casas circulares da Idade de Bronce espallados en uceiras abertas como na zona de Dartmoor (sur de Inglaterra), da mesma tipolox\u00eda ca os castros galaicos.\nA maior parte do que se asume acerca destas estruturas deriva da disposici\u00f3n dos foxos dos poste de pedra empregados na s\u00faa construci\u00f3n, a\u00ednda que se atoparon restos de madeira conservados nalgunhas turbeiras, que demostran a construci\u00f3n de casas circulares con teitos c\u00f3nicos, pois son as formas m\u00e1is eficientes de construci\u00f3n primitiva.\nPeter J. Reynolds (arque\u00f3logo brit\u00e1nico) tam\u00e9n demostrou que, a\u00ednda que unha lareira central ter\u00eda existido no interior para quentar a estancia e coci\u00f1ar, non existir\u00eda por\u00e9n un buraco no cume para a sa\u00edda do fume, pois isto causar\u00eda que se xerase unha corrente ascendente de ar con muxicas que prender\u00edan axi\u00f1a no colmo. Pola contra, o fume sair\u00eda aos poucos entre a palla coma ocorr\u00eda nas pallozas e nas casas tradicionais humildes galegas, que adoitaban carecer de cheminea.\nNo Reino Unido t\u00e9\u00f1ense reconstru\u00eddo moitas destas casas. \nNas Illas Brit\u00e1nicas estanse a constru\u00edr novos dese\u00f1os de casas circulares con balas de palla e teitos verdes de xeito que sexan sustent\u00e1beis. En Gales constru\u00eduse unha vivenda chamada \"That Roundhouse\", que \u00e9 un bo exemplo de construci\u00f3n circular sost\u00edbel baseada na permacultura, feita cunha estrutura de madeira de abeto de Douglas e cuberta de turba..\nIrlanda.\nOs \"crann\u00f3gs\" irlandeses at\u00f3panse en Craggaunowen, no Condado de Clare; the Irish National Heritage Park, in Wexford, Ireland\nGalicia e Asturias.\nSon as construci\u00f3ns que abranguen a rexi\u00f3n da antiga Gallaecia (cultura castrexa) e do antigo Reino de Galiza (noroeste da Pen\u00ednsula Ib\u00e9rica).\nPallozas.\nA palloza \u00e9 unha vivenda tradicional con colmado que se atopa na Serra dos Ancares. Son de planta circular ou oval, e sobre 10 ou 20 metros de di\u00e1metro, constru\u00eddas para aturar as duras condici\u00f3ns invernais da monta\u00f1a galaica (altitude duns 1,200 metros). As \u00faltimas foron abandonadas na \u00faltima d\u00e9cada do s\u00e9culo XX, polo que son o \u00faltimo vestixio vivo de vida en casas circulares na Europa atl\u00e1ntica, herdanza das vivendas prerromanas.\nAs paredes son de pedra, e internamente atopamos separaci\u00f3ns para a familia e o gando. O teito \u00e9 c\u00f3nico, feito de colmo sobre un enlatado de madeira que apoia nunha estrutura complexa de trabes e cangos. A lareira carece de cheminea, polo que o fume ten que sa\u00edr entre a palla do colmado.\nAdemais de ser vivenda e corte, a palloza ten o seu propio forno de pan, o tear, e incluso nela traball\u00e1base a madeira (carpintar\u00eda), o metal (ferrar\u00eda) e as peles (curtidoiro). S\u00f3 a parella m\u00e1is vella da casa ti\u00f1a o seu propio cuarto, que partillaba cos m\u00e1is novos. O resto da familia durm\u00eda no chan do sollado en leitos de feo.\nOutros.\nNoutras zonas de Europa at\u00f3panse construci\u00f3ns circulares antigas, coma o trullo italiano de Apulia, ou alg\u00fans exemplos noutras zonas de Espa\u00f1a. Por\u00e9n moitas destas construci\u00f3n non sempre son circulares ou te\u00f1en as cubertas p\u00e9treas, polo que ter\u00edan unha orixe diferente \u00e1s atl\u00e1nticas.\n\u00c1frica.\nEn \u00c1frica podemos atopar casa circulares en varios pa\u00edses subsaharianos, dende Mauritania a Sur\u00e1frica, En Sur\u00e1frica co\u00f1\u00e9cense coa verba afric\u00e1ner de \"rondavel\".\nOcean\u00eda.\n\"Raun Haus\", Pap\u00faa Nova Guinea.\nAs casas circulares a\u00ednda se usan en Pap\u00faa Nova Guinea e son moi semellantes \u00e1s da Europa Occidental."}
{"id": "291455", "revid": "18868", "url": "https://gl.wikipedia.org/wiki?curid=291455", "title": "Juncus", "text": ""}
{"id": "291456", "revid": "98629", "url": "https://gl.wikipedia.org/wiki?curid=291456", "title": "The Fault in Our Stars (filme)", "text": "The Fault in Our Stars \u00e9 un filme estadounidense dirixido por Josh Boone, que se estreou no 2014. Bas\u00e9ase na novela hom\u00f3nima de John Green. Est\u00e1 protagonizado por Shailene Woodley, Ansel Elgort e Nat Wolff, xunto con Laura Dern, Sam Trammell Willem Dafoe nos papeis secundarios. Woodley interpreta a Hazel Grace Lancaster, unha adolescente de dezaseis anos con cancro que \u00e9 obrigada polos seus pais a asistir a programas de axuda en grupo. Al\u00ed co\u00f1ecer\u00e1 e namorarase de Augustus Waters, interpretado por Elgort.\nA creaci\u00f3n de \"The Fault in Our Stars\" comezou en xaneiro de 2012, cando Fox 2000, unha divisi\u00f3n de 20th Century Fox, se fixo cos dereitos para adaptar a novela. A rodaxe principal comezou o 26 de agosto de 2013 en Pittsburgh, cuns d\u00edas adicionais en \u00c1msterdam, e conclu\u00edu o 16 de outubro de 2013.\n\"The Fault in Our Stars\" foi estreado o 6 de xu\u00f1o de 2014 nos Estados Unidos. Recibiu unha boa acollida da cr\u00edtica, que eloxiou a interpretaci\u00f3n de Woodley, as\u00ed como o filme completo. Tam\u00e9n foi un \u00e9xito comercial, sendo o n\u00famero un en recadaci\u00f3n na semana da s\u00faa estrea, e conseguindo $299 mill\u00f3ns en todo o mundo, partindo dun presuposto de $12. Foi estreado en Blu-Ray e DVD o 16 de setembro de 2014.\nSinopse.\nMalia que un milagre m\u00e9dico conseguiu reducir o seu tumor e darlle uns anos m\u00e1is de vida, a adolescente Hazel (Shailene Woodley) sempre se considerou unha enferma terminal. Por\u00e9n, cando Gus (Ansel Elgort) entra a formar parte do grupo de axuda para enfermos de cancro xuvenil, a vida de Hazel cambia de s\u00fapeto."}
{"id": "291460", "revid": "89787", "url": "https://gl.wikipedia.org/wiki?curid=291460", "title": "Seroalbumina bovina", "text": "A seroalbumina bovina ou albumina s\u00e9rica bovina, tam\u00e9n chamada Fracci\u00f3n V e abreviada como BSA (do ingl\u00e9s \"bovin serum albumin\") \u00e9 unha prote\u00edna do tipo das seroalbuminas producida polas vacas. Enc\u00f3ntrase no plasma sangu\u00edneo das vacas e, en pequenas cantidades, aparece no seu leite, a\u00ednda que non se produce na gl\u00e1ndula mamaria, sen\u00f3n que se filtra desde o sangue. As s\u00faas funci\u00f3ns na vaca son axudar a manter a presi\u00f3n osm\u00f3tica coloidal, e exercer funci\u00f3ns de transporte, xa que se une a moitos ligandos, como \u00e1cidos graxos, hormonas esteroides, bilirrubina e i\u00f3ns met\u00e1licos. Ten importantes aplicaci\u00f3ns en bioqu\u00edmica, xa que se utiliza como un est\u00e1ndar para medir a concentraci\u00f3n de prote\u00ednas nos experimentos de laboratorio.\nO nome alternativo que recibe, \"Fracci\u00f3n V\" ref\u00edrese \u00e1 albumina que constitu\u00eda a fracci\u00f3n quinta obtida na metodolox\u00eda de purificaci\u00f3n de Edwin Cohn orixinal, que utilizaba as caracter\u00edsticas da solubilidade diferencial das prote\u00ednas plasm\u00e1ticas para separalas. Manipulando as concentraci\u00f3ns de solvente, o pH, concentraci\u00f3ns de sal, e a temperatura, Cohn extra\u00eda sucesivas \"fracci\u00f3ns\" do plasma sangu\u00edneo. Na quinta fracci\u00f3n \u00eda a seroalbumina bovina. En realidade, o proceso foi comercializado primeiro para a seroalbumina humana para uso m\u00e9dico e despois foi adoptado para a produci\u00f3n de seroalbumina bovina.\nPropiedades.\nO precursor da seroalbumina bovina completo ten 607 amino\u00e1cidos. Despois da secreci\u00f3n, c\u00f3rtaselle un p\u00e9ptido sinal N-terminal de 18 residuos, polo que queda con 589 residuos. Cl\u00edvanse m\u00e1is amino\u00e1cidos ata dar a prote\u00edna de 583 amino\u00e1cidos.\nPropiedades f\u00edsicas da seroalbumina bovina:\nAplicaci\u00f3ns.\nA seroalbumina bovina ten numerosas aplicaci\u00f3ns, como na t\u00e9cnica ELISA (\"Enzyme-Linked Immunosorbent Assay\"), inmunoblots, e inmunohistoqu\u00edmica. Tam\u00e9n se utiliza como nutriente en cultivos celulares microbianos. En dixesti\u00f3ns con endonucleases de restrici\u00f3n, \u00e9 utilizada para estabilizar alg\u00fans encimas durante a dixesti\u00f3n do ADN e previr a adhesi\u00f3n do encima aos tubos de ensaio, puntas das pipetas, e outros recipientes. Esta prote\u00edna non afecta a outros encimas que non a necesiten para a estabilizaci\u00f3n. A seroalbumina bovina util\u00edzase tam\u00e9n comunmente para determinar a cantidade doutras prote\u00ednas, comparando unha cantidade desco\u00f1ecida de prote\u00edna con cantidades co\u00f1ecidas de seroalbumina bovina (por exemplo, na proba proteica de Bradford, que \u00e9 unha an\u00e1lise espectrosc\u00f3pica para medir a concentraci\u00f3n dunha prote\u00edna nunha soluci\u00f3n). A seroalbumina bovina \u00e9 \u00fatil porque grazas \u00e1 s\u00faa estabilidade incrementa o sinal nas probas, e porque non afecta a moitas reacci\u00f3ns bioqu\u00edmicas, e ten un baixo custo, xa que se pode purificar doadamente en grandes cantidades do sangue bovino, un subproduto da industria c\u00e1rnica."}
{"id": "291469", "revid": "23204", "url": "https://gl.wikipedia.org/wiki?curid=291469", "title": "Alba gu br\u00e0th", "text": "Alba gu br\u00e0th (pronunciado \u02c8al\u032a\u02e0ap\u0259 k\u0259 \u02c8p\u027ea\u02d0x ) \u00e9 unha frase en ga\u00e9lico escoc\u00e9s usada para expresar lealdade cara a Escocia. Traducida \u00f3 galego significa \"Escocia por sempre\", malia que no senso literal, \"gu br\u00e0th\" trad\u00facese como 'ata o xu\u00edzo'.\nA frase \u00e9 utilizada como slogan pol\u00edtico na campa\u00f1a pola independencia de Escocia.\nFormas alternativas.\nExisten outras formas non correctas de pronuncialo, en parte por mor das semellanzas co slogan irland\u00e9s \"Erin go bragh\" (\"Irlanda por sempre\"). Por exemplo: \"Alba go bragh, Alba gu bra, Alba go bre\u00e1\".\nCultura popular.\nNo filme de 1995 \"Braveheart\", o patriota escoc\u00e9s e heroe nacional William Wallace (interpretado por Mel Gibson) berra \"Alba gu br\u00e0th\" a cabalo fronte as tropas escocesas xusto antes da Batalla da ponte de Stirling."}
{"id": "291471", "revid": "27155", "url": "https://gl.wikipedia.org/wiki?curid=291471", "title": "Albumina s\u00e9rica bovina", "text": ""}
{"id": "291476", "revid": "89787", "url": "https://gl.wikipedia.org/wiki?curid=291476", "title": "Shailene Woodley", "text": "Shailene Diann Woodley, nada o 15 de novembro de 1991 en Simi Valley, California, \u00e9 unha actriz estadounidense. Os seus primeiros papeis incl\u00faen a Amy Juergens en \"The Secret Life of the American Teenager\" (2008\u20132013) e a Felicity Merriman no filme de 2005 \"\".\nO gran salto \u00e1 fama de Woodley foi \"The Descendants\" (2011). A s\u00faa interpretaci\u00f3n de Alexandra King recibiu eloxios da cr\u00edtica e reco\u00f1ecementos, como un Independent Spirit \u00e1 mellor actriz secundaria e un nomeamento \u00f3s Globos de Ouro. No 2013, fixo o papel de Aimee Finecky no filme independente \"The Spectacular Now\", e a s\u00faa intepretaci\u00f3n valeulle o reco\u00f1emento da cr\u00edtica, ga\u00f1ar un Premio Especial do Xurado e ser nomeada \u00e1 mellor actriz no Festival de Sundance.\nA comezos de 2014, Woodley acadou o reco\u00f1ecemento internacional por interpretar a Beatrice \"Tris\" Prior en \"Divergent\", baseado nas novelas da autora Veronica Roth, e a Hazel Grace Lancaster en \"The Fault in Our Stars\", baseado na novela hom\u00f3nima de John Green."}
{"id": "291477", "revid": "23204", "url": "https://gl.wikipedia.org/wiki?curid=291477", "title": "Ansel Elgort", "text": "Ansel Elgort, nado o 14 de marzo de 1994 en Nova York, \u00e9 un actor, produtor de m\u00fasica e DJ baixo o nome \"Ans\u00f8lo\". Na s\u00faa carreira de actor, \u00e9 co\u00f1ecido por interpretar a Tommy Ross en \"Carrie\" (2013), Caleb Prior en \"Divergent\" (2014) e Augustus Waters en \"The Fault in Our Stars\" (2014)."}
{"id": "291478", "revid": "23204", "url": "https://gl.wikipedia.org/wiki?curid=291478", "title": "Nat Wolff", "text": "Nathaniel Marvin Wolff, ando o 17 de decembro de 1994 nos \u00c1nxeles \u00e9 un actor e m\u00fasico estadounidense. Wolff acadou a fama por interpreta e compo\u00f1er a m\u00fasica da serie de televisi\u00f3n de Nickelodeon \"The Naked Brothers Band\" (2007\u201309) que foi creada e producida pola s\u00faa nai Polly Draper. A serie valeulle un premio Broadcast Music, Inc. no 2007. Tam\u00e9n \u00e9 co\u00f1ecido por interpretar o papel de Isaac no filme \"The Fault in Our Stars\" (2014)."}
{"id": "291479", "revid": "5863", "url": "https://gl.wikipedia.org/wiki?curid=291479", "title": "Roger Corman", "text": "Roger William Corman, nado en Detroit (M\u00edchigan) o 5 de abril de 1926 \u00e9 un produtor e director de cinema de culto estadounidense, co\u00f1ecido polos seus numerosos filmes de pouco orzamento. Baixo a s\u00faa direcci\u00f3n comezaron no cinema moitos directores reco\u00f1ecidos.\nTraxectoria.\nA s\u00faa carreira comezou con westerns como \"Five Guns West\", co que debutou como director en 1955 ou \"Apache Woman\", mentres que os seus primeiros pasos no cinema de terror e na ciencia ficci\u00f3n deunos con \"Swamp Women\" e \"Day the World Ended\". Entre os seus filmes m\u00e1is co\u00f1ecidos destacan os baseados en contos de Edgar Allan Poe producidos pola American International Pictures (A.I.P.), inclu\u00edndo \"A ca\u00edda da casa Usher\" (1960), \"O pozo e o p\u00e9ndulo\" (1961), \"O corvo\" (1963) e \"A m\u00e1scara da morte vermella\" (1964). Na meirande parte destes filmes o protagonista era o actor Vincent Price e alg\u00fans papeis secundarios foron interpretados por actores novos e ent\u00f3n desco\u00f1ecidos, como Jack Nicholson ou na decadencia da s\u00faa popularidade, como Boris Karloff. Calc\u00falase que produciu m\u00e1is de trescentos filmes, dirixindo preto de cincuenta deles.\nUn dos seus filmes, \"Not of This Earth\" (1957), re\u00fane vampirismo e invasi\u00f3n alien\u00edxena. Trinta anos despois produciu ao seu fan Jim Wynorski unha nova versi\u00f3n do mesmo, protagonizado pola ex-estrela do cinema pornogr\u00e1fico Traci Lords.\nEntre os directores que traballaron con Corman no inicio das s\u00faa carreiras est\u00e1n Francis Ford Coppola, Martin Scorsese, Ron Howard, Peter Bogdanovich, Jonathan Demme, James Cameron e John Sayles. Moitos reco\u00f1ecen que Corman lles influ\u00edu fondamente no seu xeito de facer cinema. Actores como Jack Nicholson, Peter Fonda, Bruce Dern, Dennis Hopper e Robert De Niro tam\u00e9n comezaron traballando con Corman.\nA s\u00faa autobiograf\u00eda, publicada en 1990, tit\u00falase \"How I Made a Hundred Movies in Hollywood and Never Lost a Dime\" (\u201cComo realicei un cento de filmes en Hollywood e nunca perd\u00edn un centavo\u201d) e documenta a s\u00faa experiencia na industria cinematogr\u00e1fica."}
{"id": "291480", "revid": "12452", "url": "https://gl.wikipedia.org/wiki?curid=291480", "title": "Festival de Sundance", "text": ""}
{"id": "291481", "revid": "22570", "url": "https://gl.wikipedia.org/wiki?curid=291481", "title": "Anoushka Shankar", "text": "Anoushka Shankar, nada o 9 de xu\u00f1o de 1981 en Londres, \u00e9 unha m\u00fasico e compositora bengal\u00ed/t\u00e1mil, famosa por tocar o sitar. \u00c9 filla de Ravi Shankar e media irm\u00e1 de Norah Jones."}
{"id": "291482", "revid": "62674", "url": "https://gl.wikipedia.org/wiki?curid=291482", "title": "Norah Jones", "text": "Norah Jones, nada como Geetali Norah Jones Shankar o 30 de marzo de 1979 en Brooklyn, \u00e9 unha cantante e actriz estadounidense. \u00c9 filla do virtuoso do sitar Ravi Shankar e Sue Jones. \u00c9 medio irm\u00e1 de Anoushka Shankar."}
{"id": "291483", "revid": "23204", "url": "https://gl.wikipedia.org/wiki?curid=291483", "title": "Geetali Norah Jones Shankar", "text": ""}
{"id": "291484", "revid": "1131", "url": "https://gl.wikipedia.org/wiki?curid=291484", "title": "Universidade Laboral Crucero Baleares", "text": "A Universidade Laboral \u201cCrucero Baleares\u201d, da Coru\u00f1a, foi un dos 21 grandes centros educativos que, coa denominaci\u00f3n de Universidade Laboral, edificou o Ministerio de Traballo de Espa\u00f1a e que estaban sostidos polos mutualismos laborais. Inaugurada en 1964, foi o sexto destes grandes centros e o primeiro adicado \u00e1s profesi\u00f3ns mar\u00edtimo-pesqueiras, dentro do I Plan de Desenvolvemento Econ\u00f3mico e Social. En 1981 converteuse en Centro de Ensinanzas Integradas.\nDo proxecto \u00e1 inauguraci\u00f3n.\nOrixe e localizaci\u00f3n.\nAs universidades laborais xorden da necesidade de atender a demanda de formaci\u00f3n de persoal laboral para a industria do momento. A finalidade destes centros \u00e9 a de dotar o traballador dunha completa formaci\u00f3n humana, t\u00e9cnica e profesional, que lle permita desenvolver eficazmente a s\u00faa actividade laboral.\nPara a s\u00faa localizaci\u00f3n elixiuse o lugar de Acea da Ama (O Burgo, Culleredo), debido \u00e1 proximidade coa cidade da Coru\u00f1a e \u00e1 boa comunicaci\u00f3n cos concellos lim\u00edtrofes.\nPara a s\u00faa edificaci\u00f3n foi precisa a adquisici\u00f3n de terreos, por compravenda voluntaria ou por tr\u00e1mite normal de expropiaci\u00f3n, por seren insuficientes para o volume da obra que cumpr\u00eda executar os terreos cedidos polos seus propietarios.\nA Deputaci\u00f3n da Coru\u00f1a, o d\u00eda 26 de xu\u00f1o de 1957, fixo a doaz\u00f3n de 50 ha \u00e1 \"Caja de Compensaci\u00f3n y Reaseguro\" diante do notario D. Manuel Otero Pe\u00f3n (protocolo n\u00famero 1.027). A superficie constru\u00edda foi de 25.000 metros cadrados. Para a s\u00faa localizaci\u00f3n elixiuse a zona m\u00e1is protexida do terreo dispo\u00f1ible e reservouse espazo suficiente para un posible aumento das edificaci\u00f3ns ante futuras demandas docentes. Parte deste soar, en Acea de Ama, era unha lameira (unha mina de caol\u00edn), nunha ladeira moi h\u00famida e cunha suave pendente cara ao sur, e era aqu\u00ed onde hab\u00eda que darlle acomodo a un complexo educativo, residencial, deportivo e de servizos.\nSegundo recortes de prensa da \u00e9poca, outra parte deste terreo estaba considerado o mellor da parroquia de Vilaboa, xa que era onde os labregos produc\u00edan o trigo que deu a fama ao saboroso \u201cpan de Vilaboa\u201d. Os propietarios cederon os seus terreos polo prezo de oito pesetas o metro cadrado. Alg\u00fans reclamaron e cobraron m\u00e1is tarde a 12 pesetas/m\u00b2.\nProxecto e construci\u00f3n.\nO d\u00eda 11 de agosto de 1960 fallouse o concurso de anteproxectos convocados para o seu dese\u00f1o. O primeiro premio ga\u00f1ouno o proxecto presentado baixo o lema \u201cEl mar\u201d e os autores eran os arquitectos Luis Laorga Guti\u00e9rrez e Jos\u00e9 L\u00f3pez Zan\u00f3n, coa colaboraci\u00f3n do aparellador Manuel Otero. A eles encarg\u00f3uselles a elaboraci\u00f3n do proxecto definitivo.\nA construci\u00f3n iniciouse en 1962 e foi realizada pola firma TERMAC, cun orzamento pr\u00f3ximo aos sesenta mill\u00f3ns de pesetas. Prev\u00edase unha capacidade de 300 alumnos internos e 500 externos.\nA s\u00faa construci\u00f3n planificouse de acordo cos \u00faltimos avances e respectando a flexibilidade necesaria para facer posible a s\u00faa adaptaci\u00f3n a futuros programas e esixencias pedag\u00f3xicas.\nConstru\u00edronse edificios de planta baixa e de formas lixeiras, eludindo dentro do posible as escaleiras, coa finalidade de abaratar custos. Tam\u00e9n se pensou na m\u00e1xima concentraci\u00f3n dos edificios para reducir os m\u00faltiples desprazamentos diarios.\nA cimentaci\u00f3n utilizada foi de tipo flotante, debido \u00e1s caracter\u00edsticas pantanosas do terreo.\nA estrutura no seu conxunto foi concibida en expansi\u00f3n horizontal, con predominio de planta baixa, xogando cos volumes e ca\u00eddas de vertentes pregadas \u00e1 topograf\u00eda, enlazando e comunicando uns edificios con outros por medio de galer\u00edas cubertas despegadas do chan. Destacan os grandes muros de pedra coroados por beirados cubertos de formig\u00f3n, que producen volumes de gran potencia. O problema das humidades resolveuse efectuando unha impermeabilizaci\u00f3n continua en material asf\u00e1ltico, separando o piso do chan mediante unha c\u00e1mara de aire.\nInauguraci\u00f3n.\nFoi inaugurada o 12 de setembro de 1964, polo ent\u00f3n xefe do Estado Espa\u00f1ol, Francisco Franco. A denominaci\u00f3n inicial de Universidad Laboral Crucero Baleares d\u00e9bese ao buque \"Baleares\" da Armada franquista afundido en 1936 durante a guerra civil espa\u00f1ola.\nInstalaci\u00f3ns.\nAcc\u00e9dese \u00e1s instalaci\u00f3ns mediante unha gran praza de 3.500 m\u00b2, nun extremo da cal se atopa un mastro de nav\u00edo con aparello de 38 m de altura, alegor\u00eda e s\u00edmbolo da modalidade mar\u00edtimo-pesqueira que se imparte no centro. \u00c9 unha r\u00e9plica do mastro do buque \"Baleares\". Nas s\u00faas instalaci\u00f3ns hai catro partes ben diferenciadas segundo as s\u00faas funci\u00f3ns:\nZona central.\nUn gran vest\u00edbulo d\u00e1 acceso a un amplo sal\u00f3n de actos con patio de butacas e anfiteatro, cun volume de 5800 m\u00b3 e capacidade para 1200 persoas. O teito \u00e9 de pi\u00f1eiro rubio do B\u00e1ltico, en forma de quilla de barco, que se prolonga polo amplo vest\u00edbulo. Segundo varios expertos este sal\u00f3n de actos ten unha ac\u00fastica especialmente boa. Tam\u00e9n se encontran nesta zona central as oficinas e as dependencias do reitorado. Estas dependencias foron adaptadas \u00e1s necesidades de funcionamento do actual centro educativo.\nInternado.\nO internado da Universidade Laboral ocupa gran parte do edificio; estaba dedicado s\u00f3 ao alumnado masculino. Nun principio constaba de tres colexios, independentes entre si pero comunicados por galer\u00edas cubertas, cuxos nomes eran \"Arzobispo Gelm\u00edrez\", \"M\u00e9ndez N\u00fa\u00f1ez\" e \"Almirante Vierna\", con cabida para 104 alumnos cada un, polo que a capacidade total deste centro era de 312 internos, 700 mediopensionistas e 300 externos. Cada edificio consta dunha planta baixa, distribu\u00edda en salas de xogos, de estudos, despachos etc., e d\u00faas alturas onde se encontran os cuartos.\nHai ademais outras zonas de servizos: comedor, coci\u00f1as, lavander\u00eda, enfermer\u00eda, residencia de empregados e amplos patios para o esparexemento dos alumnos.\nNunha posterior ampliaci\u00f3n cuadriplicouse a capacidade para acoller alumnos internos e cambi\u00e1ronse os nomes dos colexios polos seguintes: \"Atl\u00e1ntico\", \"Gran Sol\", \"Cant\u00e1brico\" e \" \"Mare Nostrum\". Estes nomes a\u00ednda se conservan na actualidade. Tam\u00e9n se mant\u00e9n a estrutura dos edificios tal e como foi proxectada, a\u00ednda que no seu interior se fixeron reformas para adaptar estas instalaci\u00f3ns \u00e1s necesidade actuais.\nCapela.\nEst\u00e1 cuberta por unha trama reticular con barras de aceiro que forman pir\u00e1mides, dende cuxos v\u00e9rtices se proxecta a iluminaci\u00f3n el\u00e9ctrica. Tam\u00e9n pos\u00fae vidreiras policromadas. O altar \u00e9 un mon\u00f3lito horizontal de catro metros cun crucifixo e unha imaxe da Virxe do Carme, enriba dunha proa de barco que sobresae do muro. Esta imaxe \u00e9 unha talla do s\u00e9culo XVII. Actualmente parte desta capela est\u00e1 reconvertida en biblioteca escolar.\nAulas e talleres.\nA terceira zona, dedicada toda ela \u00e1s ensinanzas, est\u00e1 composta de:\nInstalaci\u00f3ns deportivas.\nEste centro destaca polas s\u00faas instalaci\u00f3ns deportivas e pola grande extensi\u00f3n de zonas verdes que o rodean. Disp\u00f3n de campo de f\u00fatbol, pista de baloncesto, piscina cuberta e climatizada, polideportivo, ximnasio, pistas de atletismo, campo de rugby etc.\nUnha gran parte dos terreos da antiga Universidade Laboral foron cedidos \u00e1 Xunta de Galicia para a construci\u00f3n do Parque de Acea da Ama, xestionado por medio da Secretar\u00eda Xeral do Deporte.\nAmpliaci\u00f3n das instalaci\u00f3ns.\nPrimeira ampliaci\u00f3n.\nSegundo a prensa da \u00e9poca, no primeiro trimestre de 1967 saen a concurso as obras de ampliaci\u00f3n das instalaci\u00f3ns da Universidade Laboral, e a pretensi\u00f3n das autoridades era que no mes de outono estivesen rematadas as obras. \nA ampliaci\u00f3n adxudicouse \u00e1 empresa \"Entrecanales y Tavora\" por un orzamento de 78.404.796,04 pesetas.\nAconsecuencia directa desta reforma foi a ampliaci\u00f3n da capacidade da zona de residencias, que pasar\u00e1 de acoller 312 alumnos a 1.200. Tam\u00e9n se ampliaron os talleres, as aulas e os servizos xerais (coci\u00f1a, lavander\u00eda, enfermer\u00eda, instalaci\u00f3n deportivas, etc.).\nEsta nova construci\u00f3n non seguiu a mesma regra de todo o complexo xa existente.\nModernizaci\u00f3n.\nCoa adaptaci\u00f3n \u00e1 nova Lei de Educaci\u00f3n de 1970, no curso 1971-1972 inst\u00e1uranse os estudos de bacharelato, o que supuxo a necesidade de ampliar as instalaci\u00f3ns especialmente no que se refire a laboratorios, aulas e zona residencial. Segundo prensa da \u00e9poca conc\u00e9dese un presuposto extraordinario de 15 mill\u00f3ns de pesetas para levar a cabo a devandita modernizaci\u00f3n.\nPosteriormente, nos anos 90, f\u00edxose outra remodelaci\u00f3n de toda a residencia, por medio da cal se transformaron as habitaci\u00f3ns e os ba\u00f1os, pasando de ter capacidade para catro ou seis alumnos e ba\u00f1os com\u00fans, a ser dobres e co ba\u00f1o incorporado. \nH\u00f3rreo.\nO h\u00f3rreo instalado nunha zona de parque do centro procede dunha doaz\u00f3n feita polo Concello de Culleredo en agradecemento \u00e1 Universidade Laboral e ao Ministerio de Traballo pola cesi\u00f3n duns terreos para a construci\u00f3n dun colexio nacional de EXB. Este acto tivo lugar o 18 de agosto de 1973, presidido polo ministro de traballo Licinio de La Fuente.\nColexio de mediopensionistas: \"Mari\u00f1as\".\nA s\u00faa creaci\u00f3n responde \u00e1 necesidade de darlle soluci\u00f3n \u00e1 demanda do alumnado que asiste \u00e1s clases pero que non \u00e9 interno.\nNo curso 1973-1974 constit\u00faese a \"Unidad Formativa de Alumnos Mediopensionistas\" e tam\u00e9n a Asociaci\u00f3n de Pais de Alumnos Mediopensionistas. Esta unidade recibiu nos cursos seguintes o nome de \"Colexio Mari\u00f1as\". A partir do curso 1975-1976 produciuse a incorporaci\u00f3n do alumnado feminino nas aulas e, por tanto, tam\u00e9n neste colexio.\nO edificio consta de d\u00faas plantas, dotado de aulas de estudos e servizos necesarios para atender a elevada demanda dos alumnos mediopensionistas. Os beneficiarios deste servizo reciben bolsas da Direcci\u00f3n Xeral de Promoci\u00f3n Social do Ministerio de Traballo, e son estudantes procedentes dos concellos lim\u00edtrofes de Culleredo: Oleiros, Sada, Betanzos, Cambre, Carral, Arteixo, Cerceda, etc.\nNa actualidade segue conservando o mesmo nome, pero a utilidade cambiou e a partir de 1989, cando pasou a ser zona de docencia con aulas e talleres nas cales se imparten as especialidades da rama mar\u00edtimo-pesqueira.\nOrganigrama.\nDesde a inauguraci\u00f3n ata a conversi\u00f3n en centro de ensinanzas integradas, a organizaci\u00f3n da Universidade Laboral ti\u00f1a a seguinte estrutura:\nPadroado.\nEstaba constitu\u00eddo por un presidente, catro vogais, un representante da xefatura agron\u00f3mica, un representante da xefatura de industria, un representante do distrito universitario, sete representantes do mutualismo laboral, un representante das caixas de aforros ben\u00e9ficas, un representante da Subsecretaria da Mari\u00f1a Mercante, dous representantes de libre designaci\u00f3n e un secretario.\nPersoal directivo.\nEstaba conformado por un reitor, un vicereitor-xefe de talleres, un secretario xeral, un administrador, un xefe de estudos e un director decano-xefe de residencias.\nReitores.\nDurante o primeiro curso (1964-1965) desempe\u00f1ou o cargo de vicerreitor Eliseo Vig\u00f3n Escobar. Os seguintes reitores foron os seguintes:\nEnsinanzas.\nOs plans de estudos que segu\u00edan as universidades laborais establ\u00e9cense en 1957 , para a \"iniciaci\u00f3n profesional\" ou \"preaprendizaxe\" e para o primeiro curso de \"aprendizaxe\", e un ano despois para os cursos segundo e terceiro.\nOs estudos que se pod\u00edan realizar nas universidade laborais distribu\u00edanse en dous grupos:\nBolsas.\nTramitaci\u00f3n.\nA procedencia dos alumnos abarcaba a totalidade do Estado espa\u00f1ol, pero os estudantes pr\u00f3ximos \u00e1 Universidade Laboral, excepto aqueles que fosen orfos, non pod\u00edan acceder a estas bolsas. No mes de maio de cada ano convoc\u00e1banse para o pr\u00f3ximo curso nas universidades laborais; os interesados ti\u00f1an que po\u00f1erse en contacto con alg\u00fan dos seguintes organismos, a trav\u00e9s dos cales recib\u00edan a informaci\u00f3n: delegaci\u00f3ns provinciais de mutualidades laborais; o \"Servizo Central de Universidades Laborais\", do Ministerio de Traballo (Madrid); universidades laborais.\nConcesi\u00f3n.\nPara o ingreso nestes centros necesit\u00e1base cumprir os seguintes requisitos:\nNeste senso, \u00e9 de destacar a existencia dun informe que data de xaneiro de 1966 feito desde o \"Servizo de Extensi\u00f3n Cultural\" da Universidade Laboral no que se considera unha incongruencia que os fillos dos mari\u00f1eiros, por non ser estes mutualistas, non poidan concorrer como bolseiros a esta universidade a pesar da s\u00faa condici\u00f3n mar\u00edtimo-pesqueira. No curso 1967-1968 resolveuse favorablemente este conflito e os fillos dos mari\u00f1eiros puideron estudar como alumnos bolseiros neste centro.\nActividades culturais e deportivas.\nActividades culturais.\nNesta Instituci\u00f3n sempre se valorou moito a ocupaci\u00f3n do tempo libre tanto no aspecto cultural como no deportivo, partindo sempre da premisa de \u201cdotar o alumnado dunha completa formaci\u00f3n humana\u201d. As\u00ed, no aspecto cultural cabe destacar:\nO \"Servizo de Extensi\u00f3n Cultural\" foi moi activo, xa que era desde onde se coordinaban as actividades culturais. Desde este departamento potenciouse a creaci\u00f3n do \"Seminario de Estudos de Graduado Social\", co seu plan de estudos correspondente e os requisitos necesarios para acceder \u00e1 titulaci\u00f3n (xaneiro de 1966).\nOutro tipo de actividade que ti\u00f1a moita repercusi\u00f3n era o de servizos \u00e1 comunidade, cuxa finalidade era a de facer traballos que fosen visibles e tivesen repercusi\u00f3n de cara \u00e1 comunidade, tanto dentro do centro como no exterior, xa que se fac\u00edan actividades en varios concellos lim\u00edtrofes. As\u00ed, por exemplo, no curso 1972-1973 f\u00edxose limpeza do contorno e comezouse a construci\u00f3n dun estanque e no curso 1973-1974 f\u00edxose unha plantaci\u00f3n de 4.000 pi\u00f1eiros nos terreos da laboral; limpeza e embelecemento das marxes da avenida Alfonso Molina, na entrada da Coru\u00f1a, ou unha misi\u00f3n xuvenil en Mi\u00f1o a trav\u00e9s da cal se iniciou un parque de marisqueo seguindo as directrices do \"Plan de Marisqueo de Galicia\".\nActividades deportivas.\nO deporte foi sempre potenciado en todas as s\u00faas variedades: f\u00fatbol, baloncesto, balonm\u00e1n, b\u00e9isbol, rugby, voleibol, atletismo, h\u00f3ckey sala e h\u00f3ckey herba, tenis, etc. Tam\u00e9n se potenciaron moito as actividades n\u00e1utico-pesqueiras (cursos de nataci\u00f3n, mergullo, pesca submarina, remo, etc.). Hai que destacar tam\u00e9n a importancia que ti\u00f1an os xogos de mesa (tenis de mesa, tute, xadrez, parch\u00eds, etc.).\nOs alumnos da Universidade Laboral acud\u00edan a todo tipo campionatos locais, galegos e estatais.\nDe todas estas actividades hai numerosa documentaci\u00f3n gr\u00e1fica recollida nas memorias dos distintos colexios.\nTransformaci\u00f3n en Centro de Ensinanzas integradas.\nEn xullo de 1972 d\u00e1se o primeiro paso para a desaparici\u00f3n das universidades laborais como instituci\u00f3ns aut\u00f3nomas. A s\u00faa normalizaci\u00f3n e integraci\u00f3n no r\u00e9xime acad\u00e9mico da Lei Xeral de Educaci\u00f3n foi o primeiro paso para a s\u00faa transformaci\u00f3n definitiva.\nA reforma de 1978 d\u00e1 por finalizadas as mutualidades laborais e crea a Seguridade Social. Como consecuencia disto, os centros das universidades laborais pasaron a depender do Ministerio de Educaci\u00f3n e Ciencia por intermedio dun organismo aut\u00f3nomo chamado \"Instituto Nacional de Ense\u00f1anzas Integradas\". \u00c9 importante sinalar que a creaci\u00f3n deste organismo foi m\u00e1is unha necesidade de regulaci\u00f3n administrativa e financeira, que docente. En agosto de 1979 regulouse a normativa b\u00e1sica desa nova entidade, pero este organismo foi suprimido no ano 1980. Os centros docentes (centros de ensinanzas integradas) procedentes do extinguido \"Instituto Nacional de Ense\u00f1anzas Integradas\" reg\u00falanse en 1981 e establ\u00e9cese o seguinte organigrama:\nNo ano 1982 prod\u00facese o traspaso das funci\u00f3ns e os servizos da Administraci\u00f3n do Estado \u00e1 Comunidade Aut\u00f3noma de Galicia en materia de educaci\u00f3n (ensinanza non universitaria), e no ano 1989 os centros de ensinanzas integradas de Galicia div\u00eddense en dous entes aut\u00f3nomos, tanto en funci\u00f3ns como en xesti\u00f3n. Tam\u00e9n hai unha divisi\u00f3n dos espazos. \nCentro Residencial Docente.\nEn 1989 supr\u00edmense os centros de ensinanzas integradas da Coru\u00f1a, Vigo (Pontevedra) e Ourense, e cr\u00e9anse os institutos de educaci\u00f3n secundaria e profesional e os centros residenciais docentes da Coru\u00f1a, Vigo e Ourense, para o funcionamento dos cales a Conseller\u00eda de Educaci\u00f3n e Ordenaci\u00f3n Universitaria estableceu o seguinte organigrama:\nNo decreto que regula estes centros establ\u00e9cense ademais as bases da convocatoria de bolsas para o alumnado residente, os obxectivos dos centros residenciais docentes e as funci\u00f3ns e as competencias dos \u00f3rganos e persoal de residencias.\nNo ano 2001 esta residencia pasou a ser mixta.\nInstituto de Educaci\u00f3n Secundaria \"Universidade Laboral\".\nO outro ente aut\u00f3nomo que xorde da divisi\u00f3n anteriormente citada \u00e9 o IES Universidade Laboral que se rexer\u00e1 pola mesma normativa que os outros centros destas caracter\u00edsticas xa existentes na Comunidade Aut\u00f3noma Galega.\nSituaci\u00f3n actual.\nA superficie inicial de 50 hect\u00e1reas coa que contaba a Universidade Laboral foise dividindo entre distintos organismos:"}
{"id": "291485", "revid": "27155", "url": "https://gl.wikipedia.org/wiki?curid=291485", "title": "Ovoalbumina", "text": "A ovoalbumina (abreviada OVA) \u00e9 a principal prote\u00edna que se encontra na clara de ovo, na que sup\u00f3n o 60-65% da prote\u00edna total. A funci\u00f3n exacta da ovoalbumina \u00e9 desco\u00f1ecida, a\u00ednda que se cre que \u00e9 unha prote\u00edna de almacenamento. Outra posible funci\u00f3n ten que ver coa capacidade que pos\u00fae a ovoalbumina de anular os encimas dixestivos, polo que poder\u00eda ser un mecanismo protector contra as bacterias exteriores agresoras do ovo. \u00c9 unha prote\u00edna de grande valor biol\u00f3xico porque ten a maior\u00eda dos amino\u00e1cidos esenciais. Desnatural\u00edzase facilmente ao axitar a clara e coa temperatura coagula entre os 72 e 84\u00a0\u00b0C. Pode utilizarse como ovoproduto substituto alimentario do ovo. A ovoalbumina ten unha homolox\u00eda de secuencias e tridimensional coa superfamilia da serpina, pero a diferenza de moitas serpinas non \u00e9 un inhibidor das serina proteases.\nAplicaci\u00f3ns.\nA ovoalbumina \u00e9 unha prote\u00edna con importantes aplicaci\u00f3ns en diversas \u00e1reas da investigaci\u00f3n, como as seguintes:\nEstrutura.\nA ovolbumina de gali\u00f1a consta de 385 amino\u00e1cidos, e a s\u00faa masa molecular relativa \u00e9 45 kDa. A ovoalbumina tam\u00e9n ten varias modificaci\u00f3ns, como a acetilaci\u00f3n N-terminal (G1), fosforilaci\u00f3n (S68, S344), e glicosilaci\u00f3n (N292). \u00c9 rica nos amino\u00e1cidos xofrados ciste\u00edna e metionina, e presenta 4 grupos sulfhidrilo e forma d\u00faas pontes disulfuro; ditas pontes aumentan cando se almacena a prote\u00edna. Como cont\u00e9n f\u00f3sforo e gl\u00edcidos unidos \u00e9 unha fosfoglicoprote\u00edna, que est\u00e1 integrada por tres fracci\u00f3ns (A1, A2 e A3 na proporci\u00f3n 85:12:3) con distinto contido de f\u00f3sforo.\nA ovoalbumina segr\u00e9gana as c\u00e9lulas do epitelio do oviduto e pasa a formar parte do ovo, xa que non se orixina no \u00f3vulo orixinal nin nas s\u00faas cubertas. A diferenza do que ocorre coas secuencias sinal da maior\u00eda das prote\u00ednas que son segregadas, a secuencia sinal da ovoalbumina non se elimina posteriormente. Ademais, esta secuencia non est\u00e1 situada directamente no extremo N-terminal, sen\u00f3n internamente, empezando no residuo 21 e finalizando no residuo 47.\nMedicina.\nEn casos onde se sospeita que existe un envelenamento por metais pesados (como o ferro), pode administrarse a ovoalbumina como tratamento, xa que quela os metais pesados e atrapa os i\u00f3ns met\u00e1licos nos grupos sulfhidrilo da prote\u00edna. A quelaci\u00f3n impide a absorci\u00f3n dos metais no tracto gastrointestinal e impide o envelenamento.\nA ovoalbumina pode orixinar alerxias ao ovo nalgunhas persoas."}
{"id": "291486", "revid": "23204", "url": "https://gl.wikipedia.org/wiki?curid=291486", "title": "Robot (baile)", "text": "O robot \u00e9 unha t\u00e9cnica de danza, a mi\u00fado confundida co popping, que tenta imitar dun robot ou manequ\u00edn. O robot ga\u00f1ou fama despois de que Michael Jackson o usase na interpretaci\u00f3n de \"Dancing Machine\" cos seus irm\u00e1ns, e despois foi o usou na s\u00faa carreira en solitario en canci\u00f3ns como \"Billie Jean\".\nDescrici\u00f3n.\nO robot \u00e9 simplemente a ilusi\u00f3n de ser un robot. Os movementos do robot comezan e rematan normalmente cun dimestop (unha parada moi abrupta), para dar a impresi\u00f3n de que os motores est\u00e1n a arrancar ou det\u00e9ndose."}
{"id": "291487", "revid": "1888", "url": "https://gl.wikipedia.org/wiki?curid=291487", "title": "Joaqu\u00edn Loriga Taboada", "text": ""}
{"id": "291488", "revid": "116907", "url": "https://gl.wikipedia.org/wiki?curid=291488", "title": "Post-disco", "text": "O post-disco foi un x\u00e9nero musical que comezou a finais da d\u00e9cada de 1970 nos Estados Unidos, comezando en Chicago e estend\u00e9ndose por todo o pa\u00eds, e que rematou coa aparici\u00f3n masiva da m\u00fasica house a finais da d\u00e9cada de 1980. Post-disco pode referirse tam\u00e9n \u00f3 movemento disco iniciado por artistas urbanos de Nova York que comezaron un estilo de seu en resposta \u00e1 comercializaci\u00f3n excesiva e \u00e1 decadencia da cultura disco."}
{"id": "291489", "revid": "3351756", "url": "https://gl.wikipedia.org/wiki?curid=291489", "title": "Aepycerotinae", "text": ""}
{"id": "291490", "revid": "3351757", "url": "https://gl.wikipedia.org/wiki?curid=291490", "title": "Epicerotinos", "text": ""}
{"id": "291491", "revid": "3351758", "url": "https://gl.wikipedia.org/wiki?curid=291491", "title": "Aepyceros", "text": ""}
{"id": "291492", "revid": "89787", "url": "https://gl.wikipedia.org/wiki?curid=291492", "title": "Scuderia Milano", "text": "Scuderia Milano foi unha escudar\u00eda Italiana dirixida polos irm\u00e1ns Ruggeri (ou Ruggieri) que competiron con Maseratis no per\u00edodo inmediatamente posterior \u00e1 guerra. Participaron nun \u00fanico Gran Premio de F\u00f3rmula Un como construtor en .\nA Scuderia Milano modificou dous monoprazas Maserati 4CLT cunha distancia entre eixes m\u00e1is curta, suspensi\u00f3ns De Dion, freos m\u00e1is grandes e un motor redese\u00f1ado por Mario Speluzzi, remodelado con compresores de d\u00faas etapas, participaron nas tempadas de e de F1. Un Scuderia Milano 4CLT foi redese\u00f1ado como Arzani-Volpini en .\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "291494", "revid": "98629", "url": "https://gl.wikipedia.org/wiki?curid=291494", "title": "New jack swing", "text": "New jack swing ou swingbeat \u00e9 un x\u00e9nero musical produto da fusi\u00f3n, encabezado por Teddy Riley e Bernard Belle, que se volveu popular entre finais da d\u00e9cada de 1980 e comezos da seguinte. A s\u00faa influencia, xunto co hip hop, formaron parte da cultura pop e foi o son da escena musical de Nova York. Fusiona o ritmo, os samples e as t\u00e9cnicas de produci\u00f3n do hip hop e do dance-pop, xunto co son urbano contempor\u00e1neo do R&amp;B. O new jack swing style desenvolveuse como moitos dos estilos musicais fixeran antes, mediante a combinaci\u00f3n de elementos doutros estilos adaptados a novas sensibilidades."}
{"id": "291495", "revid": "23204", "url": "https://gl.wikipedia.org/wiki?curid=291495", "title": "Swingbeat", "text": ""}
{"id": "291496", "revid": "98629", "url": "https://gl.wikipedia.org/wiki?curid=291496", "title": "MixRadio", "text": "MixRadio, antigamente Nokia MixRadio, Nokia Music Store ou OVI Music Store, \u00e9 un servizo de m\u00fasica de Microsoft Mobile. Foi lanzado como \"Nokia Ovi Store\" o 29 de agosto de 2007 por Nokia.\nMixRadio permite a reproduci\u00f3n de balde de listas de reproduci\u00f3n sen subscrici\u00f3n nin anuncios, e est\u00e1 dispo\u00f1ible en 31 pa\u00edses, inclu\u00edndo os Estados Unidos, o Brasil, a India e a China. Ten un cat\u00e1logo de m\u00e1is de 30 mill\u00f3ns de canci\u00f3ns. Os usuario poden usar MixRadio+ por $3,99 cada mes, e isto perm\u00edtelles ademais ver letras e baixar listas de reproduci\u00f3n. O formato de arquivo usado polo servizo \u00e9 MP3, sen ning\u00fan tipo de protecci\u00f3n DRM."}
{"id": "291497", "revid": "23204", "url": "https://gl.wikipedia.org/wiki?curid=291497", "title": "Nokia MixRadio", "text": ""}
{"id": "291498", "revid": "23204", "url": "https://gl.wikipedia.org/wiki?curid=291498", "title": "Nokia Music Store", "text": ""}
{"id": "291499", "revid": "23204", "url": "https://gl.wikipedia.org/wiki?curid=291499", "title": "OVI Music Store", "text": ""}
{"id": "291500", "revid": "85894", "url": "https://gl.wikipedia.org/wiki?curid=291500", "title": "Alejandro Mosquera Caride", "text": "Alejandro Mosquera Caride, nado en Santiago de Compostela en 1871 e finado en Tamallancos (Vilamar\u00edn) o 1 de xu\u00f1o de 1925, foi un m\u00e9dico e pol\u00edtico galego.\nTraxectoria.\nEstudou medicina na Universidade de Santiago de Compostela, a\u00ednda que nunca chegou a exercer como m\u00e9dico. En 1902 marchou a Arxentina, onde casou con Francisca Ferrando Semino. Retornou cara 1905 e instalouse en Ourense. Foi concelleiro e en 1919 foi alcalde de Ourense durante pouco m\u00e1is dun ano. Marchou outra vez a Arxentina de onde regresou en 1923 e volveu ser alcalde ese ano. Foi presidente do colexio m\u00e9dico provincial."}
{"id": "291501", "revid": "92340", "url": "https://gl.wikipedia.org/wiki?curid=291501", "title": "Modesto Varela Sotelo", "text": "Modesto Varela Sotelo, finado en Ourense o 3 de marzo de 1924, foi un pol\u00edtico galego.\nTraxectoria.\nMilitante do Partido Liberal. Foi alcalde de Ourense de 1906 a 1907. Volveu ser alcalde de 1909 a 1912. Deputado provincial, foi vicepresidente da Deputaci\u00f3n de Ourense."}
{"id": "291502", "revid": "92340", "url": "https://gl.wikipedia.org/wiki?curid=291502", "title": "Alfonso Junquera Devesa", "text": "Alfonso Junquera Devesa, finado en Ourense o 16 de maio de 1941, foi un empresario e pol\u00edtico galego.\nTraxectoria.\nFoi alcalde de Ourense en 1922 e novamente en 1923. Ao rematar a ditadura de Primo de Rivera volveu ser nomeado alcalde de Ourense (1930-1931). No franquismo foi presidente da Deputaci\u00f3n de Ourense (1939-1940).\nVida persoal.\nCasou con Mar\u00eda Nomdedeu Pardo."}
{"id": "291503", "revid": "98629", "url": "https://gl.wikipedia.org/wiki?curid=291503", "title": "Merzario", "text": "Merzario foi un equipo e construtor de F\u00f3rmula 1 e F\u00f3rmula 2 de Italia. Eles participaron no 38 Campionato Mundial de F\u00f3rmula 1, pero non anotou puntos no campionato.\nF\u00f3rmula Un.\nMerzario creouse en 1977 polo expiloto de Ferrari, Williams e March Arturo Merzario cando xa non puido atopar un equipo para pilotar. Inicialmente fixo unha campa\u00f1a cun March 761B durante a tempada de , o seu mellor resultado foi 14\u00ba no Gran Premio de B\u00e9lxica de 1977. Foi a \u00fanica ocasi\u00f3n nos seus tres anos de participaci\u00f3n na F\u00f3rmula Un, en que un dos seus coches clasificouse \u00e1 final dun Grand Prix do Campionato do Mundo. Durante a primeira parte da tempada o coche de Merzario foi consistentemente o m\u00e1is r\u00e1pido dos varios March 761 da grella, a\u00ednda que segundo avanzaba a tempada, foi caendo na grella e finalmente decidiu abandonar a tempada e concentrarse no ano seguinte e o seu novo coche.\nPrimeiro F\u00f3rmula Un de construci\u00f3n propia de Merzario, o A1, apareceu en e era un coche basicamente convencional baseado en gran parte no seu March 761B, cunha combinaci\u00f3n de cores vermellos e a carrocer\u00eda en cru que recorda vagamente a un Ferrari 312T2 no uso dos condutos ao lado da cabina para a toma de aire. Utilizaba a combinaci\u00f3n ent\u00f3n com\u00fan do motor Cosworth DFV e a caixa de cambiosHewland. A librea cambiou de vermello a negro antes do Gran Premio de M\u00f3naco de 1978, e non foi ata o Gran Premio de Suecia que terminou unha carreira, a\u00ednda que non clasificou, quedando a oito voltas detr\u00e1s do ga\u00f1ador logo dunha longa parada en boxes. Para o Gran Premio de Austria, presentouse un segundo A1, a\u00ednda que se sospeitaba que se trataba en realidade do vello March 761B do equipo cunha nova carrozar\u00eda. Con este coche \u00e1 s\u00faa disposici\u00f3n, Merzario mellorou lixeiramente na cualificaci\u00f3n, pero non puido clasificar na carreira. Para o Gran Premio de Italia, presentaron ambos A1, con Alberto Colombo pilotando o A1 orixinal e Merzario pilotando o segundo A1 m\u00e1is novo. Colombo rexistrou o tempo m\u00e1is lento durante a cualificaci\u00f3n e non entrou na grella, mentres Merzario clasificou comodamente, s\u00f3 para que o motor fallase durante a carreira. O equipo clasificou o coche en oito ocasiones durante o ano , pero retirouse sete veces con fallas mec\u00e1nicas.\nPara a tempada o segundo A1 foi convertido no A1B cunha carrozar\u00eda m\u00e1is elegante e suspensi\u00f3n dianteira revisada e unha nova librea de cor amarela e negro. O A1B foi o \u00fanico Merzario que logrou cualificar en Grandes Premios durante , o que o fixo d\u00faas veces, malia que se retirou en ambas ocasi\u00f3ns.\nO A2 (designado A3 por algunhas fontes), dese\u00f1ado por Merzario e Simon Hadfield e en base \u00f3 primeiro A1, estivo listo a tempo para as roldas europeas da tempada coa mesma combinaci\u00f3n de motor e caixa de cambios, e que fora modificado cunha \u00e1 efecto solo. S\u00f3 constru\u00eduse un exemplar, e Merzario non poder\u00eda cualificar nun s\u00f3 Gran Premio. Rompeuse o brazo en B\u00e9lxica, e Gianfranco Brancatelli foi empregado para pilotar en M\u00f3naco, pero tampouco se clasificou.\nPor este tempo, Merzario comprara os activos do equipo Kauhsen (e o seu piloto Brancatelli), posiblemente resultando peores coches que o seu vello veh\u00edculo baseado no March. O resultante A4, que debutou no Gran Premio do Reino Unido de 1979, empregou o mesmo tren de rodaxe Cosworth/Hewland e a suspensi\u00f3n foi similar \u00e1 A2, pero a carrozar\u00eda era menos voluminosa, con mellores pont\u00f3ns para mellor fluxo de aire. Con todo, o novo coche non puido cualificar en ning\u00fan Gran Premio dos que se presentou, era a\u00ednda m\u00e1is lento que os seus predecesores. Con todo, Merzario reun\u00eda os requisitos e participou co coche na carreira f\u00f3ra de campionato Gran Premio Dino Ferrari en Imola, onde terminou 11\u00ba e \u00faltimo, d\u00faas voltas detr\u00e1s.\nLogo de F\u00f3rmula Un.\nOs plans para modificar o A4 no A5 non se completaron debido a problemas financeiros, Merzario dedicouse \u00e1 construci\u00f3n de coches de F\u00f3rmula Dous. Co March 812s o equipo anotou dous podios en F2, con Piero Necchi ao volante, logo dunha tempada mediocre en 1982, Merzario construr\u00e1 os seus propios coches para o ano 1983 cun \u00e9xito m\u00ednimo. Logo de pasarse ao Campionato italiano de F\u00f3rmula e finalmente afastouse da propiedade do equipo a mediados da d\u00e9cada de 1980.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "291504", "revid": "23204", "url": "https://gl.wikipedia.org/wiki?curid=291504", "title": "Billboard Top 100", "text": ""}
{"id": "291505", "revid": "98629", "url": "https://gl.wikipedia.org/wiki?curid=291505", "title": "Motown", "text": "Motown \u00e9 unha compa\u00f1\u00eda discogr\u00e1fica estadounidense. Foi fundada por Berry Gordy, Jr. o 12 de xaneiro de 1959, en Detroit, M\u00edchigan, como Tamla Records, e foi establecida como \"Motown Record Corporation\" o 14 de abril de 1960. O nome, unha mestura de \"motor\" e \"town\", \u00e9 tam\u00e9n un alcume de Detroit. Motown xogou un importante papel da integraci\u00f3n racial da m\u00fasica popular \u00f3 ser un selo discogr\u00e1fico afroamericano cun significativo \u00e9xito. Na d\u00e9cada de 1960, Motown e os seus selos subsidiarios foron os m\u00e1is exitosos expo\u00f1ente do co\u00f1ecido como Motown Sound, un estilo de m\u00fasica soul cunha distintitva influencia pop. Durante a d\u00e9cada de 1960, Motown acadou un espectacular \u00e9xito para unha compa\u00f1\u00eda tan pequena: 79 canci\u00f3ns no Top Ten da lista \"Billboard\" Hot 100 entre 1960 e 1969."}
{"id": "291506", "revid": "89787", "url": "https://gl.wikipedia.org/wiki?curid=291506", "title": "Steeltown Records", "text": "Steeltown Records foi un selo discogr\u00e1fico activo entre 1966 e 1972 que foi fundada por Gordon Keith en Gary, Indiana. \u00c9 co\u00f1ecido por ser o primeiro selo co que asinariron The Jackson 5 en 1967 antes de facelo con Motown en 1969.\nDous sinxelo dos Jackson 5 foron lanzados en 1968 durante o seu breve acordo na discogr\u00e1fica\u2014\"Big Boy\" e \"We Don't Have To Be Over 21 (to Fall in Love)\"."}
{"id": "291508", "revid": "23204", "url": "https://gl.wikipedia.org/wiki?curid=291508", "title": "South African Airways", "text": "South African Airways (SAA) \u00e9 a aeroli\u00f1a nacional e a m\u00e1is grande de Sur\u00e1frica. Ten a s\u00faa sede no Aeroporto Internacional de Johannesburgo-Oliver Reginald Tambo. A compa\u00f1\u00eda voa a 42 destinos de todo o mundo dense o seu centro de operaci\u00f3ns no citado aeroporto, usando unha frota de 53 avi\u00f3ns. A aeroli\u00f1a est\u00e1 dirix\u00edda polo CEO Monwabisi Kalawe.\nSouth African Airways fundouse en 1934 tras a compra de Union Airways por parte do goberno surafricano. A aeroli\u00f1a foi inicialmente supervisada e controlada pola administraci\u00f3n surafricana de ferrocarr\u00eds e portos. Sanci\u00f3ns de pa\u00edses africanos que lle prohibiron realizar escalas nos seus aeroportos debido ao apartheid forz\u00e1rona a mercar avi\u00f3ns de longo alcance, entre outras medidas, para contrarrestar esas restricci\u00f3ns. Durante ese tempo tam\u00e9n era co\u00f1ecido polo seu nome en lingua afrikaans, Suid-Afrikaanse Lugdiens (SAL), que foi abandonado. En 1997 a aeroli\u00f1a pasou por un gran programa de renovaci\u00f3n, que inclu\u00eda un cambio de nome, imaxe e librea, ademais da introduci\u00f3n de servizos de venda de billetes a trav\u00e9s de internet. Dende ent\u00f3n a compa\u00f1\u00eda uniuse \u00e1 Star Alliance, e renovou a s\u00faa frota con avi\u00f3ns m\u00e1is modernos. En 2006 SAA separouse de Transnet, a s\u00faa compa\u00f1\u00eda nai, para operar como unha aeroli\u00f1a independente.\nSAA \u00e9 a aeroli\u00f1a oficial da Asociaci\u00f3n de Tenistas Profesionais. A compa\u00f1\u00eda pos\u00fae Mango, unha aeroli\u00f1a low cost dom\u00e9stica, e estrableceu ligaz\u00f3ns con Airlink e South African Express.\nEn novembro de 2021, nun marco de colaboraci\u00f3n estrat\u00e9xica (SPF), asinado durante unha cerimonia en presenza do presidente surafricano Cyril Ramaphosa e do presidente de Kenya, Uhuru Kenyatta. Kenya Airways e South African Airways agora traballar\u00e1n xuntos para \"aumentar o tr\u00e1fico de pasaxeiros, as opci\u00f3ns de carga e o comercio en xeral utilizando as forzas de Sur\u00e1frica, Kenya e \u00c1frica\", explica un comunicado."}
{"id": "291511", "revid": "98629", "url": "https://gl.wikipedia.org/wiki?curid=291511", "title": "Cogomelo de p\u00e9 aveludado", "text": "O cogomelo de p\u00e9 aveludado (Flammulina velutipes), tam\u00e9n co\u00f1ecido cos nomes orientais de enoki (\u30a8\u30ce\u30ad en xapon\u00e9s) ou \"cogomelo de agulla de ouro\" (\u91d1\u91dd\u83c7 en chin\u00e9s \u00e9 un fungo que forma parte dunha familia de cogomelos brancos alongados e finos populares en varias gastronom\u00edas asi\u00e1ticas (tales como a chinesa, xaponesa e coreana). Estes cogomelos pertencen ao x\u00e9nero Flammulina. Variantes bravas dist\u00ednguense na cor, textura e grosor e se lles denomina tam\u00e9n \"cogomelo do inverno\" ou \"talo aveludado\".\nO cogomelo p\u00f3dese adquirir natural ou enlatado. Ad\u00f3itase empregar na preparaci\u00f3n de sopas, a\u00ednda que tam\u00e9n se poden atopar en ensaladas e outros pratos. Te\u00f1en unha textura crocante e se poden conservar no fr\u00edo at\u00e9 unha semana. Os expertos recomendan \"enokis\" frescos de chapeu firme branco e brillante, e c\u00f3mpre evitarmos aqueles cun p\u00e9 mucoso ou marr\u00f3n.\nCaracter\u00edsticas.\nO cogomelo adoita medrar nos toros do lodoeiro chin\u00e9s (\"Celtis sinensis\"), denominado \"enoki\" no Xap\u00f3n, a\u00ednda que tam\u00e9n poden atoparse noutras \u00e1rbores coma as moreiras ou os caquiceiros. A diferenza na aparencia dos cogomelos salvaxes e cultivadas \u00e9 notoria. Os cogomelos cultivados non est\u00e1n expostos \u00e1 luz, resultando nunha cor abrancazada, mentres que os bravos adoitan ter unha cor acasta\u00f1ada escura. Os cogomelos cultivados medran nunha contorna de alta concentraci\u00f3n de CO2 para produciren p\u00e9s magros e alongados, mentres que os bravos te\u00f1en os p\u00e9s m\u00e1is curtos e grosos.\nA variedade que se atopa nos supermercados \u00e9 sempre a cultivada, normalmente nunha botella de pl\u00e1stico ou nunha saqueta de vinilo durante 30 d\u00edas a 15\u00a0\u00b0C e unha humidade do 70%, nun substrato de serraduras ou mazaroca de millo, ademais doutros ingredientes. M\u00e1is tarde, o cogomelo medra durante outros trinta d\u00edas nunha contorna m\u00e1is fr\u00edo pero m\u00e1is h\u00famida. O crecemento est\u00e1 restrinxido a un papel de forma c\u00f3nica para obrigar ao cogomelo a medrar de xeito magro e alongado. Os cogomelos dos supermercados a mi\u00fado te\u00f1en mostras da botella arredor da base.\nO cogomelo \u00e9 moi sinxelo de cultivar e ten crecido no Xap\u00f3n durante m\u00e1is de 300 anos, ao comezo en madeira e despois en botellas. P\u00f3dense mercar tam\u00e9n os \"kits\" para o seu cultivo.\nEn Am\u00e9rica do Norte p\u00f3dese atopar unha segunda especie, \"Flammulina populicola\", que tam\u00e9n se cultiva.\nDenominaci\u00f3ns vern\u00e1culas.\nO termo \"enokitake\" \uff08en xapon\u00e9s\uff1a\u3001\uff09, \"enokidake\" \uff08xapon\u00e9s\uff1a\u3001\uff09, ou \"enoki\" \uff08en xapon\u00e9s\uff1a\u3001\uff09 deriva do xapon\u00e9s. En chin\u00e9s, o cogomelo denom\u00ednase \"j\u012bnzh\u0113ng\u016b\" (\u91d1\u91dd\u83c7) ou \"j\u012bng\u016b\" (\u91d1\u83c7). En coreano ch\u00e1mase de \"paengi beoseot\" (\ud33d\uc774\ubc84\uc12f) e en vietnamita \"kim ch\u00e2m\" ou \"tr\u00e2m v\u00e0ng\".\nPropiedades medicinais do \"enokitake\".\nOs cogomelos \"enokitake\" pos\u00faen antioxidantes ao igual que a ergothioneine.\nEstudos da Universidade Nacional de Singapur publicados por vez primeira en 2005 confirmaron que o p\u00e9 deste cogomelo cont\u00e9n unha gran cantidade de prote\u00ednas, denominadas \"five\", que axudan a regular o sistema de inmunidade. Ensaios en animais indicaron pos\u00edbeis usos en vacinas e inmunolox\u00eda de tumores.\nTam\u00e9n cont\u00e9n flammutox\u00edn, unha prote\u00edna cit\u00f3lica e cardiot\u00f3xica que posibelmente apenas pode absorberse de xeito oral."}
{"id": "291512", "revid": "18868", "url": "https://gl.wikipedia.org/wiki?curid=291512", "title": "Flammulina velutipes", "text": ""}
{"id": "291513", "revid": "18868", "url": "https://gl.wikipedia.org/wiki?curid=291513", "title": "Enoki", "text": ""}
{"id": "291514", "revid": "18868", "url": "https://gl.wikipedia.org/wiki?curid=291514", "title": "Enokitake", "text": ""}
{"id": "291515", "revid": "18868", "url": "https://gl.wikipedia.org/wiki?curid=291515", "title": "Flammulina", "text": ""}
{"id": "291516", "revid": "113870", "url": "https://gl.wikipedia.org/wiki?curid=291516", "title": "Hamburg Freezers", "text": "O Hamburg Freezers \u00e9 un equipo profesional de h\u00f3ckey sobre xeo da cidade de Hamburgo (Alema\u00f1a). O equipo compite na m\u00e1xima categor\u00eda do h\u00f3ckey sobre xeo alem\u00e1n, a Deutsche Eishockey Liga (DEL), e xoga os seus partidos como local no Barclaycard Arena, un pavill\u00f3n con capacidade para 13.000 espectadores.\nHistoria.\nO equipo foi fundado na cidade de M\u00fanic en 1999 baixo o nome de M\u00fcnchen Barons, mais o propietario da franqu\u00eda b\u00e1vara e tam\u00e9n propietaro do Eisb\u00e4ren Berlin, Philip Anschutz, deciciu trasladala a Hamburgo o 3 de xu\u00f1o de 2002 por problemas econom\u00f3micos.\nEn 2004 chegou o maior \u00e9xito da franqu\u00eda, cando chegou \u00e1s semifinais da DEL, nas que caeu fronte aos Frankfurt Lions por 3 partidos a 2. En 2014, logo de ter finalizado a liga regular en primeira posici\u00f3n, chegou \u00e1s semifinais dos \"play-offs\" polo t\u00edtulo, mais perdeu fronte ao ERC Ingolstadt por 4 a 2."}
{"id": "291517", "revid": "56817", "url": "https://gl.wikipedia.org/wiki?curid=291517", "title": "Francisco Villanueva Lombardero", "text": "Francisco Villanueva Lombardero, finado en Ourense o 14 de novembro de 1937, foi un empresario e pol\u00edtico galego.\nTraxectoria.\nFoi alcalde de Ourense de 1920 a 1922. Ao rematar a ditadura de Primo de Rivera volveu ser nomeado alcalde de Ourense (1930). Foi fundador e presidente da C\u00e1mara de Comercio e indistria de Ourense.\nVida persoal.\nCasou con Dolores Rodr\u00edguez."}
{"id": "291518", "revid": "85894", "url": "https://gl.wikipedia.org/wiki?curid=291518", "title": "Rogelio N\u00fa\u00f1ez de Couto", "text": "Rogelio N\u00fa\u00f1ez de Couto, nado en Tenorio (Cotobade) e finado en Ourense en marzo de 1937, foi un profesor e pol\u00edtico galego.\nTraxectoria.\nSobri\u00f1o de Manuel \u00c1ngel Couto e irm\u00e1n de Joaqu\u00edn N\u00fa\u00f1ez de Couto. Licenciado en Filosof\u00eda e Letras pola Universidade de Salamanca (1899). Foi nomeado oficial da Secci\u00f3n de Instruci\u00f3n P\u00fablica da provincia de Ourense en 1902. Creou co seu irm\u00e1n Joaqu\u00edn o colexio Le\u00f3n XIII de Ourense e despois de Vilagarc\u00eda. Foi profesor axudante e logo auxiliar de letras do Instituto de Ourense (1904) e logo catedr\u00e1tico do mesmo instituto. Dirixiu o \"Boletin del Magisterio\" de Ourense. Militante do Partido Liberal, foi alcalde de Ourense de 1922 a 1923. Logo da proclamaci\u00f3n da Segunda Rep\u00fablica xunto con outros antigos militantes liberais, ingresou no Partido Republicano a finais de abril de 1931. Logo militou no Partido Radical, foi nomeado concelleiro polo gobernador civil en novembro de 1935, e volveu ser nomeado alcalde de Ourense en xaneiro de 1936.\nVida persoal.\nFoi pai de Xos\u00e9 N\u00fa\u00f1ez B\u00faa."}
{"id": "291519", "revid": "43454", "url": "https://gl.wikipedia.org/wiki?curid=291519", "title": "Jos\u00e9 Ignacio Munilla", "text": "Jos\u00e9 Ignacio Munilla Aguirre, nado en Donostia o 13 de novembro de 1961, e un eclesi\u00e1stico e te\u00f3logo cat\u00f3lico vasco, bispo diocesano de Palencia de 2006 a 2009, de Donostia dende 2009 at\u00e9 2021, e de Orihuela-Alacant desde ese ano.\nTraxectoria.\nJos\u00e9 Ignacio Munilla Aguirre naceu en Donostia o 13 de novembro de 1961. Estudou no Seminario Maior de Toledo e posteriormente licenciouse en Teolox\u00eda Espiritual pola Facultade de Teolox\u00eda do Norte de Espa\u00f1a, con sede en Burgos.\nFoi ordenado sacerdote da diocese donostiarra o 29 de xu\u00f1o de 1986 por Jos\u00e9 Mar\u00eda Seti\u00e9n. Os seus primeiros encargos pastorais foron en Zumarraga, localidade na que foi vigairo parroquial at\u00e9 1990, e entre 1990 e 2006 p\u00e1rroco da parroquia de El Salvador.\nO 24 de xu\u00f1o de 2006 foi nomeado bispo de Palencia, recibindo a ordenaci\u00f3n episcopal de mans do nuncio Manuel Monteiro de Castro o 10 de setembro.\nO 21 de novembro de 2009 foi elixido para suceder a Juan Mar\u00eda Uriarte \u00e1 fronte da Igrexa guipuscoana."}
{"id": "291520", "revid": "839", "url": "https://gl.wikipedia.org/wiki?curid=291520", "title": "Diocese cat\u00f3lica latina de San Sebasti\u00e1n", "text": ""}
{"id": "291521", "revid": "1888", "url": "https://gl.wikipedia.org/wiki?curid=291521", "title": "Santos Fern\u00e1ndez Fueyo", "text": "Santos Fern\u00e1ndez Fueyo, finado en Ourense o 19 de novembro de 1946, foi un pol\u00edtico galego.\nTraxectoria.\nViaxante de comercio de Ourense. En 1930 participou no Pacto de Lestrobe. Militante do Partido Radical, foi vicepresidente do partido en Ourense (1934). Trala folga xeral revolucionaria de 1934 foi nomeado alcalde de Ourense o 18 de outubro. Permaneceu no cargo at\u00e9 xaneiro de 1936.\nVida persoal.\nCasou en Ourense con Elena Rego Luaces en decembro de 1903, e foi pai de Manuel, Elena, Mar\u00eda de la Concepci\u00f3n, Enrique e Mar\u00eda de la Luz Fern\u00e1ndez Rego."}
{"id": "291522", "revid": "839", "url": "https://gl.wikipedia.org/wiki?curid=291522", "title": "Gregorio II Youssef", "text": ""}
{"id": "291525", "revid": "22570", "url": "https://gl.wikipedia.org/wiki?curid=291525", "title": "Benedicto (\u00e1lbum)", "text": "Benedicto (tam\u00e9n co\u00f1ecido como No Vietnam), \u00e9 un EP e primeira gravaci\u00f3n do cantautor galego Benedicto. Foi publicado en 1968, polo selo Edigsa."}
{"id": "291533", "revid": "25871", "url": "https://gl.wikipedia.org/wiki?curid=291533", "title": "Ildefonso Meru\u00e9ndano P\u00e9rez", "text": "Ildefonso Meru\u00e9ndano P\u00e9rez, finado en Ourense en agosto de 1918, foi un pol\u00edtico galego.\nTraxectoria.\nMilitante do Partido Liberal. Foi alcalde de Ourense entre 1897 e 1899 e novamente entre 1912 e 1913. Foi deputado provincial en 1889 e membro da Xunta Provincial de Sanidade."}
{"id": "291534", "revid": "30794", "url": "https://gl.wikipedia.org/wiki?curid=291534", "title": "Montserrat Abell\u00f3 i Soler", "text": ""}
{"id": "291535", "revid": "1131", "url": "https://gl.wikipedia.org/wiki?curid=291535", "title": "Ribamont\u00e1n al Mar", "text": "Ribamont\u00e1n al Mar \u00e9 un concello situado \u00f3 leste da Ba\u00eda de Santander, na costa central de Cantabria (Espa\u00f1a), e a 32 quil\u00f3metros de Santander. Limita \u00f3 leste co concello de Bareyo e polo sur co de Ribamont\u00e1n al Monte e coa foz do r\u00edo Miera, que establece unha fronteira natural co concello de Marina de Cudeyo. Ten unha poboaci\u00f3n de 4.496 habitantes e unha superficie de 36,94\u00a0km\u00b2, o que fai unha densidade de 121,71\u00a0hab/km\u00b2 (2012).\nAdministraci\u00f3n.\nFrancisco As\u00f3n (PRC) \u00e9 o actual alcalde do concello. As seguintes t\u00e1boas amosan os resultados das elecci\u00f3ns municipais celebradas no ano 2003 e 2007."}
{"id": "291536", "revid": "23204", "url": "https://gl.wikipedia.org/wiki?curid=291536", "title": "Martin Lichtenstein", "text": "Martin Hinrich Carl Lichtenstein, nado en Hamburgo o 10 de xaneiro de 1780 e finado en Kiel o 2 de setembro de 1857, foi un explorador, naturalista, m\u00e9dico e zo\u00f3logo alem\u00e1n.\nTrtaxectoria.\nMartin Lichtenstein naceu en Hamburgo e estudou medicina en Jena e en Helmstedt.\nEntre 1802 e 1806 viaxou a Sur\u00e1frica, e foi m\u00e9dico persoal do Gobernador do Cabo.\nEn 1810 publicou \"Reisen en S\u00fcdlichen Africa\". E, en 1812, a s\u00faa segunda parte, \"Reisen en S\u00fcdlichen Africa 2.\"\nEn 1811 ocupou a c\u00e1tedra de Zoolox\u00eda na Universidade de Berl\u00edn, e foi designado Director do Museo Zool\u00f3xico desta cidade en 1813.\nEn 1841, Lichtenstein foi o respons\u00e1bel da creaci\u00f3n do Zool\u00f3xico de Berl\u00edn, cando persuadiu ao rei Frederico Guillerme IV de Prusia de que doara as terras para tal proxecto.\nMurorreu en Kiel o 2 de setembro de 1857, a consecuencias das feridas recibidas no curso dun duelo.\nAbreviaturas.\nA abreviatura Lichtenstein empr\u00e9gase para indicar a Martin Lichtenstein como autoridade na descrici\u00f3n e taxonom\u00eda en zoolox\u00eda.\nA abreviatura Licht. empr\u00e9gase para indicar a Martin Lichtenstein como autoridade na descrici\u00f3n e clasificaci\u00f3n cient\u00edfica dos vexetais."}
{"id": "291537", "revid": "1576", "url": "https://gl.wikipedia.org/wiki?curid=291537", "title": "Legacy Recordings", "text": "Legacy Recordings \u00e9 unha divisi\u00f3n de Sony Music Entertainment. Foi fundada en 1990 de CBS Records (renomeado Sony Music en 1991) baixo o liderado de Jerry Shulman, Richard Bauer, Gary Pacheco e Amy Herot para xestionara as reedici\u00f3ns dos grandes cat\u00e1logos de Columbia Records, Epic Records e outras discogr\u00e1ficas asociadas. Controla arquivos de Sony Music, RCA, J Records, Windham Hill, Arista, LaFace, Jive, Buddah Records, Philadelphia International Records, as\u00ed como Sony BMG Nashville. Tam\u00e9n xestiona o cat\u00e1logo de gravaci\u00f3ns producidas por Phil Spector."}
{"id": "291538", "revid": "1576", "url": "https://gl.wikipedia.org/wiki?curid=291538", "title": "MJJ Music", "text": "MJJ Music \u00e9 un selo discogr\u00e1fico estadounidense propiedade de MJJ Productions Inc e fundado polo artista estadounidense Michael Jackson. A s\u00faa distribuidora \u00e9 Epic Records (para a cal gravou Jackson) e Work Records.\nMJJ Music foi fundada en 1988. Jackson creo o selo para axudar a dar visibilidade a novos artistas con talento. Entre os artistas cos que asinou o selo c\u00f3ntanse a Brownstone, 3T, Tatyana Ali e Men of Vizion. O \u00e9xito m\u00e1is significativo do selo foi Brownstone, cuxo sinxelo de 1994 \"If You Love Me\" acadou o top ten das listas musicais."}
{"id": "291539", "revid": "89787", "url": "https://gl.wikipedia.org/wiki?curid=291539", "title": "Telecomunicaci\u00f3ns de Acerbaix\u00e1n", "text": "A rede de telecomunicaci\u00f3ns de Acerbaix\u00e1n est\u00e1 licenciada polo estado. O Ministerio de Comunicaci\u00f3ns e Tecnolox\u00edas de Informaci\u00f3n do segundo per\u00edodo de independencia de Acerbaix\u00e1n asegura un monopolio nas li\u00f1as de telefon\u00eda fixa internacionais e locais da Telecom de Acerbaix\u00e1n (Aztelekom)."}
{"id": "291540", "revid": "1888", "url": "https://gl.wikipedia.org/wiki?curid=291540", "title": "Ram\u00f3n Varela Fern\u00e1ndez", "text": "Ram\u00f3n Varela Fern\u00e1ndez, finado en Ourense en novembro de 1951, foi un avogado e pol\u00edtico galego.\nTraxectoria.\nEstudou Dereito na Universidade de Santiago de Compostela. Foi alcalde de Ourense de 1917 a 1918. Na Segunda Rep\u00fablica presentouse \u00e1s elecci\u00f3ns de febreiro de 1936 na candidatura de Centro pola provincia de Ourense que encabezaba Basilio \u00c1lvarez. Foi presidente do Liceo Recreo Orensano.\nVida persoal.\nCasou en 1925 con Amalia Taboada Tundidor, irm\u00e1 de Carlos e Antonio Taboada Tundidor."}
{"id": "291541", "revid": "3352114", "url": "https://gl.wikipedia.org/wiki?curid=291541", "title": "Radiodifusi\u00f3n", "text": ""}
{"id": "291544", "revid": "22570", "url": "https://gl.wikipedia.org/wiki?curid=291544", "title": "Telefon\u00eda fixa", "text": "O tel\u00e9fono fixo, ou simplemente tel\u00e9fono, \u00e9 as\u00ed designado polas empresas operadoras de sistemas de telecomunicaci\u00f3ns para o sistema tradicional de telefon\u00eda, chamado de telefon\u00eda fixa, composto basicamente de cables telef\u00f3nicos met\u00e1licos e fibras \u00f3pticas, en contrapartida daquel sistema denominado de telefon\u00eda m\u00f3bil. Nese \u00faltimo, a comunicaci\u00f3n entre a central (telef\u00f3nica) de conmutaci\u00f3n m\u00f3bil e a estaci\u00f3n m\u00f3bil (tel\u00e9fono m\u00f3bil), se d\u00e1 a trav\u00e9s de frecuencias de radio. Consecuentemente, existe unha diferenciaci\u00f3n entre os dous sistemas polo tipo de rede de acceso."}
{"id": "291546", "revid": "5863", "url": "https://gl.wikipedia.org/wiki?curid=291546", "title": "Jos\u00e9 Pereira Rodr\u00edguez", "text": "Jos\u00e9 Pereira Rodr\u00edguez, nado en Seixalbo (Ourense), foi un pol\u00edtico galego.\nTraxectoria.\nMembro do Partido Conservador, foi alcalde de Ourense de 1916 a 1917. Volveu ser concelleiro en 1922. Na ditadura de Primo de Rivera tam\u00e9n formou parte da Corporaci\u00f3n municipal como concelleiro corporativo en representaci\u00f3n do Sindicato de Seixalbo. Na Segunda Rep\u00fablica volveu ser concelleiro de Ourense."}
{"id": "291548", "revid": "85894", "url": "https://gl.wikipedia.org/wiki?curid=291548", "title": "Andr\u00e9s Tom\u00e1s Bouza de Figueroa", "text": "Andr\u00e9s Tom\u00e1s Bouza de Figueroa, nado na parroquia cotobadense de San Xurxo de Sacos en 1819 e finado en Santiago de Compostela o 13 de xaneiro de 1885, foi un xurisconsulto e pol\u00edtico galego.\nTraxectoria.\nFillo dun facendado de Cotobade, chamado Domingo Antonio da Bouza, e dunha rianxeira, chamada Silvestra Mart\u00ednez, foi a estudar Leis en Santiago. Durante o tempo de universitario, casou o 11 de maio de 1844 coa vi\u00fava bilba\u00edna Ventura Garay Laja, que era oito anos maior ca el.\nXu\u00edz de Paz de Santiago (ca 1863), Promotor Fiscal de Santiago (1869) e de Ferrol (1870), e avogado colexiado de Santiago. A s\u00faa carreira pol\u00edtica deu comezo a mediados do s\u00e9culo XIX, incorpor\u00e1ndose \u00e1s corporaci\u00f3ns de P\u00edo Rodr\u00edguez Terrazo e Jos\u00e9 S\u00e1nchez Villamar\u00edn, onde alcanzou unha das tenencias de alcalde. Foi alcalde de Santiago de Compostela entre 1874 e 1875, comenzando o seu mandato de modo interino por nomeamento \u00ab\"da autoridade militar da cidade\"\u00bb, tras o golpe militar do Xeneral Manuel Pav\u00eda. Op\u00faxose \u00e1 Lei de Redenci\u00f3n Foral do 20 de agosto de 1873, pedindo ao ministro de Graza e Xustiza a s\u00faa suspensi\u00f3n, cousa que sucedeu a finais do mes de febreiro de 1874.\nParticipou activamente na vida social compostel\u00e1, sendo socio do Recreo Art\u00edstico e Industrial de Santiago de Compostela e da Real Sociedade Econ\u00f3mica de Amigos do Pa\u00eds de Santiago. Ademais, foi Patrono de Sangue da Fundaci\u00f3n Manuel Ventura Figueroa e secretario do Colexio de Avogados de Santiago. Desde os seus postos de responsabilidade, promoveu a celebraci\u00f3n de corridas de touros na cidade, especialmente nas Festas do Ap\u00f3stolo do Ano Santo de 1875. Tam\u00e9n pertenceu \u00e1 Comisi\u00f3n organizadora dos Xogos Florais de Santiago, celebrados o 23 de abril de 1875."}
{"id": "291549", "revid": "27155", "url": "https://gl.wikipedia.org/wiki?curid=291549", "title": "Albumina", "text": "As albuminas (palabra derivada do lat\u00edn \"albumen\", \u201cclara de ovo\u201d) son un tipo de prote\u00ednas globulares que se caracterizan por ser solubles en auga, moderadamente solubles en soluci\u00f3ns salinas concentradas, e insolubles en alcohol, que se desnaturalizan con calor, e precipitan por saturaci\u00f3n con (NH2)SO4, pero non con NaCl e sulfato magn\u00e9sico. Son prote\u00ednas simples, de car\u00e1cter \u00e1cido, xeralmente ricas en \u00e1cido glut\u00e1mico e asp\u00e1rtico, lisina e leucina e pobres en tript\u00f3fano. As albuminas enc\u00f3ntranse no plasma sangu\u00edneo, leite, clara do ovo, m\u00fasculo (mioalbuminas), e outros tecidos e flu\u00eddos, e mais en tecidos vexetais como os das sementes. Non todas est\u00e1n relacionadas entre si, pero algunhas forman familias proteicas como a das seroalbuminas."}
{"id": "291552", "revid": "89787", "url": "https://gl.wikipedia.org/wiki?curid=291552", "title": "Air Serbia", "text": "Air Serbia \u00e9 a aeroli\u00f1a nacional de Serbia, ademais de ser a m\u00e1is grande do pa\u00eds. Antigamente era co\u00f1ecida como Jat Airways ata que foi renomeada en 2013. Air Serbia comezou a operar co seu novo nome o 26 de outubro dese mesmo ano. A compa\u00f1\u00eda est\u00e1 baseada no Aeroporto de Belgrado-Nikola Tesla."}
{"id": "291553", "revid": "865", "url": "https://gl.wikipedia.org/wiki?curid=291553", "title": "ATR 72-200", "text": ""}
{"id": "291554", "revid": "865", "url": "https://gl.wikipedia.org/wiki?curid=291554", "title": "ATR 72-500", "text": ""}
{"id": "291555", "revid": "27155", "url": "https://gl.wikipedia.org/wiki?curid=291555", "title": "Albumina s\u00e9rica humana", "text": ""}
{"id": "291556", "revid": "89787", "url": "https://gl.wikipedia.org/wiki?curid=291556", "title": "Castelo de Sarrac\u00edn", "text": "O castelo de Sarrac\u00edn (\"Castrum Sarracenicum\") \u00e9 unha fortaleza situada sobre un picacho na faldra do monte da Vilela (Villaus), no concello da Veiga de Valcarce (provincia de Le\u00f3n). Foi declarada Ben de Interese Cultural o 22 de abril de 1949.\nHistoria.\nExisten varias teor\u00edas sobre a construci\u00f3n do castelo. Probablemente fose constru\u00eddo durante o Reinado de Ordo\u00f1o I, polo seu fillo, o Conde Gat\u00f3n, d\u00e1ndolle o nome do seu fillo Sarracino Gat\u00f3nez, Se\u00f1or de Sarrac\u00edn, Conde do Bierzo e de Astorga, cara ao ano 850. Outra teor\u00eda \u00e9 que fose edificado polo propio Sarracino, o que situar\u00eda a s\u00faa edificaci\u00f3n no intervalo 852-885.\nO castelo inicial, ao parecer, foi arrasado polo gobernador do Califato Omeia, Musa no ano 714. A s\u00faa reconstruci\u00f3n debeuse de iniciar a finais do s\u00e9culo IX., tras a reconquista.\nO monte da Vilela aparece mencionado no \"Codex Calixtinus\":\nO castelo est\u00e1 a ser restaurado pola Xunta de Castela e Le\u00f3n."}
{"id": "291557", "revid": "98629", "url": "https://gl.wikipedia.org/wiki?curid=291557", "title": "AM 0644-741", "text": "AM 0644-741 \u00e9 unha galaxia lenticular non barrada, e \u00e9 tam\u00e9n unha galaxia anular, que est\u00e1 a 300 mill\u00f3ns de anos luz de distancia na constelaci\u00f3n de Volans. O n\u00facleo amarelado foi unha vez o centro dunha galaxia espiral normal, e o anel que rodea actualmente o centro ten uns 150.000 anos luz de di\u00e1metro. Tense teorizado con que o anel \u00e9 o resultado dunha colisi\u00f3n con outra galaxia, o cal provocou unha interrupci\u00f3n gravitacional que causou que o po da galaxia se condensase e se formasen estrelas, o que obrigou a estas a expandirse cara a f\u00f3ra, creando o anel. O anel \u00e9 unha rexi\u00f3n de formaci\u00f3n desenfreada de estrelas dominada por novas, masivas e quentes estrelas azuis. As rexi\u00f3ns de rosa \u00f3 longo do anel son nubes difusas de hidr\u00f3xeno brillante que \u00e9 fluorescente, xa que \u00e9 bombardeado cunha forte luz ultravioleta procedente das estrelas azuis. Modelos de simulaci\u00f3n gal\u00e1ctica suxiren que o anel de AM 0644-741 seguirase expandindo durante preto doutros 300 mill\u00f3ns de anos, despois do cal comezar\u00e1 a desintegrarse."}
{"id": "291559", "revid": "22570", "url": "https://gl.wikipedia.org/wiki?curid=291559", "title": "Empanada berciana", "text": "A empanada berciana (denominada tam\u00e9n empanada de batall\u00f3n) \u00e9 un tipo de empanada de masa de pan t\u00edpica do Bierzo (provincia de Le\u00f3n), cuxa principal caracter\u00edstica diferenciadora doutras empanadas \u00e9 o uso de pataca picada dentro dela como ingrediente.\nCaracter\u00edsticas.\nA empanada era enunciada xa polo escritor culinario espa\u00f1ol Ruperto de Nola no s\u00e9culo XV que a denomina \"Soberana dos pratos bercianos\". Xa menciona o seu uso en festas, vodas, excursi\u00f3ns.\nPrep\u00e1ranse de todos os gustos e destacan as empanadas elaboradas de polbo, bacallau, \"xixos\", sardi\u00f1as, e acelgas."}
{"id": "291564", "revid": "98629", "url": "https://gl.wikipedia.org/wiki?curid=291564", "title": "Wardenclyffe Tower", "text": "A Torre Wardenclyffe, tam\u00e9n co\u00f1ecida como a Torre Tesla, foi unha torre-antena pioneira das telecomunicaci\u00f3ns sen arames dese\u00f1ada para a telefon\u00eda comercial transatl\u00e1ntica, retransmisi\u00f3ns de radio e para demostrar a transmisi\u00f3n de enerx\u00eda sen cables conectores entre os anos 1901 e 1917. Cunha altura de 30 metros. As instalaci\u00f3ns centrais non chegaron a ser completamente operativas e o proxecto non se completou debido a problemas financeiros. \nHistoria.\nA Torre recibe o seu nome en honor a James S. Warden, un banqueiro e avogado que comprara terreos en Shoreham (Long Island) a unhas 60 millas (96,5 quil\u00f3metros) de Manhattan. Aqu\u00ed levantou unha comunidade co\u00f1ecida como Wardenclyffe-On-Sound. Warden cr\u00eda que coa posta en funcionamento do Sistema Mundial de Nikola Tesla, desenvolver\u00edase unha \"Cidade da Radio\" na zona, e ofreceu a Tesla 200 acres (81 hect\u00e1reas) de terreo xunto a unha li\u00f1a de ferrocarril para que constru\u00edse a s\u00faa torre de telecomunicaci\u00f3ns e laboratorio. Warden planeou constru\u00edr vivendas para 2000-2500 persoas que traballar\u00edan nunha f\u00e1brica producindo os dispositivos patentados de Tesla.\nTesla conseguiu po\u00f1ela en marcha en varias ocasi\u00f3ns cun rotundo \u00e9xito, pero en d\u00faas delas as instalaci\u00f3ns pasaron a potencia l\u00edmite e arderon parcialmente. Durante a primeira guerra mundial foi destru\u00edda, xa que molestaba o despregue dos globos cativos, a\u00ednda que tam\u00e9n se argumentou o feito de que pod\u00eda servir como punto de referencia a submarinos alem\u00e1ns."}
{"id": "291565", "revid": "6939", "url": "https://gl.wikipedia.org/wiki?curid=291565", "title": "Torre Tesla", "text": ""}
{"id": "291570", "revid": "98629", "url": "https://gl.wikipedia.org/wiki?curid=291570", "title": "Batalla de Galicia", "text": "A Batalla de Galicia foi a maior batalla entre o Imperio Ruso e o Imperio Austroh\u00fangaro durante as primeiras etapas da primeira guerra mundial en 1914. No curso da batalla, o Ex\u00e9rcito Austroh\u00fangaro foi seriamente derrotado e forzado a evacuar Galicia, mentres, os rusos ocupaban Lemberg e, por aproximadamente nove meses, ocupaban a Galicia Oriental"}
{"id": "291571", "revid": "56817", "url": "https://gl.wikipedia.org/wiki?curid=291571", "title": "O banqueiro anarquista", "text": "O banqueiro anarquista \u00e9 unha novela curta de Fernando Pessoa, publicado en maio de 1922 no n\u00famero 1 da revista \"Contempor\u00e2nea\". \u00c9 unha das poucas obras do autor que foi publicada mentres estaba vivo.\nA obra \u00e9 unha \u00absat\u00edrica dial\u00e9ctica\u00bb, como a chamou o autor nunha a Jos\u00e9 Pacheco, director da revista en que apareceu publicada. Consiste nun di\u00e1logo entre un personaxe, narrador en primeira persoa, e un ex banqueiro. Este narra o seu proceso de formaci\u00f3n e explica os motivos polos que \u00e9 anarquista, na teor\u00eda e na pr\u00e1ctica."}
{"id": "291575", "revid": "3352470", "url": "https://gl.wikipedia.org/wiki?curid=291575", "title": "Martin Hinrich Carl Lichtenstein", "text": ""}
{"id": "291576", "revid": "98629", "url": "https://gl.wikipedia.org/wiki?curid=291576", "title": "Rodger Ward", "text": "Rodger M. Ward, nado o 10 de xaneiro de 1921 en Beloit (Kansas) e finado o 5 de xullo de 2004 en Anaheim (California) foi un piloto de carreiras estadounidense que ga\u00f1ou as 500 Millas de Indian\u00e1polis de 1959 e 1962 . Tam\u00e9n foi o campi\u00f3n da USAC Car Championship de 1959 e 1962.\nInicios.\nWard, naceu en Beloit, Kansas, era fillo de Ralph e Geneva (n\u00e9e Banta) Ward. En 1930, a familia mudouse a California. Morreu en Anaheim.\nO pai de Ward posu\u00eda un negocio de chatarra de autom\u00f3biles nos \u00c1nxeles. Roger ti\u00f1a 14 anos cando constru\u00edu un Ford hot rod. Foi piloto de combate nun P-38 Lightning na segunda guerra mundial. Gustaba tanto de voar que pensaba que ser\u00eda a s\u00faa profesi\u00f3n. Comezou a voar nun B-17 Flying Fortress e era tan bo que se mantivo como instrutor. Logo da guerra estivo destinado en Wichita Falls, Texas, onde a catrocentos metros constru\u00edron un circu\u00edto de terra.\nCarreiras de Midget cars.\nComezou a competir nas carreiras de midget cars (coches ananos) en 1946 despois de que fora dado de alta do ex\u00e9rcito. Terminou pobremente. Mellorou en 1947 e en 1948 ga\u00f1ou o Gran Premio de San Diego. Correu nun Offenhauser en 1949 e ga\u00f1ou varias carreiras.\nWard, conmocionou o mundo das carreiras de coches ananos cando rompeu unha longa racha de vitorias do motor Offenhauser usando un motor Ford 60 \"shaker\" de Vic Edelbrock no Estadio Gilmore o 10 de agosto de 1950. O motor foi un dos primeiros en usar nitro metano como combustible. Ward e Edelbrock correron no Orange Show Estadio a noite seguinte e volveron ga\u00f1ar. Ward, utilizou o seu coche anano en 1959 para vencer aos mellores coches deportivos na carreira de F\u00f3rmula Libre en Lime Rock Park. Antes dese momento o midget consider\u00e1base s\u00f3 competitivo para pista ovalada. Ese mesmo ano, Ward presentouse no Gran Premio dos Estados Unidos para coches de F\u00f3rmula Un co coche anano, coa falsa crenza de que era moito m\u00e1is r\u00e1pido nas curvas, un feito que non atopou certo ao comezo da pr\u00e1ctica. Retirouse da carreira logo de vinte voltas por unha falla mec\u00e1nica.\nCoches de Campionato.\nGa\u00f1ou o campionato AAA Stock Car en 1951 (m\u00e1is tarde USAC Stock Car). O campionato deulle unha oportunidade para facer unha proba de novato nas 500 Millas de Indian\u00e1polis de 1951. Pasou a proba e clasificouse para a carreira. Terminou 34 voltas antes do final debido a que o seu coche sufriu unha rotura nun tubo de aceite. Fixo 130 voltas nas 500 Millas de Indian\u00e1polis de 1952 antes de que fallara a presi\u00f3n de aceite. As 500 Millas de Indian\u00e1polis de 1953 terminaron logo de 170 voltas, e a s\u00faa participaci\u00f3n nas 500 Millas de Indian\u00e1polis de 1954 terminou despois de que o seu coche det\u00edvose na recta oposta. Completou todas as voltas, por primeira vez en 1956, terminando oitavo.\nEn 1959 uniuse ao equipo l\u00edder de Bob Wilke e do mec\u00e1nico A. J. Watson, formando o que se co\u00f1ece como os \"3 W\" e Ward ga\u00f1ou as s\u00faas primeiras 500 Millas de Indian\u00e1polis. Ga\u00f1ou o Campionato Nacional da AAA con vitorias en Milwaukee, DuQuoin e na Indy Fairgrounds. Finalizou a tempada 1959 competindo no \u00fanico Gran Premio dos Estados Unidos que se celebrou en Sebring Raceway.\nWard, batallou con Jim Rathmann polo liderado nas 500 Millas de Indian\u00e1polis de 1960. Nun dos duelos \u00e9picos na historia da Indy 500, Ward e Rathmann intercambiaron o liderado 14 veces antes de que Ward desacelerara na volta 197 para coidar o seu desgastado pneum\u00e1tico dianteiro dereito ata o final. Rathmann, tam\u00e9n loitou cos pneum\u00e1ticos desgastados logo dun ritmo tan furioso, tomou a dianteira na volta 197 e os dous pilotos chegaron ranqueando a meta no que a\u00ednda \u00e9 considerado como un dos grandes duelos pola vitoria na historia da Indy 500.\nWard, p\u00faxose por diante nas 500 Millas de Indian\u00e1polis de 1962 na volta 126 e liderou o resto da carreira. Ga\u00f1ou o campionato da tempada dese ano.\nTivo dificultades para atopar unha posici\u00f3n c\u00f3moda no coche que pilotou en Indian\u00e1polis en 1965, non logrou clasificarse por pouco. O seu orgullo profesional non lle permitiu terminar a s\u00faa carreira dun xeito tan ignominioso, e regresou por \u00faltima vez en 1966, terminando d\u00e9cimo quinto. No banquete desa noite, Ward dirixiuse entre b\u00e1goas \u00f3 grupo. \"Sempre dixen que \u00eda deixar as carreiras cando deixara de ser divertido\", dixo, logo fixo unha pausa mentres se limpaba as b\u00e1goas. \"Hoxe non foi divertido\". Logrou 26 vitorias nas s\u00faas 150 participaci\u00f3ns entre 1950 e 1964, e terminou entre os dez primeiros en m\u00e1is da metade das s\u00faas participaci\u00f3ns.\nLogo da retirada.\nWard, pasou a ser o comentarista da NASCAR e Indycars do programa \"Wide World of Sports\" da ABC entre 1965 e 1970. En 1980 incorporouse \u00e1 Indianapolis Motor Speedway Radio Network como piloto experto entre 1980 e 1985, a finais de 1985 deixouno e retirouse en Tustin, California.\nNos \u00faltimos anos, traballou como director de relaci\u00f3ns p\u00fablicas para o novo Aut\u00f3dromo de Ontario. Morreu o 5 de xullo de 2004 aos 83 anos de idade.\nAndaina no Campionato Mundial de F1.\nAs 500 Millas de Indian\u00e1polis formaron parte do Campionato do Mundo FIA desde 1950 ata 1960 os pilotos que competiron na Indy durante eses anos foron acreditados con puntos para a participaci\u00f3n no Campionato Mundial. Roger Ward participou en 12 carreiras do Campionato do Mundo de F1, 10 participaci\u00f3ns nas 500 Millas de Indian\u00e1polis es os Gran Premio dos Estados Unidos de 1959 1963. Nunca logrou a a pole, ga\u00f1ou 1 carreira, non logrou ningunha volta r\u00e1pida, e terminou no podio 2 veces. Acumulou un total de 14 puntos no campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\". "}
{"id": "291577", "revid": "75439", "url": "https://gl.wikipedia.org/wiki?curid=291577", "title": "Grammy Legend", "text": "O Grammy Legend ou Grammy Living Legend, \u00e9 un galard\u00f3n especial de m\u00e9rito concedido polos Premios Grammy, unha cerimonia establecida en 1958 e orixinalmente chamada Premios Gramophone.\nOs primeiros Grammy Legend foi concedido en 1990 a Andrew Lloyd Webber, Liza Minnelli, Smokey Robinson e Willie Nelson. Este galard\u00f3n pretend\u00eda reco\u00f1ecer as s\u00faas \"contribuci\u00f3ns e influencias no campo da gravaci\u00f3n\". O ano seguinte, entreg\u00f3uselle a catro artistas (Aretha Franklin, Billy Joel, Johnny Cash e Quincy Jones). O premio foi entregado a Barbra Streisand en 1992, e a Michael Jackson en 1993."}
{"id": "291578", "revid": "23204", "url": "https://gl.wikipedia.org/wiki?curid=291578", "title": "Grammy Legend Award", "text": ""}
{"id": "291579", "revid": "23204", "url": "https://gl.wikipedia.org/wiki?curid=291579", "title": "Grammy Living Legend", "text": ""}
{"id": "291581", "revid": "25871", "url": "https://gl.wikipedia.org/wiki?curid=291581", "title": "As Cavadas, Vilela, Outeiro de Rei", "text": "As Cavadas \u00e9 un lugar da parroquia de Vilela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 43 habitantes (18 homes e 25 mulleres)."}
{"id": "291582", "revid": "89787", "url": "https://gl.wikipedia.org/wiki?curid=291582", "title": "A Laciana, Vilela, Outeiro de Rei", "text": "A Laciana \u00e9 un lugar da parroquia de Vilela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 10 habitantes (7 homes e 3 mulleres)."}
{"id": "291583", "revid": "85894", "url": "https://gl.wikipedia.org/wiki?curid=291583", "title": "O Fin, Vilela, Outeiro de Rei", "text": "O Fin \u00e9 un lugar da parroquia de Vilela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 9 habitantes (5 homes e 4 mulleres)."}
{"id": "291584", "revid": "89787", "url": "https://gl.wikipedia.org/wiki?curid=291584", "title": "A Saleta, Vilela, Outeiro de Rei", "text": "A Saleta \u00e9 un lugar da parroquia de Vilela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 22 habitantes (10 homes e 12 mulleres)."}
{"id": "291585", "revid": "85894", "url": "https://gl.wikipedia.org/wiki?curid=291585", "title": "Veigadolga, Vilela, Outeiro de Rei", "text": "Veigadolga \u00e9 un lugar da parroquia de Vilela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 5 habitantes (1 home e 4 mulleres)."}
{"id": "291586", "revid": "89787", "url": "https://gl.wikipedia.org/wiki?curid=291586", "title": "Grammy \u00e1 carreira art\u00edstica", "text": "O Grammy \u00e1 carreira art\u00edstica \u00e9 un premios concedido pola Recording Academy a \"artistas que, durante as s\u00faas vidas, fixeran contribuci\u00f3ns art\u00edsticas significativas para o campo da gravaci\u00f3n\".\nEste galard\u00f3n \u00e9 diferente do \"Grammy Hall of Fame\", que honra as gravaci\u00f3ns e non as persoas."}
{"id": "291587", "revid": "23204", "url": "https://gl.wikipedia.org/wiki?curid=291587", "title": "Grammy Lifetime Achievement Award", "text": ""}
{"id": "291588", "revid": "85894", "url": "https://gl.wikipedia.org/wiki?curid=291588", "title": "Vilela Grande, Vilela, Outeiro de Rei", "text": "Vilela Grande \u00e9 un lugar da parroquia de Vilela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 16 habitantes (10 homes e 6 mulleres)."}
{"id": "291589", "revid": "85894", "url": "https://gl.wikipedia.org/wiki?curid=291589", "title": "Vilela Pequena, Vilela, Outeiro de Rei", "text": "Vilela Pequena \u00e9 un lugar da parroquia de Vilela no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 72 habitantes (40 homes e 32 mulleres)."}
{"id": "291590", "revid": "25871", "url": "https://gl.wikipedia.org/wiki?curid=291590", "title": "O Pereiro, Taboi, Outeiro de Rei", "text": "O Pereiro \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 19 habitantes (10 homes e 9 mulleres)."}
{"id": "291591", "revid": "85894", "url": "https://gl.wikipedia.org/wiki?curid=291591", "title": "Fontela, Taboi, Outeiro de Rei", "text": "Fontela \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 11 habitantes (5 homes e 6 mulleres)."}
{"id": "291592", "revid": "5863", "url": "https://gl.wikipedia.org/wiki?curid=291592", "title": "Fraiz, Taboi, Outeiro de Rei", "text": "Fraiz \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 5 habitantes (3 homes e 2 mulleres).\nEste top\u00f3nimo tr\u00e1tase dunha errata do \"Nomencl\u00e1tor de Galicia\", xa que a forma correcta ser\u00eda Fra\u00edz."}
{"id": "291593", "revid": "89787", "url": "https://gl.wikipedia.org/wiki?curid=291593", "title": "Pacio, Taboi, Outeiro de Rei", "text": "Pacio \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 7 habitantes (3 homes e 4 mulleres)."}
{"id": "291594", "revid": "89787", "url": "https://gl.wikipedia.org/wiki?curid=291594", "title": "O Pasadoiro, Taboi, Outeiro de Rei", "text": "O Pasadoiro \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 11 habitantes (5 homes e 6 mulleres)."}
{"id": "291595", "revid": "25871", "url": "https://gl.wikipedia.org/wiki?curid=291595", "title": "A Peroxa, Taboi, Outeiro de Rei", "text": "A Peroxa \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 9 habitantes (7 homes e 2 mulleres)."}
{"id": "291596", "revid": "85894", "url": "https://gl.wikipedia.org/wiki?curid=291596", "title": "San Marcos, Taboi, Outeiro de Rei", "text": "San Marcos \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 5 habitantes (3 homes e 2 mulleres)."}
{"id": "291597", "revid": "27155", "url": "https://gl.wikipedia.org/wiki?curid=291597", "title": "Seroalbumina", "text": ""}
{"id": "291598", "revid": "89787", "url": "https://gl.wikipedia.org/wiki?curid=291598", "title": "Trasfonte, Taboi, Outeiro de Rei", "text": "Trasfonte \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 6 habitantes (3 homes e 3 mulleres)."}
{"id": "291599", "revid": "89787", "url": "https://gl.wikipedia.org/wiki?curid=291599", "title": "Xig\u00e1n, Taboi, Outeiro de Rei", "text": "Xig\u00e1n \u00e9 un lugar da parroquia de Taboi no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 5 habitantes (3 homes e 2 mulleres)."}
{"id": "291600", "revid": "22570", "url": "https://gl.wikipedia.org/wiki?curid=291600", "title": "Poalla", "text": "A poalla \u00e9 un tipo de precipitaci\u00f3n meteorol\u00f3xica caracterizada por ter un tama\u00f1o de gota pequeno (usualmente menor de 0,5 mm de di\u00e1metro) dando a impresi\u00f3n de que as gotas flotan en vez de caer. A poalla orix\u00ednase en nubes relativamente baixas e de pouco desenvolvemento vertical como son os estratoc\u00famulos.\nA\u00ednda que a s\u00faa intensidade \u00e9 usualmente menor \u00e1 da choiva, a poalla pode ser o suficientemente copiosa como para producir acumulaci\u00f3ns da orde de 1\u00a0mm/h.\nRecibe tam\u00e9n os nomes de babu\u00f1a, babuxa, barba\u00f1a, barbuza, barrallo, barrufa, barru\u00f1eira, barruzo, borralla, breca, chuvisca, chuviscada, chuvi\u00f1ada, froallo, lapi\u00f1eira, marma\u00f1a, mollaparvos, melear, orballo, parruma, parrumada, pati\u00f1eira, patumeira, poallada, poalleira, poallo ou zarzallo."}
{"id": "291601", "revid": "89787", "url": "https://gl.wikipedia.org/wiki?curid=291601", "title": "A Torre, Sobrada de Aguiar, Outeiro de Rei", "text": "A Torre \u00e9 un lugar da parroquia de Sobrada de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 11 habitantes (5 homes e 6 mulleres)."}
{"id": "291602", "revid": "3352566", "url": "https://gl.wikipedia.org/wiki?curid=291602", "title": "Botsuana", "text": ""}
{"id": "291603", "revid": "85894", "url": "https://gl.wikipedia.org/wiki?curid=291603", "title": "Cancela, Sobrada de Aguiar, Outeiro de Rei", "text": "Cancela \u00e9 un lugar da parroquia de Sobrada de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 11 habitantes (7 homes e 4 mulleres)."}
{"id": "291604", "revid": "85894", "url": "https://gl.wikipedia.org/wiki?curid=291604", "title": "A Carreira Vella, Sobrada de Aguiar, Outeiro de Rei", "text": "A Carreira Vella \u00e9 un lugar da parroquia de Sobrada de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 22 habitantes (9 homes e 13 mulleres)."}
{"id": "291605", "revid": "89787", "url": "https://gl.wikipedia.org/wiki?curid=291605", "title": "Propofol", "text": "Propofol \u00e9 o Nome internacional non propietario (ou INN, siglas do ingl\u00e9s \"International Nonproprietary Name\"), dun axente hipn\u00f3tico/amn\u00e9sico de acci\u00f3n r\u00e1pida que se administra por v\u00eda intravenosa. Util\u00edzase en medicina para a induci\u00f3n e mantemento dunha anestesia xeral, sedaci\u00f3n en adultos sometidos a ventilaci\u00f3n mec\u00e1nica, e sedaci\u00f3n moderada durante procedementos diagn\u00f3sticos (por exemplo, en endoscopias). Tam\u00e9n se usa en veterinaria. O uso do propofol est\u00e1 aprobado en m\u00e1is de 50 pa\u00edses, e disponse de versi\u00f3ns xen\u00e9ricas.\nQuimicamente o propofol non est\u00e1 relacionado cos barbituratos e foi en grande medida un substituto do tiopental s\u00f3dico (Pentothal) para a induci\u00f3n de anestesia porque a recuperaci\u00f3n do tratamento con propofol \u00e9 m\u00e1is r\u00e1pida e \"clara\" se a comparamos coa do tiopental. O propofol non se considera un analx\u00e9sico, polo que se pode combinar con opioides como o fentanil para aliviar a dor. O propofol tense denominado tam\u00e9n \"leite de amnesia\" (facendo un xogo de palabras con leite de magnesia), porque a s\u00faa preparaci\u00f3n intravenosa ten unha aparencia leitosa. Est\u00e1 inclu\u00eddo na Lista de medicinas esenciais da Organizaci\u00f3n Mundial da Sa\u00fade, na que figuran as medicinas m\u00e1is importantes que se necesitan nun sistema sanitario.\nUsos m\u00e9dicos.\nO propofol util\u00edzase para a induci\u00f3n e mantemento (nalg\u00fans casos) da anestesia, e nesa indicaci\u00f3n substitu\u00edu en grande medida ao tiopental s\u00f3dico. Pode administrarse como parte dunha t\u00e9cnica de mantemento da anestesia chamada Anestesia Intravenosa Total (TIVA, \" Total Intravenous Anaesthesia\") utilizando bombas de infusi\u00f3n controladas por computadora. O propofol tam\u00e9n se usa para sedar persoas que est\u00e1n recibindo ventilaci\u00f3n mec\u00e1nica, os cales non est\u00e1n sendo operados cirurxicamente, como alg\u00fans pacientes das unidades de coidados intensivos. En pacientes que est\u00e1n nun estado cr\u00edtico da s\u00faa doenza, o propofol \u00e9 superior ao lorazepam tanto en efectividade coma en custo global. O propofol tam\u00e9n se utiliza para procedementos de sedaci\u00f3n, por exemplo durante as endoscopias. O seu uso neses casos proporciona unha recuperaci\u00f3n m\u00e1is r\u00e1pida que a do midazolam. Debido \u00e1 r\u00e1pida induci\u00f3n que produce e ao seu tempo de recuperaci\u00f3n, o propofol tam\u00e9n se usa moito para a sedaci\u00f3n de nenos que te\u00f1en que facer unha tomograf\u00eda de resonancia magn\u00e9tica nuclear.\nOutros usos.\nO caso de uso do propofol f\u00f3ra da prescrici\u00f3n normal que se fixo m\u00e1is famoso foi o da morte do cantante Michael Jackson, que os forenses consideraron debida a unha mestura de propofol e a benzodiazepina lorazepam despois de ter inxerido previamente diazepam. O f\u00e1rmaco subministr\u00e1rallo o seu m\u00e9dico persoal.\nExecuci\u00f3ns.\nNalg\u00fan pa\u00eds qu\u00edxose utilizalo nas execuci\u00f3ns de condenas a morte. Nos Estados Unidos, a Corte Suprema de Missouri, Estados Unidos decidiu permitir o uso do propofol nunha dose letal para executar os prisioneiros condenados \u00e1 pena capital. Por\u00e9n, a primeira execuci\u00f3n prevista foi paralizada en 2013 debido \u00e1 ameaza da Uni\u00f3n Europea de limitar a exportaci\u00f3n deste f\u00e1rmaco se era utilizado para ese prop\u00f3sito.\nUso recreativo.\nHai informes de que algunhas persoas se autoadministran con fins recreativos o propofol.\nOs seus efectos a curto prazo son: lixeira euforia, alucinaci\u00f3ns, e disinhibici\u00f3n. O uso a longo prazo orixina adicci\u00f3n. Este uso atopouse en persoal m\u00e9dico, como os anestesistas, que ti\u00f1a acceso \u00e1 droga. Non obstante, este uso como droga recreativa \u00e9 bastante raro debido \u00e1 potencia da droga e o nivel de monitorizaci\u00f3n que require para tomala con seguridade. A forte pendente da curva dose-resposta desta droga fai que o seu potencial uso incorrecto sexa moi perigoso, e polo menos rexistr\u00e1ronse tres mortes por autoadministraci\u00f3n.\nEfectos adversos.\nUn dos efectos secundarios m\u00e1is frecuentes do propofol \u00e9 que se produce dor nos puntos nos que se aplican inxecci\u00f3ns, especialmente nas veas pequenas. Esta dor prod\u00facese pola activaci\u00f3n do receptor da dor TRPA1, que se encontra en nervios sensoriais e pode ser mitigado cun pretratamento con lidoca\u00edna. Empiricamente, s\u00e9ntese menos dor cando se infunde o propofol a velocidande lenta, en veas grandes (fosa antecubital). Os pacientes mostran unha grande variabilidade na s\u00faa resposta ao propofol, \u00e1s veces presentan unha profunda sedaci\u00f3n a doses baixas.\nOutros efectos secundarios son hipotensi\u00f3n relacionada coa vasodilataci\u00f3n, apnea transitoria despois de doses de induci\u00f3n, e efectos cerebrovasculares. O propofol ten efectos hemodin\u00e1micos m\u00e1is pronunciados que moitos outros axentes anest\u00e9sicos intravenosos. Os informes que existen de ca\u00eddas da presi\u00f3n arterial de ata o 30% ou m\u00e1is p\u00e9nsase que se deben, polo menos parcialmente, \u00e1 inhibici\u00f3n da actividade dos nervios simp\u00e1ticos. Este efecto est\u00e1 relacionado coa dose e velocidade de administraci\u00f3n do propofol. Pode tam\u00e9n ser potenciado por analx\u00e9sicos opioides. O propofol pode tam\u00e9n causar unha diminuci\u00f3n da resistencia vascular sist\u00e9mica, do fluxo sangu\u00edneo do miocardio, e do consumo de ox\u00edxeno, posiblemente por medio da vasodilataci\u00f3n directa.\nComo depresor respiratorio, o propofol produce frecuentemente apnea. A persistencia da apnea pode depender de factores como a premedicaci\u00f3n, dose administrada e velocidade de administraci\u00f3n, e pode \u00e1s veces persistir m\u00e1is de 60 segundos. Posiblemente como resultado da depresi\u00f3n do impulso respiratorio central, o propofol pode producir unha diminuci\u00f3n significativa en valores respiratorios como a frecuencia respiratoria, volume minuto respiratorio, volume corrente, fluxo respiratorio medio e capacidade residual funcional.\nTam\u00e9n son caracter\u00edsticos da administraci\u00f3n do propofol a diminuci\u00f3n do fluxo sangu\u00edneo cerebral, do consumo de ox\u00edxeno metab\u00f3lico cerebral e da presi\u00f3n intracranial. Ademais, o propofol pode facer diminu\u00edr a presi\u00f3n intraocular ata dun 30 a un 50% en pacientes que ti\u00f1an unha presi\u00f3n intraocular normal.\nUn efecto secundario m\u00e1is grave pero raro \u00e9 a diston\u00eda. Son com\u00fans os movementos miocl\u00f3nicos (sacudidas) suaves, como ocorre tam\u00e9n con outros axentes hipn\u00f3ticos intravenosos. O uso de propofol parece ser seguro en casos de porfiria, e non se viu que induza hiperpirexia maligna.\nO propofol induce o priapismo (erecci\u00f3ns prolongadas) nalg\u00fans individuos.\nA administraci\u00f3n de propofol para obter os niveis recomendados de sedaci\u00f3n en casos de pacientes con ventilaci\u00f3n mec\u00e1nica suprime a fase REM do sono (fase de movementos oculares r\u00e1pidos), e ademais empeora a mala calidade do sono deses pacientes.\nInformouse que a euforia causada polo propofol \u00e9 diferente da causada por outros axentes de sedaci\u00f3n.\nS\u00edndrome de infusi\u00f3n de propofol.\nOutro efecto secundario grave e raro recentemente descrito \u00e9 a s\u00edndrome de infusi\u00f3n de propofol. Este desarranxo metab\u00f3lico potencialmente mortal observouse en pacientes en estado cr\u00edtico despois dunha prolongada infusi\u00f3n de altas doses de propofol en combinaci\u00f3n con catecolaminas e/ou corticosteroides.\nContraindicaci\u00f3ns e interacci\u00f3ns.\nOs efectos respiratorios do propofol son potenciados por outros depresores respiratorios, como as benzodiazepinas. Como ocorre con outros axentes anest\u00e9sicos xerais, o propofol deber\u00eda administrarse s\u00f3 por un equipo debidamente adestrado e que dispo\u00f1a de equipamento axeitado para a monitorizaci\u00f3n, e para o control da respiraci\u00f3n, subministraci\u00f3n de ox\u00edxeno, ventilaci\u00f3n artificial e resucitaci\u00f3n cardiovascular.\nQu\u00edmica.\nO propofol foi desenvolvido orixinalmente no Reino Unido por Imperial Chemical Industries (ICI) co nome ICI 35868. As probas cl\u00ednicas fix\u00e9ronse en 1977 utilizando unha forma solubilizada en cremophor EL. Por\u00e9n, debido \u00e1s reacci\u00f3ns anafil\u00e1cticas ao cremophor, esta formulaci\u00f3n foi retirada do mercado e posteriormente reformulada como unha emulsi\u00f3n en auga dunha mestura de aceite de soia/propofol. A formulaci\u00f3n emulsionada relanzouse en 1986 por ICI (agora chamada AstraZeneca) co nome comercial Diprivan (versi\u00f3n abreviada de diisopropilfenol intravenoso anest\u00e9sico). A preparaci\u00f3n da que se disp\u00f3n actualmente cont\u00e9n o 1% de propofol, 10% de aceite de soia, e 1,2% de fosfol\u00edpido de ovo purificado como emulsionante, cun 2,25% de glicerol como axente para axustar a tonicidade, e hidr\u00f3xido s\u00f3dico para axustar o pH. O Diprivan cont\u00e9n EDTA, un axente de quelaci\u00f3n com\u00fan, que tam\u00e9n act\u00faa s\u00f3 (bacteriostaticamente contra algunhas bacterias) e sinerxicamente con alg\u00fans outros axentes microbianos. As novas formulaci\u00f3ns xen\u00e9ricas conte\u00f1en metabisulfito de sodio ou alcohol benz\u00edlico como axentes anitmicrobianos. A emulsi\u00f3n de propofol \u00e9 un flu\u00eddo branco moi opaco debido \u00e1 dispersi\u00f3n da luz que realizan as pequenas pingui\u00f1as de aceite (de ~150\u00a0nm) que cont\u00e9n.\nRecentemente desenvolveuse unha forma prodroga hidrosoluble chamada fospropofol, que foi probada con resultados positivos. O fospropofol \u00e9 degradado rapidamente polo encima fosfatase alcalina para orixinar propofol. Esta nova formulaci\u00f3n, comercializada co nome Lusedra, pode non producir a dor no sitio das inxecci\u00f3ns que \u00e1s veces se observaba co uso da forma tradicional do f\u00e1rmaco.\nMecanismo de acci\u00f3n.\nPropux\u00e9ronse varios mecanismos de acci\u00f3n para o propofol, que act\u00faan por medio da potenciaci\u00f3n da actividade do receptor GABAA, que fai m\u00e1is lento o peche do canal, e tam\u00e9n act\u00faa sobre o bloqueador do canal de sodio. Investigaci\u00f3s recentes indican que o sistema endocannabinoide pode contribu\u00edr significativamente \u00e1 acci\u00f3n anest\u00e9sica do propofol e \u00e1s s\u00faas caracter\u00edsticas propiedades. As investigaci\u00f3ns feitas con electroencefalograf\u00eda sobre os suxeitos sometidos a anestesia xeral con propofol atoparon que este causa unha clara reduci\u00f3n da capacidade de integraci\u00f3n de informaci\u00f3n do cerebro na banda de frecuencias das ondas gamma.\nInvestigadores da Escola de Medicina da Universidade de Washington en St. Louis e do \"Imperial College\" de Londres identificaron o sitio onde se une o propofol aos receptores GABAA no cerebro.\nFarmacocin\u00e9tica.\nEn canto \u00e1 s\u00faa farmacocin\u00e9tica, o propofol \u00fanese moito a prote\u00ednas \"in vivo\" e \u00e9 metabolizado por conxugaci\u00f3n no f\u00edgado.\nA vida media de eliminaci\u00f3n do propofol estimouse entre 2 e 24 horas. Por\u00e9n, a duraci\u00f3n dos seus efectos cl\u00ednicos \u00e9 moito m\u00e1is curta, porque o propofol se distrib\u00fae rapidamente nos tecidos perif\u00e9ricos. Cando se utiliza por medio de sedaci\u00f3n IV, unha soa dose de propofol desaparece en cuesti\u00f3n de minutos. O propofol \u00e9 vers\u00e1til; o f\u00e1rmaco pode administrarse para unha sedaci\u00f3n curta ou prolongada ou para anestesia xeral. O seu uso non est\u00e1 asociado con n\u00e1useas como a mi\u00fado ocorre cos medicamentos opioides. Estas caracter\u00edsticas de comezo e recuperaci\u00f3n r\u00e1pidas xunto cos seus efectos amn\u00e9sicos son os que levaron ao seu amplo uso para a sedaci\u00f3n e a anestesia.\nEscaseza de produci\u00f3n.\nEn xu\u00f1o de 2010, a firma farmac\u00e9utica israelita Teva Pharmaceutical Industries Ltd., que \u00e9 un dos principais produtores do f\u00e1rmaco, anunciou que deixar\u00eda de fabricalo. Isto agrava a escaseza do produto que xa existe, causada polas dificultades de produci\u00f3n que hab\u00eda en Teva e na f\u00e1brica da compa\u00f1\u00eda norteamericana Hospira. O portavoz de Teva aludiu a dificultades de produci\u00f3n a \u00e1s demandas legais pendentes relacionadas co f\u00e1rmaco. En Su\u00edza, a compa\u00f1\u00eda alem\u00e1 Fresenius-Kabi subministra varias preparaci\u00f3ns do f\u00e1rmaco.\nDesenvolvementos recentes.\nDesenvolveuse unha versi\u00f3n fotoactivable do propofol en 2012 chamada AP2 na que se incorpora unha unidade de azobenceno, que permite o control \u00f3ptico dos receptores GABAA utilizando luz. En 2013, identificouse o sitio de uni\u00f3n do propofol ao recptor GABAA de mam\u00edferos por fotoetiquetado utilizando un derivado da diazirina. Ademais, o pol\u00edmero de hialurona presente no l\u00edquido sinovial pode ser protexido polo propofol da despolimerizaci\u00f3n causada polos radicais libres."}
{"id": "291606", "revid": "89787", "url": "https://gl.wikipedia.org/wiki?curid=291606", "title": "Curut\u00edn, Sobrada de Aguiar, Outeiro de Rei", "text": "Curut\u00edn \u00e9 un lugar da parroquia de Sobrada de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 34 habitantes (18 homes e 16 mulleres)."}
{"id": "291607", "revid": "85894", "url": "https://gl.wikipedia.org/wiki?curid=291607", "title": "Faxilde, Sobrada de Aguiar, Outeiro de Rei", "text": "Faxilde \u00e9 un lugar da parroquia de Sobrada de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 27 habitantes (10 homes e 17 mulleres)."}
{"id": "291608", "revid": "85894", "url": "https://gl.wikipedia.org/wiki?curid=291608", "title": "Gab\u00edn, Sobrada de Aguiar, Outeiro de Rei", "text": "Gab\u00edn \u00e9 un lugar da parroquia de Sobrada de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 9 habitantes (3 homes e 6 mulleres)."}
{"id": "291609", "revid": "85894", "url": "https://gl.wikipedia.org/wiki?curid=291609", "title": "Laxe, Sobrada de Aguiar, Outeiro de Rei", "text": "Laxe \u00e9 un lugar da parroquia de Sobrada de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 7 habitantes (5 homes e 2 mulleres)."}
{"id": "291610", "revid": "85894", "url": "https://gl.wikipedia.org/wiki?curid=291610", "title": "Pi\u00f1eiro, Sobrada de Aguiar, Outeiro de Rei", "text": "Pi\u00f1eiro \u00e9 un lugar da parroquia de Sobrada de Aguiar no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 18 habitantes (10 homes e 8 mulleres)."}
{"id": "291611", "revid": "27155", "url": "https://gl.wikipedia.org/wiki?curid=291611", "title": "Diprivan", "text": ""}
{"id": "291612", "revid": "1131", "url": "https://gl.wikipedia.org/wiki?curid=291612", "title": "Copa do Mundo de Rugby 2015", "text": "A Copa Mundial de Rugby do 2015 foi a oitava edici\u00f3n da Copa do Mundo de Rugby, torneo internacional de rugby union que se disputa cada catro anos dende 1987. O campionato tivo lugar entre o 18 de setembro e o 31 de outubro de 2015. Na reuni\u00f3n extraordinaria da International Rugby Board (IRB) que tivo lugar o 28 de xullo do 2009 en Dubl\u00edn anunciouse que esta edici\u00f3n ter\u00eda lugar en Inglaterra, a\u00ednda que tam\u00e9n se disputar\u00edan partidos no Millennium Stadium de Cardiff, capital de Gales.\nA selecci\u00f3n de Nova Zelandia revalidou o t\u00edtulo mundial do 2011 logo de derrotar na final aos Wallabies por 34 a 17.\nElecci\u00f3n da sede.\nAspirantes.\nA International Rugby Board (IRB, polas s\u00faas siglas en ingl\u00e9s), o organismo reitor do rugby mundial solicitou a todos aqueles membros desta instituci\u00f3n interesados en acoller o Mundial de 2015 ou o do ano 2019 que anunciasen a s\u00faa intenci\u00f3n antes do 15 de agosto do 2008. Para esta data tan s\u00f3 se ped\u00eda \u00e1s federaci\u00f3ns que declarasen o seu interese por optar \u00e1 candidatura, sen necesidade de que elaborasen un programa de infraestruturas nin de ofrecer detalles de ning\u00fan outro tipo. Ata dez uni\u00f3ns internacionais, o que supuxo un r\u00e9cord na historia deste torneo, interes\u00e1ronse por acoller os eventos de 2015 o de 2019. Para o torneo de 2015 mostraron interese: Arxentina, Australia, Inglaterra, Irlanda, Italia, Xap\u00f3n, Rusia, Escocia, Sur\u00e1frica e Gales.\nNon obstante, o n\u00famero de pa\u00edses aspirantes reduciuse posteriormente. Rusia retirou a s\u00faa candidatura en febreiro de 2009 co obxectivo de centrar os seus esforzos en obter a sede para a Copa Mundial de rugby seven, Australia e Irlanda retiraron as s\u00faas candidaturas na primeira de 2009 alegando raz\u00f3ns econ\u00f3micas. Pola s\u00faa parte, Escocia rexeitou optar por organizar o torneo en abril de 2009 despois de que a federaci\u00f3n non fora capaz de chegar a acordos con outras uni\u00f3ns internacionais para que foran subsedes do torneo. Gales foi a \u00faltima que se retirou oficialmente posto que non presentou a s\u00faa candidatura oficial para a data final de recepci\u00f3n das mesmas fixada o 8 de maio do 2009. Non obstante, a federaci\u00f3n galesa de rugby logrou chegar a un acordo coa Rugby Football Union inglesa pola que apoiar\u00eda a s\u00faa candidatura ao torneo e con iso disputar\u00edanse partidos do evento no Millennium Stadium de Cardiff.\nArxentina.\nSegundo o diario The Independent, a Uni\u00f3n Arxentina de Rugby (UAR) remitiu en febreiro do 2008 unha carta \u00e1 IRB postul\u00e1ndose para acoller o torneo do 2015. O terceiro posto obtido na Mundial do 2007 en Francia, e a posibilidade de levar o torneo f\u00f3ra dos pa\u00edses tradicionais foron as principais bazas da candidatura arxentina que finalmente non obtivo o nomeamento.\nItalia.\nA candidatura italiana presentouse co compromiso e obxectivo de \"facer m\u00e1is grandes as fronteiras do noso deporte\". Este era un lema moi coidadosamente planeado, atendendo ao desexo da IRB de levar o mundial fora do circu\u00edto habitual. A candidatura italiana ofreceu para o evento as principais cidades do pa\u00eds e os estadios de maior capacidade, prometendo o desenvolvemento dun sistema ferroviario que asegurara aos espectadores locais e for\u00e1neos unha forma f\u00e1cil de asistir aos partidos entre as distintas cidades.\nA Federazione Italiana Rugby (FIR) inclu\u00edu no seu programa da candidatura un recordo acerca da importancia hist\u00f3rica de Italia, a s\u00faa poboaci\u00f3n e o crecemento que o rugby experimentou no pa\u00eds dende que aa s\u00faa selecci\u00f3n entrou a disputar o Torneo das Seis Naci\u00f3ns no ano 2000 como argumentos a favor de obter a sede do mundial. O \u00e9xito de organizaci\u00f3n que supuxo Copa do Mundo de Rugby 2007 en Francia foi sinalado tam\u00e9n pola candidatura italiana como un feito ao seu favor. No 2007, afeccionados das illas Brit\u00e1nicas, surafricanos afincados en Europa, as\u00ed como australianos e neozelandeses ou arxentinos establecidos en Espa\u00f1a acudiron en gran n\u00famero a Francia. Dada a situaci\u00f3n xeogr\u00e1fica de Italia, a candidatura garant\u00eda recibir para as datas do torneo un n\u00famero masivo de turistas, esper\u00e1ndose por parte do comit\u00e9 organizador que se superaran os n\u00fameros que o Mundial deixou en Francia.\nA candidatura elixiu o Stadio Olimpico de Roma como a sede da final e do partido inaugural do torneo. Como feito favorable sinal\u00e1base que a capacidade do mesmo \u00e9 superior \u00e1 do Stade de France que acolleu a final do 2007. As cidades de Mil\u00e1n e N\u00e1poles formaban parte da candidatura entre outras importantes cidades e estadios ao longo de Italia. Para contar co apoio de Francia inclu\u00eduse como sede no programa da candidatura aol Stade V\u00e9lodrome de Marsella.\nA antiga apertura da selecci\u00f3n italiana Diego Dom\u00ednguez erixiuse como cabeza visible da candidatura italiana para o mundial do 2015. A FIR, por medio do seu presidente Giancarlo Dondi, confirmou oficialmente ante a IRB a s\u00faa candidatura para os mundiais do 2015 e 2019 o 20 de xullo do 2008.\nXap\u00f3n.\nA candidatura xaponesa era a favorita para obter a organizaci\u00f3n do Mundial do 2015 tras ser finalista na candidatura polo torneo do 2011. Consider\u00e1base que a proposta nipoa poder\u00eda supor un grande est\u00edmulo para o crecemento do rugby en Asia e era respaldada ademais pola experiencia na organizaci\u00f3n de eventos similares, como cando en 2002 coorganizou a Copa Mundial da FIFA. As\u00ed mesmo, a IRB valoraba moi positivamente o importante desenvolvemento do Xap\u00f3n en calidade e n\u00famero de xogadores de rugby, contando con 126.000 fichas. Ademais, a s\u00faa poboaci\u00f3n de 127 mill\u00f3ns de persoas, a s\u00faa s\u00f3lida econom\u00eda, o seu importante potencial econ\u00f3mico e tur\u00edstico, a oportunidade de mostrar o rugby a unha nova audiencia asi\u00e1tica e a s\u00faa enorme capacidade para facelo, conformaban os puntos fortes dunha candidatura que se v\u00eda favorita.\nA federaci\u00f3n xaponesa rubricou oficialmente a s\u00faa candidatura en maio do 2009. No obtivoa organizaci\u00f3n do mundial do 2015, pero o mesmo d\u00eda que se anunciou que a sede ser\u00eda Inglaterra, Xap\u00f3n obtivo a sede da edici\u00f3n do 2019.\nSur\u00e1frica.\nA Uni\u00f3n Surafricana de Rugby (SARU), que previamente se propuxera para organizar a edici\u00f3n de 2011, tam\u00e9n confirmou a s\u00faa candidatura para o torneo do 2015. A candidatura de Sur\u00e1frica contaba con varios puntos ao seu favor; o estar no mesmo fuso horario que Europa, contando cun maior mercado televisivo, o \u00e9xito que supuxo a Copa do Mundo de Rugby 1995 que previamente organizaron e a posibilidade de usar os estadios que se constru\u00edron no pa\u00eds con motivo da Copa Mundial de F\u00fatbol 2010. O 7 de maio do 2009 a SARU enviou a s\u00faa solicitude para acoller o torneo \u00e1 International Rugby Board.\nInglaterra.\nEn setembro do 2007, The Guardian adiantou que a Rugby Football Union (RFU) hab\u00eda decidido postular a candidatura de Inglaterra. Tam\u00e9n se advertiu que dita candidatura ter\u00eda unha alta probabilidade de lograr o nomeamento debido ao interese da IRB por asegurar para a edici\u00f3n do 2011 un importante \u00e9xito econ\u00f3mico, polo que Inglaterra contar\u00eda cunha importante vantaxe. En febreiro do 2009 a BBC confirmou a intenci\u00f3n da RFU de elaborar unha candidatura \u00fanica en Inglaterra, a\u00ednda que coa posibilidade de disputar partidos illados en Escocia, Gales ou Irlanda.\nClasificaci\u00f3n.\nInglaterra, por ser o pa\u00eds anfitri\u00f3n clasif\u00edcase automaticamente. As seguintes doce selecci\u00f3ns clasific\u00e1ronse directamente ao finalizar entre as tres primeiras de cada grupo durante a fase inicial da Copa Mundial de Rugby de 2011 de Nova Zelandia.\nUn \u00faltimo equipo clasificar\u00edase mediante un sistema de playoff.\nSedes.\nTras anunciar a IRB o 28 de xullo do 2009 que Inglaterra ser\u00eda a sede do mundial do 2015, a Rugby Football Union revelou os estadios propostos para acoller os distintos partidos do torneo: once estadios en Inglaterra e un en Gales. Deles, unicamente dous (Sandy Park e Kingsholm Stadium) son estadios propiedade de clubs de rugby ingleses; dous son estadios nacionais de rugby (Twickenham e o Millennium Stadium); mentres que o resto son estadios de f\u00fatbol.\nAtendendo \u00e1 proposta inicial, todos os estadios acoller\u00e1n partidos da fase de grupos. Twickenham albergar\u00e1 a final, as d\u00faas semifinais e dous cuartos de final, mentres que no Millennium Stadium disputar\u00e1nse os outros dous cuartos de final.\nFase de grupos.\nO sorteo da fase de grupos levouse a cabo o 3 de decembro de 2012, dando como resultado os seguintes emparellamentos:\nGrupo D.\nNa primeira fase ou fase de grupos as 20 selecci\u00f3ns clasificadas estar\u00e1n divididas en catro grupos de cinco equipos cada un, co mesmo sistema das edici\u00f3ns de 2003, 2007 e 2011. Durante esta parte do torneo os equipos disputar\u00e1n unha ligui\u00f1a clasificatoria na que as selecci\u00f3ns xogar\u00e1n todas contra todas dentro de cada grupo, unha vez. Deste xeito, por cada grupo haber\u00e1 10 encontros, \u00e9 dicir, 40 encontros en total durante esta fase.\n\u00c1 finalizaci\u00f3n desta fase, os dous primeiros equipos de cada grupo continuar\u00e1n na competici\u00f3n e disputar\u00e1n a fase final de eliminatorias polo t\u00edtulo de campi\u00f3n do mundo. Os restantes tres equipos estar\u00e1n eliminados. Por outra banda, os tres primeiros de cada grupo estar\u00e1n clasificados automaticamente para a Copa do Mundo de Rugby 2019 que ter\u00e1 lugar no Xap\u00f3n.\nGrupo A.\n \nGrupo B.\n \nGrupo C.\n \nGrupo D.\n \nFase final.\nFinalizada a fase de grupos, os dous primeiros equipos de cada grupo pasan aos cuartos de final do torneo, que consisten en partidos eliminatorios. Os equipos que ga\u00f1an os partidos de cuartos de final clasif\u00edcanse para as semifinais, e os equipos que perden os partidos de cuartos de final son eliminados do Mundial.\nOs partidos de semifinais tam\u00e9n consisten en partidos eliminatorios. Os ga\u00f1adores dos partidos semifinais clasif\u00edcanse para a final da Copa do Mundo, e os perdedores das semifinais disputan a final polo terceiro e cuarto posto.\nDurante a fase final do torneo, se os equipos houbesen terminado empatados \u00e1 finalizaci\u00f3n do partido, o ga\u00f1ador determ\u00ednase mediante os seguintes criterios secuenciais:"}
{"id": "291613", "revid": "1131", "url": "https://gl.wikipedia.org/wiki?curid=291613", "title": "Ram\u00f3n Obella Vidal", "text": "Ram\u00f3n Obella Vidal, nado en Bastavales (Bri\u00f3n) en 1888 e finado en Vigo o 11 de agosto de 1951, foi un m\u00e9dico e empresario galego.\nTraxectoria.\nFillo de Ram\u00f3n Obella Patr\u00f3n. Estudou Medicina na Universidade de Santiago de Compostela (1905-1912). Emigrou a Arxentina. Foi presidente do Sindicato Ag\u00edcola y Pecuario de Bastavales (1927). Na Segunda Rep\u00fablica militou no Partido Galeguista, na III Asemblea do Partido celebrado en Ourense en 1934 presentou a o relatorio \"Autodeterminaci\u00f3n funcional\", e formaba parte do Consello Nacional do Partido en 1936. Tam\u00e9n artellou un grupo chamado Os Fillos do Sol para realizar deportes n\u00e1uticos e actividades naturistas, que ti\u00f1a a s\u00faa base na praia de Samil.\nEn 1935, asociado co farmac\u00e9utico Rubira, o economista e pol\u00edtico Alexandre B\u00f3veda e Fernando Calvet Prats, profesor de qu\u00edmica org\u00e1nica e catedr\u00e1tico da Facultade de Ciencias da USC, puxo en marcha os laboratorios Miguel Servet en Vigo, coa denominaci\u00f3n de Instituto Bioqu\u00edmico. Con Calvet de director t\u00e9cnico e con Obella de supervisor levouse a cabo a montaxe e a organizaci\u00f3n dos laboratorios e dos primeiros estudos sobre m\u00e9todos de conservaci\u00f3n, an\u00e1lise e extracci\u00f3n do caruncho do centeo, para obter alcaloides que se empregar\u00edan para elaborar o Pan-Ergot, un medicamento indicado para as afecci\u00f3ns como a xaqueca e os glaucomas, e outros produtos como o Piret\u00f3n, anti\u00e1lxico e antipir\u00e9tico, e o Pan-Neural, un inxectable t\u00f3nico-estimulante.\nA empresa s\u00f3 durou un ano, co golpe de Estado do 18 de xullo de 1936 Calvet marchou ao estranxeiro e Obella estivo no punto de mira dos sublevados, pero un dos seus socios fixo que non fose obxecto de persecuci\u00f3n. Obella obtivo unha licenza de importaci\u00f3n e exportaci\u00f3n para traer caruncho de Portugal, pois as s\u00faas plantaci\u00f3ns no Porri\u00f1o non produc\u00edan o suficiente para elaborar preparados. En agosto de 1937 rexistrou unha empresa no Porto co nome de Zeltia, que foi o antecedente da raz\u00f3n social co\u00f1ecida co mesmo nome, creada no Porri\u00f1o en agosto de 1939 e da cal foi socio fundador con Calvet (que volveu do seu autoexilio preventivo e foi o director cient\u00edfico) e os irm\u00e1ns Antonio e Xos\u00e9 Fern\u00e1ndez L\u00f3pez.\nDende Porto con Ramiro Isla Couto, e en contacto con Rodolfo Prada e os nacionalistas galegos da Arxentina, mantiveron unha rede de evasi\u00f3n dende mediados de 1937 at\u00e9 finais de 1938 empregando como pantalla o Instituto bioqu\u00edmico Miguel Servet, que permitiu a moitos republicanos galegos fuxir de Galicia e pasar ao bando leal."}
{"id": "291615", "revid": "23204", "url": "https://gl.wikipedia.org/wiki?curid=291615", "title": "Orbenlle, San Salvador de Budi\u00f1o, O Porri\u00f1o", "text": "Orbenlle \u00e9 un lugar da parroquia de San Salvador de Budi\u00f1o no concello pontevedr\u00e9s do Porri\u00f1o, na comarca de Vigo. Segundo o IGE, en 2022 ti\u00f1a 114 habitantes (50 homes e 64 mulleres)."}
{"id": "291616", "revid": "85894", "url": "https://gl.wikipedia.org/wiki?curid=291616", "title": "A Virxe do Cami\u00f1o, Rebord\u00e1ns, Tui", "text": "A Virxe do Cami\u00f1o \u00e9 un lugar da parroquia de Rebord\u00e1ns no concello pontevedr\u00e9s de Tui na Comarca do Baixo Mi\u00f1o. Segundo o IGE en 2013 ti\u00f1a 83 habitantes (43 homes e 40 mulleres), dez menos ca en 2010 e nove menos ca en 2004.\nO lugar est\u00e1 situado a car\u00f3n do Cami\u00f1o Portugu\u00e9s. Recibe o seu nome pola capela da Virxe do Cami\u00f1o, constru\u00edda no s\u00e9culo XVIII sobre os restos doutra anterior. No museo da Catedral de Tui cons\u00e9rvase unha imaxe p\u00e9trea policromada procedente desta capela. \u00c9 unha peza do s\u00e9culo XII ou XIII adicada \u00e1 Virxe do O, d\u00e1ndolle o peito ao neno. Segundo a tradici\u00f3n, a talla foi agochada pola veci\u00f1anza ante o avance dos mouros, e ao ser atopada de novo decidiuse constru\u00edr un templo para custodiala."}
{"id": "291617", "revid": "1131", "url": "https://gl.wikipedia.org/wiki?curid=291617", "title": "A Virxe do Cami\u00f1o", "text": "A Virxe do Cami\u00f1o \u00e9 unha advocaci\u00f3n da Virxe Mar\u00eda, ligada a lugares de peregrinaci\u00f3n.\nSegundo a lenda, o 2 de xullo de 1505 a Virxe aparec\u00e9uselle a Alvar Sim\u00f3n Fern\u00e1ndez, pastor de Velilla de la Reina (concello de Cimanes del Tejar, na provincia de Le\u00f3n). En 1914 a Santa S\u00e9 nomeouna padroa da provincia de Le\u00f3n.\nComo top\u00f3nimo pode referirse a:"}
{"id": "291618", "revid": "15490", "url": "https://gl.wikipedia.org/wiki?curid=291618", "title": "A Magdalena, Ribadelouro, Tui", "text": "A Magdalena \u00e9 un lugar da parroquia de Ribadelouro no concello pontevedr\u00e9s de Tui na Comarca do Baixo Mi\u00f1o. Ti\u00f1a unha poboaci\u00f3n censada de 55 habitantes no ano 2019 segundo datos do Instituto Galego de Estat\u00edstica, dos cales 23 eran homes e 32 mulleres, o que representa un descenso en relaci\u00f3n \u00f3 ano 2010, cando ti\u00f1a 54 veci\u00f1os, descenso que \u00e9 a\u00ednda maior respecto ao ano 2004, cando eran 60 veci\u00f1os.\nPatrimonio.\nA Magdalena exerce de centro parroquial de Ribadelouro, tanto a nivel econ\u00f3mico coma social. A consecuencia disto, neste barrio est\u00e1n situados alg\u00fans dos elementos patrimoniais m\u00e1is relevantes da parroquia, comezando pola propia igrexa."}
{"id": "291619", "revid": "23204", "url": "https://gl.wikipedia.org/wiki?curid=291619", "title": "Cente\u00e1ns, Pontellas, O Porri\u00f1o", "text": "Cente\u00e1ns \u00e9 un lugar da parroquia de Pontellas, no concello pontevedr\u00e9s do Porri\u00f1o, na comarca de Vigo. Segundo o IGE, en 2022 ti\u00f1a 238 habitantes (110 homes e 128 mulleres)."}
{"id": "291621", "revid": "22795", "url": "https://gl.wikipedia.org/wiki?curid=291621", "title": "Antilopinos", "text": "A dos antilopinos (\"Antilopinae\") \u00e9 unha subfamilia de mam\u00edferos artiod\u00e1ctilos ruminantes pertencente \u00e1 familia dos b\u00f3vidos.\nIncl\u00fae varios x\u00e9neros con numerosas especies de ant\u00edlopes e gacelas, na s\u00faa maior parte presentes no continente africano.\nCaracter\u00edsticas xerais.\nOs antilopinos son ant\u00edlopes de pequeno a mediano tama\u00f1o que viven en \u00c1frica e Asia, sobre todo en h\u00e1bitats abertos e secos. As caracter\u00edsticas com\u00fans dos compo\u00f1entes deste grupo son a constituci\u00f3n do cranio, os dentes e os cornos. Case todas as especies te\u00f1en gl\u00e1ndulas vis\u00edbeis diante dos ollos. \u00c9 escaso o dimorfismo sexual en canto ao tama\u00f1o ou a cor da pelaxe. Nas especies m\u00e1is grandes ambos os sexos adoito presentan cornos, e o comportamento social \u00e9 polix\u00ednico, formando raba\u00f1os cun s\u00f3 macho e numerosas femias. Nas especies m\u00e1is pequenas, que moitos autores adoitan chamar \"ant\u00edlopes ananos\", xeralmente s\u00f3 os machos pesentan cornos, que son curtos, paralelos e rematados en punta; nestes animais predomina un comportamento social mon\u00f3gamo.\nTaxonom\u00eda.\nDescrici\u00f3n.\nA subfamilia foi creada en 1821 polo zo\u00f3logo brit\u00e1nico John Edward Gray, na s\u00faa obra \"On the natural arrangement of Vertebrose Animals\" publicada na revista \"London Medical Repository\" 15: 296\u2013310.\nEtimolox\u00eda.\nO nome da subfamilia deriva do nome do seu x\u00e9nero tipo, \"Antilope\", e a desinencia do lat\u00edn cient\u00edfico \"-\u00ednae\", propia dos nomes das subfamilias de animais. (V\u00e9xase a etimolox\u00eda do x\u00e9nero \"Antilope\" na p\u00e1xina Ant\u00edlopes).\nX\u00e9neros.\nNon hai unanimidade sobre cales son os x\u00e9neros que comprende esta familia.\nSegundo MSW, de Wilson e Reeder, a subfamilia \"Antilopinae\" integra os seguintes x\u00e9neros:\nPor\u00e9n, segundo o SIIT, ser\u00edan os seguintes:\nFiloxenia.\nInvestigaci\u00f3ns recentes (2013) efectuadas por B\u00e4rmann \"et al.\" permit\u00edronlles establecer as seguintes relaci\u00f3ns filoxen\u00e9ticas entre moitos dos x\u00e9neros da subfamilia dos antilopinos (que agruparon na tribo dos Antilopini).\nA clasificaci\u00f3n dos antilopinos est\u00e1 en continua revisi\u00f3n, e non todos os tax\u00f3nomos est\u00e1n de acordo con esta visi\u00f3n; moitos subdividen a subfamilia en tres tribos, inlu\u00edndo o x\u00e9nero \"Ammodorcas\" na tribo dos Antilopini, separan o x\u00e9nero \"Saiga\" na tribo dos Saigini (no que tam\u00e9n incl\u00faen o x\u00e9nero \"Pantholops\"), e sit\u00faan os x\u00e9neros \"Dorcatragus\", \"Madoqua\", \"Neotragus\", \"Oreotragus\", \"Ourebia\" e \"Raphicerus\" na tribo dos \"Neotragini\". (V\u00e9xanse os artigos Antilopini, Saigini e Neotragini)."}
{"id": "291622", "revid": "3352710", "url": "https://gl.wikipedia.org/wiki?curid=291622", "title": "Antilopinae", "text": ""}
{"id": "291623", "revid": "5863", "url": "https://gl.wikipedia.org/wiki?curid=291623", "title": "Diciopedia do s\u00e9culo21", "text": ""}
{"id": "291624", "revid": "98629", "url": "https://gl.wikipedia.org/wiki?curid=291624", "title": "Gran Premio de Rusia de 2014", "text": "O Gran Premio de Rusia de 2014, (oficialmente 2014 Formula 1 Russian Grand Prix en ruso ruso \"\u0413\u0440\u0430\u043d-\u043f\u0440\u0438 \u0420\u043e\u0441\u0441\u0438\u0438 2014 \u0433\u043e\u0434\u0430\") foi unha carreira de F\u00f3rmula Un, que se celebrou o 12 de outubro de 2014 no Circu\u00edto urbano de Sochi, un novo circu\u00edto constru\u00eddo na sede dos Xogos Ol\u00edmpicos de Inverno de 2014 na cidade de Sochi no Krai de Krasnodar, Rusia.\nA carreira foi a d\u00e9cimo sexta rolda da tempada de F\u00f3rmula Un , e a primeira vez que se disputou o Gran Premio de Rusia nun s\u00e9culo. A carreira de 2014 foi tam\u00e9n a primeira vez que o Gran Premio de Rusia disputouse como unha proba do Campionato do Mundo de F\u00f3rmula Un desde que se creou o campionato en .\nContou coa presenza do piloto local Daniil Kvyat. Marussia decidiu non substitu\u00edr a Jules Bianchi para toda a fin de semana, polo que participou unicamente co auto de Max Chilton.\nLewis Hamilton ga\u00f1ou a carreira logo de sa\u00edr desde a pole position. O seu compa\u00f1eiro de equipo Nico Rosberg terminou en segundo lugar. O resultado asegurou ao equipo Mercedes ga\u00f1ar o campionato de construtores.\nInforme.\nControversia.\nTras o derribo do Voo 17 de Malaysia Airlines sobre o leste Ucra\u00edna, en xullo de 2014, e a intervenci\u00f3n militar rusa neste pa\u00eds, houbo chamadas para boicotear a proba como parte das sanci\u00f3ns impostas ao goberno ruso, pero finalmente foron rexeitadas.\nInforme.\nPrevia.\nCambio de piloto.\nO piloto de Marussia Jules Bianchi que sufriu feridas graves na cabeza no Gran Premio do Xap\u00f3n, cando colisionou cun tractor que retiraba o Sauber de Adrian Sutil con bandeira amarela, non participou no Gran Premio de Rusia. O equipo nomeou a Alexander Rossi, o seu piloto de probas e reserva, como substituto de Bianchi para a carreira, pero m\u00e1is tarde retirou a participaci\u00f3n como un sinal de respecto, deixando a grella con vinte un coches.\nPenalizaci\u00f3ns.\nPastor Maldonado recibiu unha penalizaci\u00f3n de dez posici\u00f3ns no Gran Premio do Xap\u00f3n, por superar a cota de cinco motores para a tempada pero, como se clasificou 17\u00ba, foi incapaz de cumprir a penalizaci\u00f3n, xa que pasar\u00edase do vix\u00e9simo segundo e \u00faltimo lugar da grella. Baixo as novas regras introducidas para a tempada , o resto da penalizaci\u00f3n foi adiado para o Gran Premio de Rusia, d\u00e1ndolle automaticamente unha penalizaci\u00f3n de cinco posici\u00f3ns.\nPneum\u00e1ticos.\no provedor de pneum\u00e1ticos Pirelli levou o pneum\u00e1tico medio como \"prime\", e o pneum\u00e1tico brando como \"opci\u00f3n\" para correr na superficie do novo circu\u00edto e tolerar as altas cargas laterais no pneum\u00e1tico, especialmente na curva 4, unha curva alargada de radio constante con velocidades estimadas de 200\u00a0km/h que destaca como a curva m\u00e1is longa do calendario da F\u00f3rmula Un.\nSistema de reduci\u00f3n de arrastre (DRS).\nForon declaradas d\u00faas zonas de DRS para a carreira. O punto de detecci\u00f3n para a primeira foi situado na entrada \u00e1 curva 1, coa zona de activaci\u00f3n colocada no v\u00e9rtice da curva. O segundo punto de detecci\u00f3n foi instalado na recta traseira do circu\u00edto, cunha zona de activaci\u00f3n entre as curvas 12 e 13."}
{"id": "291625", "revid": "23204", "url": "https://gl.wikipedia.org/wiki?curid=291625", "title": "Katherine Jackson", "text": "Katherine Esther Jackson, nada como Kattie B. Screws o 4 de maio de 1930 no Condado de Barbour, Alabama, \u00e9 a matriarca da familia de artistas Jackson.\nTraxectoria.\nJackson naceu como Kattie B. Screws no Condado de Barbour, Alabama, filla de Martha (nada Upshaw; 14 de decembro de 1907 \u2013 25 de abril de 1990) e Prince Albert Screws (16 de outubro de 1907 \u2013 21 de xaneiro de 1997). Cando ti\u00f1a catro anos, o seu pai cambioulle o apelido a \"Scruse\" e o nome a Katherine Esther. A m\u00e1is nova de d\u00faas irm\u00e1s, Jackson contraeu a polio con dous anos, mais sobreviviu a enfermidade. Os efectos da enfermidade deixoulle unha coxeira permanente. Con catro anos, a familia mudouse a East Chicago, Indiana, un suburbio de Chicago, e a continuaci\u00f3n a Gary, Indiana no noroeste de Indiana. Cando era nova, Jackson aspiraba a converterse en cantante country pero desanimouse \u00f3 ver que non exist\u00edan estrelas de country afroamericanas. Os seus pais divorci\u00e1ronse cando a\u00ednda era nova. No instituto, uniuse \u00e1 banda de m\u00fasica. En 1947, co\u00f1ece a Joseph Jackson. Despois dun ano de relaci\u00f3n, que comezou despois de que Joseph anulase un vello matromonio, casaron en novembro de 1949. En xaneiro de 1950, mercaron unha casa de dous cuartos en Gary. Durante os primeiros anos como matrimonio, cantaron xuntos, con Joseph tocando a guitarra. Despois de que a carreira de Joseph como boxeador fracasase, continuou a traballar na Inland Steel Company East Chicago mentres ela criaba \u00f3s seus dez fillos. (O irm\u00e1n xemelgo de Marlon, Brandon, morreu pouco despois de nacer).\nFillos.\nKatherine e Joe Jackson tiveron dez fillos."}
{"id": "291626", "revid": "23204", "url": "https://gl.wikipedia.org/wiki?curid=291626", "title": "Katherine Esther Jackson", "text": ""}
{"id": "291628", "revid": "74570", "url": "https://gl.wikipedia.org/wiki?curid=291628", "title": "Sears", "text": "Sears, Roebuck &amp; Company \u00e9 unha cadea multinacional de venda con sede en Hoffman Estates, Illinois, en Greater Chicago. A empresa foi fundada por Richard Warren Sears e Alvah Curtis Roebuck en 1893 como un cat\u00e1logo de env\u00edo por correo. Julius Rosenwald tomou o control en 1895 e ampliou o negocio e aumentou as vendas e os beneficios. En 1925, comezou a abrir as primeiras tendas. O negocio acadou o seu cumio entre a d\u00e9cada de 1950 e 1960, e despois comezou unha longa e lenta contracci\u00f3n. No 2005, foi mercada por Kmart, que se renomeou como Sears Holdings."}
{"id": "291629", "revid": "23204", "url": "https://gl.wikipedia.org/wiki?curid=291629", "title": "Sears, Roebuck &amp; Company", "text": ""}
{"id": "291630", "revid": "1987", "url": "https://gl.wikipedia.org/wiki?curid=291630", "title": "Enrique Simonet", "text": "Enrique Simonet Lombardo, nado en Valencia o 12 de febreiro de 1866 e finado en Madrid o 20 de abril de 1927, foi un pintor espa\u00f1ol.\nTraxectoria.\nAo parecer a s\u00faa vocaci\u00f3n primeira ou da infancia foi eclesi\u00e1stica, pero abandonouna para dedicarse \u00e1 pintura. Malia ser valenciano de nacemento e de que estudou na Escola de Belas Artes de San Carlos da s\u00faa cidade natal, vinculouse ao c\u00edrculo malague\u00f1o tanto pola s\u00faa pronta chegada, como pola s\u00faa orixe familiar, a s\u00faa formaci\u00f3n art\u00edstica e/ou a s\u00faa actividade profesional na cidade de M\u00e1laga. E tam\u00e9n estudou no taller do valenciano Bernardo Ferr\u00e1ndiz en M\u00e1laga, formando parte da chamada escola malague\u00f1a de pintura.\nMarcha a Roma e outras viaxes.\nEn 1887, marchou a Roma como pensionado, onde realizou \"A decapitaci\u00f3n de San Paulo\", hoxe na Catedral de M\u00e1laga, aproveitando a s\u00faa estancia para \u00e1 s\u00faa vez viaxar por toda Italia. Visitou Par\u00eds varias veces e en 1890 fixo un percorrido polo Mediterr\u00e1neo.\nTam\u00e9n en Roma realizou, en 1890, a s\u00faa obra m\u00e1is famosa: \"Anatom\u00eda do coraz\u00f3n\", tam\u00e9n co\u00f1ecida como \"\u00a1E ti\u00f1a coraz\u00f3n!\" ou \"A autopsia\". Viaxou a Terra Santa, onde se documentou para a s\u00faa monumental \"Flevit super illam\"; obra pola que recibiu numerosas medallas, entre elas foi primeira medalla na Exposici\u00f3n Internacional de Madrid de 1892, en Chicago en 1893, en Barcelona en 1896 e en Par\u00eds en 1900.\nEn 1893 e 1894 viaxou a Marrocos como correspondente de guerra de La Ilustraci\u00f3n Espa\u00f1ola y Americana e en 1901 obtivo a c\u00e1tedra de Estudos de Formas da Natureza e a Arte da Escola de Belas Artes de Barcelona, onde residiu a partir de ent\u00f3n, a\u00ednda que pasaba os ver\u00e1ns en Vigo.\n\u00daltimos anos.\nEn 1911 pasou a formar parte da Escola de Belas Artes de San Fernando de Madrid e entre 1921 e 1922 foi director da Residencia de El Paular para paisaxistas. Xa que tam\u00e9n se dedicou \u00e1 pintura decorativa e de paisaxes, entre a que destacan os catro grandes lenzos sobre as \"Alegor\u00edas do Dereito\", no Palacio de Xustiza de Barcelona e as oito \"Alegor\u00edas das Provincias\" no Palacio de Xustiza de Madrid.\nMorreu o 20 de abril de 1927 sendo catedr\u00e1tico da Escola Especial de Pintura, Escultura e Gravado de Madrid."}
{"id": "291631", "revid": "22570", "url": "https://gl.wikipedia.org/wiki?curid=291631", "title": "Joseph Jackson", "text": "Joseph Walter \"Joe\" Jackson, nado o 26 de xullo de 1928 en Fountain Hill, Arcansas, e finado o 26 de xu\u00f1o de 2018, foi un director art\u00edstico e pai da familia de artistas Jackson, nos que destacaron Michael Jackson e Janet Jackson.\nFillos.\nKatherine e Joe Jackson tiveron dez fillos."}
{"id": "291633", "revid": "89787", "url": "https://gl.wikipedia.org/wiki?curid=291633", "title": "Fospropofol", "text": "O fospropofol (nome comercial Lusedra) \u00e9 un axente sedativo-hipn\u00f3tico de uso intravenoso, derivado do propofol, a mi\u00fado usado como sal dis\u00f3dico. Est\u00e1 aprobado actualmente para a sedaci\u00f3n de pacientes adultos durante procedementos diagn\u00f3sticos ou terap\u00e9uticos, como endoscopias.\nAplicaci\u00f3ns cl\u00ednicas.\nDesenvolv\u00e9ronse varios derivados hidrosolubles e prodrogas do anest\u00e9sico intravenoso amplamente usado propofol, dos cales o fosfopropofol foi o que ata agora demostrou ser o m\u00e1is axeitado para o seu uso cl\u00ednico. As vantaxes que se afirmou que ti\u00f1a este composto qu\u00edmico hidrosoluble son que produce menos dor no sitio onde se aplican inxecci\u00f3ns intravenosas, ten menos potencial para a hiperlipidemia na s\u00faa administraci\u00f3n a longo prazo, e menos posibilidaes de bacteremia. A mi\u00fado, o fospropofol admin\u00edstrase conxuntamente cun opioide como o fentanil.\nFarmacolox\u00eda cl\u00ednica.\nMecanismo de acci\u00f3n.\nO fospropofol \u00e9 unha prodroga do propofol, \u00e9 dicir, unha vez no corpo \u00e9 metabolizado por unha fosfatase alcalina orixinando o seu metabolito activo, o propofol. Teoricamente, pode orixinarse un milimol (mmol) de propofol por cada mmol de fospropofol s\u00f3dico administrado. 1,86\u00a0mg de fospropofol s\u00f3dico son o equivalente molar de 1\u00a0mg de propofol.\nFarmacocin\u00e9tica.\nOs investigadores que obtiveron os resultados dos ensaios iniciais sobre a farmacocin\u00e9tica do fospropofol retract\u00e1ronse despois de ditos resultados (ver artigos na secci\u00f3n V\u00e9xase tam\u00e9n). En 2011, non se dispo\u00f1\u00eda a\u00ednda de novos resultados.\nSubstancia controlada.\nNalg\u00fans pa\u00edses o fosfopropofol \u00e9 unha substancia controlada. como nos Estados Unidos, onde a Lei de substancias controladas a incl\u00fae na lista IV."}
{"id": "291634", "revid": "23204", "url": "https://gl.wikipedia.org/wiki?curid=291634", "title": "U.S. Steel", "text": "United States Steel Corporation, m\u00e1is co\u00f1ecida como U.S. Steel, \u00e9 unha empresa estadounidense produtora de aceiro que opera nos Estados Unidos de Am\u00e9rica, Canad\u00e1 e Europa Central. A compa\u00f1\u00eda foi a n\u00famero 13 do mundo no seu sector durante o 2010. Foi renomeada como USX Corporation en 1986, e no 2001 volveu \u00f3 nome orixinal, United States Steel Corporation. No 2001 era a\u00ednda a m\u00e1is grande compa\u00f1\u00eda produtora de aceiro dos Estados Unidos, malia que a s\u00faa produci\u00f3n s\u00f3 era un pouco maior que en 1902, logo dun significativo proceso de reestruturaci\u00f3n na d\u00e9cada de 1980."}
{"id": "291635", "revid": "23204", "url": "https://gl.wikipedia.org/wiki?curid=291635", "title": "United States Steel Corporation", "text": ""}
{"id": "291636", "revid": "23204", "url": "https://gl.wikipedia.org/wiki?curid=291636", "title": "USX Corporation", "text": ""}
{"id": "291639", "revid": "23204", "url": "https://gl.wikipedia.org/wiki?curid=291639", "title": "Oprah Winfrey", "text": "Oprah Gail Winfrey, nada o 29 de xaneiro de 1954, \u00e9 unha presentadora de televisi\u00f3n, actriz, produtora e fil\u00e1ntropa estadounidense. Winfrey \u00e9 co\u00f1ecida polo seu multi-premiado programa \"The Oprah Winfrey Show\", que foi o programa do seu x\u00e9nero con audiencia m\u00e1is alta da historia, emitido entre 1986 e 2011. Considerada a \"Ra\u00ed\u00f1a dos Medios\", \u00e9 a afroamericana m\u00e1is rica do s\u00e9culo XX, a meirande fil\u00e1ntropa afroamericana na historia, e a \u00fanica billonaria afroamericana de Norte Am\u00e9rica. Tam\u00e9n \u00e9, segundo certos medios, a muller m\u00e1is influente do mundo. No 2013, foi galardoada coa Medalla Presidencial da Liberdade polo Presidente Barack Obama e obtivo un doutoramento de honra por Harvard."}
{"id": "291640", "revid": "23204", "url": "https://gl.wikipedia.org/wiki?curid=291640", "title": "Oprah Gail Winfrey", "text": ""}
{"id": "291641", "revid": "27155", "url": "https://gl.wikipedia.org/wiki?curid=291641", "title": "Lusedra", "text": ""}
{"id": "291643", "revid": "98629", "url": "https://gl.wikipedia.org/wiki?curid=291643", "title": "Jim Rathmann", "text": "Jim Rathmann (nado o 16 de xullo de 1928, finou o 23 de novembro de 2011), Royal Richard Rathmann, foi un piloto de carreiras estadounidense que ga\u00f1ou as 500 Millas de Indian\u00e1polis de 1960.\nPilotou nos campionatos das series AAA e USAC nas tempadas 1949, 1950, e de 1952 a 1963 con 42 participaci\u00f3ns, inclu\u00edndo as 500 Millas de Indian\u00e1polis en cada unha desas tempadas. Rathmann tam\u00e9n participou nas d\u00faas carreiras da Carreira dos Dous Mundos en Monza, Italia, ga\u00f1ando a carreira de 1958. Logrou 6 vitorias, ademais da s\u00faa vitoria na Indy 500.\nRathmann e o seu irm\u00e1n m\u00e1is vello na maior\u00eda das veces intercambiaban os nomes durante a adolescencia. Aos 16 anos de idade quer\u00eda participar nas carreiras polo que usou o nome de \"Dick Rathmann,\" co carn\u00e9 que lle prestou o seu irm\u00e1n m\u00e1is vello e asumiu a identidade de \"Jim Rathmann.\" O cambio de nome quedou para sempre nos c\u00edrculos p\u00fablicos.\nO 15 de agosto de 2007, Rathmann foi inclu\u00eddo no Motorsports Hall of Fame de Am\u00e9rica. A cerimonia tivo lugar en Detroit. Morreu en 2011 logo dun ataque.\nCarreira na NASCAR.\nRathmann remolcou 3 NASCAR Strictly Stock / Grand Nacional razas 1949-1951, que compiten nunha carreira en cada un deses anos. Debutou en 1949 en Langhorne. A partir de 13 \u00ba na carreira, Rathmann deslizou a 32 ao final da carreira. En 1950, Rathmann competiu na prestixiosa Daytona Beach Course Road. A partir de 17 neste evento, Rathmann terminou unha mellor carreira 12, d\u00faas voltas atr\u00e1s. Na s\u00faa \u00faltima carreira en 1951, Rathmann comezou unha novena mellor da s\u00faa carreira no Detroit. Terminou 52 \u00aa nesta carreira. NASCAR Estat\u00edsticas de Racing-Reference.info\nIndy 500 Win.\nLogo de iniciar no medio da primeira fila, Rathmann corr\u00eda na fronte toda a carreira. Desde o punto a metade de cami\u00f1o en, Rathmann e compa\u00f1eiro condutor Rodger Ward, foron encerrados nun cabeza a cabeza polo primeiro duelo. Desgastar do pneum\u00e1tico converteuse nun problema xa que a carreira avanzaba e Rathmann foi capaz de manter as s\u00faas rodas fresco o tempo suficiente para ga\u00f1arlle a carreira \u00e1 sala ata o final. A carreira contou cos cambios de l\u00edder m\u00e1is gravada da historia 500.\nResultados nas 500 Millas de Indian\u00e1polis.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "291649", "revid": "72012", "url": "https://gl.wikipedia.org/wiki?curid=291649", "title": "Cephalophinae", "text": ""}
{"id": "291651", "revid": "23204", "url": "https://gl.wikipedia.org/wiki?curid=291651", "title": "Cefalofinos", "text": "A dos cefalofinos (\"Cephalophinae\") \u00e9 unha subfamilia de mam\u00edferos artiod\u00e1ctilos ruminantes da familia dos b\u00f3vidos, que comprende 3 x\u00e9neros cunhas 20 especies de pequenos ant\u00edlopes africanos, que son co\u00f1ecidos como cefalofos o duiqueros.\nCaracter\u00edsticas.\nSon pequenos ant\u00edlopes, \u00e1s veces moi pequenos, que adoitan dividirse en dous grupos baseados no seu h\u00e1bitat: cefalofos ou duiqueros de bosque e cefalofos ou duiqueros de matogueira. Todas as especies de bosque habitan nas selvas tropicais da \u00c1frica subsahariana, mentres que o \u00fanico co\u00f1ecido de matogueira, \"Sylvicapra grimmia\", ocupa as sabanas arbustivas. Son animais moi t\u00edmidos e esquivos que prefiren as zonas con densa cobertura vexetal.\nDebido \u00e1 s\u00faa rareza e \u00e1s s\u00faas poboaci\u00f3ns mesturadas, non se sabe moito sobre os cefalofos, polo que as xeneralizaci\u00f3ns bas\u00e9anse sobre todo nas especies m\u00e1is estudadas, o cefalofo de Natal (\"Cephalophus natalensis\"), o cefalofo silvicultor (\"Cephalophus silvicultor\") o cefalofo azul (\"Philantomba monticola\"), e o duiquero com\u00fan ou duiquero gris (\"Sylvicapra grimmia\").\nOs membos do primeiro grupo (x\u00e9neros \"Cephalophus\" e \"Philantomba\") te\u00f1en un perfil que lles d\u00e1 a aparencia de estaren de crequenas, co lombo moi arqueado. Te\u00f1e as patas curtas, e proporcionalmente finas, as dianteira a mi\u00fado lixeiramente m\u00e1is curtas que as traseiras. A cabeza, dirixida cara o chan, presenta unha crista frontal ben desenvolvida, de pelos longos entre os cornos, que chegan a ocultar \u00e1s veces. Os cornos, presentes en amnbos os sexos, son curtos (\u00e1s veces, moi curtos), rectos, de secci\u00f3n triangular aplanada, e dirixidos cara a atr\u00e1s, continuando a li\u00f1a do perfil do foci\u00f1o. A pelaxe \u00e9 uniforme, lisa e lustrosa.\nO segundo grupo est\u00e1 constitu\u00eddo, como quedou dito, por unha \u00fanica especie, \"Sylvicapra grimmia\". Esta ten o lombo m\u00e1is ben recto. A crista entre os cornos est\u00e1 ben desenvolvida. Os cornos (xeralmente presentes s\u00f3 nos machos) son longos, finos, de secci\u00f3n circular, rectos e dirixidos cara a arriba.\nEn zonas da selva tropical africana, a poboaci\u00f3n local caza cefalofos para aproveitar a s\u00faa pel, carne e cornos, que alcanzan elevados prezos nos mercados da zona."}
{"id": "291652", "revid": "89787", "url": "https://gl.wikipedia.org/wiki?curid=291652", "title": "Jes\u00fas Soria", "text": "Jes\u00fas Soria Gonz\u00e1lez, nado en Avil\u00e9s o 15 de abril de 1881 e finado en Ourense en xaneiro de 1951, foi un pintor, profesor e pol\u00edtico galego.\nTraxectoria.\nFillo do pintor Policarpo Soria \u00c1lvarez. Estudou na Escola de Artes e Oficios de Avil\u00e9s e trasladouse a Madrid en 1899 co seu irm\u00e1n Nicol\u00e1s. Estudou na Escola Especial de Pintura, Escultura e Grabado de Madrid. Participou en varias Exposici\u00f3ns Nacionais de Belas Artes de Madrid e nas Exposici\u00f3ns de Artistas Avilesinos de 1922 e 1924. Foi profesor de debuxo do Instituto de Ourense dende 1906, do foi catedr\u00e1tico e vicedirector. Tam\u00e9n impartiu clase na Escola Normal de Maxisterio e foi presidente da Xunta Provincial de Primeira Ensinanza. Ao rematar a ditadura de Primo de Rivera foi nomeado alcalde de Ourense (1930).\nVida persoal.\nCasou en 1911 con Pilar Gonz\u00e1lez Palacios."}
{"id": "291653", "revid": "85894", "url": "https://gl.wikipedia.org/wiki?curid=291653", "title": "Mat\u00edas Bobillo Bobillo", "text": "Mat\u00edas Bobillo Bobillo, nado en Maceda e finado o 25 de xullo de 1972, foi un avogado e pol\u00edtico galego.\nTraxectoria.\nNa ditadura de Primo de Rivera foi nomeado alcalde de Ourense en 1925, presentou a renuncia en novembro de 1926. Foi deputado provincial. Foi nomeado maxistrado de traballo en Palencia en 1938.\nVida persoal.\nCasou con Pilar de la Villa del Castillo."}
{"id": "291654", "revid": "98629", "url": "https://gl.wikipedia.org/wiki?curid=291654", "title": "Mega Top 50", "text": "O Mega Top 50 \u00e9 unha lista de \u00e9xitos musicais neerlandeses e un programa que se emite na estaci\u00f3n de radio 3FM pola organizaci\u00f3n TROS. O primeiro precursor da lista chamaba o Hilversum 3 Top 30. Desde maio de 1969 Joost den Draayer presentaba o programa. Tra 2 anos Felix Meurders, o novo presentador, cambiou o nome en \"Daverende Dertig\". En xu\u00f1o de 1974, a \"Nationale Hitparade\" foi emetida na canle de Hilversum 3. A lista actual \"Mega Top 50\" se initiou en 1993. Actualmente a compilaci\u00f3n da lista est\u00e1 baseada en n\u00fameros de vendas, airplay, streaming e investigaci\u00f3n de mercado. O compilador \u00e9 SoundAware. Desde agosto de 2018 Olivier Bakker presenta o programa."}
{"id": "291655", "revid": "89787", "url": "https://gl.wikipedia.org/wiki?curid=291655", "title": "Pectobacterium", "text": "Pectobacterium \u00e9 un x\u00e9nero de bacterias da familia das enterobacteri\u00e1ceas formado por bacilos gramnegativos. Son bacterias fitopat\u00f3xenas, que producen encimas pectol\u00edticos que descompo\u00f1en as paredes celulares dos vexetais h\u00f3spedes, o que orixina enfermidades. Anteriormente as especies deste x\u00e9nero estaban clasificadas no x\u00e9nero \"Erwinia\", o cal despois foi dividido en varios x\u00e9neros, un deles foi \"Pectobacterium\".\nLista de especies do x\u00e9nero.\nSegundo o \"Catalogue of Life\", o x\u00e9nero comprende as seguintes especies:\nSegundo a taxonom\u00eda do NCBI o x\u00e9nero comprende as seguintes especies, subespecies, cepas e cepas non clasificadas:"}
{"id": "291656", "revid": "1131", "url": "https://gl.wikipedia.org/wiki?curid=291656", "title": "Jos\u00e9 S\u00e1nchez-Villamar\u00edn Pereira", "text": ""}
{"id": "291657", "revid": "98629", "url": "https://gl.wikipedia.org/wiki?curid=291657", "title": "Fame irlandesa de 1740 a 1741", "text": "A fame irlandesa de 1740 a 1741 (en irland\u00e9s \"Gorta \u00c9ireannach 1740 - 1741\") foi un per\u00edodo de grande escaseza alimenticia que tivo lugar no Reino de Irlanda e que posibelmente tivo unha magnitude semellante \u00e1 posterior e m\u00e1is co\u00f1ecida Gran Fame irlandesa. Tam\u00e9n se co\u00f1ece en irland\u00e9s como \"Bliain an \u00c1ir\", que se poder\u00eda traducir como \"o ano da matanza\".\nA diferenza da Gran Fame irlandesa, cuxa principal causa foi unha praga provocada polo oomiceto \"Phytophthora infestans\", que contaminou os cultivos de pataca a grande escala, a fame de 1740 e 1741 foi orixinada por unha friaxe extrema e unha choiva incesante nos anos sucesivos, que provocou que se perdesen as colleitas. Ademais, a fame xuntouse a unha serie de doenzas fatais que agravaron a\u00ednda m\u00e1is as consecuencias na poboaci\u00f3n. A vaga de fr\u00edo espallouse por toda Europa e hoxe est\u00e1 considerada como o derradeiro per\u00edodo de grande fr\u00edo ao final da Pequena Idade de Xeo entre 1400 e 1800."}
{"id": "291660", "revid": "23204", "url": "https://gl.wikipedia.org/wiki?curid=291660", "title": "A Gu\u00eda, Atios, O Porri\u00f1o", "text": "A Gu\u00eda \u00e9 un lugar da parroquia de Atios no concello pontevedr\u00e9s do Porri\u00f1o, na comarca de Vigo. Segundo o IGE, en 2022 ti\u00f1a 153 habitantes (76 homes e 77 mulleres)."}
{"id": "291661", "revid": "27155", "url": "https://gl.wikipedia.org/wiki?curid=291661", "title": "Claudina", "text": "As claudinas son unha familia de prote\u00ednas que son os compo\u00f1entes m\u00e1is importantes das uni\u00f3ns herm\u00e9ticas, onde establecen a barreira paracelular que controla o fluxo de mol\u00e9culas no espazo intercelular que hai entre as c\u00e9lulas pertencentes a un epitelio. Caracter\u00edzanse por ter catro dominios transmembrana, cos extremos N-terminal e C-terminal no citoplasma. Enc\u00f3ntranse en moitos organismos, desde nematodos a humanos.\nEstrutura.\nAs claudinas son prote\u00ednas transmembrana pequenas de (20\u201327 kDa presentes en moitas especies, que son moi similares en estrutura, a\u00ednda que non est\u00e1n moi conservadas a nivel xen\u00e9tico. As claudinas atravesan a membrana plasm\u00e1tica 4 veces, de tal modo que os seus extremos N-terminal e C-terminal se encontren localizados no citoplasma, e presentan dous bucles extracelular que mostran un alto grao de conservaci\u00f3n. O primeiro bucle extracelular consta dunha media de 53 amino\u00e1cidos e o segundo, que \u00e9 algo menor, de 24 amino\u00e1cidos. O extremo N-terminal \u00e9 xeralmente moi curto (4\u201310 amino\u00e1cidos), o extremo C-terminal var\u00eda en lonxitude desde 21 a 63 amino\u00e1cidos e \u00e9 necesario para a localizaci\u00f3n destas prote\u00ednas nas uni\u00f3ns herm\u00e9ticas. O primeiro bucle extracelular ten un motivo de amino\u00e1cidos presente en todas as claudinas, que consta dos amino\u00e1cidos Trp\u2026Gly-Leu-Trp\u2026Cys\u2026Cys (ou W\u2026GLW\u2026C\u2026C). P\u00e9nsase que as ciste\u00ednas de distintas mol\u00e9culas de claudinas forman entre si pontes disulfuro. Todas as claudinas humanas (coa excepci\u00f3n da claudina 12) te\u00f1en dominios que lles permiten unirse aos dominios PDZ das prote\u00ednas de armaz\u00f3n.\nHistoria.\nAs claudinas foron nomeadas as\u00ed en 1998 polos investigadores xaponeses Mikio Furuse e Shoichiro Tsukita da Universidade de Quioto, que estudaron as ocludinas e as claudinas ao investigaren as uni\u00f3ns herm\u00e9ticas. Descubriron que estas \u00faltimas eras as responsables da uni\u00f3n entre as c\u00e9lulas nas uni\u00f3ns herm\u00e9ticas. O nome claudina procede da palabra latina \"claudere\" (\"pechar\"), facendo referencia \u00e1 funci\u00f3n de barreira destas prote\u00ednas.\nAtop\u00e1ronse 24 claudinas no xenoma do rato e no humano, e tam\u00e9n noutros mam\u00edferos, en peixes e anfibios. Ademais, atop\u00e1ronse nas uni\u00f3ns septadas de \"Drosophila melanogaster\" e do nematodo \"Caenorhabditis elegans\".\nDesde ent\u00f3n, l\u00e9vanse publicado m\u00e1is de 500 estudos sobre as claudinas, a s\u00faa expresi\u00f3n, funci\u00f3n e regulaci\u00f3n. Dado que son os compo\u00f1entes b\u00e1sicos das uni\u00f3ns herm\u00e9ticas, dominar a s\u00faa manipulaci\u00f3n ser\u00eda un grande paso adiante para, por exemplo, facer que os medicamentos superen a barreira hematoencef\u00e1lica, o que permitir\u00eda o tratamento farmacol\u00f3xico dos tumores cerebrais.\nExpresi\u00f3n.\nA actividade dos xenes das claudinas foi estudada en diversos tecidos e animais modelo como o rato, \"C. elegans\" , o peixe cebra (\"Danio rerio\"), \"D. melanogaster\" e en parte tam\u00e9n nos seres humanos. Cada unha das 24 claudinas co\u00f1ecidas ten un patr\u00f3n espec\u00edfico de expresi\u00f3n. Os estudos feitos en cultivos celulares atoparon que cada claudina ten caracter\u00edsticas distintas e crean unha diferente selectividade de carga e tama\u00f1o na barreira. Estas propiedades est\u00e1n determinadas polos residuos de amino\u00e1cidos cargados no primeiro bucle extracelular e son independentes do calcio. A combinaci\u00f3n das diferentes claudinas, que se expresan nun epitelio, determina as propiedades da barreira. Algunhas claudinas son moi ubicuas, e aparecen en case todos os epitelios como a claudina 1, e outras expr\u00e9sanse m\u00e1is especificamente, como a claudina 16, que \u00e9 exclusiva da parte ascendente das asas de Henle dos nefr\u00f3ns renais. Outras te\u00f1en unha especificidade de expresi\u00f3n temporal, como a claudina 6 de rato, que s\u00f3 se expresa durante a embriox\u00e9nese.\nSuperfamilia das claudinas.\nCo\u00f1\u00e9cense unhas 450 prote\u00ednas de diferentes especies con semellanzas no ali\u00f1amento de secuencias coas claudinas, que constit\u00faen a superfamilia das claudinas (ver PMP22_claudina (pfam00822)), a\u00ednda que non todas te\u00f1en as mesmas funci\u00f3ns que as claudinas.\nXenes.\nNos humanos describ\u00edronse os seguintes membros da familia das claudinas:\nOs xenes non est\u00e1n todos agrupados sen\u00f3n situados en distintos cromosomas.\nEnfermidades asociadas.\nAlgunhas doenzas est\u00e1n asociadas con cambios nas claudinas. As claudinas 3 e 4, por exemplo, son receptores para a enterotoxina de \"Clostridium perfringens\" (CPE). Inicialmente estas prote\u00ednas non se describiron como claudinas, sen\u00f3n como Rvp.1 (hoxe chamada caudina 3) e CPE-R (hoxe claudina 4). Ao unirse a toxina a estas claudinas prod\u00facese unha lise das c\u00e9lulas intestinais que as expresan e un dano epitelial e diarrea.\nVarias enfermidades humanas son causadas por mutaci\u00f3ns en xenes de claudinas. Por exemplo, unha mutaci\u00f3n na claudina 16, produce hipercalci\u00faria (aumento de calcio na urina) e hipomagnesemia (diminuci\u00f3n de magnesio).\nEn familias de Paquist\u00e1n detectouse unha mutaci\u00f3n na claudina 14 que produce xordeira. Tam\u00e9n se identificaron danos auditivos en ratos con esta mutaci\u00f3n.\nA claudina 11 chamouse inicialmente OSP (prote\u00edna espec\u00edfica de oligodendrocitos), que se expresa principalmente na mielina do sistema nervioso central e no test\u00edculo (na barreira hemato-testicular). Os ratos con mutaci\u00f3ns nesta claudina te\u00f1en atraso na conduci\u00f3n do impulso nervioso e patas traseiras d\u00e9biles e os machos son est\u00e9riles.\nA claudina 19 expr\u00e9sase no sistema nervioso perif\u00e9rico nas c\u00e9lulas de Schwann. Os ratos con mutaci\u00f3ns nela te\u00f1en deteriorada a conduci\u00f3n do impulso nervioso, e o seu sistema musculoesquel\u00e9tico est\u00e1 afectado.\nOs ratos que carecen de claudina 1 morren poucas horas despois do nacemento. Unha mutaci\u00f3n humana no xene da claudina 1 produce lesi\u00f3ns graves na pel. Nos ratos con defectos na claudina 5 a barreira hematoencef\u00e1lica \u00e9 permeable \u00e1s mol\u00e9culas pequenas. A sobreexpresi\u00f3n da claudina 6 orixina un mal funcionamento da epiderme.\nEn todos estes exemplos vese como as claudinas son esenciais na formaci\u00f3n dunha barreira paracelular funcional en diversos epitelios."}
{"id": "291662", "revid": "1131", "url": "https://gl.wikipedia.org/wiki?curid=291662", "title": "Olegario Mu\u00f1iz \u00c1lvarez", "text": "Olegario Mu\u00f1iz \u00c1lvarez, finado en Ourense o 10 de febreiro de 1937, foi un comerciante e pol\u00edtico galego.\nTraxectoria.\nXerente dos Almacenes Sime\u00f3n Garc\u00eda. Na ditadura de Primo de Rivera foi nomeado alcalde de Ourense en 1924, permaneceu no cargo at\u00e9 1925. Foi presidente da Coral de Ruada (1932).\nVida persoal.\nCasou con Mar\u00eda Guerra Vald\u00e9s."}
{"id": "291664", "revid": "1093", "url": "https://gl.wikipedia.org/wiki?curid=291664", "title": "Jes\u00fas Soria Gonz\u00e1lez", "text": ""}
{"id": "291665", "revid": "89787", "url": "https://gl.wikipedia.org/wiki?curid=291665", "title": "Ameiro Longo, Sangui\u00f1eda, Mos", "text": "Ameiro Longo \u00e9 un lugar da parroquia de Sangui\u00f1eda no concello pontevedr\u00e9s de Mos, na Comarca de Vigo. Ti\u00f1a unha poboaci\u00f3n censada de 344 habitantes no ano 2013 segundo datos do IGE, dos cales 162 eran homes e 182 mulleres, o que representa un descenso en relaci\u00f3n \u00f3 ano 2010, cando ti\u00f1a 379 veci\u00f1os, para alcanzar as mesmas cifras que ti\u00f1a en 2004, cando eran 348 veci\u00f1os."}
{"id": "291666", "revid": "109216", "url": "https://gl.wikipedia.org/wiki?curid=291666", "title": "Manuel Pereiro", "text": "Manuel Pereiro Rey, nado en Santiago de Compostela o 5 de xullo de 1832 e finado en Ourense o 16 de xu\u00f1o de 1901, foi un comerciante, banqueiro e pol\u00edtico galego.\nTraxectoria.\nDesenvolveu a maior\u00eda da s\u00faa actividade econ\u00f3mica en Ourense, onde se afincou definitivamente logo do seu matrimonio con Avelina Romero P\u00e9rez, pertencente a unha influente familia local, entre os que destacan os P\u00e9rez Bobo. Colaborou en \"El Orensano\". Militante do Partido Conservador, a\u00ednda que cr\u00edtico con Saturnino \u00c1lvarez Bugallal, foi alcalde de Ourense en 1879 e volveu selo en 1895. Foi presidente da Comisi\u00f3n do centenario do P. Feij\u00f3o."}
{"id": "291667", "revid": "89787", "url": "https://gl.wikipedia.org/wiki?curid=291667", "title": "Santa Marta, Mos, Mos", "text": "Santa Marta \u00e9 un lugar da parroquia de Mos no concello pontevedr\u00e9s de Mos, na Comarca de Vigo. Ti\u00f1a unha poboaci\u00f3n censada de 154 habitantes no ano 2013 segundo datos do IGE, dos cales 75 eran homes e 79 mulleres, mantenso a poboaci\u00f3n que ti\u00f1a en 2010, cando eran 151 veci\u00f1os, e en 2004, cando eran 155."}
{"id": "291668", "revid": "89787", "url": "https://gl.wikipedia.org/wiki?curid=291668", "title": "ESO 350-40", "text": "ESO 350-40 ou tam\u00e9n co\u00f1ecida coma a galaxia \"Roda do Carro\" \u00e9 unha galaxia lenticular e tam\u00e9n unha galaxia anular que est\u00e1 a uns 500 mill\u00f3ns de anos luz de distancia, na constelaci\u00f3n de Sculptor. Estimase que ten 150.000 anos luz de di\u00e1metro, ten unha masa de aproximadamente masas solares, e xira a .\nFoi descuberta por Fritz Zwicky en 1941. Zwicky considerou o seu descubrimento coma \"unha das estruturas m\u00e1is complexas que agarda a explicaci\u00f3n da s\u00faa formaci\u00f3n en base as din\u00e1micas estelares\". Unha estimaci\u00f3n da extensi\u00f3n da galaxia deu coma conclusi\u00f3n un valor de 150.000 anos luz, o cal \u00e9 lixeiramente maior c\u00e1 extensi\u00f3n da V\u00eda L\u00e1ctea.\nEstruturas.\nA galaxia amosa raios (\"da roda\") \u00f3pticos e outros sen emisi\u00f3ns t\u00e9rmicas, pero ambos tipos de raios non son coincidentes.\nEvoluci\u00f3n.\nA galaxia foi unha vez unha galaxia espiral normal antes que aparentemente sufrir\u00e1 unha colisi\u00f3n frontal cunha compa\u00f1eira pequena, hai aproximadamente 200 mill\u00f3ns de anos (\u00e9 dicir, 200 mill\u00f3ns anos antes da imaxe).\nCando a galaxia veci\u00f1a pasou pola galaxia \"Roda do Carro\", a forza da colisi\u00f3n provocou unha poderosa onda de choque a trav\u00e9s da galaxia, como unha pedra que \u00e9 lanzada nunha capa de area. Mov\u00e9ndose a gran velocidade, a onda de choque varreu o gas e o po, creando \"estoupido\" \u00f3 redor da parte central da galaxia que permaneceu ilesa. Isto explica a formaci\u00f3n do anel azulado e que sexa a parte m\u00e1is brillante desta galaxia. P\u00f3dese ver coma a galaxia est\u00e1 retomando a forma normal dunha galaxia en espiral, cos brazos abr\u00edndose a partir do n\u00facleo central.\nPor outra banda, un modelo baseado na inestabilidade gravitacional de Jeans, tanto das perturbaci\u00f3ns gravitacionais de pequena amplitude con eixes sim\u00e9tricos (radiais) e con eixes non sim\u00e9tricos (en espiral), permite unha asociaci\u00f3n entre aglomerados de crecemento de materia e as ondas con eixes sim\u00e9tricos e con eixes non sim\u00e9tricos gravitacionalmente inestables, que asumen a aparencia dun anel e duns raios.\nFonte de raios X.\nA forma irregular da galaxia puido ser debida a unha colisi\u00f3n cunha galaxia m\u00e1is pequena, como aquelas na parte inferior esquerda da imaxe. O evento m\u00e1is recente de nacementos de estrelas (formaci\u00f3n de estrelas debido as ondas de compresi\u00f3n) iluminou o bordo da \"roda\", que ten un di\u00e1metro maior c\u00e1 V\u00eda L\u00e1ctea. A formaci\u00f3n de estrelas a trav\u00e9s de galaxias con nacementos estelares, coma ESO 350-40, da coma resultado a formaci\u00f3n de estrelas grandes e moi luminosas. Cando as estrelas masivas explotan como supernovas, deixan atr\u00e1s as estrelas de neutr\u00f3ns e buratos negros. Algunhas destas estrelas de neutr\u00f3ns e buratos negros te\u00f1en estrelas compa\u00f1eiras pr\u00f3ximas, e t\u00f3rnanse nunhas poderosas fontes de raios X xa que extraen materia das s\u00faas compa\u00f1eiras (tam\u00e9n co\u00f1ecidas como fontes de raios X ultra e hiperluminosas). As fontes de raios X m\u00e1is brillantes son probablemente buracos negros con estrelas compa\u00f1eiras, e aparecen como os puntos brancos que se atopan \u00f3 longo do bordo da imaxe de raios-X. A galaxia cont\u00e9n un n\u00famero excepcionalmente grande desas fontes de raios X que son buratos negros binarios, porque moitas desas estrelas masivas que citabamos anteriormente, form\u00e1ronse no anel."}
{"id": "291669", "revid": "89787", "url": "https://gl.wikipedia.org/wiki?curid=291669", "title": "O Castro, Mos, Mos", "text": "O Castro \u00e9 un lugar da parroquia de Mos no concello pontevedr\u00e9s de Mos, na Comarca de Vigo. Ti\u00f1a unha poboaci\u00f3n censada de 232 habitantes no ano 2013 segundo datos do IGE, dos cales 115 eran homes e 117 mulleres, o que representa un aumento en relaci\u00f3n \u00f3s anos 2010, cando ti\u00f1a 219 veci\u00f1os, e 2004, cando eran 220."}
{"id": "291670", "revid": "85894", "url": "https://gl.wikipedia.org/wiki?curid=291670", "title": "Veigada\u00f1a, Petelos, Mos", "text": "Veigada\u00f1a \u00e9 un lugar da parroquia de Petelos no concello pontevedr\u00e9s de Mos, na Comarca de Vigo. Segundo o IGE en 2013 ti\u00f1a unha poboaci\u00f3n censada de 207 habitantes (102 homes e 105 mulleres), un m\u00e1is ca en 2010 e seis m\u00e1is ca en 2004."}
{"id": "291671", "revid": "23204", "url": "https://gl.wikipedia.org/wiki?curid=291671", "title": "The Maze Runner (filme de 2014)", "text": "The Maze Runner \u00e9 un filme de ficci\u00f3n cient\u00edfica e de acci\u00f3n e misterio estadounidense baseado nun libro de 2009 do mesmo nome obra de James Dashner. Dirixido por Wes Ball e gui\u00f3n de Noah Oppenheim, o filme est\u00e1 protagonizado por Dylan O'Brien, Thomas Sangster, Kaya Scodelario, Will Poulter, Aml Ameen, Ki Hong Lee, e Blake Cooper. Nos Estados Unidos e Espa\u00f1a a estra foi o 19 de setembro de 2014, a\u00ednda que noutros pa\u00edses, coma en Portugal, a estrea foi un d\u00eda antes, o 18 de setembro de 2014.\nSinopse.\nThomas acorda dentro dun escuro elevador en movemento, sen que lembre nin o seu nome. A s\u00faa memoria est\u00e1 completamente apagada. Mais non est\u00e1 s\u00f3; cando a caixa met\u00e1lica chega ao seu destino e as portas se abren, Thomas vese arrodeado por outros mozos que o acollen e lle presentan a \"Clareira\", un espazo aberto cercado por muros xigantescos de formig\u00f3n. Coma Thomas, ning\u00fan deles sabe como foi parar al\u00ed, nin por que. S\u00f3 saben que todas as ma\u00f1\u00e1s as portas do labirinto que os cerca se abren, e, \u00e1 noite, se fechan. E que a cada trinta d\u00edas o elevador sobe un novo rapaz. Aos dous d\u00edas, Thomas lembra o seu nome. Por\u00e9n, un feito altera de xeito radical a rutina do lugar - chega unha moza, a primeira enviada \u00e1 Clareira, e a\u00ednda m\u00e1is sorprende a mensaxe que trae consigo. Thomas ser\u00e1 m\u00e1is importante do que imaxina, mais para iso ter\u00e1 de descubrir os sombr\u00edos segredos gardados na s\u00faa mente e correr, correr moito polo labirinto para atoparen a sa\u00edda.\nProduci\u00f3n.\nA filmaci\u00f3n ocorreu en Baton Rouge, Luisiana. Comezou o 13 de maio de 2013, e terminou oficialmente o 12 de xullo de 2013.\nPosproduci\u00f3n.\nO filme foi orixinalmente programado para ser lanzado o 14 de febreiro de 2014, mais o 5 de outubro de 2013, anunciouse que se atrasar\u00eda para o 19 de setembro de 2014.\nMercadotecnia.\nEn xullo de 2013 foron lanzadas once cartas dos personaxes do filme. A partir de xaneiro de 2014, o director Wes Ball comezou a publicar unha imaxe do filme cada semana, at\u00e9 presentar o tr\u00e1iler o 17 de marzo de 2014.\nUnha campa\u00f1a de mercadotecnia viral comezou o 16 de abril de 2014 no site da WCKD chamado wckdisgood.com\nO 26 de xu\u00f1o de 2014, Dylan O'Brien twittou que o libro orixinal \" The Maze Runner \" ser\u00e1 relanzado cunha nova capa, baseado no cartel do filme.\nAcollida.\nDespacho de billetes.\nO 21 de setembro de 2014, \"The Maze Runner\" recaudara 32.500.000 de d\u00f3lares nos Estados Unidos e 49.000.000 no resto do mundo, cun total de 81.500.000 de $.\nCr\u00edtica.\n\"The Maze Runner\" recibiu cr\u00edticas en xersal positivas, con eloxios \u00e1s actuaci\u00f3ns do elenco, a trama intrigante, bos efectos visuais, e o ton escuro do filme.\nSecuela.\nO 11 de outubro de 2013, foi relatado que a Fox adquiriu os dereitos para o segundo libro,\" The Scorch Trials\". O gui\u00f3n ser\u00e1 escrito por T.S. Nowlin, con supervisi\u00f3n de gui\u00f3n do director Wes Ball."}
{"id": "291672", "revid": "89787", "url": "https://gl.wikipedia.org/wiki?curid=291672", "title": "A R\u00faa, Mos, Mos", "text": "A R\u00faa \u00e9 un lugar da parroquia de Mos no concello pontevedr\u00e9s de Mos, na Comarca de Vigo. Ti\u00f1a unha poboaci\u00f3n censada de 40 habitantes no ano 2013 segundo datos do IGE, dos cales 21 eran homes e 19 mulleres, o que representa un progresivo descenso en relaci\u00f3n \u00f3 ano 2010, cando ti\u00f1a 42 veci\u00f1os, e respecto \u00f3 ano 2004, cando eran 46 veci\u00f1os."}
{"id": "291673", "revid": "85894", "url": "https://gl.wikipedia.org/wiki?curid=291673", "title": "O Enxertado, Louredo, Mos", "text": "O Enxertado \u00e9 un lugar da parroquia de Louredo no concello pontevedr\u00e9s de Mos, na Comarca de Vigo. Segundo o IGE en 2013 ti\u00f1a 132 habitantes (66 homes e 66 mulleres), 12 m\u00e1is ca en 2010 e 31 m\u00e1is ca en 2004."}
{"id": "291674", "revid": "92340", "url": "https://gl.wikipedia.org/wiki?curid=291674", "title": "Ricardo Novoa", "text": "Ricardo Novoa Novoa, finado en Ourense en febreiro de 1900, foi un m\u00e9dico e pol\u00edtico galego.\nTraxectoria.\nColaborou en \"El Heraldo Gallego\". Foi alcalde de Ourense en 1879. Foi deputado provincial polo distrito de Ver\u00edn e presidente da Deputaci\u00f3n de Ourense (1899)."}
{"id": "291675", "revid": "56817", "url": "https://gl.wikipedia.org/wiki?curid=291675", "title": "Jos\u00e9 Gallego Rojo", "text": "Jos\u00e9 Gallego Rojo, finado en Ribadavia o 16 de xaneiro de 1915, foi un pol\u00edtico galego.\nTraxectoria.\nBanqueiro. Foi Administrador de Correos de Ribadavia. Militante do Partido Conservador, foi alcalde de Ribadavia. Deputado provincial polo distrito de Ribadavia, foi elixido presidente da Deputaci\u00f3n de Ourense en maio de 1909, permanecendo no cargo at\u00e9 1910."}
{"id": "291676", "revid": "85894", "url": "https://gl.wikipedia.org/wiki?curid=291676", "title": "O Carballi\u00f1o, Cesantes, Redondela", "text": "O Carballi\u00f1o \u00e9 un lugar da parroquia de Cesantes no concello pontevedr\u00e9s de Redondela na Comarca de Vigo. Segundo o IGE en 2013 ti\u00f1a 823 habitantes (405 homes e 418 mulleres), 22 m\u00e1is ca en 2010 e 41 menos ca en 2004."}
{"id": "291677", "revid": "1131", "url": "https://gl.wikipedia.org/wiki?curid=291677", "title": "Cacheiro", "text": "O top\u00f3nimo galego Cacheiro pode referirse a:"}
{"id": "291678", "revid": "1131", "url": "https://gl.wikipedia.org/wiki?curid=291678", "title": "Cacheiros", "text": "O top\u00f3nimo galego Cacheiros pode referirse a:"}
{"id": "291679", "revid": "85894", "url": "https://gl.wikipedia.org/wiki?curid=291679", "title": "Cacheiro, A Canicouva, Pontevedra", "text": "Cacheiro \u00e9 un lugar da parroquia da Canicouva, no concello de Pontevedra, na comarca hom\u00f3nima. Segundo o IGE, en 2022 ti\u00f1a 86 habitantes (37 homes e 49 mulleres).\nEst\u00e1 situado ao suroeste da parroquia, xa lindando co lugar de Paredes (concello de Vilaboa). En Cacheiro est\u00e1 a ermida de Santo Amaro. Por este lugar discorre o cami\u00f1o portugu\u00e9s."}
{"id": "291680", "revid": "23204", "url": "https://gl.wikipedia.org/wiki?curid=291680", "title": "Bergunde, Figueirido, Vilaboa", "text": "Bergunde \u00e9 un lugar da parroquia de Figueirido no concello pontevedr\u00e9s de Vilaboa, na comarca de Pontevedra. Segundo o IGE, en 2022 ti\u00f1a 52 habitantes (24 homes e 28 mulleres). "}
{"id": "291681", "revid": "23204", "url": "https://gl.wikipedia.org/wiki?curid=291681", "title": "A Boullosa, Figueirido, Vilaboa", "text": "A Boullosa \u00e9 un lugar da parroquia de Figueirido no concello pontevedr\u00e9s de Vilaboa, na comarca de Pontevedra. Segundo o IGE, en 2022 ti\u00f1a 27 habitantes (12 homes e 15 mulleres)."}
{"id": "291682", "revid": "23204", "url": "https://gl.wikipedia.org/wiki?curid=291682", "title": "O Alcouce, Figueirido, Vilaboa", "text": "O Alcouce \u00e9 un lugar da parroquia de Figueirido no concello pontevedr\u00e9s de Vilaboa, na comarca de Pontevedra. Segundo o IGE, en 2022 ti\u00f1a 126 habitantes (63 homes e 63 mulleres). \nA aldea est\u00e1 atravesada de leste a oeste pola v\u00eda portuguesa do cami\u00f1o de Santiago e de norte a sur pola estrada PO-0002."}
{"id": "291683", "revid": "5863", "url": "https://gl.wikipedia.org/wiki?curid=291683", "title": "Manuel Enr\u00edquez Villarino", "text": "Manuel Enr\u00edquez Villarino, finado en Xinzo de Limia en novembro de 1902, foi un pol\u00edtico galego.\nTraxectoria.\nMilitante do Partido Liberal e monterista. Foi elixido deputado a Cortes polo distrito de Xinzo de Limia nas elecci\u00f3ns de 1886. Elixido deputado provincial polo distrito de Xinzo-Ver\u00edn en 1894, foi presidente da Deputaci\u00f3n de Ourense en novembro de 1894. Volveu ser elixido presidente da Deputaci\u00f3n en novembro de 1898.\nVida persoal.\nCasou con Rafaela G\u00f3mez Losada."}
{"id": "291686", "revid": "92340", "url": "https://gl.wikipedia.org/wiki?curid=291686", "title": "Jos\u00e9 Ramos Campo", "text": "Jos\u00e9 Ramos Campo, finado en Ourense o 3 de decembro de 1916, foi un avogado e pol\u00edtico galego.\nTraxectoria.\nConcelleiro en Ourense (1887). Foi elixido presidente da Deputaci\u00f3n de Ourense en abril de 1901, permanecendo no cargo at\u00e9 abril de 1903. Volveu ser deputado provincial polo distrito de Ourense. Foi presidente do C\u00edrculo Liberal de Ourense."}
{"id": "291687", "revid": "624", "url": "https://gl.wikipedia.org/wiki?curid=291687", "title": "Mettius Pompusianus", "text": "Mettius Pompusianus foi un escritor romano do s\u00e9culo I.\nTraxectoria.\nPatricio romano executado polo emperador Domiciano por posu\u00edr un mapamundi de gran tama\u00f1o , segundo as sospeitas do historiador Pascal Arnaud, ser\u00eda debido a que o mapa non segu\u00eda as directrices imperiais (como situar a cidade de Roma no centro do mundo, correcci\u00f3n de distancias) e polo tanto enfront\u00e1base \u00e1 teocracia militar dos emperadores ademais de supo\u00f1er unha intromisi\u00f3n nun campo reservado ao poder institucional."}
{"id": "291688", "revid": "1093", "url": "https://gl.wikipedia.org/wiki?curid=291688", "title": "Ricardo Novoa Novoa", "text": ""}
{"id": "291689", "revid": "1093", "url": "https://gl.wikipedia.org/wiki?curid=291689", "title": "Manuel Pereiro Rey", "text": ""}
{"id": "291690", "revid": "1131", "url": "https://gl.wikipedia.org/wiki?curid=291690", "title": "Faro de Oza", "text": "O faro de Oza \u00e9 un faro situado na Punta de Oza, lugar onde tam\u00e9n se sit\u00faa a nova praia de Oza, na parroquia de Oza (A Coru\u00f1a). Est\u00e1 constru\u00eddo no Forte de Oza, levantado no s\u00e9culo XVI e que albergaba unha bater\u00eda costeira. A construci\u00f3n do faro rematou en 1915 e entrou en servizo en 1917. Deixou de prestar servizo en 1963, sufrindo abandono e ru\u00edna ata 1996, data na que foi rehabilitado. Por\u00e9n, dende aquela non se lle ten dado uso e o estado de abandono que padece ten causado continuas protestas. Forma parte do Conxunto Hist\u00f3rico-Art\u00edstico do antigo Sanatorio de Oza.\nHistoria.\nA Comisi\u00f3n de Faros decidiu proxectar a instalaci\u00f3n do faro en 1904. Daquela os \u00fanicos que serv\u00edan para gu\u00edar o acceso \u00f3 porto da Coru\u00f1a eran a Torre de H\u00e9rcules e o faro de cabo Priori\u00f1o, pero a posici\u00f3n de \u00e1mbalas d\u00faas luces non formaba un \u00e1ngulo o suficientemente axeitado como para garantir a correcta posici\u00f3n dos barcos durante a manobra de entrada, polo que se decidiu instalar un faro na Punta de Oza que servir\u00eda de gu\u00eda para os buques que entrasen no porto a trav\u00e9s da canle norte da r\u00eda do Burgo. Complementariamente, tam\u00e9n se planeou a construci\u00f3n do faro de Mera, de xeito que tam\u00e9n ficase sinalizada a canle oeste da r\u00eda.\nA elaboraci\u00f3n do proxecto foi asignada \u00f3 enxe\u00f1eiro Salvador L\u00f3pez Mi\u00f1o pola Direcci\u00f3n Xeral de Obras P\u00fablicas a d\u00eda 4 de xaneiro de 1908, aprob\u00e1ndose en xullo do mesmo ano que o faro fose edificado no antigo Forte de Oza, que fora constru\u00eddo a finais do s\u00e9culo XVI tralo ataque de Francis Drake de 1589. A versi\u00f3n final do proxecto foi aprobada o 17 de xaneiro de 1911, sendo adxudicada a obra a Juan Mosquera Morano nunha poxa realizada en setembro por unha cantidade de 24.500 pesetas, \u00e1s que logo se engadiron 4.992 m\u00e1is por tarefas de cimentaci\u00f3n e accesorias. En 1914, cando o faro xa estaba a piques de ser finalizado, houbo que acrecentar 10 cm m\u00e1is a altura da torre, posto que era necesario para que coubese a lanterna, que finalmente era de maior di\u00e1metro do que se determinara inicialmente no proxecto. O faro foi entregado en 1915, comezando o prestar servizo a partir do 20 de agosto de 1917.\nNo ano 1932, aumentouse a potencia da lanterna e foi levantada unha nova luz nunha posici\u00f3n m\u00e1is alta, montada nunha torre de aceiro nas Xubias, por detr\u00e1s do Sanatorio Mar\u00edtimo de Oza, a 294 m do faro, coa pretensi\u00f3n de formar un sistema de enfilaci\u00f3n que servise \u00f3s buques para evitaren o baixo das Xacentes (onde embarrancou o \"Urquiola\" en 1976) e a restinga do Seixo. En 1955, o faro deixou de actuar como sistema de enfilaci\u00f3n e pasou a funcionar soamente como luz de referencia por causa da construci\u00f3n do dique de abrigo, o cal mudou o rumbo de entrada no porto herculino, empreg\u00e1ndose a partir dese momento unha nova enfilaci\u00f3n situada na Punta Fieiteira. Deixou de prestar servizo en 1963, e durante d\u00e9cadas estivo abandonado, ata que o lugar do antigo Santario Mar\u00edtimo de Oza foi declarado Conxunto Hist\u00f3rico-Art\u00edstico en 1992, declaraci\u00f3n que fixo que a Autoridade Portuaria rehabilitase o faro en 1996. Con todo, non se lle deu un uso continuado dende aquela e non tardou en caer no abandono e sufrir vandalismo, o que provocou que asociaci\u00f3ns culturais e veci\u00f1ais te\u00f1an protestado reiteradamente pola situaci\u00f3n.\nEn decembro de 2016 o concello aprobou por unanimidade substitu\u00edr o uso sanitario recollido no plan xeral de ordenaci\u00f3n por uso cidad\u00e1n."}
{"id": "291691", "revid": "52646", "url": "https://gl.wikipedia.org/wiki?curid=291691", "title": "Faro de Santa Mar\u00eda de Oza", "text": ""}
{"id": "291692", "revid": "1131", "url": "https://gl.wikipedia.org/wiki?curid=291692", "title": "Niram-Alliv", "text": ""}
{"id": "291693", "revid": "1131", "url": "https://gl.wikipedia.org/wiki?curid=291693", "title": "Sociedade das Naci\u00f3ns", "text": ""}
{"id": "291694", "revid": "56817", "url": "https://gl.wikipedia.org/wiki?curid=291694", "title": "Jos\u00e9 Mar\u00eda Seti\u00e9n", "text": "Jos\u00e9 Mar\u00eda Seti\u00e9n Alberro, nado en Hernani o 19 de marzo de 1928, e un eclesi\u00e1stico cat\u00f3lico vasco, bispo diocesano de Donostia entre 1979 e 2000.\nTraxectoria.\nFoi ordenado sacerdote da diocese donostiarra o 29 de xu\u00f1o de 1951 por Jacinto Argaya Goicoechea.\nO 18 de setembro de 1972 foi nomeado bispo auxiliar de Donostia, e bispo titular de Zama Minor. Recibiu a ordenaci\u00f3n episcopal de mans do bispo Jacinto Argaya o 28 de outubro de 1972, sendo os co-consagradores Francisco Peralta Ballabriga, bispo de Vitoria, e Antonio A\u00f1overos Ata\u00fan, bispo de Bilbao.\nO 16 de febreiro de 1979 foi elixido bispo diocesano de Donostia. O 13 de xaneiro de 2000 o papa Xo\u00e1n Paulo II aceptou a s\u00faa renuncia, \u00e1 idade de 71 anos, por debaixo da idade can\u00f3nica \u00e1 que os ordinarios deben presentala (75 anos)."}
{"id": "291695", "revid": "785", "url": "https://gl.wikipedia.org/wiki?curid=291695", "title": "Mario Iceta", "text": "Mario Iceta Gavicagogeascoa, nado en Gernika-Lumo o 21 de marzo de 1965, \u00e9 un eclesi\u00e1stico cat\u00f3lico vasco, actualmente bispo diocesano de Bilbao.\nTraxectoria.\nPresbiterado.\nFoi ordenado sacerdote da diocese de C\u00f3rdoba o 16 de xullo de 1994 polo bispo diocesano Jos\u00e9 Antonio Infantes Florido.\nNa diocese cordobesa, comezou como coadxutor da parroquia da Asunci\u00f3n de Priego de C\u00f3rdoba en 1994. Posteriormente pasou a ser p\u00e1rroco en Almod\u00f3var del R\u00edo, entre 2002 e 2004. Foi nomeado p\u00e1rroco en Lucena e vigairo episcopal da Campi\u00f1a en 2004, c\u00f3engo penitenciario en 2005, e vigairo xeral e ec\u00f3nomo catedralicio en 2007.\nNo \u00e1mbito acad\u00e9mico, obtivo en 1995 o doutoramento en Medicina e Cirurx\u00eda pola Universidade de Navarra, e en 2002 o doutoramento en Teolox\u00eda polo Pontificio Instituto Xo\u00e1n Paulo II (Roma). En 2004 obtivo o m\u00e1ster en Econom\u00eda pola UNED, foi nomeado membro correspondente da Real Academia de C\u00f3rdoba, e comezou como profesor asociado de Teolox\u00eda Moral e Bio\u00e9tica na Universidade de Navarra. Foi fundador da Sociedade Andaluza de Investigaci\u00f3n Bio\u00e9tica.\nEpiscopado.\nO 5 de febreiro de 2008 foi nomeado bispo auxiliar de Bilbao, e bispo titular de \"Alava\". Recibiu a ordenaci\u00f3n episcopal de mans de Ricardo Bl\u00e1zquez o 12 de abril de 2008, sendo os co-consagradores Carlos Amigo Vallejo, arcebispo de Sevilla, e Manuel Monteiro de Castro, nuncio apost\u00f3lico para Espa\u00f1a.\nO 24 de agosto de 2010 foi nomeado bispo diocesano de Bilbao, tomando o 11 de outubro posesi\u00f3n da s\u00e9.\nO 6 de outubro de 2020 foi nomeado arcebispo metropolitano de Burgos."}
{"id": "291697", "revid": "1131", "url": "https://gl.wikipedia.org/wiki?curid=291697", "title": "Gundar", "text": ""}
{"id": "291699", "revid": "85894", "url": "https://gl.wikipedia.org/wiki?curid=291699", "title": "San Xuli\u00e1n, Pontecesures, Pontecesures", "text": "San Xuli\u00e1n \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 678 habitantes (339 homes e 339 mulleres).\nPatrimonio.\nA igrexa de San Xuli\u00e1n de Requeixo \u00e9 de orixe rom\u00e1nica, mandada constru\u00edr por Diego Xelm\u00edrez sobre outra edificaci\u00f3n anterior. De planta rectangular e nave \u00fanica, est\u00e1 constru\u00edda con pedra de perpia\u00f1o e con canzorros, cunha torre-campanario sobre a fachada."}
{"id": "291702", "revid": "89787", "url": "https://gl.wikipedia.org/wiki?curid=291702", "title": "HC Sochi", "text": "O Hockey Club Sochi (en ruso \u0425\u043e\u043a\u043a\u0435\u0439\u043d\u044b\u0439 \u043a\u043b\u0443\u0431 \u0421\u043e\u0447\u0438) \u00e9 un club profesional de h\u00f3ckey sobre xeo da cidade de Sochi, no Krai de Krasnodar (Rusia). O club foi fundado en 2014 para competir na Kontinental Hockey League (KHL) a partir da tempada 2014-15. Xoga os seus partidos como local no Pazo de Xeo Bolshoy de Sochi, un pavill\u00f3n inaugurado en 2012 con capacidade para 12.000 espectadores que foi sede dos Xogos Ol\u00edmpicos de Inverno de 2014 que tiveron lugar na cidade rusa."}
{"id": "291703", "revid": "85894", "url": "https://gl.wikipedia.org/wiki?curid=291703", "title": "Infesta, Pontecesures, Pontecesures", "text": "Infesta \u00e9 un lugar da parroquia de Pontecesures, no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 297 habitantes (147 homes e 150 mulleres)."}
{"id": "291704", "revid": "85894", "url": "https://gl.wikipedia.org/wiki?curid=291704", "title": "Condide, Pontecesures, Pontecesures", "text": "Condide \u00e9 un lugar da parroquia de Pontecesures, no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 83 habitantes (39 homes e 44 mulleres)."}
{"id": "291705", "revid": "839", "url": "https://gl.wikipedia.org/wiki?curid=291705", "title": "Aleksandr Afan\u00e1siev", "text": ""}
{"id": "291707", "revid": "22795", "url": "https://gl.wikipedia.org/wiki?curid=291707", "title": "Hippotraginae", "text": ""}
{"id": "291708", "revid": "98629", "url": "https://gl.wikipedia.org/wiki?curid=291708", "title": "Hipotraguinos", "text": "A dos hipotraguinos (\"Hippotraginae\") \u00e9 unha subfamilia de mam\u00edferos artiod\u00e1ctilos ruminantes da familia dos b\u00f3vidos, que comprende 3 x\u00e9neros con 10 especies (unha delas recentemente extinguida) de grandes ant\u00edlopes, propios da rexi\u00f3n eti\u00f3pica (\u00c1frica subsahariana e sur da pen\u00ednsula Ar\u00e1biga).\nO nome do x\u00e9nero tipo, \"Hippotragus\", que significa \"cabalo-macho cabr\u00edo\", alude \u00e1 aparencia destes ant\u00edlopes, grandes como cabalos e coa cabeza que recorda \u00e1 dunha cabra.\nDe gran tama\u00f1o e grandes cornos (presentes en ambos os sexos), con pesos de entre os 100 e os 250\u00a0kg, viven en h\u00e1bitats \u00e1ridos que van desde a estepa arbustiva ao desierto.\nSon extraordinariamente fortes e resistentes, e presentan capas de cores moi diferenciadas.\nCaracter\u00edsticas.\nOs principais caracteres distintivos dos hipotraguinos son: \nClasificaci\u00f3n.\nA subfamilia foi creada en 1876 polo naturalista e cazador brit\u00e1nico Victor Brooke (1843-1893). Comprende 3 x\u00e9neros con 9 especies actualmente viventes, todas elas reunidas na \u00fanica tribo dos \"Hippotragini\".\nSubfamilia \"Hippotraginae\""}
{"id": "291709", "revid": "89787", "url": "https://gl.wikipedia.org/wiki?curid=291709", "title": "Marc Aillet", "text": "Marc Marie Max Aillet, nado en Parakou (Ben\u00edn) o 15 de abril de 1957, e un eclesi\u00e1stico cat\u00f3lico franc\u00e9s, actualmente bispo diocesano de Baiona, Lescar e Oloron.\nTraxectoria.\nComezou estudos de Medicina, mais deixounos para entrar na Comunidade San Marti\u00f1o. Foi ordenado sacerdote da arquidiocese de X\u00e9nova o 3 de xullo de 1982 polo arcebispo cardeal Giuseppe Siri.\nEstudou na Universidade de Friburgo, onde licenciouse en Teolox\u00eda moral, e doutorouse en Teolox\u00eda coa tese \"\"Lire la Bible avec saint Thomas \u2013 Le passage de la \"lettera\" \u00e0 la \"res\" dans la Somme Th\u00e9ologique\"\".\nO 15 de outubro de 2008 foi nomeado bispo de Baiona, Lescar e Oloron. Recibiu a ordenaci\u00f3n episcopal de mans do arcebispo de Bordeos, Jean-Pierre Ricard, o 30 de novembro de 2008, sendo os co-consagradores o seu predecesor Pierre Mol\u00e8res e o bispo de Fr\u00e9jus-Toulon Dominique Rey."}
{"id": "291710", "revid": "197", "url": "https://gl.wikipedia.org/wiki?curid=291710", "title": "ETOPS", "text": "ETOPS \u00e9 un acr\u00f3nimo de Extended-range Twin-engine Operation Performance Standards (normas de rendemento operativo de bimotores en voos longos), unha regramentaci\u00f3n para permitir aos avi\u00f3ns de pasaxeiros de dous motores (como os Airbus A300, A310, A320, A330 e A350, os Boeing 737, 757, 767, 777 e 787, os Embraer E-Jets, e o ATR 72) voar rutas longas que antes estaban f\u00f3ra do alcance dos bimotores. Hai diferentes niveis de certificaci\u00f3ns ETOPS, cada unha delas permit\u00edndolle voar aos avi\u00f3ns rutas que est\u00e1n a unha certa cantidade de distancia de voo dun aeroporto axeitado voando cun s\u00f3 motor. Por exemplo, se un modelo est\u00e1 certificado para 180 minutos, estalle permitido voar calquera ruta que non estea a m\u00e1is de 180 minutos dun aeroporto voando cun \u00fanico motor. As operaci\u00f3ns ETOPS non te\u00f1en unha correlaci\u00f3n directa coa auga ou a distancia sobre a auga. Ref\u00edrese a tempos de voo entre aeroportos alternativos, independentemente de se eses aeroportos est\u00e1n separados por auga ou terra."}
{"id": "291712", "revid": "785", "url": "https://gl.wikipedia.org/wiki?curid=291712", "title": "Ricardo Bl\u00e1zquez", "text": "Ricardo Bl\u00e1zquez P\u00e9rez, nado en Villanueva del Campillo (\u00c1vila) o 13 de abril de 1942, e un eclesi\u00e1stico cat\u00f3lico castel\u00e1n, actualmente arcebispo metropolitano de Valladolid.\nTraxectoria.\nFoi ordenado sacerdote da diocese de \u00c1vila o 18 de febreiro de 1967 polo seu bispo, Santos Moro Briz.\nO 8 de abril de 1988 foi nomeado bispo titular de \"Germa in Galatia\" e bispo auxiliar de Santiago de Compostela, cando a arquidiocese estaba gobernada por Antonio Mar\u00eda Rouco Varela. Recibiu a ordenaci\u00f3n episcopal o 29 de maio, de mans do mesmo arcebispo, sendo os co-consagradores principais o arcebispo de Madrid \u00c1ngel Suqu\u00eda e o nuncio apost\u00f3lico Mario Tagliaferri.\nO 29 de maio de 1992 foi nomeado bispo de Palencia. O 8 de setembro de 1995 foi nomeado bispo de Bilbao. Como bispo de Bilbao consagrou como bispos aos auxiliares Carmelo Echenagusia, en 1995, e Mario Iceta, en 2008. O 13 de marzo de 2010 foi nomeado arcebispo metropolitano de Valladolid. En 2014 foi elixido para suceder ao cardeal Rouco \u00e1 fronte da Conferencia Episcopal Espa\u00f1ola.\nO 27 de xu\u00f1o de 2015 Francisco nomeouno membro da Congregaci\u00f3n para as Igrexas Orientais."}
{"id": "291714", "revid": "47401", "url": "https://gl.wikipedia.org/wiki?curid=291714", "title": "James Caan", "text": "James Langston Edmund Caan, nado no Bronx, Nova York, o 26 de marzo de 1940 e finado nos \u00c1nxeles o 6 de xullo de 2022, foi un actor e director de cine estadounidense. Foi famoso por interpretar mafiosos, como Santino Corleone \"Sonny\" na trilox\u00eda do \"Padri\u00f1o\","}
{"id": "291715", "revid": "839", "url": "https://gl.wikipedia.org/wiki?curid=291715", "title": "Walter Kasper", "text": "Walter Kasper, nado en Heidenheim an der Brenz (Baden-W\u00fcrttemberg) o 5 de marzo de 1933, e un cardeal alem\u00e1n, presidente do Consello Pontificio para Promover a Unidade dos Cristi\u00e1ns entre 2001 e 2010.\nTraxectoria.\nFoi ordenado sacerdote da diocese de Rottenburg o 6 de abril de 1957 polo seu bispo, Carl Joseph Leiprecht.\nO 17 de abril de 1989 foi nomeado bispo de Rottenburg-Stuttgart. Recibiu a ordenaci\u00f3n episcopal o 17 de xu\u00f1o, de mans do arcebispo de Friburgo Oskar Saier.\nO 16 de marzo de 1999 foi nomeado secretario do Consello Pontificio para Promover a Unidade dos Cristi\u00e1ns, deixando o 31 de maio a s\u00faa diocese e marchando a Roma.\nO 21 de febreiro de 2001 o papa Xo\u00e1n Paulo II creouno cardeal co t\u00edtulo de \"Cardeal-Di\u00e1cono de Ognissanti in Via Appia Nuova\", e o 3 de marzo pasou a presidir o devandito consello pontificio. O 1 de xullo de 2010 retirouse como presidente em\u00e9rito, e aos poucos meses foi elevado ao rango de Cardeal-Presb\u00edtero."}
{"id": "291716", "revid": "56817", "url": "https://gl.wikipedia.org/wiki?curid=291716", "title": "M\u00e1quina de Rube Goldberg", "text": "Unha m\u00e1quina de Rube Goldberg \u00e9 un aparello sofisticado que realiza unha tarefa moi sixela de xeito moi indirecto e elaborado. Apareceu por vez primeira no Webster's Third New International Dictionary, definida como: \u00ablevar a cabo algo, dun xeito redundante estremadamente complexo, que real ou aparentemente poder\u00eda ser feito dun xeito sinxelo\u00bb. A expresi\u00f3n, orixinario dos Estados Unidos, datouse arredor de 1930, para describir as ilustraci\u00f3ns de \"absurdas m\u00e1quinas conectadas\" de Rube Goldberg. Dende ent\u00f3n, o significado da expresi\u00f3n ampliouse para denotar calquera forma de sistema complicado de m\u00e1is."}
{"id": "291725", "revid": "89787", "url": "https://gl.wikipedia.org/wiki?curid=291725", "title": "Mair\u00e9ad N\u00ed Mhaonaigh", "text": "Mair\u00e9ad N\u00ed Mhaonaigh (pronunciado ma\u027e\u02b2ed\u032a n\u02b2i\u02d0 \u02c8wi\u02d0n\u032ai) nada o 26 de xullo de 1959 en Gaoth Dobhair, \u00e9 unha cantante e m\u00fasico irlandesa, l\u00edder da banda Altan, que co-fundou co seu marido Frankie Kennedy en 1985. Mair\u00e9ad \u00e9 considerada unha referencia tocando o fiddle segundo o estilo de Donegal, e tam\u00e9n unha das cantantes m\u00e1is importantes en lingua irlandesa, a s\u00faa lingua materna. Despois de 24 anos con Altan, Mair\u00e9ad lanzou o seu primeiro \u00e1lbum en solitario, \"Imeall\", no 2009, e forma parte do supergrupo irland\u00e9s T with the Maggies, con quen tam\u00e9n lanzou un \u00e1lbum no 2010."}
{"id": "291727", "revid": "1410", "url": "https://gl.wikipedia.org/wiki?curid=291727", "title": "Khalid Mutakabbir", "text": "Khalid Mutakabbir, nado o 20 de maio de 1991 en Suwanee, Xeorxia, \u00e9 un xogador profesional de baloncesto estadounidense. Cunha estatura de 1,93 metros xoga na posici\u00f3n de escolta.\nTraxectoria profesional.\nO 23 de agosto de 2014, anunciouse a fichaxe de Mutakabbir polo Leyma Natura B\u00e1squet Coru\u00f1a da Liga LEB Ouro. Tras un ano na Coru\u00f1a, fichou polo Palma Air Europa, da LEB Ouro."}
{"id": "291728", "revid": "98629", "url": "https://gl.wikipedia.org/wiki?curid=291728", "title": "Ocludina", "text": "A ocludina \u00e9 unha prote\u00edna que nos humanos est\u00e1 codificada polo xene \"OCLN\".\n\u00c9 unha prote\u00edna integral de membrana de 65 kDa e 522 amino\u00e1cidos localizada nas uni\u00f3ns herm\u00e9ticas que unen unhas c\u00e9lulas con outras. Foi descrita por primeira vez en 1993 por Shoichiro Tsukita. Xunto coas prote\u00ednas claudinas, as ocludinas son os principais compo\u00f1entes das uni\u00f3ns herm\u00e9ticas.\nEstrutura.\nSegundo a hidrofilidade global da mol\u00e9cula, esta atravesa a membrana catro veces, formando dous bucles extracelulares e expo\u00f1endo no citosol os seus extremos N-terminal e C-terminal. A interacci\u00f3n da ocludina con varias prote\u00ednas citoplasm\u00e1ticas da placa de uni\u00f3n ocorre polo seu extremo C-terminal, mentres que os bucles extracelulares crese que est\u00e1n implicados na regulaci\u00f3n da permeabilidade paracelular e a adhesi\u00f3n celular. A fosforilaci\u00f3n/desfosforilaci\u00f3n xoga un papel fundamental na regulaci\u00f3n da ocludina e das uni\u00f3ns herm\u00e9ticas.\nAsociaci\u00f3n con enfermidades.\nOs trastornos na regulaci\u00f3n da ocludina son un importante aspecto de diversas doenzas, xa que se distorsionan as barreiras celulares. As estratexias para previr ou reverter esta regulaci\u00f3n \u00e1 baixa poden ser un importante recurso terap\u00e9utico. Est\u00e1 implicada en diarreas, cancro, doenzas inflamatorias, alerxias, diabetes, esclerose m\u00faltiple, entre outras.\nInteracci\u00f3ns.\nA ocludina interacciona coa prote\u00edna 2 das uni\u00f3ns herm\u00e9ticas, YES1 e coa prote\u00edna 1 das uni\u00f3ns herm\u00e9ticas."}
{"id": "291730", "revid": "865", "url": "https://gl.wikipedia.org/wiki?curid=291730", "title": "Boeing 767-400ER", "text": ""}
{"id": "291731", "revid": "98629", "url": "https://gl.wikipedia.org/wiki?curid=291731", "title": "Se sei vivo spara", "text": "Se sei vivo spara, tam\u00e9n co\u00f1ecido como \"Django Kill\", \u00e9 un filme italiano dirixido por Giulio Questi que se estreou en 1967.\nSinopse.\nUnha banda de bandoleiros formada por Barney, Oaks, cinco mexicanos e uns cantos norteamericanos apod\u00e9ranse dun gran cargamento de ouro. Pero a ambici\u00f3n fai que Oaks e os norteamericanos maten a Barney e os mexicanos. Por\u00e9n, Barney non morre, xa que a bala \u00e9 detida pola bolsa de ouro que levaba. Con ese ouro, fabrica balas que logo usar\u00e1 contra t\u00f3dolos que o traizoaron."}
{"id": "291733", "revid": "1576", "url": "https://gl.wikipedia.org/wiki?curid=291733", "title": "Boeing 777-200ER", "text": ""}
{"id": "291734", "revid": "65337", "url": "https://gl.wikipedia.org/wiki?curid=291734", "title": "Napole\u00f3n (hom\u00f3nimos)", "text": "Lugares.\nAmais, o top\u00f3nimo Napoleon pode referirse a varios lugares nos Estados Unidos de Am\u00e9rica:"}
{"id": "291735", "revid": "23204", "url": "https://gl.wikipedia.org/wiki?curid=291735", "title": "Living with Michael Jackson", "text": "Living with Michael Jackson \u00e9 un telefilme documental brit\u00e1nico, no cal Martin Bashir entrevista a Michael Jackson durante 8 meses, dende maio de 2002 a xaneiro de 2003. Foi emitido primeiro no Reino Unido on ITV o 3 de febreiro de 2003, e nos Estados Unidos 3 d\u00edas despois a trav\u00e9s da ABC, introducido por Barbara Walters."}
{"id": "291736", "revid": "89787", "url": "https://gl.wikipedia.org/wiki?curid=291736", "title": "Keaton Nankivil", "text": "Keaton Nankivil, nado o 18 de xaneiro de 1989 en Madison, Wisconsin, \u00e9 un xogador profesional de baloncesto estadounidense que xoga para o Orlandina Basket da Serie A2. Cunha estatura de 2,03 metros xoga na posici\u00f3n de ala-pivote.\nTraxectoria.\nO 13 de agosto de 2014, anunciouse a s\u00faa fichaxe polo Obradoiro CAB da Liga ACB."}
{"id": "291739", "revid": "98629", "url": "https://gl.wikipedia.org/wiki?curid=291739", "title": "Cr\u00f3mlech", "text": "Un cr\u00f3mlech (pronunciado 'k\u027e\u0254ml\u025bx) \u00e9 un monumento megal\u00edtico formado por menhires cravados no chan, e dispostos en c\u00edrculo \u00c9 un monumento megal\u00edtico formado por pedras ou menhires chantados e que adoptan unha forma circular ou el\u00edptica, cercando un terreo. At\u00f3panse en Gran Breta\u00f1a, a Breta\u00f1a francesa, as\u00ed coma no norte e oeste da pen\u00ednsula ib\u00e9rica, Dinamarca e Suecia.\nEn galego tam\u00e9n reciben os nomes compostos de c\u00edrculo de pedras, aneis de pedras ou c\u00edrculo megal\u00edtico.\nA verba \"cromlech\" en ingl\u00e9s \u00e9 usada para os dolmens e non para os c\u00edrculos de penedos. En franc\u00e9s e castel\u00e1n d\u00e1selle o mesmo uso ca en galego.\nEtimolox\u00eda.\nA palabra cr\u00f3mlech prov\u00e9n do ingl\u00e9s, que a adquiriu do antigo gal\u00e9s. Est\u00e1 formada por \"crwm\", \u00abcurvado\u00bb (\"crom\" en feminino), e \"lech\", \u00ablaxe\u00bb, polo que significa \u00ablaxes ou chantos (colocadas en) curva\u00bb. Un cr\u00f3mlech \u00e9 un monumento megal\u00edtico formado por varias ducias de menhires chantados en c\u00edrculo. Hai menhires dispostos de forma rectangular, como na Breta\u00f1a no \u00abcuadril\u00e1tero de Crucuno\u00bb, mais o feito de non ser unha disposici\u00f3n circular fai que non sexan cr\u00f3mlech \"stricto sensu\".\nExisten cr\u00f3mlechs en Galicia e en Portugal, os galegos desapareceron, en parte, coas repoboaci\u00f3ns forestais dos montes e outeiros de matogueira outrora. En Portugal a\u00ednda atopamos bos exemplos.\nCaracter\u00edsticas principais.\nEstes c\u00edrculos de pedras pod\u00edan estar illados, contiguos con outro c\u00edrculo de pedras ou asociados a ali\u00f1amentos de menhires. O cr\u00f3mlech m\u00e1is co\u00f1ecido e m\u00e1is importante \u00e9 o cr\u00f3mlech de Stonehenge, en Inglaterra.\nSeica inicialmente os cr\u00f3mlech foron s\u00f3 monumentos funerarios que arrodeaban a dolmens ou t\u00famulos e que, m\u00e1is tarde, puideron se converter en recintos sagrados e, nalg\u00fans casos, nunha especie de templos. Estas son hip\u00f3teses mantidas por cient\u00edficos cuxas pescudas sobre o megalitismo s\u00f3 se poden apoiar en datos arqueol\u00f3xicos e non sobre fontes escritas.\nOs cr\u00f3mlech son moito m\u00e1is escasos ca os outros monumentos megal\u00edticos, coma os dolmens, menhires etc.\nA meirande parte deles semellan datar, especialmente en Europa, da idade de bronce (entre o s\u00e9culo XXVI a.C. e o s\u00e9culo IX a.C.- 2500 a.C a 1000 a.C.). Os \"harrespil\" (como o de Bilheres, en Aquitania, nos Pireneos Atl\u00e1nticos) seguiron a utilizarse durante a idade de ferro. Por\u00e9n atopamos alg\u00fans m\u00e1is antigos, que se puideron datar grazas aos obxectos neol\u00edticos (especialmente cer\u00e1mica) atopados, coma no illote de Er Lannic, no golfo de Morbihan na Breta\u00f1a.\nOs cr\u00f3mlech \u00e1chanse por todo o mundo, dende a India deica Inglaterra, en Escandinavia, na Cabilia e nas Am\u00e9ricas. Non semella que se lles poida imputar un simbolismo \u00fanico. Os \"skibsaetninger\" n\u00f3rdicos (sepulturas colectivas recubertas por pedras formando o casco dun barco, e que poden conter centos de cad\u00e1veres), coas formas de barco, ter\u00edan seguramente un significado diferente ligado \u00e1 mitolox\u00eda n\u00f3rdica.\nPer\u00edodo de construci\u00f3n e finalidade.\nA \u00e9poca de construci\u00f3n destes monumentos atl\u00e1nticos sit\u00faase na Prehistoria recente, con datas que van desde 3.500 a 2.000 a.C.\nOs cr\u00f3mlech, como todos os monumentos megal\u00edticos, eran esencialmente de car\u00e1cter funerario, \u00e9 dicir, necr\u00f3pole. Por\u00e9n, a s\u00faa peculiar disposici\u00f3n e a extraordinaria monumentalidade e complexidade dalg\u00fans deles fai pensar a moitos estudosos noutro tipo de funci\u00f3ns complementarias, quizais templos ou lugares de reuni\u00f3n para a comunidade.\nAlg\u00fans investigadores chegan a soster teses astron\u00f3micas, suxestionando que poder\u00edan ter sido observatorios das estrelas ou dos ciclos da L\u00faa. Estas suposici\u00f3ns, malia seren pos\u00edbeis (por exemplo en Stonehenge, moi estudado neste sentido), a\u00ednda non te\u00f1en sido realmente demostradas e son acollidas con suma prudencia pola comunidade cient\u00edfica.\nDimensi\u00f3ns.\nAs dimensi\u00f3ns var\u00edan dun sitio a outro. En Francia p\u00f3dense visitar cr\u00f3mlech con di\u00e1metros superiores a 100\u00a0metros (como a Cr\u00eaperie de Carnac na Breta\u00f1a e os da Rigalderie e Peyrarines no Gard). Os menhires que forman os cr\u00f3mlech var\u00edan en Francia entre un e m\u00e1is de tres metros de alto. Alg\u00fans cr\u00f3mlech escoceses superan os catro metros de altura. Os portugueses son maiores ca os galegos.\nLocalizaci\u00f3n xeogr\u00e1fica.\nHai cr\u00f3mlechs not\u00e1beis nas Illas Brit\u00e1nicas, especialmente en Escocia (por exemplo, Achmore e Pedras de Callanish nas H\u00e9bridas; as Rochas de Stenness e o Anel de Brodgar nas \u00d3rcadas) e en Cornualla, a\u00ednda que tam\u00e9n salientan os de Portugal. Un dos m\u00e1is famosos do mundo \u00e9 o de Stonehenge, formado por varios c\u00edrculos conc\u00e9ntricos, e un dos m\u00e1is antigos de Europa o de Castlerigg, ambos os dous en Inglaterra.\nFora do continente europeo, hai c\u00edrculos de pedras en \u00c1frica (Senegal, Gambia, Ghana, Etiop\u00eda Alxeria etc) mais non poden considerarse cr\u00f3mlech \"stricto sensu\" xa que foron constru\u00eddos hai tan s\u00f3 alg\u00fans s\u00e9culos. E, segundo a definici\u00f3n comunmente aceptada, os cr\u00f3mlech son sempre construci\u00f3ns prehist\u00f3ricas.\nEn Francia co\u00f1\u00e9cense cr\u00f3mlech na Breta\u00f1a (Cr\u00f3mlech de Saint-Pierre-Quiberon, ou o da illa de Gavrinis) ambos no Morbihan, ou nos extremos dos Ali\u00f1amentos de Carnac), na Aquitania e no Languedoc (no sitio arqueol\u00f3xico de Causse de Blandas preto do cirque de Navacelles no Gard enc\u00f3ntranse tres dos catro cr\u00f3mlech da rexi\u00f3n). No Pa\u00eds Vasco Franc\u00e9s hai c\u00edrculos de pedras de pequeno di\u00e1metro (unha decena de metros) mais se cre que de feito s\u00f3 son as contornas circulares de antigos t\u00famulos que foron arrasados. Hai tam\u00e9n un cr\u00f3mlech duns 70 metros de di\u00e1metro no Petit-Saint-Bernard, na li\u00f1a franco-italiana entre Savoia e a Val de Aosta.\nTam\u00e9n hai un cr\u00f3mlech no plateau des Combes enriba da cham des Bondons Loz\u00e8re. O m\u00e1is maxestoso dos seus menhires co\u00f1\u00e9cese coma o menhir das tres parroquias, por mor da s\u00faa posici\u00f3n xeogr\u00e1fica, nas estremas de tres igrexas parroquiais do Antigo R\u00e9xime.\nTam\u00e9n se encontra un cr\u00f3mlech en Sailly-en-Ostrevent, no Paso de Calais\nEn Portugal \u00e1chase o cr\u00f3mlech m\u00e1is importante da pen\u00ednsula ib\u00e9rica, o cr\u00f3mlech neol\u00edtico \"dos Almendres\", a uns 12 quil\u00f3metros ao oeste de \u00c9vora. Ten varios recintos, un deles formado por tres c\u00edrculos de menhires e duns 18 m de di\u00e1metro, e outro ovalado, de 43,6 m de eixo maior por 32 m de eixo menor.\nOs cr\u00f3mlechs en Galiza.\nEn todo o oeste peninsular atopamos cr\u00f3mlechs e menhires, seguindo a cultura megal\u00edtica da Europa atl\u00e1ntica; por\u00e9n son menos numerosos que nas Illas Brit\u00e1nicas. No que hoxe \u00e9 Portugal atopamos bos exemplos ben conservados; en Galiza hai varios exemplos, pero a maior\u00eda deles desapareceron:\n\"Harrespil\" pirenaico.\n[[Ficheiro:Harrespil Okabe.jpg|miniatura|\"Harrespil\" de Okabe entre [[Lecumberri]] ([[Espa\u00f1a]]) e [[Saint Jean Pied de Port]] ([[Francia]])]]\nTam\u00e9n existen moitos monumentos deste tipo no [[Pireneos|Pireneo]] central e occidental, cuxo nome en [[\u00e9uscaro]] \u00e9 \"harrespil\" que significa \u00abc\u00edrculo de pedras\u00bb. A s\u00faa similitude con outros cr\u00f3mlech europeos reside na forma (c\u00edrculos de pedras cravadas no chan, chantadas) mais son de pequeno tama\u00f1o: hainos cuxo di\u00e1metro non alcanza os tres metros, e hai uns poucos con m\u00e1is de quince. As s\u00faas pedras tam\u00e9n son cativas. Os c\u00edrculos, polo xeral, est\u00e1n agrupados en n\u00famero vari\u00e1bel, e sit\u00faanse en outeiros e cumes arredondados. En ocasi\u00f3ns un cr\u00f3mlech arrodea un t\u00famulo e incluso un [[dolmen]].\nOs cr\u00f3mlech pirenaicos as\u00f3cianse \u00e1 [[Idade de Ferro]] (primeiro milenio adC). En escavaci\u00f3ns realizadas comprobouse a s\u00faa funci\u00f3n funeraria. Os cad\u00e1veres eran incinerados previamente, e as s\u00faas cinsas deposit\u00e1banse en vasillas de cer\u00e1mica, ou ben se arrodeaban con [[lousa]]s pequenas (formando unha [[cista]]).\nA s\u00faa distribuci\u00f3n xeogr\u00e1fica abrangue todo o Pireneo central e occidental, tanto ao norte como ao sur. Ten unha caracter\u00edstica a\u00ednda non explicada: polo oeste rematan bruscamente ao chegaren aos r\u00edos [[R\u00edo Oria|Oria]] e [[R\u00edo Leizar\u00e1n|Leizar\u00e1n]]. Na divisoria oriental da conca deste \u00faltimo r\u00edo hai unha importante cantidade de cr\u00f3mlechs, mais na estrema occidental non hai nin un s\u00f3. Ao oeste destes r\u00edos se te\u00f1en localizado moi poucos exemplares, illados e esparexidos (1 en [[\u00c1raba]], 5 en [[Biscaia]], 3 en [[Navarra]]...).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Monumentos megal\u00edticos]]"}
{"id": "291740", "revid": "7523", "url": "https://gl.wikipedia.org/wiki?curid=291740", "title": "Ben Dewar", "text": ""}
{"id": "291741", "revid": "98629", "url": "https://gl.wikipedia.org/wiki?curid=291741", "title": "Reduncinos", "text": "A dos reduncinos ou redunquinos (\"Reduncinae\") \u00e9 unha subfamilia de mam\u00edferos artiod\u00e1ctilos ruminantes da familia dos b\u00f3vidos, que comprende 2 x\u00e9neros cunhas 10 especies de pequenos ant\u00edlopes africanos, que son co\u00f1ecidos como cobos e reduncas.\nHabitan en \u00c1frica, en zonas pantanosas ou preto da auga.\nEstes ant\u00edlopes apareceron por primeira vez no rexistro f\u00f3sil hai 7,4 mill\u00f3ns de anos (MA) en Eurasia e hai 6,6 MA en \u00c1frica.\nCaracter\u00edsticas.\nOs reduncinos son ant\u00edlopes de tama\u00f1os variados (hainos pequenos, medianos e grandes), os m\u00e1is deles de constituci\u00f3n pesada&lt;br&gt; Te\u00f1en os cornos ben desenvolvidos (s\u00f3 presentes nbos machos), curvados cara a atr\u00e1sna base, despois cara a arriba e, finalmente, cara a adiante nos extremos; os cornos nunca aparecern retortos, pero si anelados.&lt;br&gt; Te\u00f1en os belfos espidos.\nA maior\u00eda das especies viven en zonas pantanosas, \u00e1s veces mesmo debaixo da auga, en chairas aluviais, terras anegadas ou notras \u00e1reas ben irrigadas, nunca lonxe da auga, a\u00ednda que tam\u00e9n alg\u00fans habitan en montes pedregosos. ou preto da auga.\nTodos son principalmente herb\u00edvoros.\nClasificaci\u00f3n.\nA subfamilia foi establecida en 1907 poolo zo\u00f3logo alem\u00e1n Theodor Knottnerus-Meyer, na s\u00faa obra \"\u00dcber das Tr\u00e4nenbein der Huftiere: vergleichend-anatomischer Beitrag zur Systematik der rezenten Ungulata\".\nX\u00e9neros e especies.\nSegundo Wilson &amp; Reeder en \"Mammals Species of rhe World\" (MSW), a subfamilia comprende 3 x\u00e9neros con 10 especies:\nPor\u00e9n, o NCBI separa o x\u00e9nero \"Pelea\", coa s\u00faa especie \"Pelea capreolus\", para a subfamilia dos \"Peleinae\", \u00e1 parte de non considerar, dentro de \"Kobus\", a especie \"Kobus anselli\":"}
{"id": "291742", "revid": "18868", "url": "https://gl.wikipedia.org/wiki?curid=291742", "title": "C\u00edrculo de pedras", "text": ""}
{"id": "291743", "revid": "5863", "url": "https://gl.wikipedia.org/wiki?curid=291743", "title": "Martin Bashir", "text": "Martin Bashir, nado 19 de xaneiro de 1963 en Wandsworth, \u00e9 un xornalista ingl\u00e9s, que \u00e9 comentarista pol\u00edtico para a MSNBC, presentador do seu propio programa \"Martin Bashir\", e correspondente para a Dateline NBC. Anteriormente, fora presentador para o programa da ABC \"Nightline\", despois de conseguir fama na televisi\u00f3n brit\u00e1nica coas s\u00faas entrevistas a Diana de Gales e a Michael Jackson. "}
{"id": "291744", "revid": "22795", "url": "https://gl.wikipedia.org/wiki?curid=291744", "title": "Reduncinae", "text": ""}
{"id": "291745", "revid": "92340", "url": "https://gl.wikipedia.org/wiki?curid=291745", "title": "M\u00e1ximo Garc\u00eda Reigada", "text": "M\u00e1ximo Garc\u00eda Reigada, finado en Ourense o 2 de xaneiro de 1904, foi un avogado e pol\u00edtico galego.\nTraxectoria.\nFoi presidente da Deputaci\u00f3n de Ourense en 1889. Volveu ser presidente da Deputaci\u00f3n en 1903.\nVida persoal.\nCasou con Dolores Rodr\u00edguez Marquina."}
{"id": "291746", "revid": "5863", "url": "https://gl.wikipedia.org/wiki?curid=291746", "title": "Ram\u00f3n Fern\u00e1ndez Cid", "text": "Ram\u00f3n Fern\u00e1ndez Cid, finado en Ourense o 9 de abril de 1905, foi un avogado e pol\u00edtico galego.\nTraxectoria.\nAvogado do Estado. Foi elixido presidente da Deputaci\u00f3n de Ourense en xaneiro de 1904. Foi presidente do C\u00edrculo Conservador de Ourense."}
{"id": "291747", "revid": "1505", "url": "https://gl.wikipedia.org/wiki?curid=291747", "title": "Cabali\u00f1o do demo", "text": ""}
{"id": "291750", "revid": "839", "url": "https://gl.wikipedia.org/wiki?curid=291750", "title": "Giovanni Battista Re", "text": "Giovanni Battista Re, nado en Borno (provincia de Brescia) o 30 de xaneiro de 1934, e un cardeal italiano, prefecto da Congregaci\u00f3n para os Bispos entre 2000 e 2010.\nTraxectoria.\nFoi ordenado sacerdote da diocese de Brescia o 3 de marzo de 1957 polo seu bispo, Giacinto Tredici.\nO 9 de outubro de 1987 foi nomeado secretario da Congregaci\u00f3n para os Bispos, e arcebispo titular de \"Forum Novum\". Recibiu a ordenaci\u00f3n episcopal o 7 de novembro de 1987 de mans do papa Xo\u00e1n Paulo II.\nO 12 de decembro de 1989 foi nomeado oficial do Secretariado de Estado da Santa S\u00e9. O 16 de setembro de 2000 foi nomeado Prefecto da Congregaci\u00f3n para os Bispos e Presidente da Comisi\u00f3n Pontificia para Am\u00e9rica Latina, e no consistorio do 21 de febreiro de 2001 o papa Xo\u00e1n Paulo II creouno cardeal, co t\u00edtulo de \"Cardeal-Presb\u00edtero de Santi XII Apostoli\".\nO 1 de outubro de 2002 foi elevado ao rango de Cardeal-Bispo de Sabina-Poggio Mirteto. O 8 de marzo de 2008 Bieito XVI nomeouno membro da Congregaci\u00f3n para as Igrexas Orientais. \nEn 2010 retirouse do cargo de Prefecto da Congregaci\u00f3n para os Bispos e de Presidente da Comisi\u00f3n Pontificia para Am\u00e9rica Latina."}
{"id": "291753", "revid": "56817", "url": "https://gl.wikipedia.org/wiki?curid=291753", "title": "Don Remigio", "text": "Don Remigio foi un semanario editado en Santiago de Compostela en 1910.\nHistoria e caracter\u00edsticas.\nSemanario sat\u00edrico independente, apareceu a finais de setembro de 1910. Estaba dirixido por Lino Gerpe. Publicouse polo menos at\u00e9 novembro dese ano."}
{"id": "291757", "revid": "1576", "url": "https://gl.wikipedia.org/wiki?curid=291757", "title": "Boeing 777-200LR", "text": ""}
{"id": "291758", "revid": "92340", "url": "https://gl.wikipedia.org/wiki?curid=291758", "title": "Dar\u00edo Mac\u00eda Valcarce", "text": "Dar\u00edo Mac\u00eda Valcarce, finado en Viana do Bolo o 5 de outubro de 1928, foi un avogado e pol\u00edtico galego.\nTraxectoria.\nFillo de Demetrio Mac\u00eda Castelo. Foi deputado provincial polo distrito do Barco-Viana dende 1897. Foi elixido presidente da Deputaci\u00f3n de Ourense logo da morte de Ram\u00f3n Fern\u00e1ndez Cid en xaneiro de 1905. Na ditadura de Primo de Rivera foi alcalde de Viana do Bolo.\nVida persoal.\nCasou con Josefa \u00c1lvarez."}
{"id": "291759", "revid": "85894", "url": "https://gl.wikipedia.org/wiki?curid=291759", "title": "Telef\u00f3nica Europe", "text": "Telef\u00f3nica Europe plc \u00e9 unha empresa de telecomunicaci\u00f3ns europea, especializada en telefon\u00eda m\u00f3bil. A compa\u00f1\u00eda formaba parte anteriormente do grupo BT Group plc baixo o nome de BT Cellnet. En 2001 cambiou o seu nome a O2. Foi comprada pola espa\u00f1ola Telef\u00f3nica o 23 de xaneiro do 2006. A sede da compa\u00f1\u00eda radica en Slough, Inglaterra. Os seus outras principais oficinas est\u00e1n en Bury, Glasgow, Leeds, e Preston Brook. Pos\u00fae uns 28 mill\u00f3ns de clientes repartidos polo Reino Unido, Alema\u00f1a e Irlanda. En 2005, a empresa comprou os dereitos de nome a Millennium Dome. Tam\u00e9n pos\u00fae cota de mercado na Rep\u00fablica Checa e en Eslovaquia.\nAs orixes: Cellnet.\nApareceu en 1985 Cellnet, como unha experiencia no sector das telecomunicaci\u00f3ns de BT Group (British Telecom) ao 60% e de Securicor 40%. En 1993 comezou coas probas de servizos a trav\u00e9s do sistema GSM\nO2 creouse en 2001 cando o BT Group abandonou o seu mercado na telefon\u00eda m\u00f3bil como parte dunha reestruturaci\u00f3n da empresa. BT Cellnet foi rebautizado como O2 - base\u00e1ndose no s\u00edmbolo qu\u00edmico do os\u00edxeno.\nA entrada de Telef\u00f3nica e o seu mercado.\nO mercado de Telef\u00f3nica O2 est\u00e9ndese polo Reino Unido, Rep\u00fablica de Irlanda, Alema\u00f1a, Eslovaquia e a Rep\u00fablica Checa. Tam\u00e9n opera telefon\u00eda fixa e m\u00f3bil na Illa de Man. Nesta \u00faltima \u00e9 co\u00f1ecida baixo os nomes Manx Pronto, para m\u00f3bil con servizos 3G, e Manx Telecom para telefon\u00eda fixa. Al\u00ed pos\u00fae o monopolio. O2 tam\u00e9n operaba en Holanda, a\u00ednda que foron vendidos os seus servizos.\nNo Reino Unido, Telef\u00f3nica O2 opera nas frecuencias 900\u00a0MHz e 1800\u00a0MHz con servizos GSM e GPRS. Mant\u00e9n unha cota de mercado dun 20-25%. Al\u00ed a s\u00faa rede 3G UMTS, que opera no espectro electromagn\u00e9tico dos 2100\u00a0MHz.\nEn Irlanda, O2 forma parte de \"Esat Digifone\" 086, unha rede de GSM 900 creada en 1997. En 2005 posu\u00eda un 40% de cota de mercado. Tam\u00e9n ten licenza UMTS neste pa\u00eds, e acaba de ser lanzada xunto \u00e1 das s\u00faas competidores, Vodafone Ireland e 3 Ireland.\nA facturaci\u00f3n de Telef\u00f3nica O2 a 31 de marzo de 2005 foi de m\u00e1is de 6,683 mil mill\u00f3ns de libras esterlinas.\nMovistar O2 destaca sobre todo pola s\u00faa posici\u00f3n estrat\u00e9xica e a s\u00faa interrelaci\u00f3n con outros servizos, ademais de formar parte da multinacional Telef\u00f3nica .\nOs clientes de Telef\u00f3nica O2 a 31 de decembro de 2005 eran de 15,981 mill\u00f3ns de abonados no Reino Unido, 9,769 mill\u00f3ns en Alema\u00f1a e 1,602 mill\u00f3ns en Irlanda. O seu n\u00famero total de clientes, inclu\u00eddas as outras filiais da compa\u00f1\u00eda O2, era de 27.4 mill\u00f3ns.\nPatrocinios.\nTelef\u00f3nica O2 \u00e9 o patrocinador oficial da Selecci\u00f3n de rugby de Inglaterra, do BMW Sauber F1 Team e da Selecci\u00f3n de rugby de Irlanda , entre outros.\nCabo destacar que fai un par de anos a compa\u00f1\u00eda foi o sponsor oficial do club Arsenal FC."}
{"id": "291761", "revid": "92340", "url": "https://gl.wikipedia.org/wiki?curid=291761", "title": "Demetrio Mac\u00eda Valcarce", "text": "Demetrio Mac\u00eda Valcarce, finado en Viana do Bolo o 31 de xullo de 1949 con 73 anos, foi un avogado e pol\u00edtico galego.\nTraxectoria.\nFillo de Demetrio Mac\u00eda Castelo. Foi deputado provincial polo distrito do Barco-Viana. Na Segunda Rep\u00fablica foi candidato a deputado por Renovaci\u00f3n Espa\u00f1ola nas elecci\u00f3ns de 1933.\nVida persoal.\nCasou con Mar\u00eda Mac\u00eda Mart\u00ednez, filla de Eduardo Mac\u00eda Rodr\u00edguez."}
{"id": "291762", "revid": "5863", "url": "https://gl.wikipedia.org/wiki?curid=291762", "title": "Eduardo Mac\u00eda Rodr\u00edguez", "text": "Eduardo Mac\u00eda Rodr\u00edguez, finado en Madrid en outubro de 1905, foi un avogado, empresario e pol\u00edtico galego.\nTraxectoria.\nOriginario de Vilamart\u00edn de Valdeorras. Estableceuse en Ourense. Rexistrador da propiedade. Foi elixido deputado a Cortes polo distrito de Bande nas elecci\u00f3ns de 1884. Exerceu de Comisario Regio de Agricultura (1884-1886) e foi membro do Consejo Provincial de defensa contra la filoxera establecido en 1891. Viticultor, conseguiu unha Medalla de Ouro polos seus vi\u00f1os na Exposici\u00f3n Regional de Lugo de 1896. Preocupado pola mellora da viticultura, promoveu en 1889 unha sociedade de vinicultores para agrupar a \"todos los cosecheros de la provincia\" e ofreceu un premio de 100 pesetas a quen presentase nos Xugos Florais de Ourense de 1901 \"la cartilla que contenga m\u00e1s y mejores reglas fijas para el cultivo de la vid americana\". Foi conselleiro da sucursal do Banco de Espa\u00f1a en Ourense."}
{"id": "291763", "revid": "7802", "url": "https://gl.wikipedia.org/wiki?curid=291763", "title": "Telef\u00f3nica O2", "text": ""}
{"id": "291764", "revid": "7802", "url": "https://gl.wikipedia.org/wiki?curid=291764", "title": "O2", "text": "A expresi\u00f3n O2 pode referirse a:"}
{"id": "291765", "revid": "98629", "url": "https://gl.wikipedia.org/wiki?curid=291765", "title": "T-Mobile", "text": "T-Mobile \u00e9 un operador de rede m\u00f3bil establecido en Bonn (Alema\u00f1a). \u00c9 subsidiario de Deutsche Telekom e pertence \u00e1 alianza de negocio de FreeMove. A \"t\" representa \"Telekom\".\nT-Mobile tam\u00e9n ten intereses financeiros en operadores m\u00f3biles en Europa Oriental. Ten uns 150 mill\u00f3ns de subscritores, o que lle converte no sexto maior prestatario de servizos de telefon\u00eda m\u00f3bil por cantidade de subscritores e a cuarta multinacional m\u00e1is grande do mundo logo de Vodafone do Reino Unido, Telef\u00f3nica de Espa\u00f1a e Am\u00e9rica M\u00f3bil de M\u00e9xico. T-Mobile nos Estados Unidos, con m\u00e1is de 33 mill\u00f3ns de clientes, \u00e9 a cuarta rede de telecomunicaci\u00f3ns inal\u00e1mbricas m\u00e1is grande logo de AT&amp;T, Verizon Wireless e Sprint Nextel.\nTen unha presenza substancial en once pa\u00edses europeos (Austria, Albania, Croacia, Rep\u00fablica Checa, Alema\u00f1a, Hungr\u00eda, Macedonia, Montenegro, os Pa\u00edses Baixos, Polonia, Eslovaquia, e o Reino Unido) as\u00ed como nos Estados Unidos, as Illas Virxes e Porto Rico. Deutsche Telekom intentou estes \u00faltimos anos adquirir O2 m\u00f3bil, rival do operador de rede, pero en 2006 O2 foi adquirido por Telef\u00f3nica de Espa\u00f1a. En marzo de 2008, a compa\u00f1\u00eda anunciou que quer\u00eda adquirir os m\u00f3dulos sen f\u00edos de Siemens como parte do consorcio de JOMA. A repartici\u00f3n foi conclu\u00edda en maio de 2008.\nT-Mobile \u00e9 un grupo de subsidiarios corporativos de tel\u00e9fono m\u00f3bil (baixo propiedade de Deutsche Telekom) que funcionan con redes do GSM e UMTS en Europa, Estados Unidos, as Illas Virxes e Porto Rico.\nHistoria.\nInicialmente os servizos telef\u00f3nicos en Alema\u00f1a eran propiedade do Estado baixo o monopolio da axencia de correos estatal Deutsche Bundespost Telekom. Esta pasou a denominarse Deutsche Telekom en 1995 e empezou a ser privatizada a partir de 1996. No ano 2002 Deutsche Telekom empezou a consolidar as s\u00faas operaci\u00f3ns internacionais e adoptou o anglicismo Mobile para as s\u00faas operaci\u00f3ns m\u00f3biles, tomando a \"T\" de Telekom para formar T-Mobile.\nO 1 de abril de 2010 T-Home e T-mobile, ambas subsidiarias de DT, un\u00edronse para formar unha nova empresa totalmente propiedade de Deutsche Telecom. Tam\u00e9n en 2010, T-mobile no Reino Unido uniuse a Orange (France Telecom) para formar unha empresa conxunta, as\u00ed naceu Everything Everywhere, fac\u00e9ndoa a m\u00e1is grande nese pa\u00eds por encima dos seus competidoras O2 e Vodafone en n\u00famero de clientes m\u00f3biles.\nAdquisici\u00f3n de Suncom.\nO operador rexional norteamericano que operaba no sueste de devandito pa\u00eds as\u00ed como en Porto Rico e as Illas Virxes e que prestaba servizo de roaming nos territorios caribe\u00f1os a T-Mobile, foi adquirido por este a principios do 2008, co que agregou a 1,1 mill\u00f3n de clientes.\nErrada venda da filial T-Mobile Estados Unidos.\nO 21 de marzo do 2011 o operador estadounidense AT&amp;T anunciou que chegara a un acordo con Deutsche Telekom para a compra da s\u00faa filial T-Mobile nos Estados Unidos por un valor de 39.000 mill\u00f3ns de d\u00f3lares (.00 mill\u00f3ns en efectivo e o resto en acci\u00f3ns de AT&amp;T, polo que T-Mobile ter\u00eda o 8% da empresa), co cal sumar\u00eda 33,7 mill\u00f3ns de clientes aos seus 95,5 mill\u00f3ns, fac\u00e9ndoa a empresa de telecomunicaci\u00f3ns m\u00e1is grande dese pa\u00eds. Con esta venda Deuthsche Telekom pretend\u00eda paliar a crise da s\u00faa filial norteamericana fronte \u00e1 agresiva competencia dos seus rivais as\u00ed como potenciar o seu negocio en Europa.\nAT&amp;T comprometeuse a pagar 3.000 mill\u00f3ns de d\u00f3lares en efectivo a T-Mobile, as\u00ed como espectro e conexi\u00f3n nacional, facendo un valor aproximado de 6.000 mill\u00f3ns de d\u00f3lares, como penalidade se a transacci\u00f3n non ti\u00f1a o visto e prace da Comisi\u00f3n Federal de Comunicaci\u00f3ns (FCC polas s\u00faas siglas en ingl\u00e9s), ente regulador das telecomunicaci\u00f3ns nos Estados Unidos.\nDesde un principio esta posible compra xerou d\u00fabidas na FCC polo seu impacto na competencia, as\u00ed como o rexeitamento do operador Sprint, quen ser\u00eda o m\u00e1is prexudicado por quedar en \u00faltimo lugar moi detr\u00e1s de AT&amp;T e Verizon. Ademais, miles de clientes de T-Mobile expresaron o seu rexeitamento \u00e1 posible compra.\nO 20 de decembro do 2011 AT&amp;T anunciaba que retiraba a oferta p\u00fablica de adquisici\u00f3n a T-Mobile debido \u00e1 forte oposici\u00f3n da FCC. O paradoxal \u00e9 que Sprint, que era o principal impulsor desta medida, viuse afectado pois malia continuar no terceiro lugar en n\u00famero de clientes por detr\u00e1s de Verizon e AT&amp;T, ter\u00eda que facer fronte a un T-Mobile con m\u00e1is di\u00f1eiro para investir e espectro radioel\u00e9ctrico (produto da penalidade de AT&amp;T). Con todo foi un duro golpe para a matriz alem\u00e1 xa que ter\u00edan que continuar a competencia en d\u00faas frontes o norteamericano e o europeo contra os poderosos Vodafone e O2 (Telef\u00f3nica)."}
{"id": "291766", "revid": "54334", "url": "https://gl.wikipedia.org/wiki?curid=291766", "title": "Juan Taboada Gonz\u00e1lez", "text": "Juan Taboada Gonz\u00e1lez, finado en Ourense o 8 de novembro de 1933, foi un avogado e pol\u00edtico galego.\nTraxectoria.\nMilitante Partido Conservador. Foi deputado provincial, alcalde de Ourense (1914-1915) e foi nomeado presidente da Deputaci\u00f3n de Ourense o 17 de maio de 1917, permanecendo ano cargo at\u00e9 1918. Foi Gobernador civil de Zamora (1920) e Le\u00f3n (1922). Cando rematou a ditadura de Primo de Rivera volveu ser presidente da Deputaci\u00f3n de Ourense.\nVida persoal.\nCasou con Amalia Tundidor Olivares e foi pai de Carlos e Antonio Taboada Tundidor."}
{"id": "291767", "revid": "1131", "url": "https://gl.wikipedia.org/wiki?curid=291767", "title": "Arturo Rodr\u00edguez Sieiro", "text": "Arturo Rodr\u00edguez Sieiro foi un m\u00e9dico e pol\u00edtico galego.\nTraxectoria.\nM\u00e9dico no Carballi\u00f1o. Na ditadura de Primo de Rivera foi membro da Comisi\u00f3n organizadora do Somat\u00e9n polo distrito do Carballi\u00f1o. Na Segunda Rep\u00fablica militou no Partido Radical, foi nomeado membro da Comisi\u00f3n Xestora da Deputaci\u00f3n de Ourense en febreiro de 1934 e elixido presidente o d\u00eda 11 de febreiro. Permaneceu no cargo at\u00e9 xaneiro de 1936. En outubro de 1934 foi nomeado concelleiro e Primeiro tenente-alcalde do Carballi\u00f1o na corporaci\u00f3n que presidiu Amancio Paradela Moure.\nVida persoal.\nCasou con Pura Rodr\u00edguez Campos."}
{"id": "291768", "revid": "5863", "url": "https://gl.wikipedia.org/wiki?curid=291768", "title": "Amancio Paradela Moure", "text": "Amancio Paradela Moure foi un avogado e pol\u00edtico galego.\nTraxectoria.\nEn 1913 licenciouse en dereito pola Universidade de Santiago de Compostela, e foi xu\u00edz municipal de Bobor\u00e1s (1918-1919). Durante a Segunda Rep\u00fablica foi nomeado alcalde do Carballi\u00f1o en outubro de 1934, como candidato da CEDA. Permaneceu no cargo at\u00e9 febreiro de 1936.\nVida persoal.\nCasou no Carballi\u00f1o con Teresa Beltr\u00e1n Rodr\u00edguez en 1927."}
{"id": "291770", "revid": "6093435", "url": "https://gl.wikipedia.org/wiki?curid=291770", "title": "Giuseppe Siri", "text": "Giuseppe Siri, nado en X\u00e9nova o 20 de maio de 1906 e finado o 2 de maio de 1989, foi un cardeal e arcebispo cat\u00f3lico italiano, arcebispo metropolitano de X\u00e9nova entre 1946 e 1987.\nTraxectoria.\nFoi ordenado sacerdote da arquidiocese de X\u00e9nova o 22 de setembro de 1928 polo arcebispo Carlo Dalmazio Minoretti.\nO 11 de marzo de 1944 foi designado bispo auxiliar de X\u00e9nova e bispo titular de Livias. Recibiu a ordenaci\u00f3n episcopal de mans do arcebispo e cardeal de X\u00e9nova, Pietro Boetto, o 7 de maio de 1944, sendo os co-consagradores Amedeo Casabona e Francesco Canessa.\nO 14 de maio de 1946 foi nomeado arcebispo metropolitano de X\u00e9nova, tomando posesi\u00f3n da s\u00e9 o 29 do mesmo mes. O 12 de xaneiro de 1953 o papa P\u00edo XII creouno cardeal, co t\u00edtulo de Cardeal-Presb\u00edtero de Santa Maria della Vittoria.\nO 6 de xullo de 1987 retirouse como arcebispo de X\u00e9nova, e finou dous anos despois, o 2 de maio de 1989."}
{"id": "291771", "revid": "22570", "url": "https://gl.wikipedia.org/wiki?curid=291771", "title": "Janet Jackson", "text": "Janet Damita Jo Jackson, nada o 16 de maio de 1966 en Gary, Indiana, \u00e9 unha cantante, cantautora e actriz estadounidense. \u00c9 co\u00f1ecida por que os seus temas son innovadores, comprometidos socialmente e sexualmente provocativos, as\u00ed como polas s\u00faas elaboradas actuaci\u00f3ns, papeis no cine e televisi\u00f3n, foi unha figura importante da cultura popular durante 25 anos. A m\u00e1is nova da familia de m\u00fasicos Jackson, comezou a s\u00faa carreira en programas de entretemento como \"The Jacksons\" en 1976, e de al\u00ed pasou a aparecer noutras produci\u00f3ns de televisi\u00f3n como \"Good Times\" e \"Fame\"."}
{"id": "291772", "revid": "23204", "url": "https://gl.wikipedia.org/wiki?curid=291772", "title": "Janet Damita Jo Jackson", "text": ""}
{"id": "291773", "revid": "839", "url": "https://gl.wikipedia.org/wiki?curid=291773", "title": "Pierre Mol\u00e8res", "text": "Pierre Jean Marie Marcel Mol\u00e8res, nado en Dax (Landas, Francia) o 21 de novembro de 1932, e un eclesi\u00e1stico cat\u00f3lico franc\u00e9s, bispo diocesano de Baiona, Lescar e Oloron entre 1986 e 2008.\nTraxectoria.\nFoi ordenado sacerdote o 14 de abril de 1962. O 21 de xaneiro de 1986 foi nomeado bispo coadxutor de Baiona, Lescar e Oloron. Recibiu a ordenaci\u00f3n episcopal de mans do bispo diocesano Jean-Paul Vincent, o 2 de marzo, sendo os co-consagradores o bispo de Nanterre, Fran\u00e7ois Favreau, e o bispo de Aire e Dax, Robert-Pierre Sarrab\u00e8re.\nO 13 de xu\u00f1o sucedeu \u00e1 s\u00e9 episcopal, gobernando a diocese durante m\u00e1is de 20 anos, at\u00e9 que lle foi aceptada a s\u00faa renuncia o 15 de outubro de 2008."}
{"id": "291774", "revid": "839", "url": "https://gl.wikipedia.org/wiki?curid=291774", "title": "Jacinto Argaya Goicoechea", "text": ""}
{"id": "291775", "revid": "98629", "url": "https://gl.wikipedia.org/wiki?curid=291775", "title": "Rebbie Jackson", "text": "Maureen Reillette \"Rebbie\" Brown, nada como Jackson o 29 de maio de 1950 en Gary, Indiana, \u00e9 unha cantante estadounidense co\u00f1ecida profesionalmente como Rebbie Jackson. \u00c9 a maior dos fillos da familia de m\u00fasicos Jackson. Actuou xunto cos seus irm\u00e1ns en espect\u00e1culos de Las Vegas, Nevada, antes de aparecer canda eles na serie de televisi\u00f3n \"The Jacksons\". A s\u00faa irm\u00e1 La Toya cando ela ti\u00f1a 6 anos. Con 34, lanzou o seu primeiro \u00e1lbum \"Centipede\" (1984). O \u00e1lbum ti\u00f1a canci\u00f3ns escritas por Smokey Robinson, Prince e o seu irm\u00e1n m\u00e1is novo Michael, cuxa contribuci\u00f3n (a canci\u00f3n \"Centipede\") converteuse no maior \u00e9xito de Rebbie. A finais da d\u00e9cada de 1980, a cantante hestrear\u00eda dous \u00e1lbums m\u00e1is: \"Reaction\" (1986) e \"R U Tuff Enuff\" (1988)."}
{"id": "291776", "revid": "23204", "url": "https://gl.wikipedia.org/wiki?curid=291776", "title": "Maureen Reillette Brown", "text": ""}
{"id": "291777", "revid": "23204", "url": "https://gl.wikipedia.org/wiki?curid=291777", "title": "Maureen Reillette Jackson", "text": ""}
{"id": "291778", "revid": "89787", "url": "https://gl.wikipedia.org/wiki?curid=291778", "title": "La Toya Jackson", "text": "La Toya Jackson, nada o 29 de maio de 1956 en Gary, Indiana, \u00e9 unha cantate, autora, actriz e antiga modelo estadounidense. \u00c9 a quinta filla da familia Jackson. Mantivo a s\u00faa carreira de cantante nas d\u00e9cadas de 1980 e 1990, e volveu outra vez \u00e1 m\u00fasica no 2004 coas canci\u00f3ns \"Just Wanna Dance\" e \"Free the World\". Un EP chamado \"Starting Over\" foi lanzado o 21 de xu\u00f1o de 2011."}
{"id": "291779", "revid": "22795", "url": "https://gl.wikipedia.org/wiki?curid=291779", "title": "Ant\u00edlopes", "text": ""}
{"id": "291781", "revid": "23204", "url": "https://gl.wikipedia.org/wiki?curid=291781", "title": "Jackie Jackson", "text": "Sigmund Esco \"Jackie\" Jackson, nado o 4 de maio de 1951 en Gary, Indiana, \u00e9 un cantante estadounidense, notable membro de The Jackson 5."}
{"id": "291782", "revid": "23204", "url": "https://gl.wikipedia.org/wiki?curid=291782", "title": "Sigmund Esco Jackson", "text": ""}
{"id": "291783", "revid": "22795", "url": "https://gl.wikipedia.org/wiki?curid=291783", "title": "Ant\u00edlope caprino", "text": ""}
{"id": "291784", "revid": "23204", "url": "https://gl.wikipedia.org/wiki?curid=291784", "title": "Motown Records", "text": ""}
{"id": "291785", "revid": "23204", "url": "https://gl.wikipedia.org/wiki?curid=291785", "title": "Tito Jackson", "text": "Tariano Adaryll \"Tito\" Jackson, nado o 15 de outubro de 1953 en Gary, Indiana, \u00e9 un cantante e guitarrista estadounidense. \u00c9 un membro orixinal de The Jackson 5 e The Jacksons, grupo que acadou a fama a finais de 1960 co selo discogr\u00e1fico Motown, e que continuou o seu \u00e9xito con Epic na d\u00e9cada de 1970 e 1980."}
{"id": "291786", "revid": "23204", "url": "https://gl.wikipedia.org/wiki?curid=291786", "title": "Tariano Adaryll Jackson", "text": ""}
{"id": "291787", "revid": "89787", "url": "https://gl.wikipedia.org/wiki?curid=291787", "title": "Jermaine Jackson", "text": "Jermaine La Jaune Jackson, nado como \"Jackson\" o 11 de decembro de 1954 Gary, Indiana, \u00e9 un cantante estadounidense, membro de The Jackson 5, e director de cine ocasional. Tam\u00e9n produciu e gravou d\u00faos coa artista Whitney Houston nos seus primeiros anos, e foi produtor da banda de Bobby DeBarge Switch."}
{"id": "291788", "revid": "27155", "url": "https://gl.wikipedia.org/wiki?curid=291788", "title": "Serina protease", "text": "As serina proteases ou serina endopeptidases (tam\u00e9n ser\u00edn proteases) son encimas que rompen enlaces pept\u00eddicos de prote\u00ednas, nas cales o amino\u00e1cido serina funciona como nucle\u00f3filo no sitio activo do encima. \nEnc\u00f3ntranse amplamente distribu\u00eddas en eucariotas e procariotas. As serina proteases div\u00eddense en d\u00faas clases segundo a s\u00faa estrutura: de tipo quimotripsina (ou tipo tripsina) ou de tipo subtilisina.\nNos humanos, son responsables de coordinar varias funci\u00f3ns fisiol\u00f3xicas, como a dixesti\u00f3n, resposta inmune, coagulaci\u00f3n do sangue e reproduci\u00f3n.\nClasificaci\u00f3n.\nA clasificaci\u00f3n das proteases de MEROPS comprende 16 superfamilias (en 2013) cada unha das cales cont\u00e9n moitas familias. Todas as superfamilias utilizan unha d\u00edade ou tr\u00edade catal\u00edtica cun diferente pregamento proteico, o que representa un caso de evoluci\u00f3n converxente do mecanismo catal\u00edtico. A maior\u00eda pertencen \u00e1 familia S1 do clan PA (superfamilia) de proteases.\nNa t\u00e1boa, para as superfamilias, P = superfamilia que cont\u00e9n unha mestura de familias de clases de nucle\u00f3filos, S = puramente serina proteases. Dentro de cada superfamilia, as familias des\u00edgnanse polo seu nucle\u00f3filo catal\u00edtico (S = serina proteases).\nEspecificidade de substrato.\nAs serina proteases caracter\u00edzanse por ter unha estrutura distintiva que consta de dous dominios barr\u00eds beta que converxen no sitio activo catal\u00edtico. Estes encimas poden ser clasificados ademais pola s\u00faa especificidade de substrato en de tipo tripsina, tipo quimiotripsina ou tipo elastase. Un grupo \u00e1 parte \u00e9 o das subtilisinas procari\u00f3ticas.\nTipo tripsina.\nAs proteases de tipo tripsina rompen os enlaces pept\u00eddicos situados despois dun residuo amino\u00e1cido lisina ou arxinina cargado positivamente.\nEsta especificidade est\u00e1 determinada polo residuo que se sit\u00faa na base do peto S1 do encima (xeralmente un residuo de \u00e1cido asp\u00e1rtico ou \u00e1cido glut\u00e1mico cargado positivamente).\nTipo quimotripsina.\nO peto S1 dos encimas de tipo quimotripsina \u00e9 m\u00e1is hidrof\u00f3bico que o das proteases de tipo tripsina. Isto ten como resultado unha especificidade por residuos hidrof\u00f3bicos de tama\u00f1o medio ou grande, como a tirosina, fenilalanina e tript\u00f3fano.\nTipo elastase.\nAs proteases de tipo elastase te\u00f1en unha fenda S1 moito menor que a das proteases de tipo tripsina ou quimotripsina. En consecuencia, tenden a preferir residuos como a alanina, glicina e valina.\nTipo subtilisina.\nA subtilisina \u00e9 unha serina protease de procariotas. A subtilisina non est\u00e1 relacionada evolutivamente co clan da quimotripsina, mais comparte o mesmo mecanismo catal\u00edtico utilizando unha tr\u00edade catal\u00edtica, para crear unha serina nucleof\u00edlica. Este \u00e9 o exemplo cl\u00e1sico que ilustra a evoluci\u00f3n converxente, xa que o mesmo mecanismo evolucionou d\u00faas veces durante a evoluci\u00f3n.\nMecanismo catal\u00edtico.\nO principal protagonista no mecanismo catal\u00edtico dos encimas do clan da quimotripsina e a subtilisina mencionados antes \u00e9 a \"tr\u00edade catal\u00edtica\". A tr\u00edade est\u00e1 localizada no sitio activo do encima, onde ten lugar a cat\u00e1lise, e est\u00e1 preservado en todas as serina proteases. A tr\u00edade \u00e9 unha estrutura coordinada que consta dos tres amino\u00e1cidos seguintes: histidina (His 57), serina (Ser 195, polo cal reciben o nome de serina proteases) e \u00e1cido asp\u00e1rtico (Asp 102). Estes tres amino\u00e1cidos clave xogan todos un papel esencial na capacidade de romper enlaces que te\u00f1en as proteases. Mentres que os amino\u00e1cidos membros da tr\u00edade est\u00e1n localizados lonxe uns dos outros na secuencia da prote\u00edna, pero debido ao pregamento, quedan moi pr\u00f3ximos no centro do encima. A xeometr\u00eda particular dos membros da tr\u00edade \u00e9 moi caracter\u00edstica das s\u00faas funci\u00f3ns espec\u00edficas: a posici\u00f3n de s\u00f3 catro puntos da tr\u00edade caracteriza a funci\u00f3n do encima que a cont\u00e9n.\nNo momento da cat\u00e1lise, ocorre un mecanismo ordenado no cal se xeran varios intermediarios. A cat\u00e1lise da clivaxe do p\u00e9ptido pode considerarse que \u00e9 unha cat\u00e1lise ping-pong, na cal un substrato se une (neste caso o polip\u00e9ptido que vai ser clivado), lib\u00e9rase un produto (a \"metade\" N-terminal do p\u00e9ptido), \u00fanese outro substrato (neste caso a auga), e lib\u00e9rase outro produto (a \"metade\" C-terminal do p\u00e9ptido).\nCada amino\u00e1cido da tr\u00edade realiza unha tarefa espec\u00edfica neste proceso:\nA reacci\u00f3n completa pode resumirse as\u00ed:\nEfectos estabilizantes adicionais.\nDescubriuse que outros dous amino\u00e1cidos adicionais da protease, a \"Gly 193\" e a \"Ser 195\", est\u00e1n implicados en crear o que se denomina un \"oco oxiani\u00f3n\". Tanto a \"Gly 193\" coma a \"Ser 195\" poden doar hidr\u00f3xenos do eixe carbonado da mol\u00e9cula para establecer enlaces de hidr\u00f3xeno.\nCando se xeran os intermediarios tetra\u00e9dricos dos pasos 1 e 3, o i\u00f3n ox\u00edxeno negativo, que aceptou os electr\u00f3ns do dobre enlace do carbonilo encaixa perfectamente no oco oxiani\u00f3n. De feito, as serina proteases \u00fanense preferentemente ao estado de transici\u00f3n e a estrutura global \u00e9 favorecida, rebaixando a enerx\u00eda de activaci\u00f3n da reacci\u00f3n. Esta \"uni\u00f3n preferente\" \u00e9 responsable de moita da eficiencia catal\u00edtica do encima.\nRegulaci\u00f3n da actividade das serina proteases.\nOs organismos que conte\u00f1en estes encimas deben asegurarse que a actividade das serina proteases est\u00e1 ben regulada. Isto cons\u00e9guese ao ser necesaria unha activaci\u00f3n inicial da protease, e pola secreci\u00f3n de inhibidores.\nActivaci\u00f3n de cim\u00f3xenos.\nOs cim\u00f3xenos (ou zim\u00f3xenos) son os precursores de maior tama\u00f1o xeralmente inactivos dun encima, como moitos encimas dixestivos. Se os encimas dixestivos fosen activos desde o momentos en que se sintetizan, empezar\u00edan inmediatamente a dixerir os \u00f3rganos e tecidos que os sintetizaron. A pancreatite aguda \u00e9 un exemplo de doenza na cal hai unha activaci\u00f3n prematura dos encimas dixestivos no p\u00e1ncreas, e como resultado prod\u00facese autodixesti\u00f3n (aut\u00f3lise). Isto tam\u00e9n complica as investigaci\u00f3ns postmortem, xa que o p\u00e1ncreas a mi\u00faido se autodixire antes de que poida ser avaliado visualmente.\nOs cim\u00f3xenos son grandes estruturas proteicas inactivas, que te\u00f1en a capacidade de perder unha parte por clivaxe ou cambiar formando un encima m\u00e1is pequeno activado. S\u00f3 despois da activaci\u00f3n o sitio activo ten a conformaci\u00f3n axeitada para que te\u00f1a lugar a prote\u00f3lise.\nComo pode verse, a activaci\u00f3n do tripsin\u00f3xeno a tripsina \u00e9 esencial, porque esta activa a s\u00faa propia reacci\u00f3n, e tam\u00e9n a reacci\u00f3n da quimotripsina e a elastase. Por tanto, \u00e9 esencial que esta activaci\u00f3n non ocorra prematuramente. Hai varias medidas de protecci\u00f3n no organismo para previr a autodixesti\u00f3n, como son:\nInhibici\u00f3n.\nHai alg\u00fans inhibidores que lembran o intermediario tetra\u00e9drico, e poden ocupar o sitio activo do encima, impedindo que este poida funcionar axeitadamente.\nAs serina proteases son inhibidas por diversos inhibidores, entre os que est\u00e1n inhibidores qu\u00edmicos sint\u00e9ticos para a investigaci\u00f3n ou prop\u00f3sitos terap\u00e9uticos, e inhibidores proteicos naturais. Unha familia de inhibidores naturais \u00e9 a das chamadas \"serpinas\" (abreviaci\u00f3n de inhibidores das serina proteases), que poden formar un enlace covalente coas serina proteases, inhibindo a s\u00faa funci\u00f3n. As \"serpinas\" mellor estudadas son a antitrombina e a alfa 1-antitripsina, estudadas polo seu papel na coagulaci\u00f3n/trombose e emfisema/A1AT, respectivamente.\nMol\u00e9culas pequenas artificiais que son inhibidores irreversibles son AEBSF e PMSF.\nIdentificouse unha familia de inhibidores de serina proteases de artr\u00f3podos, chamadas pacifastinas, en insectos e crust\u00e1ceos, que poden funcionar no sistema inmunitario deses animais.\nPapel en enfermidades.\nAs mutaci\u00f3ns nestes encimas poden orixinar un incremento ou diminuci\u00f3n da s\u00faa actividade. Isto pode ter diferentes consecuencias, dependendo da funci\u00f3n normal das serina proteases. Por exemplo, as mutaci\u00f3ns na prote\u00edna C poden causar deficiencia en prote\u00edna C e predispo\u00f1er \u00e1 trombose.\nUso en diagn\u00f3sticos.\nA determinaci\u00f3n dos niveis de serina proteases pode ser \u00fatil no contexto de determinadas enfermidades."}
{"id": "291789", "revid": "23204", "url": "https://gl.wikipedia.org/wiki?curid=291789", "title": "Jermaine La Jaune Jacksun", "text": ""}
{"id": "291790", "revid": "98629", "url": "https://gl.wikipedia.org/wiki?curid=291790", "title": "Pelea capreolus", "text": "O ant\u00edlope cabr\u00edo (\"Pelea capreolus\") \u00e9 un mam\u00edfero artiod\u00e1ctilo da familia dos b\u00f3vidos, que \u00e9 o tipo, e \u00fanica especie, do x\u00e9nero Pelea e da subfamilia dos peleinos, para os autores que a admiten, xa que outros sit\u00faan esta especie na subfamilia dos reduncinos.\n\u00c9 un ant\u00edlope africano de tama\u00f1o pequeno e constituci\u00f3n fr\u00e1xil, cun longo e delgado pescozo e orellas grandes, estreitas e rematadas en punta, que habita en bosques montanos e pasteiros da meseta de Sur\u00e1frica, Eswatini e Lesotho, e quizais tam\u00e9n en Cimbabue.\nCaracter\u00edsticas.\nAs principais caracer\u00edsticas morfol\u00f3xicas do ant\u00edlope caprino son as seguintes:\nBiolox\u00eda.\nDistribuci\u00f3n e poboaci\u00f3n.\nO ant\u00edlope caprino habita en bosques montanos e pasteiros da meseta de Sur\u00e1frica, Eswatini e Lesotho.\nEn Sur\u00e1frica a s\u00faa distribuci\u00f3n \u00e9 desigual e descontinua, e non se encontra ao norte do r\u00edo Orange na provincia do Cabo Setentronal, nin en partes da provincia do Noroeste. Anteriormente ocupaban amplamente o \"Highveld\" do oeste de Eswatini, pero desapareceu de moitas partes da s\u00faa antiga \u00e1rea de distribuci\u00f3n. Por\u00e9n, segue a ser bastante com\u00fan na Reserva Natural de Malolotja e a\u00ednda sobrevive localmente en zonas non protexidas. En Lesotho probabelmente era unha especie moi abundante no pasado, pero a s\u00faa poboaci\u00f3n reduciuse a unhas poucas poboaci\u00f3ns dispersas. Respondeu ben \u00e1 protecci\u00f3n do Parque Nacional de Sehlabathebe na d\u00e9cada de 1980.\nA suma das estimaci\u00f3ns de poboaci\u00f3n hoxe dispo\u00f1\u00edbeis d\u00e1 un total de menos de 9.800 individuos, pero excl\u00fae importantes zonas para as cales as estimaci\u00f3ns non se puideron avaliar. En 1999 suxeriuse unha poboaci\u00f3n total de aproximadamente 18.000 esp\u00e9cimes, dos cales polo menos unha cuarta parte est\u00e1n en \u00e1reas protexidas e m\u00e1is do 30% en terreos privados. En xeral, a tendencia da poboaci\u00f3n \u00e9 est\u00e1bel (especialmente nas \u00e1reas protexidas), pero diminu\u00edndo nalgunhas partes da \u00e1rea de distribuci\u00f3n. A subpobaci\u00f3n m\u00e1is grande est\u00e1 no Parque Ukahlamba-Drakensberg (entre 2.000 e 3.000 indivuduos).\nComportamento.\nO ant\u00edlope cabr\u00edo vive en grupos familiares, de at\u00e9 30 exemplares, a\u00ednda que habitualmente est\u00e1n compostos por menos dunha ducia de animais, cun macho dominante, femias e individuos inmaturos. Os machos vellos viven en solitario.\nAlim\u00e9ntanse fundamentalmente de herbas.\nViven nunha certa variedade de h\u00e1bitats, en rexi\u00f3ns de outeiros e monta\u00f1as; habitualmente prefiren as ladeiras herbosas m\u00e1is altas, ou as mesetas soleadas, con menor cobertura vexetal que os ambientes preferidos polo seu competidor o redunca de monta\u00f1a (\"Redunca fulvorufula\"). Nos lugares onde ocupan outeiros illados poden deixalos pola ma\u00f1\u00e1 e ao atardecer para alimentarse en terreos m\u00e1is baixos.\nSon moi cautelosos e, cando se senten en perigo, foxen con movementos de \"cabali\u00f1o de bamb\u00e1n\" levantando bruscamente os cuartos traseiros no aire.\nOs machos son moi agresivos, e te\u00f1en fama de atacar aos reduncas de monta\u00f1a que se encontren no seu h\u00e1bitat.\nReproduci\u00f3n.\nAlcanzan a madurez sexual probabelmente ao ano ou ano e medio de idade.&lt;br&gt;Os machos, na \u00e9poca da reproduci\u00f3n, pers\u00e9guense os uns aos outros e estabelecen feroces pelexas (s\u00f3 aparentemente, porque non se causan dano).\nA xestaci\u00f3n dura nove meses e medio. As femias sep\u00e1ranse do grupo cando van parir a s\u00faa \u00fanica cr\u00eda (\u00e1s veces d\u00faas).\nAs cr\u00edas permanecen canda \u00e1 s\u00faa nai durante seis semanas.\nSistem\u00e1tica.\nA especie foi descrita por primeira vez en 1790 polo naturalista alem\u00e1n Johann Reinhold Forster (1729-1798).\n\"Pelea capreolus\" \u00e9 a \u00fanica especie do x\u00e9nero \"Pelea\", considerado como o \u00fanico da subfamilia dos \"Peleinae\", e da tribo dos \"Peleini\". Por\u00e9n, estudos de filoxenia molecular sit\u00faano na tribo \"Reduncini\", da subfamilia dos \"Reduncinae\", que foi ampliada con este motivo.\nEstado de conservaci\u00f3n.\nSegundo a UICN a poboaci\u00f3n de \"Pelea capreolus\" \u00e9 bastante est\u00e1bel, cualificando no ano 2014 o seu status como \"LC\" (pouco preocupante).\nNa empresa.\nO nome deste animal en neerland\u00e9s, \"reebok\", \u00e9 a orixe do nome da empresa fabricante de roupa deportiva Reebok, orixinalmernte brit\u00e1nica e agora pertencente a Adidas AG, as\u00ed como o animal mesmo para o seu logo."}
{"id": "291791", "revid": "22795", "url": "https://gl.wikipedia.org/wiki?curid=291791", "title": "Pelea", "text": ""}
{"id": "291792", "revid": "22795", "url": "https://gl.wikipedia.org/wiki?curid=291792", "title": "Peleinos", "text": ""}
{"id": "291793", "revid": "22795", "url": "https://gl.wikipedia.org/wiki?curid=291793", "title": "Peleinae", "text": ""}
{"id": "291794", "revid": "22795", "url": "https://gl.wikipedia.org/wiki?curid=291794", "title": "P. capreolus", "text": ""}
{"id": "291795", "revid": "23204", "url": "https://gl.wikipedia.org/wiki?curid=291795", "title": "Marlon Jackson", "text": "Marlon David Jackson, nado o 12 de marzo de 1957 en Gary, Indiana, \u00e9 un artista estadounidense, membro de The Jackson 5. \u00c9 co\u00f1ecido como \"Dancing Machine\" ou \"the Dancingest Jackson\" polas s\u00faas actuaci\u00f3ns no escenario, as\u00ed como \"Jokester\" polo seu bo humor caracter\u00edstico. \u00c9 dezasete meses m\u00e1is vello que o seu irm\u00e1n Michael."}
{"id": "291796", "revid": "23204", "url": "https://gl.wikipedia.org/wiki?curid=291796", "title": "Marlon David Jackson", "text": ""}
{"id": "291797", "revid": "27155", "url": "https://gl.wikipedia.org/wiki?curid=291797", "title": "Serina endopeptidase", "text": ""}
{"id": "291798", "revid": "27155", "url": "https://gl.wikipedia.org/wiki?curid=291798", "title": "Ser\u00edn protease", "text": ""}
{"id": "291799", "revid": "98629", "url": "https://gl.wikipedia.org/wiki?curid=291799", "title": "Randy Jackson (m\u00fasico)", "text": "Steven Randall \"Randy\" Jackson, nado o 29 de outubro de 1961 en Gary, Indiana, \u00e9 un artista estadounidense, antigo membro de The Jacksons. Alcumado \"Little Randy\", \u00e9 o m\u00e1is novo dos irm\u00e1ns Jackson var\u00f3ns, e o segundo m\u00e1is novo dos nove Jackson, sendo m\u00e1is vello que Janet.\nRandy s\u00f3 ti\u00f1a tres anos cando se formou o grupo Jackson 5, polo que non \u00e9 un membro orixinal. Mentres os seus irm\u00e1ns daban concertos, aprendeu a tocar instrumentos, destacando no piano."}
{"id": "291800", "revid": "23204", "url": "https://gl.wikipedia.org/wiki?curid=291800", "title": "Steven Randall Jackson", "text": ""}
{"id": "291802", "revid": "1131", "url": "https://gl.wikipedia.org/wiki?curid=291802", "title": "Eladio P\u00e9rez Romero", "text": "Eladio P\u00e9rez Romero, finado en Ourense o 13 de xaneiro de 1940 foi un pol\u00edtico galego.\nTraxectoria.\nConcelleiro en Ourense, foi nomeado alcalde en abril de 1909, permanecendo no cargo at\u00e9 xu\u00f1o dese ano. Deputado provincial, foi vicepresidente da Deputaci\u00f3n. Foi elixido presidente da Deputaci\u00f3n de Ourense en agosto de 1921. Na Segunda Rep\u00fablica militou no Partido Radical, foi nomeado membro da Comisi\u00f3n Xestora da Deputaci\u00f3n en febreiro de 1934, permanecendo no cargo at\u00e9 decembro de 1935.\nVida persoal.\nCasou con Mar\u00eda Avila Dom\u00ednguez."}
{"id": "291803", "revid": "56817", "url": "https://gl.wikipedia.org/wiki?curid=291803", "title": "Laura Branco", "text": "Laura Blanco de la Barrera, nada en Foz en 1984, \u00e9 unha escritora galega.\nTraxectoria.\nLicenciada en Filolox\u00eda Portuguesa no 2007 e en Filolox\u00eda Galega no 2008 pola Universidade de Santiago de Compostela, onde obtivo o Diploma de Estudos Avanzados no 2009."}
{"id": "291805", "revid": "23204", "url": "https://gl.wikipedia.org/wiki?curid=291805", "title": "I Got You (I Feel Good)", "text": "\"I Got You (I Feel Good)\" \u00e9 unha canci\u00f3n de James Brown. Gravada e lanzada como sinxelo en 1965, foi a s\u00faa canci\u00f3n de m\u00e1is \u00e9xito nas listas musicais, e polo tanto a s\u00faa gravaci\u00f3n m\u00e1is co\u00f1ecida.\nAparici\u00f3ns no cine e na televisi\u00f3n.\n\"I Got You (I Feel Good)\" ten aparecido nas bandas sonoras de varios filmes, como \"The Nutty Professor\", \"Good Morning, Vietnam\", \"Home Alone 4\", \"Mr. Jones\", \"It Takes Two\", \"Dr. Dolittle\", \"Boat Trip\", \"\", \"Superaxente K-9\", \"Garfield\", \"Exit Wounds\" e \"Transformers\". Tam\u00e9n apareceu no trailer do filme \"It Could Happen to You\"."}
{"id": "291808", "revid": "1505", "url": "https://gl.wikipedia.org/wiki?curid=291808", "title": "Wilhem Conrad R\u00f6tgen", "text": ""}
{"id": "291809", "revid": "1505", "url": "https://gl.wikipedia.org/wiki?curid=291809", "title": "Formiga com\u00fan", "text": ""}
{"id": "291812", "revid": "92340", "url": "https://gl.wikipedia.org/wiki?curid=291812", "title": "Jos\u00e9 Torres Pintos", "text": "Jos\u00e9 Torres Pintos, finado en Ribadavia o 12 de xaneiro de 1946 foi un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela (1897). Xu\u00edz municipal de Leiro (1903-1914). Militante do Partido Conservador, foi deputado provincial polo distrito Carballi\u00f1o-Ribadavia dende 1915. Foi elixido presidente da Deputaci\u00f3n de Ourense en 1922."}
{"id": "291813", "revid": "839", "url": "https://gl.wikipedia.org/wiki?curid=291813", "title": "Caniformia", "text": ""}
{"id": "291815", "revid": "1131", "url": "https://gl.wikipedia.org/wiki?curid=291815", "title": "Museo Mar\u00edtimo Seno de Corcubi\u00f3n", "text": "O Museo mar\u00edtimo Seno de Corcubi\u00f3n, \u00e9 un centro adicado \u00e1 vida mar\u00edtima da Costa da Morte, situado na vila de Corcubi\u00f3n. At\u00f3pase nunha antiga f\u00e1brica de salgadura e foi inaugurado o 6 de outubro do 2001. Nel hai gran cantidade de apeiros de pesca, instrumentos de navegaci\u00f3n, de salvamento mar\u00edtimo, maquinaria, obxectos de carpintar\u00eda de ribeira e moitas pezas m\u00e1is relacionadas co traballo no mar.\nEn 2015 clausurou as s\u00faas portas definitivamente, despois do fracaso dunha iniciativa para constru\u00edr un hotel nas instalaci\u00f3ns."}
{"id": "291817", "revid": "1131", "url": "https://gl.wikipedia.org/wiki?curid=291817", "title": "Galiciencia", "text": "Galiciencia \u00e9 unha feira anual sobre ciencia orientada para o estudantado galego. Naceu en 2007, e conta co padroado da Direcci\u00f3n Xeral de I+D+I da Conseller\u00eda de Econom\u00eda e Industria da Xunta de Galicia. Nun principio celebrouse en Ourense, en desde 2010 cel\u00e9brase en San Cibrao das Vi\u00f1as, nas instalaci\u00f3ns de Tecn\u00f3pole.\nCaracter\u00edsticas.\nO obxectivo principal desta iniciativa \u00e9 servir de punto de encontro para estudantes da ESO e Bacharelato (a partir de 2015, tam\u00e9n primaria) con ideas innovadoras, para amosarllas \u00f3 p\u00fablico nos cub\u00edculos que o Parque Tecnol\u00f3xico de Galicia pon \u00e1 s\u00faa disposici\u00f3n tres d\u00edas na \u00e9poca da Semana da Ciencia.\nAdemais de facilitar o desprazamento e estancia dos estudantes en Ourense e montar a infrastrutura da feira, hai actividades paralelas para p\u00fablico e expositores.\nEdici\u00f3ns.\nEn 2006 celebrouse baixo o nome de Expociencia. Asistiron como visitantes 1000 persoas, inclu\u00edndo 15 centros escolares. A exposici\u00f3n foi complementada co 'planetario burbulla', un 'obradoiro de maxia qu\u00edmica e CSI, a exposici\u00f3n 'a Trav\u00e9s da Enerx\u00eda' e a xornada de formaci\u00f3n que inclu\u00edu a mesa redonda intitulada '\u00c9 posible investigar na ESO?'. Completouse cunha xornada de portas abertas o s\u00e1bado 18 de novembro e sesi\u00f3ns de cine relacionado coa tecnolox\u00eda.\nA edici\u00f3n 2007 xa tivo o nome de Galiciencia. No auditorio de Ourense participaron 2000 persoas e 85 estudantes presentaron un total de 31 proxectos innovadores \u00f3s visitantes desta feira. No ano 2007 ganaron como 2\u00ba e 1\u00ba premio dous colexios de Galicia, o colexio de San Mamede e o Guillerme Brown, cun traballo sobre a alimentaci\u00f3n da curuxa e un sistema contra incendios.\nA edici\u00f3n de 2008 tivo lugar o 18 e 20 de novembro no Auditorio de Ourense.\nA terceira edici\u00f3n como Galiciencia, celebrada en 2009, inclu\u00edu 34 proxectos (18 orixinados en Galicia e 16 de Barcelona). Houbo 2700 visitas, 2150 de escolares de toda Galicia que se achegaron \u00f3 Auditorio de Ourense en grupos organizados e m\u00e1is de 600 visitantes libres.\nEn 2015 celebrouse a d\u00e9cima edici\u00f3n, do 18 \u00f3 20 de novembro. Incorporouse unha secci\u00f3n de proxectos de primaria, que s\u00f3 son expostos durante unha ma\u00f1\u00e1: 10 o m\u00e9rcores 18, 10 o xoves 19 e 2 o venres 20. As actividades inclu\u00edron talleres sobre a luz a diversos niveis, inclu\u00edndo a luz l\u00e1ser, e exposici\u00f3ns: \"Galiciencia, 10\u00ba aniversario\" e \"Un universo de luz\".\nA XI edici\u00f3n tivo lugar os d\u00edas 16,17 e 18 de novembro de 2016.\nA de 2017 foi a \u00faltima edici\u00f3n celebrada en novembro. A tem\u00e1tica elixida foi a astronom\u00eda.\nA edici\u00f3n de 2018 tivo lugar entre o 9 e o 11 de maio. A tem\u00e1tica elixida foi o cambio clim\u00e1tico. Participaron 50 proxectos de secundaria e 27 de primaria. \u00c9 a primeira edici\u00f3n na que a mostra non se fai en novembro. Ganou o primeiro premio o Proxecto Rebinxe."}
{"id": "291818", "revid": "89787", "url": "https://gl.wikipedia.org/wiki?curid=291818", "title": "Movistar", "text": "Movistar \u00e9 a marca comercial coa que opera a multinacional espa\u00f1ola de telecomunicaci\u00f3ns Telef\u00f3nica, en Espa\u00f1a e Hispanoam\u00e9rica. No territorio espa\u00f1ol, engloba as compa\u00f1\u00edas \u00abTelef\u00f3nica M\u00f3viles Espa\u00f1a, S.A.U.\u00bb (telefon\u00eda m\u00f3bil) e \u00abTelef\u00f3nica de Espa\u00f1a, S.A.\u00bb \nMalia que son d\u00faas compa\u00f1\u00edas diferentes e legalmente son independentes, as d\u00faas act\u00faan cunha mesma marca e ofrecen servizos conxuntamente, sen ningunha distinci\u00f3n especial de face aos clientes. Ata maio de 2010, a denominaci\u00f3n comercial \u00abMovistar\u00bb s\u00f3 estaba destinada \u00e1 filial \u00abTelef\u00f3nica M\u00f3viles\u00bb, mentres que os produtos de telefon\u00eda e internet fixos, comercializ\u00e1banse co nome de \u00abTelef\u00f3nica\u00bb.\nUnha reestruturaci\u00f3n completa da arquitectura das marcas do grupo en 2010, levou a denominar todos os produtos e servizos comerciais baixo a marca \u00abMovistar\u00bb, e reservar o nome \u00abTelef\u00f3nica\u00bb s\u00f3 para raz\u00f3ns institucionais ou ben\u00e9ficas.\nHistoria.\nNacemento da marca.\nEn 1990, \"Telef\u00f3nica de Espa\u00f1a\" segregou o negocio de telefon\u00eda m\u00f3bil, mediante unha empresa independente \u00e1 s\u00faa matriz, \"Telef\u00f3nica M\u00f3viles\". A nova compa\u00f1\u00eda, prestaba servizos de telefon\u00eda m\u00f3bil anal\u00f3xica (AMPS), baixo o nome de Moviline.\nMovistar, ten a s\u00faa orixe na marca comercial coa que \"Telef\u00f3nica M\u00f3viles\", comezou a operar o servizo de telefon\u00eda m\u00f3bil dixital (GSM), o 25 de xullo de 1995. Est\u00e1 tecnolox\u00eda comezou as s\u00faas probas en Espa\u00f1a, durante a Exposici\u00f3n Universal de Sevilla e as Olimp\u00edadas de Barcelona de 1992, a trav\u00e9s da filial \"Telef\u00f3nica Servicios Uno\" (TS1).\nTras un per\u00edodo de convivencia de ambas tecnolox\u00edas, anal\u00f3xica (Moviline) e dixital (Movistar), ext\u00ednguese finalmente Moviline o 31 de decembro de 2003, quedando unicamente a telefon\u00eda m\u00f3bil dixital de \"Movistar\".\nExpansi\u00f3n internacional de Telef\u00f3nica M\u00f3viles, baixo a marca Movistar.\nTelef\u00f3nica M\u00f3viles iniciou a s\u00faa expansi\u00f3n internacional en 1990, coa adquisici\u00f3n en Hispanoam\u00e9rica, de tres compa\u00f1\u00edas nacionais de telefon\u00eda privatizadas no Per\u00fa, na Arxentina e Chile, provenientes de monopolios estatais. Na primeira fase, estas compa\u00f1\u00edas seguiron desenvolvendo e expandiendo o seu negocio como un todo, sen segregaci\u00f3n das filiais m\u00f3biles.\nEn 1998, coa privatizaci\u00f3n de Telebr\u00e1s, Telef\u00f3nica, integrada en varios consorcios, conseguiu o control do operador de telefon\u00eda fixa de S\u00e3o Paulo (TelESP) e de varios operadores m\u00f3biles, como os de R\u00edo de Xaneiro (TelERJ) ou Rio Grande do Sur (TelERG).\nNo ano 2000, Telef\u00f3nica M\u00f3viles continuou a s\u00faa expansi\u00f3n implant\u00e1ndose no mercado mexicano, mediante a adquisici\u00f3n de catro operadores pertencentes a Motorola que operaban no norte de M\u00e9xico e creando unha filial local con sede en Monterrey. Posteriormente, en maio de 2002, adquiriu o operador Pegaso e fusionouno coa operadora que xa controlaba, convert\u00e9ndose nun operador de \u00e1mbito nacional e movendo a sede da compa\u00f1\u00eda a M\u00e9xico D.F.\nFinalmente en 2004, Telef\u00f3nica M\u00f3viles compra os activos latinoamericanos do operador estadounidense BellSouth. A trav\u00e9s desta adquisici\u00f3n, ampla a s\u00faa implantaci\u00f3n continental en Centroam\u00e9rica e en varios pa\u00edses nos que non operaba como Colombia, Venezuela, Ecuador e o Uruguai, ademais de reforzar a s\u00faa presenza nos que xa ti\u00f1a operaci\u00f3ns, consolid\u00e1ndose como a compa\u00f1\u00eda telef\u00f3nica l\u00edder da rexi\u00f3n iberoamericana.\nA unificaci\u00f3n da marca Movistar.\nDurante a s\u00faa expansi\u00f3n internacional, os negocios de Telef\u00f3nica M\u00f3viles no mundo seguiron unha pol\u00edtica de marca dispar, e en cada territorio a multinacional combinaba as marcas dos operadores absorbidos con ens\u00ednalas \u00abTelef\u00f3nica\u00bb, \u00abMovistar\u00bb ou ambas, a\u00ednda que nalg\u00fans territorios directamente prescind\u00eda das marcas locais e implantaba as s\u00faas.\nEn 2006, baixo unha pol\u00edtica de reorganizaci\u00f3n dos negocios globais do grupo, \"Telef\u00f3nica M\u00f3viles\" \u00e9 absorbida pola s\u00faa matriz \"Telef\u00f3nica\" e as s\u00faas operaci\u00f3ns internacionais son absorbidas pola nova organizaci\u00f3n do Grupo Telef\u00f3nica en torno a zonas xeogr\u00e1ficas. A filial espa\u00f1ola queda baixo \u00abTelef\u00f3nica de Espa\u00f1a, S.A.U.\u00bb, as filiais iberoamericanas quedan integradas en \u00abTelef\u00f3nica Iberoam\u00e9rica\u00bb e as europeas salvo a espa\u00f1ola, baixo \u00abTelef\u00f3nica Europe, Plc\u00bb. Por outra banda, o servizo de telefon\u00eda m\u00f3bil en Espa\u00f1a e Hispanoam\u00e9rica, quedaba unificado baixo ens\u00ednaa comercial Movistar, mentres que os servizos de telefon\u00eda e internet fixos, segu\u00edan denomin\u00e1ndose co nome comercial \u00abTelef\u00f3nica\u00bb.\nEn 2010, a reestruturaci\u00f3n completa a nivel global de todo o portafolio de marcas do grupo Telef\u00f3nica levou a prescindir de ens\u00ednaa \u00abTelef\u00f3nica\u00bb en servizos comerciais, e todos os servizos deste tipo pasaron a denominarse baixo a marca \u00abMovistar\u00bb, xa fosen m\u00f3biles ou fixos. En consonancia, a imaxe da marca renovouse en Espa\u00f1a, presentando un redese\u00f1o do logotipo, e posteriormente implantou a mesma imaxe en todas as filiais do territorio latinoamericano.\nImaxe e estratexia de marca.\nDesde o seu nacemento, o logotipo da marca Movistar present\u00e1base como un anexo da logomarca de Telef\u00f3nica, a cal representaba unha letra \"T\" formada por varios puntos. Moviline luc\u00eda unha imaxe moi similar que reflect\u00eda a s\u00faa pertenza ao mesmo grupo empresarial. O \"i\" da palabra Movistar distingu\u00edase por ter unha estrela de cor dourada no punto da graf\u00eda.\nNo ano 2000, Telef\u00f3nica modificaba radicalmente a s\u00faa logotipo e a s\u00faa imaxe de marca por un texto en graf\u00eda amable en cor verde lima no que se l\u00eda o nome da marca, cun subli\u00f1ado l\u00e1ser. En concordancia, a marca Movistar modificou a s\u00faa logotipo e pasou a ser simplemente a palabra \"Movistar\" escrita en cor branca a modo de endorso debaixo da marca Telef\u00f3nica.\nEn 2005, debido ao auxe da telefon\u00eda m\u00f3bil, Movistar presentou o seu primeiro logotipo propio independente da marca Telef\u00f3nica. Unha versi\u00f3n particular da letra \"M\" en cor verde lima e con efectos tridimensionales que aparentaban dar volume. As cores caracter\u00edsticas da marca continuaron sendo o verde lima e o azul, herdados do seu matriz Telef\u00f3nica.\nEn 2010, debido a que Movistar deixou de ser unha ensina centrada na telefon\u00eda m\u00f3bil e pasou a ser a \u00fanica ensina comercial de todos os produtos do grupo en Espa\u00f1a e Latinoam\u00e9rica o logotipo e a imaxe corporativa retoc\u00e1ronse para ser acordes a esta nova realidade. As formas da \"M\" suaviz\u00e1ronse e a paleta de cores cambiou as tonalidades de azul, tam\u00e9n a marca acolleuse como recurso visual caracter\u00edstico o concepto do ceo e as nubes. De igual xeito estreou por primeira vez un eslogan a nivel mundial, \u00abCompartida a vida \u00e9 m\u00e1is\u00bb.\nMovistar anunciou o 14 de setembro de 2012 a s\u00faa nova oferta combinada: Movistar Fusi\u00f3n, primeira en Espa\u00f1a que integraba nunha factura servizos de ADSL, telefon\u00eda m\u00f3bil, telefon\u00eda fixa e televisi\u00f3n. Deste xeito, os usuarios pod\u00edan -obter un aforro de ata o 50% na s\u00faa factura mensual-, segundo anunciou o presidente de Telef\u00f3nica Espa\u00f1a, Lu\u00eds Miguel Gilp\u00e9rez.\nOficialmente o servizo Movistar Fusi\u00f3n sa\u00edu ao mercado espa\u00f1ol o 1 de outubro, con catro paquetes distintos que combinaban servizos de li\u00f1a fixa, li\u00f1a m\u00f3bil (500 minutos-1GB), banda larga (ADSL de 10 megas ou fibra \u00f3ptica de 100 megas) e televisi\u00f3n.\nOperadores m\u00f3biles virtuais.\nMovistar conta en Espa\u00f1a cunha OMV propia, que controla a trav\u00e9s da s\u00faa filial Tuenti, chamada Tuenti M\u00f3bil e que comercializa como un produto ligado \u00e1 popular rede social.\nMovistar tam\u00e9n ten varios acordos subscritos co operador m\u00f3bil Yoigo para que este operador poida acceder \u00e1 rede de Movistar naqueles puntos nos que a s\u00faa rede propia a\u00ednda non est\u00e1 despregada.\nAdicionalmente, a rede de Movistar tam\u00e9n d\u00e1 servizo \u00e1s seguintes operadores m\u00f3biles virtuales (OMV) en r\u00e9xime de alugamento:\nPremios e reco\u00f1ecementos.\nAno 2014\nAno 2013\nAno 2011\nCr\u00edticas e denuncias en Espa\u00f1a.\nMovistar recibiu fortes cr\u00edticas por parte dalg\u00fans dos seus clientes en Espa\u00f1a. Concretamente, algunhas das cr\u00edticas que recollen as asociaci\u00f3ns de consumidores como as m\u00e1is habituais son o ofrecer tarifas enganosas ou imprecisas, o non ter unha pol\u00edtica de prezos transparente ou un servizo de atenci\u00f3n ao cliente deficiente.\nPor mor disto, a organizaci\u00f3n de consumidores Facua outorgou o t\u00edtulo ao peor operador de telefon\u00eda durante os anos 2009, 2010, 2011 e 2012"}
{"id": "291819", "revid": "7802", "url": "https://gl.wikipedia.org/wiki?curid=291819", "title": "Olimp\u00edadas de Barcelona", "text": ""}
{"id": "291820", "revid": "89787", "url": "https://gl.wikipedia.org/wiki?curid=291820", "title": "Willy Cartier", "text": "Willy Cartier, nado en Par\u00eds o 15 de setembro de 1991, \u00e9 un modelo e actor franc\u00e9s. \u00c9 co\u00f1ecido por ser a imaxe das colecci\u00f3ns de Givenchy.\nTraxectoria.\nWilly Cartier \u00e9 fillo do pintor Jack Servoz e da bailarina L\u00e9a Cartier. Nun primeiro momento, comezou a s\u00faa carreira como actor, sendo alumno da prestixiosa Cours Florent. Tam\u00e9n foi \u00e1 \"Acad\u00e9my International of Danse\", onde estudou danza (cl\u00e1sica, contempor\u00e1nea e jazz) e a teatro, que lle permitiu participer na comedia musical Aida. Al\u00e9n dos filmes, particiou na curtametraxe \"La L\u00e9gende de Shalimar\" a car\u00f3n de Natalia Vodianova.\nNa s\u00faa carreira como modelo, traballou para as marcas Chanel, Karl Lagerfeld, Jean-Paul Gautier, Givenchy, Diesel e Benetton. Tam\u00e9n aparece nos v\u00eddeos musicais de varios artistas como Woodkid, Shy'm, Frank Ocean, Laurent Voulzy ou Alain Souchon."}
{"id": "291824", "revid": "98629", "url": "https://gl.wikipedia.org/wiki?curid=291824", "title": "Xunta de Goberno Republicana de Santiago", "text": "A Xunta de Goberno Democr\u00e1tica Republicana Federal de Santiago foi un \u00f3rgano de goberno formado o 12 de febreiro de 1873 que exerceu o poder municipal de Santiago de Compostela tras a abdicaci\u00f3n do rei Amadeu I, producida o d\u00eda anterior.\nTraxectoria.\nO d\u00eda 11 de febreiro, o alcalde interino compostel\u00e1n, Antonio P\u00e9rez D\u00e1vila, recibiu un telegrama do Gobernador civil da Coru\u00f1a, Fausto Garagarza Dugiols, que lle notificaba o desexo do Goberno \"\"de resignar os seus poderes nas C\u00e1maras\" para tentar evitar o que semellaba unha inminente renuncia do rei. Pero, este, a medio d\u00eda, presentouse perante o Congreso para \"devolver \u00e1 Naci\u00f3n, e no seu nome a v\u00f3s, a Corona que me ofreceu o voto nacional, facendo dela renuncia por min, por os meus fillos e sucesores\". Esa mesma tarde, no Congreso, os republicanos presentaron unha proposici\u00f3n \"para que se declaren as Cortes en Convenci\u00f3n\" e, seguidamente, proclamouse a Primeira Rep\u00fablica Espa\u00f1ola. As noticias chegaron a Santiago ao fin do d\u00eda e o d\u00eda 12 presentouse ante o alcalde unha agrupaci\u00f3n de persoas que, baixo o nome de Xunta de Goberno Republicana, esixiulle a renuncia. P\u00e9rez-D\u00e1vila f\u00edxoo perante a Autoridade provincial, resignando o poder municipal na propia Xunta \"en medio da tranquilidade m\u00e1is completa\", e publicou un bando no que informaba do sucedido.\nNas horas seguintes, os compo\u00f1entes da Xunta recorreron as r\u00faas coa comparsa que adoitaba tocar na cidade, ondeando a bandeira encarnada da Rep\u00fablica, para chegar ata a Praza do Hospital onde fixeron unhas proclamas e presentaron aos membros da Xunta ao pobo. A tranquilidade foi absoluta, ata o punto de que estiveron \"as tendas e comercios abertos como sempre\"\".\nA Xunta estivo constitu\u00edda por Esteban Quet Puigvert (quen ocupou a presidencia), Marcial Moure Gonz\u00e1lez (vice-presidente 1\u00ba), Manuel Ozores Fern\u00e1ndez (vice-presidente 2\u00ba), Jos\u00e9 Servino Ballesteros-del Mazo, Miguel Vilaseco, Nicol\u00e1s Quintela Lago, Fortunato Rodr\u00edguez Arizmendi, Benito S\u00e1nchez (todos eles vogais), Pablo Gonz\u00e1lez Mun\u00edn (secretario) e Julio Urrabieta Ortiz (vice-secretario). Non hai que esquecer que, malia que non pertenceu \u00e1 Xunta, Jos\u00e9 S\u00e1nchez Villamar\u00edn estivo moi presente nos sucesos da chegada da Rep\u00fablica a Santiago e ocupou varios cargos relevantes nos meses seguintes.\nUnha vez que o Goberno republicano quedou asegurado no Estado, a Xunta resignou o poder municipal o d\u00eda 14 de febreiro de novo no alcalde Antonio P\u00e9rez D\u00e1vila e a s\u00faa antiga Corporaci\u00f3n. Logo despois, disolveuse.\nOs membros da Xunta de Goberno Republicana de Santiago.\nA extracci\u00f3n social e a traxectoria dos membros da Xunta foi diversa. Dentro dos que dedic\u00e1ronse \u00e1 ensinanza, temos a Quet Puigvert (profesor de Farmacia na Universidade de Santiago de Compostela), Gonz\u00e1lez Mun\u00edn (profesor de Medicina) e a Rodr\u00edguez Arizmendi (mestre nacional e profesor na Escola Normal de Mestres de Santiago). Ademais, Moure Gonz\u00e1lez foi, o mesmo que Quet, farmac\u00e9utico. Non obstante, o segmento m\u00e1is representado \u00e9 o de propietarios ou facendados, a\u00ednda que non todos co mesmo grao de solvencia. Neste caso estar\u00edan Servino (fidalgo, con propiedades en Galicia e Andaluc\u00eda), Urrabieta (a trav\u00e9s da herdanza da s\u00faa dona, pola que tivo que loitar nos tribunais) e Vilaseco (en menor cont\u00eda). No caso de Quintela ti\u00f1a o oficio de paraugueiro, e Urrabieta era oficial da Gobernaci\u00f3n. Por \u00faltimo, S\u00e1nchez-Villamar\u00edn era avogado e industrial dos curtidos.\nAdemais da s\u00faa innegable pertenza ao Partido Republicano Federal de Santiago, hai que salientar que Quet Puigvert, Moure, Vilaseco e Gonz\u00e1lez Mun\u00edn pertenceron a diferentes Comit\u00e9s directivos do partido. Pero, como dato sobranceiro, temos tam\u00e9n que catro dos seus membros, Marcial Moure, Fortunato Rodr\u00edguez, Pablo Gonz\u00e1lez Mun\u00edn e Jos\u00e9 S\u00e1nchez-Villamar\u00edn, foron membros desde 1870 da loxa mas\u00f3nica Luz Compostelana n\u00ba 13.\nFinalmente, a meirande parte do membros da Xunta pasaron a ter os graos militares m\u00e1is importantes do recentemente formado Batall\u00f3n de Voluntarios Republicanos da Milicia Nacional de Santiago. Das catro compa\u00f1\u00edas, tres foron dirixidas por alg\u00fan deles co posto de capit\u00e1n (Quet, Servino e S\u00e1nchez-Villamar\u00edn), dous foron tenentes (Vilaseco e Rodr\u00edguez) e un sarxento primeiro (Benito S\u00e1nchez)."}
{"id": "291825", "revid": "98629", "url": "https://gl.wikipedia.org/wiki?curid=291825", "title": "Cazuza \u2013 O Tempo N\u00e3o P\u00e1ra", "text": "Cazuza \u2013 O Tempo N\u00e3o P\u00e1ra \u00e9 un filme brasileiro dirixido por Walter Carvalho e Sandra Werneck que se estreou no 2004. O filme conta a vida do cantante Cazuza, interpretado por Daniel de Oliveira, e o argumento bas\u00e9ase no libro escrito pola nai de Cazuza, Lucia Araujo. Daniel de Oliveira ga\u00f1ou o premio \u00f3 mellor actor da Asociaci\u00f3n de Cr\u00edticos de Arte de S\u00e3o Paulo.\nFoi un dos filmes m\u00e1is exitosos dese ano no Brasil.\nSinopse.\nO filme retrata a vida do compositor e cantante Cazuza, dende que comezou a carreira, actuando na obra \"P\u00e1ra-quedas do Cora\u00e7\u00e3o\", no Circo Voador, o seu \u00e9xtio con Bar\u00e3o Vermelho e a s\u00faa carreira en solitario at\u00e9 a s\u00faa morte en 1990, por mor das complicaci\u00f3ns xurdidas pola SIDA."}
{"id": "291826", "revid": "89787", "url": "https://gl.wikipedia.org/wiki?curid=291826", "title": "Henri Meschonnic", "text": "Henri Meschonnic, nado en Par\u00eds o 18 de setembro de 1932 e finado en Villejuif (Val do Marne) o 8 de abril de 2009, foi un poeta, tradutor, ling\u00fcista, te\u00f3rico da poes\u00eda e da traduci\u00f3n franc\u00e9s.\nTraxectoria.\nProfesor de ling\u00fc\u00edstica e literatura en Paris VIII, foi un dos fundadores do Centro Experimental de Vincennes e promoveu unha li\u00f1a de traballo desenvolvida como \"Disciplinas do Sentido\" na \u00c9cole doctorale fundada por el en 1990.\nF\u00edxose popular como tradutor do Antigo Testamento b\u00edblico, traduc\u00edndoo directamente dos textos orixinais coa intenci\u00f3n de demostrar unha fidelidade particular \u00e1 s\u00faa funci\u00f3n po\u00e9tica. Est\u00e1 considerado como un dos tradutores m\u00e1is innovadores da contemporaneidade. A s\u00faa obra \u00e9 motivo de culto nos c\u00edrculos literarios de todo o mundo.\nAlg\u00fans dos seus libros mais co\u00f1ecidos son \"Critique du Rythme\" (1982), \"Po\u00e9tique du Traduire\" (1999) e \"La rime et la vie\" (1986).\nPoes\u00eda.\nMeschonnic escribiu moitos libros de poemas. Os primeiros poemas publicados foron \"Po\u00e8mes d'Alg\u00e9rie\", que apareceron no \"Journal Europe\", en xaneiro de 1962, pero alcanzou fama en 1972 co Premio Max Jacob, polo libro \"D\u00e9dicaces proverbes\". Na introduci\u00f3n, o autor demostra a s\u00faa preocupaci\u00f3n \u00e9tica, procura demostrar que os seus poemas non participan de distinci\u00f3ns como o dicir e o actuar, o discurso e a linguaxe, sen ter nada que ver coa oposici\u00f3n entre individuo e sociedade.\nGa\u00f1ou outros premios de poes\u00eda posteriormente. Os seus poemas caracter\u00edzanse formalmente pola completa ausencia de puntuaci\u00f3n e de mai\u00fasculas, buscando un ritmo que sexa propio de cada poema sen as \"amarras\" da puntuaci\u00f3n. Segundo os seus textos te\u00f3ricos, a puntuaci\u00f3n, tal como a co\u00f1ecemos hoxe, prioriza unha l\u00f3xica que non \u00e9 a mesma do ritmo, afastando o texto da oralidade, \u00e1 cal todo poema (e toda escrita que pretenda ser expresiva) deber\u00eda aproximarse.\nA traduci\u00f3n da Biblia.\nAs s\u00faas traduci\u00f3ns de textos b\u00edblicos est\u00e1n vencelladas \u00e1 s\u00faa maneira de escribir poes\u00eda. Proponse traducir o texto at\u00e9ndose \"aos acentos de ritmo e \u00e1 pausas cuxa xerarqu\u00eda complexa constit\u00fae a modulaci\u00f3n do vers\u00edculo b\u00edblico, o seu ritmo e, \u00e1s veces, inclusive, o seu sentido... A dicci\u00f3n, sinalada en hebreo por un sistema de acentos, \u00e9 o que eu pretend\u00edn recrear mediante espazos en branco (nunha xerarqu\u00eda arbitraria), recrear os silencios do texto, ritmo de p\u00e1gina.\"\nDe forma simplificada, o tradutor explorou a funci\u00f3n po\u00e9tica da linguaxe, procurou recrear os efectos po\u00e9ticos constantes do texto orixinal, sen ter apenas motivaci\u00f3n relixiosa, teol\u00f3xica ou confesional. Difiren, as\u00ed, as s\u00faas traduci\u00f3ns das usuais, que fan aparecer o texto como contendo fragmentos en prosa e en verso alternados."}
{"id": "291827", "revid": "7802", "url": "https://gl.wikipedia.org/wiki?curid=291827", "title": "Sancha de Le\u00f3n", "text": ""}
{"id": "291828", "revid": "1093", "url": "https://gl.wikipedia.org/wiki?curid=291828", "title": "Alicia Est\u00e9vez Toranzo", "text": ""}
{"id": "291829", "revid": "1131", "url": "https://gl.wikipedia.org/wiki?curid=291829", "title": "Alicia Est\u00e9vez", "text": "Alicia Carolina Est\u00e9vez Toranzo, nada en Pontevedra o 20 de novembro de 1955, \u00e9 unha cient\u00edfica galega, especializada en ictiopatolox\u00eda, ou patolox\u00edas que afectan os peixes.\nTraxectoria.\nLicenciouse en Biolox\u00eda en 1977, con premio nacional fin de carreira ao mellor expediente, e en Farmacia en 1979, pola Universidade de Santiago de Compostela, e fixo o seu doutoramento na Facultade de Biolox\u00eda da mesma Universidade, coa lectura, en 1980, da tese \"Supervivencia de enterovirus y virus de peces salm\u00f3nidos en el medio acu\u00e1tico: inactivaci\u00f3n de polio 1 por bacterias mari\u00f1as produtoras de antibi\u00f3tico\", dirixida polo doutor Benito Regueiro Varela. \nNas s\u00faa pallabras, sempre di \u00abque \u00e9 doutora en Biolox\u00eda e licenciada en Farmacia\u00bb.\nAlicia Est\u00e9vez continuou profesionalmente as s\u00faas tarefas docentes e investigadoras na universidade compostel\u00e1, onde chegou a ser catedr\u00e1tica de Microbiolox\u00eda en 1991. \nNos seus traballos estudou as patolox\u00edas dos peixes e dos moluscos que te\u00f1en aproveitamento en acuicultura, dende a detecci\u00f3n de enfermidades bacterianas ata a vacinaci\u00f3n e o tratamento.\nEntre 2004 e 2013 foi directora do Departamento de Microbiolox\u00eda e Parasitolox\u00eda e dende 1999 coordina o programa de doutoramento en Avances en biolox\u00eda microbiana e parasitaria.\n\u00c9 codirectora do Grupo de Patolox\u00eda en Acuicultura da USC, promoveu unha decena de patentes de vacinas que preve\u00f1en enfermidades en peixes de consumo diario, e \u00e9, ademais, membro da Unidade de Muller e Ciencia da Xunta de Galicia.\nNa actualidade, o seu grupo de investigaci\u00f3n est\u00e1 a traballar nun proxecto que estuda a influencia do cambio clim\u00e1tico na aparici\u00f3n de enfermidades nos peixes, porque a subida da temperatura \u00ablles gusta aos pat\u00f3xenos, baixa a salinidade, os peixes estr\u00e9sanse e baixan as s\u00faa defensas\u00bb. \nEn 2014 ingresou como acad\u00e9mica da Real Academia Galega de Ciencias, a segunda muller en facelo en toda a historia logo de Pilar Fern\u00e1ndez Otero. Ademais, o 13 de decembro de 2017 ingresou na Real Academia de Farmacia de Galicia co discurso \"Acuicultura sostenible: de la quimioterapia a la vacunaci\u00f3n\". Desde 2018 a doutora Alicia Est\u00e9vez forma parte do plenario do Consello da Cultura Galega, en representaci\u00f3n da Real Academia Galega de Ciencias. \n\u00c9 autora de 272 artigos, a maior\u00eda publicados en revistas do Science Citation Index (SCI), as\u00ed como de 22 cap\u00edtulos de libros. \n\u00c9 inventora de oito patentes de uso en Acuicultura (vacinas, probi\u00f3ticos e procedementos de diagnose). \nLeva participado en 46 proxectos de investigaci\u00f3n e desenvolvemento estatais, europeos e auton\u00f3micos as\u00ed como en 15 de desenvolvemento tecnol\u00f3xico financiados por entidades p\u00fablicas e privadas. \nImpartiu 48 conferencias nacionais e internacionais en congresos, mesas redondas e obradoiros ademais participar no comit\u00e9 de expertos nacional e internacional en diferentes comisi\u00f3ns de avaliaci\u00f3n de proxectos. \n\u00c9 membro activo de dez sociedade cient\u00edficas e da Unidade de Muller e Ciencia da Xunta de Galicia.\nEn 2023 a revista Gciencia considerouna unha das 20 mulleres de ciencia en Galicia que hab\u00eda que co\u00f1ecer.\nObras.\nNo per\u00edodo entre 1980 e 2016 publicou tres libros, un cap\u00edtulo nun libro colectivo e catro artigos en revistas cient\u00edficas.\nTeses dirixidas.\nA doutora Alicia Est\u00e9vez dirixiu 16 [[Tese de doutoramento|teses de doutoramento]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Bi\u00f3logos de Galicia]]\n[[Categor\u00eda:Cient\u00edficos de Galicia]]\n[[Categor\u00eda:Membros da Real Academia de Farmacia de Galicia]]\n[[Categor\u00eda:Membros da Real Academia Galega das Ciencias]]\n[[Categor\u00eda:Nados en Pontevedra]]\n[[Categor\u00eda:Nados en 1955]]\n[[Categor\u00eda:Alumnos da Universidade de Santiago de Compostela]]\n[[Categor\u00eda:Catedr\u00e1ticos da Universidade de Santiago de Compostela]]"}
{"id": "291830", "revid": "89787", "url": "https://gl.wikipedia.org/wiki?curid=291830", "title": "Tempada 2013-14 da KHL", "text": "A tempada 2013-2014 da Kontinental Hockey League foi a sexta tempada desta competici\u00f3n euroasi\u00e1tica de h\u00f3ckey sobre xeo. A liga estivo formada por 28 equipos, dous m\u00e1is que na tempada anterior, repartidos en d\u00faas conferencias (leste e oeste) de d\u00faas divisi\u00f3ns cada unha. Nesta edici\u00f3n os equipos procederon de oito pa\u00edses distintos, sendo Rusia, ao igual que nas edici\u00f3ns pasadas, o pa\u00eds que m\u00e1is equipos achegou con 22, mentres que Belar\u00fas, Casaquist\u00e1n, Eslovaquia, Letonia, Rep\u00fablica Checa e Ucra\u00edna achegan un equipo cada un. Cada equipo xogou un total de 54 partidos. O \"KHL All-Star Game\" tivo lugar o 11 de xaneiro en Bratislava (Eslovaquia), e foi seguido dun par\u00f3n de 27 d\u00edas polos Xogos Ol\u00edmpicos de Sochi do 30 de xaneiro ao 25 de febreiro. A liga regular comezou o 4 de setembro finalizou o 4 de marzo.\nDezaseis equipos, oito de cada conferencia, se clasificaron para disputar os \"play-offs\" polo t\u00edtulo, que comezaron o d\u00eda 7 de marzo de 2014. O campi\u00f3n de cada conferencia, Metallurg Magnitogorsk do leste e Lev Praha do oeste, enfront\u00e1ronse na final da Copa Gagarin. No s\u00e9timo e \u00faltimo partido xogado o 30 de abril no Arena Metallurg de Magnitogorsk (Rusia), o Metallurg ga\u00f1ou ao Lev por 7 goles a catro, alz\u00e1ndose co t\u00edtulo de liga por primeira vez na s\u00faa historia. todos os partidos dos \"play-offs\" se disputaron ao mellor de sete partidos.\nTrocos na liga.\nTrocos nos equipos.\nA finais de abril de 2013 anunciouse que un novo equipo creado en Vladivostok ser\u00eda admitido na liga e se converter\u00eda no segundo equipo do afastado oriente. O equipo \u00e9 chamado Admiral Vladivostok e o seu nome e escudo foron escollidos polo p\u00fablico. O seu equipo inicial foi conformado no draft de expansi\u00f3n o 17 de xu\u00f1o.\nUns d\u00edas antes da admisi\u00f3n de Vladivostok na liga foi tam\u00e9n confirmado que o KHL Medve\u0161\u010dak de Zagreb (Croacia), se unir\u00eda \u00e1 liga. O Medve\u0161\u010dak anteriormente xogara na EBEL austr\u00edaca. A incorporaci\u00f3n \u00e1 competici\u00f3n do equipo de Zagreb converteu a Croacia no oitavo pa\u00eds cun equipo na KHL.\nEn xu\u00f1o de 2013 o Vityaz Chekhov anunciou oficialmente o seu traslado \u00e1 cidade de Podolsk (\u00d3blast de Moscova onde poder\u00eda xogar nun pavill\u00f3n maior.\nLiga regular.\nA liga regular comezou o 4 de setembro de 2013 coa disputa da Lokomotiv Cup entre os finalistas da tempada anterior, o Dynamo Moscova e o Traktor Chelyabinsk, e finalizou o 4 de marzo de 2014, unha vez que todos os equipos xogaron os seus 54 partidos.\nClasificaci\u00f3ns da liga.\nOs puntos conced\u00e9ronse segundo o seguinte criterio:\nAs clasificaci\u00f3ns das conferencias determinana os emparellamentos nos \"play-offs\" polo t\u00edtulo. As d\u00faas primeira prazas de cada conferencia est\u00e1n reservadas para os campi\u00f3ns de cada divisi\u00f3n.\nY \u2013 Campi\u00f3n de divisi\u00f3n; C \u2013 Campi\u00f3n da Continental Cup;&lt;br&gt;\"BOB\" \u2013 Divisi\u00f3n Bobrov, \"TAR\" \u2013 Divisi\u00f3n Tarasov\nY \u2013 Campi\u00f3n de divisi\u00f3n; Z \u2013 Campi\u00f3n de conferencia&lt;br&gt;\"KHA\" \u2013 Divisi\u00f3n Kharlamov, \"CHE\" \u2013 Divisi\u00f3n Chernyshev\nEstat\u00edsticas.\nL\u00edderes de anotaci\u00f3n.\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\n\"PX = Partidos xogados; Min = Minutos xogados; V = Vitorias; D = Derrotas; SOP = Shootouts xogados; GC = Goles en contra; SO = Shutouts; SV% = Porcentaxe de paradas; GAA = Media de goles en contra\"\nPlay-offs.\nOs play-offs comezaron o 20 de febreiro de 2013. O sexto e \u00faltimo partido das series finais da Copa Gagarin xogouse o 17 de abril de 2013.\nDirante as primeiras tres roldas os equipos que xogaron con vantaxe de campo foron determinados polo posto que ocuparon na clasificaci\u00f3n da s\u00faa Conferencia. Nas series finais o equipo mellor clasificado na liga regular partiu con vantaxe de campo. Se os postos na clasificaci\u00f3n das s\u00faas referencias eran iguais tomar\u00edase o mellor balance na liga regular.\nO campi\u00f3n da edici\u00f3n 2013-2014 da KHL foi o Metallurg Magnitogorsk.\nEstat\u00edsticas.\nMellores porteiros.\n\"GP = Partidos xogados; Min = Minutos xogados; W = Vitorias; L = Derrotas; SOL = Derrota en \"Shootout\"; GA = Goles en contra; SO = Shutouts; SV% = Porcentaxe de paradas; GAA = Media de goles en contra\"\nCopa Nadezhda.\nOs 12 equipos que non se clasificaron para as series polo t\u00edtulo participaron na Copa Nadezhda. Os clubs clasificados no 9\u00ba e 10\u00ba posto das s\u00faas conferencias comezaron estas series directamente nos Cuartos de Final, mentres que os outros equipos comezaron nunha eliminatoria previa. A primeira rolda consistiu en dous partidos. En caso de empate a 1 ao final da primeira rolda disputouse un tempo extra de 5 minutos e un \"penalty shootout\", en caso de ser necesario, a continuaci\u00f3n do segundo partido. as outras roldas consistiron un catro partidos. Se ao final dunha rolda hab\u00eda un empate a 2, a serie se decidir\u00eda nun tempo extra de 20 minutos cun \"shootout\" en caso de ser necesario.\n\"* Nota: Spartak Moscova foi exclu\u00eddo da Copa Nadezhda de 2014 a causa dos seus problemas financeiros.\"\nReco\u00f1ecementos.\nXogadores do mes.\nOs mellores xogadores do mes da KHL foron os seguintes:"}
{"id": "291831", "revid": "67804", "url": "https://gl.wikipedia.org/wiki?curid=291831", "title": "Subtilisina", "text": "A subtilisina \u00e9 un encima protease non espec\u00edfico que se obtivo inicialmente do \"Bacillus subtilis\" (de a\u00ed o seu nome), pero tam\u00e9n aparecen subtilisinas noutras especies bacterianas.\nAs subtilisinas pertencen \u00e1s subtilases, un grupo de serina proteases que, igual que as outras serina proteases, inician o ataque nucleof\u00edlico ao enlace pept\u00eddico por medio dun residuo de serina situado no sitio activo. As subtilisinas te\u00f1en xeralmente pesos moleculares de aproximadamente entre 20.000 e 45.000 daltons. Poden obterse de certos tipos de bacterias do solo, como \"Bacillus amyloliquefaciens\" que as segregan en grandes cantidades.\nNomenclatura.\nOutros nomes que se lle deron \u00e1s subtilisinas son: \"alcalase\", \"alcalase 0.6L\", \"alcalase 2.5L\", \"encima ALK\", \"bacilopeptidase A\", \"bacilopeptidase B\", \"proteinase alcalina bioprase de Bacillus subtilis\", \"bioprase AL 15\", \"bioprase APL 30\", \"colistinase\", \"subtilisina J\", \"subtilisina S41\", \"subtilisina Sendai\", \"subtilisina GX\", \"subtilisina E\", \"subtilisina BL\", \"xenenase I\", \"esperase\", \"maxatase\", \"termoase PC 10\", \"protease XXVII\", \"termoase\", \"superase\", \"subtilisina DY\", \"subtilopeptidase\", \"SP 266\", \"savinase 8.0L\", \"savinase 4.0T\", \"kazusase\", \"protease VIII\", \"opticlean\", \"proteinase alcalina de Bacillus subtilis\", \"protina A 3L\", \"savinase\", \"savinase 16.0L\", \"savinase 32.0 L EX\", \"orientase 10B\", \"protease S\".\nEstrutura.\nA estrutura da subtilisina foi determinada por cristalograf\u00eda de raios X. \u00c9 unha prote\u00edna globular de 275 residuos con varias h\u00e9lices alfa, e unha grande folla beta. Non est\u00e1 estruturalmente relacionada co clan da quimotripsina de serina proteases, pero utiliza o mesmo tipo de tr\u00edade catal\u00edtica no seu sitio activo. Este \u00e9 un exemplo cl\u00e1sico de evoluci\u00f3n converxente.\nMecanismo de cat\u00e1lise.\nO sitio activo presenta unha rede de relevo de carga na que interve\u00f1en os residuos Asp-32, His-64, e a Ser-221 do sitio activo dispostos nunha tr\u00edade catal\u00edtica. A rede de relevo de carga funciona do seguinte xeito: A cadea lateral carboxilato do Asp-32 forma enlaces de hidr\u00f3xeno co prot\u00f3n unido a nitr\u00f3xeno do anel de imidazol da His-64. Isto \u00e9 posible porque o Asp est\u00e1 cargado negativamente a pH fisiol\u00f3xico. O outro nitr\u00f3xeno da His-64 forma enlaces de hidr\u00f3xeno co prot\u00f3n do O-H da Ser-221. Esta \u00faltima interacci\u00f3n ten como resultado unha separaci\u00f3n de carga de O-H, e o \u00e1tomo de ox\u00edxeno faise m\u00e1is nucleof\u00edlico. Isto permite que o \u00e1tomo de ox\u00edxeno da Ser-221 ataque aos substratos entrantes (\u00e9 dicir, corte os enlaces pept\u00eddicos dos p\u00e9ptidos entrantes), axudado pola cadea lateral carboxiamida veci\u00f1a da Asn-155.\nA\u00ednda que os residuos Asp-32, His-64, e Ser-221 est\u00e1n lonxe na secuencia proteica, est\u00e1n xuntos no sitio activo cando a prote\u00edna se prega.\nPara resumir as interacci\u00f3ns antes descritas, a Ser-221 act\u00faa como un nucle\u00f3filo e rompe o enlace pept\u00eddico co seu \u00e1tomo de ox\u00edxeno parcialmente negativo. Isto \u00e9 posible debido \u00e1 natureza de relevo de carga do sitio activo da subtilisina.\nAplicaci\u00f3ns.\nFerramenta de laboratorio.\nEn biolox\u00eda molecular, cando se usa como organismo modelo a bacteria \"B. subtilis\", o xene que codifica a subtilisina (\"aprE\") \u00e9 a mi\u00fado o segundo xene que se prefire utilizar, despois do xene \"amyE\", para facer construtos reporteiros integrados, debido \u00e1 s\u00faa prescindibilidade.\nComerciais.\nAs subtilisinas transformadas por enxe\u00f1ar\u00eda xen\u00e9tica util\u00edzanse moito en produtos comerciais (o encima nativo \u00e9 doadamente inactivado por deterxentes e temperaturas altas) para limpeza en lavandar\u00edas deterxentes de lavalouzas, cosm\u00e9ticos, procesamento de alimentos, pomadas para o coidado da pel, limpeza de lentes de contacto, e en investigaci\u00f3n en qu\u00edmica org\u00e1nica sint\u00e9tica."}
{"id": "291833", "revid": "89787", "url": "https://gl.wikipedia.org/wiki?curid=291833", "title": "Gustavo Ay\u00f3n", "text": "Gustavo Alfonso Ay\u00f3n Aguirre, nado o 1 de abril de 1985 en Tepic, Nayarit, \u00e9 un ex xogador profesional de baloncesto mexicano. Cunha estatura de 2,08 metros xogaba nas posici\u00f3ns de pivote e ala-pivote.\nTraxectoria.\nAy\u00f3n pasou os seus tres primeiros anos coma profesional xogando en M\u00e9xico, antes de asinar co Baloncesto Fuenlabrada da Liga ACB. Tras unha pequena etapa en Venezuela, Ay\u00f3n regresou a Espa\u00f1a para xogar no CB Illescas e no Tenerife CB, ademais de pasar unha segunda etapa en Fuenlabrada.\nEn decembro de 2011, Ay\u00f3n asinou un contrato de tres anos cos New Orleans Hornets da National Basketball Association (NBA).\nO 11 de xullo de 2012, Ay\u00f3n foi traspasado \u00f3s Orlando Magic a cambio de Ryan Anderson.\nO 21 de febreiro de 2013, Ay\u00f3n foi traspasado \u00f3s Milwaukee Bucks xunto a Ish Smith e J. J. Redick, a cambio de Beno Udrih, Doron Lamb e Tobias Harris. O 25 de xullo de 2013 foi cortado polos Bucks.\nO 29 de xullo de 2013, asinou cos Atlanta Hawks.\nO 23 de setembro de 2014, Ay\u00f3n asinou un contrato de dous anos co Real Madrid. O 14 de xullo de 2016, renovou o seu contrato co Real Madrid por tres tempadas m\u00e1is."}
{"id": "291834", "revid": "7523", "url": "https://gl.wikipedia.org/wiki?curid=291834", "title": "Gustavo Ayon", "text": ""}
{"id": "291835", "revid": "98629", "url": "https://gl.wikipedia.org/wiki?curid=291835", "title": "Centaurus A", "text": "Centaurus A ou tam\u00e9n co\u00f1ecida coma NGC 5128, \u00e9 unha galaxia prominente da constelaci\u00f3n de Centaurus. Foi descuberta en 1826 polo astr\u00f3nomo escoc\u00e9s James Dunlop dende a s\u00faa casa de Parramatta, en New South Wales, Australia. Hai un debate acad\u00e9mico considerable sobre as propiedades fundamentais da galaxia, tales como o seu tipo Hubble (galaxia lenticular ou unha galaxia el\u00edptica xigante) e a s\u00faa distancia (10-16 mill\u00f3ns de anos luz). NGC 5128 \u00e9 unha das radiogalaxias m\u00e1is pr\u00f3ximas \u00e1 Terra, polo que a actividade do seu n\u00facleo gal\u00e1ctico foi amplamente estudada por astr\u00f3nomos profesionais. \u00c9 a quinta galaxia m\u00e1is brillante do firmamento, o cal fai dela un obxectivo ideal para \u00f3s astr\u00f3nomos afeccionados, a\u00ednda que a galaxia s\u00f3 \u00e9 visible en latitudes baixas do hemisferio norte e no hemisferio sur.\nO centro da galaxia cont\u00e9n un buraco negro supermasivo cunha masa equivalente a 55 mill\u00f3ns de masas solares, o cal emite un chorro relativista que \u00e9 responsable das emisi\u00f3ns de Raios X e das emisi\u00f3n en lonxitudes de onda de radio. \u00d3 tomar observaci\u00f3ns de radio do chorro cunha separaci\u00f3n temporal dunha d\u00e9cada, os astr\u00f3nomos determinaron que as partes internas do chorro estanse movendo a preto da metade da velocidade da luz. Os raios X prod\u00facense m\u00e1is lonxe, onde chorro colidida cos gases circundantes, que da coma resultado a creaci\u00f3n de part\u00edculas altamente enerx\u00e9ticas. Os chorros de radio de Centaurus A te\u00f1en m\u00e1is dun mill\u00f3n de anos luz de lonxitude.\nComo outras galaxias con xerminaci\u00f3n estelar, sosp\u00e9itase que foi unha colisi\u00f3n a responsable do intenso nacemento de estrelas. Estudos do Telescopio Espacial Spitzer confirmaron que Centaurus A est\u00e1 colidindo cunha unha galaxia espiral menor e \"devorando\" \u00e1 mesma.\nMorfolox\u00eda.\nA morfolox\u00eda de Centaurus A pode ser descrita coma peculiar. Coma se pode ver dende a Terra, a galaxia parece unha galaxia lenticular ou unha galaxia el\u00edptica cunha franxa de po superposta. A peculiaridade desta galaxia foi identificada por primeira vez en 1847 por John Herschel, e a galaxia foi inclu\u00edda no Atlas de Galaxias Peculiares de Halton Arp (publicado en 1966) como un dos mellores exemplos dunha galaxia \"perturbada\" con absorci\u00f3n de po. A estra\u00f1a morfolox\u00eda da galaxia indica xeralmente o resultado da interacci\u00f3n ou fusi\u00f3n entre d\u00faas galaxias menores.\nO n\u00facleo desta galaxia est\u00e1 composto principalmente por estrelas vermellas evolucionadas. O disco de po, pola contra, \u00e9 o lugar m\u00e1is recente de formaci\u00f3n estelar, con m\u00e1is de 100 rexi\u00f3ns de formaci\u00f3n de estrelas identificadas dentro do disco.\nSupernova.\nFoi detectada unha supernova en Centaurus A.\nA supernova, chamada SN 1986G, foi descuberta dentro do cinto de po escuro da galaxia por R. Evans en 1986.\nFoi m\u00e1is tarde catalogada coma unha supernova tipo Ia,\nque se forma cando a masa dunha anana branca crece o suficiente para inicia-la fusi\u00f3n do carbono no seu n\u00facleo, provocando unha reacci\u00f3n termonuclear descontrolada, como pode ocorrer cando unha anana branca nun sistema binario extrae gas da outra estrela. SN 1986G foi usada para demostrar que os espectros das supernovas tipo Ia non son todos id\u00e9nticos, e que os espectros das supernovas Ia poden ir cambiando \u00f3 longo do tempo xa que o seu brillo tam\u00e9n pode variar \u00f3 longo do tempo.\nDistancia.\nAs estimaci\u00f3ns da distancia para a NGC 5128 establec\u00e9ronse a partir da d\u00e9cada de 1980, oscilando normalmente entre 3-5 Mpc. Descubr\u00edronse Cefeidas cl\u00e1sicas na franxa de po profundamente escura de NGC 5128, deixando a distancia entre ~3-3,5 Mpc, dependendo da natureza da lei extinci\u00f3n adoptada e doutras consideraci\u00f3ns. Tam\u00e9n foron descubertas variables Mira e Cefeidas tipo II en NGC 5128, sendo estas \u00faltimas raramente detectadas f\u00f3ra do Grupo Local. A distancia ata NGC 5128 establecida a trav\u00e9s de diversos indicadores, tales como variables Mira e nebulosas planetarias da o seu favor un valor m\u00e1is distante, do redor duns 3,8 Mpc.\nGalaxias pr\u00f3ximas e informaci\u00f3n sobre o seu grupo de galaxias.\nCentaurus A \u00e9 o centro dun dous subgrupos dentro de Centaurus A/Grupo M83, un grupo de galaxias pr\u00f3ximo. Messier 83 (a Galaxia do Remu\u00ed\u00f1o do Sur) \u00e9 o centro do outro subgrupo. Estes dous grupos son algunhas veces identificados coma un s\u00f3 grupo e algunhas veces identificados coma dous grupos. Con todo, as galaxias arredor Centaurus A e as que est\u00e1n preto M83 est\u00e1n fisicamente preto as unhas das outras, e de ambos subgrupos parecen non estar nin acheg\u00e1ndose nin separ\u00e1ndose entre si. O Grupo M83/Centaurus A est\u00e1 localizado no superc\u00famulo de Virgo.\nVisibilidade.\nCentaurus A est\u00e1 situada a aproximadamente a 4\u00b0 \u00f3 norte do Omega Centauri (un c\u00famulo globular visible a simple vista). Como a galaxia ten un brillo superficial elevado e relativamente grande en tama\u00f1o angular, \u00e9 un obxectivo ideal para observaci\u00f3ns da astronom\u00eda afeccionada. O n\u00facleo central brillante e a franxa escura de po son visibles mesmo con oculares de procura e grandes prism\u00e1ticos, e estrutura adicional p\u00f3dese ver en telescopios m\u00e1is grandes. Centaurus A \u00e9 visible a simple vista baixo condici\u00f3ns excepcionalmente boas."}
{"id": "291836", "revid": "1131", "url": "https://gl.wikipedia.org/wiki?curid=291836", "title": "Ponte de Castrelos", "text": " \nA ponte de Castrelos \u00e9 unha pequena ponte medieval que se atopa en Castrelos, hoxe en d\u00eda na mesma cidade de Vigo. Serv\u00eda de paso para cruzar o r\u00edo Lagares no Val do Fragoso. Co\u00f1\u00e9cese tam\u00e9n coma ponte de Bala\u00eddos, ponte do Lagares ou ponte de Pereir\u00f3.\nLocalizaci\u00f3n.\nAt\u00f3pase na Traves\u00eda da Ponte Romana, entre as r\u00faas de Bala\u00eddos, a Avenida de Castrelos e a Avenida do Alcalde Portanet, en Castrelos, Vigo. Nunha zona baixa do Val do Fragoso co\u00f1ecida co nome de Bala\u00eddos, moi preto do parque de Castrelos e do Estadio de Bala\u00eddos. Esta zona era na antig\u00fcidade lamacenta e influenciada polas cheas do r\u00edo.\nCaracter\u00edsticas.\nEst\u00e1 feita en f\u00e1brica de cantar\u00eda de pedra de gra e rematada en cachotar\u00eda da mesma pedra. Ten unha lonxitude duns 21,50 metros, mais s\u00e1bese que posu\u00edu at\u00e9 60 metros de calzada conservada at\u00e9 mediados do s\u00e9culo XX. Mide 3,5 metros de largo e 4 de altura m\u00e1xima. Conta cun \u00fanico arco de medio punto ou de volta perfecta de 5,5 metros de lonxitude m\u00e1xima. O taboleiro sobe no medio, presentando unha forma algo apuntada na parte central. Ten dous pares de tallamares a ambos os lados, de forma triangular e moi ben conservados. Conta ademais con dous vans a xeito de aliviadoiros nun dos lados para evitar o derrubamento da ponte nas enchentes; s\u00e1bese que existiron dous vans adicionais. \u00c9 pos\u00edbel que contase outrora con m\u00e1is arcos, xa que a zona, ch\u00e1 e lamacenta, sofre de asolagamentos acot\u00edo a\u00ednda hoxe en d\u00eda. Hoxe tam\u00e9n podemos ollar nos inicios da ponte varios chantos de forma c\u00f3nica-truncada, dun metro de alto e que por documentos de per\u00edodos anteriores s\u00e1bese que posu\u00eda m\u00e1is. Algunhas destas pedras \u00e1chanse hoxe no Museo Qui\u00f1ones de Le\u00f3n, no Pazo de Castrelos.\nHistoria.\n\u00c9 unha das d\u00faas pontes antigas a\u00ednda en p\u00e9 que atravesan o r\u00edo Lagares, a outra local\u00edzase en S\u00e1rdoma, que daba acceso ao Pazo da Caracola, e a\u00ednda hoxe ten uso peonil.\nAs orixes son incertas, mais seica te\u00f1a unha orixe romana, xa que esta zona foi moi romanizada, con numerosas f\u00e1bricas de salga, salinas, vilas e grande actividade comercial arredor da poboaci\u00f3n castrexa-romana co\u00f1ecida coma Vicus. Ademais, alg\u00fans historiadores identificaron algunhas inscrici\u00f3ns nalg\u00fans perpia\u00f1os.\nPor\u00e9n a conformaci\u00f3n que ollamos na actualidade v\u00e9n claramente da Idade Media, cando sufrir\u00eda moitas modificaci\u00f3ns.\nNos anos setenta do pasado s\u00e9culo o r\u00edo canalizouse co avance da cidade e a urbanizaci\u00f3n de Bala\u00eddos, polo que o leito deixou de pasar por baixo da ponte. Hoxe o r\u00edo pasa a uns 10 metros ao norte.\nEn 1987, logo de que a ponte estivese desprotexida e moi deteriorada, o concello de Vigo en colaboraci\u00f3n co Departamento de Arqueolox\u00eda do Museo Qui\u00f1ones de Le\u00f3n, fixo unha limpeza e escavaci\u00f3n da zona, onde se rescataron varias pezas p\u00e9treas que foron levadas ao museo.\nDespois da s\u00faa restauraci\u00f3n e protecci\u00f3n cun valado, foi declarada Ben de Interese Cultural con categor\u00eda de monumento hist\u00f3rico-art\u00edstico por resoluci\u00f3n do 11 de febreiro de 1991."}
{"id": "291844", "revid": "98629", "url": "https://gl.wikipedia.org/wiki?curid=291844", "title": "Pantholops hodgsonii", "text": "Pantholops hodgsonii \u00e9 unha especie de mam\u00edfero artiod\u00e1ctilo ruminante da familia dos b\u00f3vidos e subfamilia dos antilopinos, dos caprinos ou dos pantolopinos, segundo os autores, que \u00e9 a \u00fanica do x\u00e9nero Pantholops, e da tribo dos \"Pantalopini\" .\nNa bibliograf\u00eda internacional co\u00f1\u00e9cese cos nomes de ant\u00edpope tibetano e de chir\u00fa (que \u00e9 o nome que ten en tibetano).\n\u00c9 un ant\u00edlope de tama\u00f1o medio que vive na meseta tibetana, onde a\u00ednda subsisten menos de 75.000 individuos en estado salvaxe, do aproximadamente un mill\u00f3n que se presume que habitaba na zona en tempos pasados.\nNos \u00faltimos anos converteuse nunha especie en perigo de extinci\u00f3n debido \u00e1 caza furtiva. C\u00e1zanse pola s\u00faa la suave e c\u00e1lida, que s\u00f3 pode obterse despois da morte do animal. Esta la, co\u00f1ecida como \"shahtush\", empr\u00e9gase sobre todo para tecer chales.\nNa actualidade est\u00e1 estritamente prohibido o comercio dos seus produtos.\nCaracter\u00edsticas.\nO ant\u00edlope tibetano \u00e9 un ant\u00edlope de tama\u00f1o medio, cunha lonxitude de 110 a 120\u00a0cm nas femias e de 120 a 140\u00a0cm nos machos. A altura na cruz \u00e9 de 73 a 84\u00a0cm nas femias e de 79 a 94\u00a0cm nos machos. Os machos son, como vemos, significativamente m\u00e1is grandes que as femias, e pesan uns 39\u00a0kg de media, contra os 26\u00a0kg das femias.\nAmbos os sexos tam\u00e9n poden ser facilmente distinguidos pola presenza de cornos (\u00fanico caso nos caprinos, de considerarmos que pertencen a esta subfamilia) e polas raias negras nas patas, das que carecen as femias.\nA capa \u00e9 de cor leonada p\u00e1lida a parda avermellada no lombo e os flancos, co ventre abrancazado, coa pelaxe particularmente mesta e la\u00fada.\nA cara \u00e9 case negra, e presenta un ensanchamento nasal prominente que ten unha cor m\u00e1is p\u00e1lida nos machos. En xeral, a coloraci\u00f3n dos machos \u00e9 m\u00e1is intensa durante a \u00e9poca nupcial, coa capa cada vez m\u00e1is p\u00e1lida, at\u00e9 chegar a case branca, en contraste cos patr\u00f3ns m\u00e1is escuros na cara e as patas.\nOs machos te\u00f1en longos cornos curvados cara a atr\u00e1s que normalmente miden de 54 a 60\u00a0cm de lonxitude. Os cornos son delgados, con cristas de aneis na parte basal e lisos e aguzados nas puntas. A\u00ednda que os cornos son relativamente uniformes en lonxitude, existe certa variaci\u00f3n na s\u00faa forma, sendo a distancia entre as puntas moi vari\u00e1bel, desde os 19 aos 46\u00a0cm. A diferenza dos caprinos, os cornos no crecen ao longo de toda a vida.\nAs orellas son curtas e puntiagudas, e a cola tam\u00e9n \u00e9 relativamente curta, duns 13\u00a0cm de lonxitude.\nDistribuci\u00f3n.\nAntigamente, este ant\u00edlope estend\u00edase por todo Qinghai (China) e a meseta do T\u00edbet, e nunha pequena zona do nordeste do Nepal. A s\u00faa \u00e1rea de distribuci\u00f3n dimuniu moito e agora est\u00e1 ausente de toda ou a maior parte da meseta oriental; a principal poboaci\u00f3n da especie habita en alturas de entre 3.700 e 5.500 m nas estepas illadas da meseta tibetana, nas provincias de Xinjiang e Qinghai do oeste da China e no Ladakh, no extremo norte da India.\nClasificaci\u00f3n.\nO x\u00e9nero \"Pantholops\" foi establecido en 1834 polo naturalista e etn\u00f3logo brit\u00e1nico Brian Houghton Hodgson (1800\u20131894), que traballou na India como funcionario p\u00fablico. O seu nome, \"Pantholops\", v\u00e9n do grego antigo, e significa \"todos os ant\u00edlopes\".\nO ant\u00edlope tibetano, \"Pantholops hodgsonii\", \u00e9 a \u00fanica especie deste x\u00e9nero; foi descrita en 1826 polo m\u00e9dico e naturalista brit\u00e1nico Clarke Abel (1780-1826).\nAnteriormente clasificada dentro da subfamilia dos antilopinos, diferenzas morfol\u00f3xicas e evidencias moleculares conduciron a integrala na s\u00faa propia subfamilia, \"Pantholopinae\", estreitamente relacionada coa dos caprinos.\nPor\u00e9n, isto foi cuestionado, e alg\u00fans autores consideran que o ant\u00edlope tibetano debe inclu\u00edrse na subfamilia dos caprinos.\nA\u00ednda que o x\u00e9nero \"Pantholops\" \u00e9 actualmente monoespecifico, co\u00f1\u00e9cese unha especie f\u00f3sil, \"P. hundesiensis\", do plistoceno do T\u00edbet. Era lixeiramente m\u00e1is pequeno que a especie vivente, e ti\u00f1a o cranio m\u00e1is estreito. Ademais, o x\u00e9nero f\u00f3sil \"Qurliqnoria\", do mioceno da China, crese que \u00e9 un dos primeiros membros dos pantolopinos, que diverxeron dos caprinos nesa \u00e9poca.\nEstado de conservaci\u00f3n.\nO ant\u00edlope tibetano est\u00e1 inscrito na lista de especies en perigo de extinci\u00f3n da Uni\u00f3n Internacional para a Conservaci\u00f3n da Natureza e dos Recursos Naturais (UICN), e m\u00e1is polo \"United States Fish and Wildlife Service\" (USFWS) debido \u00e1 caza comercial para obter a s\u00faa la, \u00e1 competencia cos raba\u00f1os dom\u00e9sticos locais e \u00e1 destruci\u00f3n dos pasteiroa a causa da extracci\u00f3n de ouro no seu h\u00e1bitat.\nA la do chir\u00fa, co\u00f1ecida como \"shahtish\", \u00e9 c\u00e1lida, suave e moi lixera. Est\u00e1 considerada como a mellor do mundo. Pero esta la s\u00f3 se pode consiguir matando ao animal.\nO dram\u00e1tico descenso da s\u00faa poboaci\u00f3n, estimada en aproximadamente 1 mill\u00f3n de individuloss a finais do s\u00e9culo XX aos 75.000 de hoxe en d\u00eda (alg\u00fans falan de tan s\u00f3 6.000 individuos identificados en 2006).\nPor\u00e9n, segundo unha proxecci\u00f3n dun estudo de 2006 realizado polo Instituto de Estudos e Proxectos dos Bosques do T\u00edbet o saeu n\u00famero estar\u00eda aum entgando e pasar\u00eda de 150.000 en 2006 a 200.000 en xaneiro de 2011 na rexi\u00f3n aut\u00f3noma do T\u00edbet. Outras cifras falan de 120.000 esp\u00e9cimes no ver\u00e1n do 2010. A dificultade para realizar un reconto exacto na rexi\u00f3n, as\u00ed como raz\u00f3ns pol\u00edticas, poden explicar esta disparidade nas cifras.\nNo T\u00edbet, a caza ilegal do ant\u00edlope, inclu\u00edndo a que fan funcionarios do goberno, alimenta o teoricamente ilegal comercio de \"shahtush\", causando a morte de miles de animais cada ano.\nA loita para acabar coa caza ilegal do ant\u00edlope, organizada conxuntamente polo goberno central da Rep\u00fablica Popular da China e o goberno da rexi\u00f3n aut\u00f3noma do T\u00edbet foi retratada en 2004 no filme chin\u00e9s \"Kekexili, a patrulla salvaxe\" (\u53ef\u53ef\u897f\u91cc).\nDesde 1979 est\u00e1 prohibido o comercio international do \"shahtush\",\nHu Jia, un disidente chin\u00e9s co\u00f1ecido polo alcume de \"Freeborn\", un dos m\u00e1is eminentes militantes en materia de ecolox\u00eda e da loita contra a sida, que est\u00e1 encarceeado actualmente, comezou a participar publicamente na d\u00e9cada de 1990. Licenciado en econom\u00eda, converteuse en membro da \"brigada do iac salvaxe\", unha ONG que defende os ant\u00edlopes tibetanos en perigro de extinci\u00f3n debido \u00e1 lucrativa caza furtiva tolerada polas autoridades chinesas.\nDesde 1998, o ant\u00edlope tibetano est\u00e1 estritamente protexido na reserva de Hoh Xil, que comprende gran parte das monta\u00f1as Kunlun e o norte de Chang Tang.\nDurante a construci\u00f3n da li\u00f1a de ferrocarril Qing-Zang, inaugurada o 1 de xullo de 2006, constru\u00edronse pasaxes para permitir a migraci\u00f3n dos raba\u00f1os dos ant\u00edlopes.\nSegundo a UICN o estus da especie est\u00e1 cualificadlo como \"EN\" (en perigo).\nNos Xogos Ol\u00edmpicos.\nA mascota amarela Yingying (\u8fce\u8fce), unha das cinco \"fuwa\" (mascotas) nos Xogos Ol\u00edmpicos de ver\u00e1n 2008 en Pequ\u00edn, simboliza un ant\u00edlope tibetano."}
{"id": "291845", "revid": "1576", "url": "https://gl.wikipedia.org/wiki?curid=291845", "title": "Coucheira", "text": "O termo coucheira p\u00f3dese referir a:"}
{"id": "291846", "revid": "22795", "url": "https://gl.wikipedia.org/wiki?curid=291846", "title": "Pantolopinos", "text": ""}
{"id": "291847", "revid": "22795", "url": "https://gl.wikipedia.org/wiki?curid=291847", "title": "Pantholops", "text": ""}
{"id": "291848", "revid": "22795", "url": "https://gl.wikipedia.org/wiki?curid=291848", "title": "Pantalopini", "text": ""}
{"id": "291849", "revid": "22795", "url": "https://gl.wikipedia.org/wiki?curid=291849", "title": "Ant\u00edlope tibetano", "text": ""}
{"id": "291850", "revid": "22795", "url": "https://gl.wikipedia.org/wiki?curid=291850", "title": "Chir\u00fa", "text": ""}
{"id": "291851", "revid": "22795", "url": "https://gl.wikipedia.org/wiki?curid=291851", "title": "Pantalopinae", "text": ""}
{"id": "291852", "revid": "22795", "url": "https://gl.wikipedia.org/wiki?curid=291852", "title": "Pantholopinae", "text": ""}
{"id": "291860", "revid": "98629", "url": "https://gl.wikipedia.org/wiki?curid=291860", "title": "Liubomyr Huzar", "text": "Liubomyr Huzar (en ), nado en Lviv o 26 de febreiro de 1933 e finado o 31 de maio de 2017, foi un arcebispo e cardeal ucra\u00edno, arcebispo maior da Igrexa Cat\u00f3lica Bizantina Ucra\u00edna entre 2001 e 2011.\nTraxectoria.\nLiubomyr Huzar, fillo de Yaroslav e Rotyslava, de apelido de solteira Demezuk, naceu en Lviv o 26 de febreiro de 1933, onde cursou a s\u00faa educaci\u00f3n b\u00e1sica. Durante a segunda guerra mundial a familia tivo que deixar Ucra\u00edna, e inicialmente trasladouse a Austria, continuando Liubomyr os seus estudos en Salzburgo. En 1949 emigrou cos seus pais aos Estados Unidos. Estudou Filosof\u00eda no Seminario Cat\u00f3lico Ucra\u00edno de San Basilio at\u00e9 1954 e Teolox\u00eda na Universidade Cat\u00f3lica de Am\u00e9rica.\nFoi ordenado sacerdote da exarcado apost\u00f3lico de Stamford o 30 de marzo de 1958 polo seu bispo, Ambrosii Senyshyn. Inicialmente traballou como profesor no seminario de Stamford, exercendo o seu ministerio en Kerhonkson, Soyuzivka e Ellenville. Ao mesmo tempo ampliou os seus estudos no eido filos\u00f3fico na Universidade de Fordham, gradu\u00e1ndose en 1967. En 1969 marchou a Roma onde se doutorou en Teolox\u00eda pola Pontificia Universidade Urbaniana, cunha tese baixo a direcci\u00f3n de Janez Vodopivec co t\u00edtulo \"Andrej Sheptycky, Metropolitan of Halych 1900-1944: a pioneer of Ecumenism\". \nEn 1972 entrou no mosteiro de San Teodoro dos estuditas en Grottaferrata, e o 24 de xu\u00f1o de 1973 profesou como membro da orde dos Monxes Estuditas Ucra\u00ednos. O 2 de abril de 1977 foi ordenado bispo por Yosyf Slipyi no mosteiro estudita de Castel Gandolfo. A consagraci\u00f3n foi realizada en segredo por mor das sospeitas de Slipyi de que a Santa S\u00e9 estaba a evitar calquera enfrontamento coas autoridades sovi\u00e9ticas, e Slipyi decidiu asegurar o futuro da Igrexa ucra\u00edna coa consagraci\u00f3n de tres bispos.\nO mesmo Slipyi nomeouno en 1978 arquimandrita do mosteiro de San Teodoro e responsable dos mosteiros estuditas f\u00f3ra de Italia. Por outra banda, entre 1973 e 1984 foi profesor da Pontificia Universidade Urbaniana.\nO 22 de febreiro de 1996 foi nomeado bispo titular de Nisa in Lycia, e o 2 de abril seguinte foi nomeado exarca arquiepiscopal de K\u00ediv-Vyshhorod. Por\u00e9n, ao pouco tempo, o 14 de outubro foi nomeado bispo auxiliar de Lviv, onde estaba a s\u00e9 arquiepiscopal.\nO 25 de xaneiro de 2001 o S\u00ednodo da Igrexa Cat\u00f3lica Ucra\u00edna elixiuno como arcebispo maior de Lviv, e confirmado polo papa Xo\u00e1n Paulo II ao d\u00eda seguinte. O mesmo papa creouno cardeal o 21 de febreiro seguinte, co t\u00edtulo de Cardeal-Presb\u00edtero de Santa Sofia a Via Boccea.\nO 29 de agosto de 2005 a s\u00e9 arquiepiscopal maior foi trasladada a K\u00ediv, tomando ent\u00f3n o t\u00edtulo de \u201cArcebispo Maior de K\u00ediv-Galicia\u201d. Renunciou ao goberno da Igrexa ucra\u00edna o 10 de febreiro de 2011. Logo da s\u00faa renuncia continuou a s\u00faa actividade como figura p\u00fablica.\nPremios e distinci\u00f3ns.\nFoi nomeado doutor honoris causa en Letras Human\u00edsticas pola Universidade Cat\u00f3lica de Am\u00e9rica en 2007."}
{"id": "291867", "revid": "839", "url": "https://gl.wikipedia.org/wiki?curid=291867", "title": "Andrii Sapeliak", "text": "Andrii Sapeliak (en ), co\u00f1ecido tam\u00e9n como Andr\u00e9s Sapeliak durante a s\u00faa etapa na Arxentina, nado o 13 de decembro de 1919 en Ryszkowa Wola (Polonia) e finado o 6 de novembro de 2017, foi un bispo cat\u00f3lico ucra\u00edno que exerceu de bispo da eparqu\u00eda de Buenos Aires entre 1978 e 1997.\nTraxectoria.\nAndrii Sapeliak naceu nunha familia ucra\u00edna o 13 de decembro de 1919 en Ryszkowa Wola, daquela baixo dominio da Segunda Rep\u00fablica Polaca, e pertencente \u00e1 eparqu\u00eda de Przemy\u015bl.\nEstudou seminario menor salesiano de Ivrea at\u00e9 1941, continuou no \"Studentato Filosofico\" de Tur\u00edn at\u00e9 1945, e na casa de estudos salesiana de Bollengo at\u00e9 1949. Finalmente licenciouse en Dereito Can\u00f3nico pola Pontificia Universidade Salesiana en 1952, ent\u00f3n en Tur\u00edn (hoxe en Roma). O 29 de xu\u00f1o de 1949 foi ordenado sacerdote da Sociedade de San Francisco de Sales.\nO 14 de agosto de 1961 foi nomeado bispo auxiliar do ordinariato para os fieis de rito oriental da Arxentina e bispo titular de \"Sebastopolis in Thracia\", co encargo de visitador apost\u00f3lico dos grecocat\u00f3licos ucra\u00ednos da Arxentina. Recibiu a ordenaci\u00f3n episcopal o 15 de outubro de 1961 en Roma, de mans de Ivan Buchko, sendo os co-consagradores o exarca apost\u00f3lico de Francia, Volodymyr Malanchuk, e o bispo coadxutor de Belgrado Gabrijel Bukatko.\nO 9 de febreiro de 1968 foi nomeado exarca arquiepiscopal da Arxentina, e coa elevaci\u00f3n da s\u00e9 en 1978 tomou o t\u00edtulo de bispo de Santa Mar\u00eda do Patrocinio en Buenos Aires. Logo da instituci\u00f3n da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\") por Paulo VI, o 15 de setembro de 1973 foi nomeado membro consultor da mesma.\nRetirouse o 12 de decembro de 1997, e volveu a Ucra\u00edna, onde traballou como p\u00e1rroco en Verkhnodniprovsk. En novembro de 2013 obtivo a cidadan\u00eda ucra\u00edna. Finou o 6 de novembro de 2017."}
{"id": "291869", "revid": "22570", "url": "https://gl.wikipedia.org/wiki?curid=291869", "title": "Cazuza", "text": "Agenor Miranda Ara\u00fajo Neto, nado o 4 de abril de 1958 no R\u00edo de Xaneiro e finado o 7 de xullo de 1990, foi un cantante e compositor brasileiro m\u00e1is co\u00f1ecido como Cazuza (ka\u02c8zuz\u0250). Xunto con Raul Seixas, Renato Russo e Os Mutantes, Cazuza \u00e9 considerado un dos m\u00e1ximos expo\u00f1entes da m\u00fasica rock brasileira. En 9 anos de carreira, vendeu m\u00e1is de 5 mill\u00f3ns de \u00e1lbums e conseguiu 11 sinxelos n\u00fameros un, e 18 sinxelos Top 10 no Brasil."}
{"id": "291870", "revid": "23204", "url": "https://gl.wikipedia.org/wiki?curid=291870", "title": "Agenor Miranda Ara\u00fajo Neto", "text": ""}
{"id": "291871", "revid": "89787", "url": "https://gl.wikipedia.org/wiki?curid=291871", "title": "Chitlin' circuit", "text": "Chitlin' circuit era o nome co cal se co\u00f1ec\u00edan a un conxunto de locais dos Estados Unidos (como por exemplo o Cotton Club ou o Victory Grill) no cal os m\u00fasicos, actores e calquera outro tipo de artistas e intelectuais afroamericanos eran libres de expresarse e exhibirse no per\u00edodo da segregaci\u00f3n racial estadounidense.\nO nome deriva de \"chitterlings\", un prato a base de tripas de porco guisado ou en sopa, consumidos como entrante na \"soul food\", o conxunto dos pratos tradicionais da comunidade afroamericana dos estados confederados.\nEn pouco tempo, o Chitlin' Circuit converteuse nunha especie de canteira de talentos na que artistas con azos de converterse en estrelas far\u00edan os seus primeiros pasos. Neste tipo de locais comezaron como Louis Jordan, Cab Calloway, Duke Ellington, James Brown, BB King, Jimi Hendrix, Nina Simone, Ray Charles, Aretha Franklin, The Supremes, Ike &amp; Tina Turner, George Benson, Dr. Lonnie Smith, Gladys Knight &amp; the Pips, Otis Redding, The Isley Brothers e mesmo expo\u00f1entes da corrente m\u00e1is comercial da m\u00fasica \"black\" como Patti LaBelle e The Jackson 5."}
{"id": "291872", "revid": "22570", "url": "https://gl.wikipedia.org/wiki?curid=291872", "title": "Uni\u00f3n septada", "text": "As uni\u00f3ns septadas son un tipo de uni\u00f3n intercelular que se encontra entre c\u00e9lulas epiteliais de invertebrados, que ten un aspecto que lembra a unha escada visto con microscopio electr\u00f3nico. As c\u00e9lulas epiteliais que as pos\u00faen est\u00e1n unidas por finos septos perpendiculares entre as membranas de d\u00faas c\u00e9lulas veci\u00f1as, que abranguen a separaci\u00f3n de 15 a 20\u00a0nm entre as c\u00e9lulas. Estes septos poden ser rectos (uni\u00f3ns septadas lisas) ou estar pregados. Crese que proporcionan forza estrutural e permiten a funci\u00f3n de barreira para a difusi\u00f3n de solutos a trav\u00e9s do espazo intercelular na parte lateral das c\u00e9lulas. Consid\u00e9ranse en parte an\u00e1logas \u00e1s uni\u00f3ns herm\u00e9ticas de vertebrados, e te\u00f1en a s\u00faa mesma funci\u00f3n de barreira paracelular, a\u00ednda que entre ambas hai tam\u00e9n bastantes diferenzas; por exemplo en composici\u00f3n e en posici\u00f3n, xa que as uni\u00f3ns herm\u00e9ticas est\u00e1n na parte apical lateral das membranas, e as uni\u00f3ns septadas est\u00e1n na parte basal lateral, e tam\u00e9n en funci\u00f3ns adicionais que te\u00f1en as uni\u00f3ns septadas, que non exercen as uni\u00f3ns herm\u00e9ticas, como o control do crecemento e forma celular no desenvolvemento. En realidade, as funci\u00f3ns das uni\u00f3ns herm\u00e9ticas de vertebrados ex\u00e9rcenas varios tipos de uni\u00f3ns intercelulares nas moscas, o cal indica que as funci\u00f3ns e v\u00edas de sinalizaci\u00f3n destas uni\u00f3ns conserv\u00e1ronse, pero reagrup\u00e1ronse de diferentes xeitos en distintos tipos de uni\u00f3ns ao longo da evoluci\u00f3n. Polo menos as de \"Drosophila melanogaster\", conte\u00f1en, entre outras, prote\u00ednas do tipo das claudinas, igual que as uni\u00f3ns herm\u00e9ticas. A\u00ednda que as uni\u00f3n septadas se encontran s\u00f3 en invertebrados, alg\u00fans invertebrados te\u00f1en nas s\u00faas c\u00e9lulas tanto uni\u00f3ns herm\u00e9ticas coma uni\u00f3ns septadas."}
{"id": "291873", "revid": "23204", "url": "https://gl.wikipedia.org/wiki?curid=291873", "title": "Sam &amp; Dave", "text": "Sam &amp; Dave foi un d\u00fao estadounidense de soul e R&amp;B que actuou entre 1961 e 1981. A voz de tenor era a de Samuel David Moore (nado como Samuel David Hicks o 12 de outubro de 1935), e bar\u00edtono/tenor era Dave Prater (9 de maio de 1937 \u2013 9 de abril de 1988)."}
{"id": "291875", "revid": "22795", "url": "https://gl.wikipedia.org/wiki?curid=291875", "title": "Ant\u00edlopes cabalo", "text": ""}
{"id": "291876", "revid": "23204", "url": "https://gl.wikipedia.org/wiki?curid=291876", "title": "The O'Jays", "text": "The O'Jays \u00e9 un grupo estadounidense de R&amp;B formado en Canton, Ohio en 1958. Orixinalmente estaba composto por Eddie Levert (nado o 16 de xu\u00f1o de 1942), Walter Williams (nado o 25 de agosto de 1943), William Powell (20 de xaneiro de 1942 - 26 de maio de 1977), Bobby Massey e Bill Isles. The O'Jays fixo a s\u00faa primeira aparici\u00f3n nas listas musicais con \"Lonely Drifter\" en 1963, pero acadou o seu maior \u00e9xito con Gamble &amp; Huff, un equipo de produtores e cantautores, asinando con Philadelphia International en 1972. Con Gamble &amp; Huff, the O'Jays (un tr\u00edo dende a marcha de Isles e Massey) emerxeron como representantes do soul de Philadelphia con \"Back Stabbers\" (1972), e conseguiron un n\u00famero un nos \"Billboard\" Hot 100 o ano seguinte con \"Love Train\"."}
{"id": "291877", "revid": "22570", "url": "https://gl.wikipedia.org/wiki?curid=291877", "title": "Gladys Knight", "text": "Gladys Maria Knight, nada o 28 de maio de 1944 en Atlanta, Xeorxia, \u00e9 unha cantante estadounidense co\u00f1ecida como a \"Emperatriz do Soul\". Ga\u00f1adora de sete Premios Grammy, \u00e9 co\u00f1ecida polos \u00e9xitos que gravou durante as d\u00e9cadas de 1960 e 1970 para os selos Motown e Buddah Records. Tivo o seu propio grupo, Gladys Knight &amp; the Pips, no que tam\u00e9n estaba o seu irm\u00e1n Merald \"Bubba\" Knight e os seus curm\u00e1ns Edward Patten e William Guest."}
{"id": "291878", "revid": "23204", "url": "https://gl.wikipedia.org/wiki?curid=291878", "title": "Gladys Maria Knight", "text": ""}
{"id": "291879", "revid": "89787", "url": "https://gl.wikipedia.org/wiki?curid=291879", "title": "Sorriso", "text": "Un sorriso \u00e9 unha expresi\u00f3n facial formada polos m\u00fasculos flexibles a \u00e1mbolos lados e arredor da boca. Alg\u00fans sorrisos tam\u00e9n contraen os m\u00fasculos no recanto dos ollos (tam\u00e9n co\u00f1ecido como sorriso 'Duchenne'). Entre os seres humanos, \u00e9 unha expresi\u00f3n que representa pracer, sociabilidade e felicidade. Non debe ser confundida con outra expresi\u00f3n semellante, mais involuntaria, que denota ansiedade. O sorriso \u00e9 entendido do mesmo xeito por t\u00f3dalas persoas, sen importar a cultura, a etnia ou relixi\u00f3n. Un sorriso pode ser espont\u00e1neo ou artificial."}
{"id": "291880", "revid": "72012", "url": "https://gl.wikipedia.org/wiki?curid=291880", "title": "Etta James", "text": "Etta James, nada como Jamesetta Hawkins o 25 de xaneiro de 1938 nos \u00c1nxeles e finada en 20 de xaneiro de 2012 en Riverside (California), foi unha cantante estadounidense. O seu estilo inclu\u00eda varios x\u00e9neros musicais: blues, R&amp;B, soul, rock and roll, jazz e gospel. Empezou a s\u00faa carreira en 1954, e ga\u00f1ou fama con sinxelos como \"The Wallflower\", \"At Last\", \"Tell Mama\", \"Something's Got a Hold on Me\" e \"I'd Rather Go Blind\". Na s\u00faa vida, fixo fronte a multitude de problemas persoais, como adicci\u00f3n \u00e1s drogas, mais volveu rexurdir a finais da d\u00e9cada de 1980 co \u00e1lbum \"Seven Year Itch\"."}
{"id": "291881", "revid": "23204", "url": "https://gl.wikipedia.org/wiki?curid=291881", "title": "Jamesetta Hawkins", "text": ""}
{"id": "291882", "revid": "1131", "url": "https://gl.wikipedia.org/wiki?curid=291882", "title": "Teatro Apollo", "text": "O Apollo Theater (\"Apollo Theatre\") da r\u00faa West 125th, entre Adam Clayton Powell Jr. Boulevard e Frederick Douglass Boulevard no barrio de Harlem en Manhattan, Nova York \u00e9 unha sala de m\u00fasica que \u00e9 co\u00f1ecida polos seus artista afroamericanos. Foi o fogar do \"Showtime at the Apollo\", un programa de televisi\u00f3n, emitido entre 1987 e 2008, que amosaba novos talentos. Tivo 1093 episodios.\nO teatro, que ten unha capacidade de 1506 persoas, foi constru\u00eddo entre 1913-14 como Hurtig &amp; Seamon's New Burlesque Theater, e foi dese\u00f1ado por George Keister nun estilo neocl\u00e1sico. Converteuse no Apollo en 1934, cando foi aberto tam\u00e9n \u00f3 p\u00fablico afroamericano, xa que anteriormente s\u00f3 permit\u00eda o acceso a brancos. En 1983, tanto o interior coma o exterior do edificio foron designados Patrimonio de Nova York, e foi engadido \u00f3 Rexistro Nacional de Lugares Hist\u00f3ricos. Est\u00edmase que 1,3 mill\u00f3ns de persoas visitan o Apollo cada ano."}
{"id": "291884", "revid": "89787", "url": "https://gl.wikipedia.org/wiki?curid=291884", "title": "Nomes da folla do pi\u00f1eiro en Galicia", "text": "Existe en Galicia unha riqueza sinon\u00edmica enorme que fai referencia \u00e1 folla do pi\u00f1eiro, habendo gran n\u00famero de palabras para denominar \u00e1 folla desta \u00e1rbore. Ferm\u00edn Bouza Brey publicou no ano 1948 \"Nombres de la hoja del pino en Galicia\", nos \"Cuadernos de Estudios Gallegos\" do Instituto de Estudos Galegos Padre Sarmiento, traballo no que se recollen por orde alfab\u00e9tica un total de 92 termos diferentes para denominar \u00e1 folla do pi\u00f1eiro, e \u00f3 seu car\u00f3n, os lugares onde son utilizados.\nSegundo os datos recompilados no \"Atlas Ling\u00fc\u00edstico de Galicia (ALGa)\", non se produciron variaci\u00f3ns significativas \u00f3 longo dos \u00faltimos anos canto \u00e1 terminolox\u00eda descrita por Bouza Brey, polo que segue estando vixente na actualidade.\nHai que apuntar que malia ser o pi\u00f1eiro unha \u00e1rbore presente en Galicia dende ben antigo, non ten gran relevancia fiton\u00edmica dentro do arborado galego e do norte de Portugal ata mediados do s\u00e9culo XVIII, polo que a riqueza sinon\u00edmica actual non pode ser anterior a esa \u00e9poca.\nAs diferentes denominaci\u00f3ns que reciben as follas do pi\u00f1eiro poden facer referencia \u00e1 folla verde ou \u00e1 seca (sendo m\u00e1is relevante a terminolox\u00eda canto a esta \u00faltima, polas aplicaci\u00f3ns que ten no rural galego); tam\u00e9n se pode facer referencia a unha ac\u00edcula individual ou \u00f3 conxunto de varias ac\u00edculas (predominando a terminolox\u00eda referida \u00f3 conxunto de varias ac\u00edculas xuntas). Por outra banda esta riqueza sinon\u00edmica non est\u00e1 implantada en toda Galicia por igual, sendo m\u00e1is relevante naquelas zonas onde a presenza do pi\u00f1eiro \u00e9 m\u00e1is significativa.\nClasificaci\u00f3n da terminolox\u00eda en grupos.\nImos facer unha clasificaci\u00f3n, establecendo varios grupos, que nos permitan ir dando conta dos distintos nomes a partir dalg\u00fan aspecto com\u00fan.\nVoc\u00e1bulos relativos \u00f3 pi\u00f1eiro ou derivados de \"Pinus\".\nClasificaci\u00f3n dos termos relacionados co pi\u00f1eiro en si. Respecto \u00f3s termos derivados de \"Pinus\" temos por exemplo pinica/pi\u00f1ica, alternando n e \u00f1 (igual que en pino/pi\u00f1eiro).\nO portugu\u00e9s emprega tam\u00e9n algunha destas formas derivadas de \"Pinus\" como \"pinhel\" en Douro, \"pinho\" en Minho e \"pinhos\" en Tras os Montes.\nVoc\u00e1bulos con sentido colectivo.\nExisten tam\u00e9n voc\u00e1bulos con car\u00e1cter colectivo, de tipo xen\u00e9rico, como \"fronza\" que alude en xeral \u00f3 \"conxunto de ramas mi\u00fadas, herbas ou pallas\"; relacionado con este termo est\u00e1n tam\u00e9n \"froupa\" e \"frouma\" amais t\u00f3dolos seus derivados. Outros como \"garabullo\"/\"gara\" ou \"fustanca\" fan referencia \u00f3 \"conxunto de le\u00f1a mi\u00fada e ramas secas\".\nCanto a denominaci\u00f3ns como \"broza\", \"cosco\", \"gaspallada\", \"gasto\", \"mu\u00ed\u00f1a/mu\u00f1a\" e os seus derivados (\"abui\u00f1a\", \"bui\u00f1a\", \"moama\", \"moa\u00f1a\", \"moruxa\", \"maruxo\" e \"mu\u00e1n\"), \"musgo/musquio\", \"padumeiro\", \"pallugada\", \"pallusca\", \"palluzo\" e \"rela\" a alusi\u00f3n \u00e9 obvia.\nNoutras como \"banga\", \"pulazo\", \"pa\u00falo\", \"poula\" ou como \"poxa\", \"pudia\", \"pucha\", \"pu\u00edsca\" e \"puxa\" non parecen tan claras; \u00f3 igual que acontece con \"arcema\", \"galba\", \"felpa\", \"feno\", \"maraballa\", \"poma/pomada\" e \"tamo\", de etimolox\u00eda incerta, se ben parece inequ\u00edvoco o seu car\u00e1cter xen\u00e9rico e a s\u00faa alusi\u00f3n a varredura, a desperdicios, a restos vexetais ou \u00e1 espesura de maleza.\nVoc\u00e1bulos co sentido de mi\u00fado.\nNalgunhas denominaci\u00f3ns faise patente o concepto de insignificancia, pequenez ou cousa mi\u00fada como \"arume\" ou \"cisco\". Outras voces relacionadas con esta idea de miudeza son \"fiuma\" ou \"fiuza\", derivados de f\u00edo. Finalmente termos como \"pobela/pubela\" e \"pou\" parecen remitir a po.\nVoc\u00e1bulos relativos \u00f3 seu uso para facer lume.\nA folla do pi\u00f1eiro empr\u00e9gase para acender o lume, aparecen logo termos relacionados coa idea de moxena.\nNo norte de Portugal \"fa\u00edsca\", \"fa\u00edsco\" e \"fasco\", son voces que est\u00e1n presentes en Arcos de Valdevez, Barcelos, Fafe, Mon\u00e7\u00e3o, Paredes de Coura e Valen\u00e7a.\nVoc\u00e1bulos relativos \u00f3 seu uso como leito do gando.\nNo rural galego usab\u00e1banse como cama para o gando restos vexetais, que se apa\u00f1aban no monte para estrar a corte. Nalgunhas zonas de Galicia \u00f3 non existir unha denominaci\u00f3n espec\u00edfica para referirse \u00e1 folla do pi\u00f1eiro empr\u00e9ganse termos relecionados con esta aplicaci\u00f3n.\nVoc\u00e1bulos relativos \u00e1 forma da folla.\nCanto as denominaci\u00f3ns relacionadas coa forma da folla ou con algunha das s\u00faas caracter\u00edsticas temos exemplos tan claros coma \"garfa\", \"espita\" ou \"agulla\" e os seus derivados \"bullo\", \"bulleiro\", \"gullo\", \"fagulla\"; por outra banda atopamos \"esp\u00eda do pino\", \"espi\u00f1ada\" ou \"raspi\u00f1ada\", derivados de espi\u00f1a.\n\u00d3 ser as follas do pi\u00f1eiro punzantes, aparecen termos relacionados con esta calidade, como \"pica\" ou \"pic\u00f3n\". Finalmente hai outros termos derivados de semellanzas como \"churuma\", que procede de \"florumen\", \u00f3 igual que chorima (a flor do toxo); xorde tam\u00e9n por semellanza \"candea\" ou \"pluma\".\nNomes estudados, por orde alfab\u00e9tica.\nOs nomes para denominar \u00e1 folla do pi\u00f1eiro m\u00e1is estendidos en Galicia fan referencia, na maior\u00eda dos casos, \u00e1 folla seca e son voc\u00e1bulos colectivos, de car\u00e1cter xen\u00e9rico, aplicados a todo tipo de fragmentos vexetais que recobren o solo, precisando en ocasi\u00f3ns alg\u00fan uso (como cama para o gando ou para acender o lume). Poden ref\u00edrense a algo mi\u00fado e incluso poden facer referencia \u00e1 p\u00f3la completa. S\u00f3 un pequeno grupo fan referencia \u00e1 forma ou a algunha das caracter\u00edsticas da folla.\nA continuaci\u00f3n dispo\u00f1emos a lista de voces estudadas en orde alfab\u00e9tica:\nCabe a posibilidade de que existan outros voc\u00e1bulos para referirse \u00e1 folla do pi\u00f1eiro, amais dos anteriormente estudados, \u00f3 non existir un termo com\u00fan e espec\u00edfico estendido por unha ampla zona, que reduza \u00f3s demais a simples variantes. \u00c9 posible tam\u00e9n que alg\u00fan dos nomes descritos se empregue noutros lugares, ademais dos que se citan neste artigo."}
{"id": "291885", "revid": "23204", "url": "https://gl.wikipedia.org/wiki?curid=291885", "title": "Apollo Theatre", "text": ""}
{"id": "291887", "revid": "23204", "url": "https://gl.wikipedia.org/wiki?curid=291887", "title": "Hurtig &amp; Seamon's New Burlesque Theater", "text": ""}
{"id": "291889", "revid": "51040", "url": "https://gl.wikipedia.org/wiki?curid=291889", "title": "Denominaci\u00f3ns galegas da folla do pi\u00f1eiro", "text": ""}
{"id": "291893", "revid": "98629", "url": "https://gl.wikipedia.org/wiki?curid=291893", "title": "Harlem", "text": "Harlem \u00e9 un barrio da secci\u00f3n norte da cidade de Nova York, no distrito de Manhattan. Dende a d\u00e9cada de 1920, Harlem foi o centro residencial, cultural e de negocios dunha maior\u00eda afroamericana. Orixinalmente unha vila neerlandesa fundada en 1658, o seu nome prov\u00e9n da cidade de Haarlem, nos Pa\u00edses Baixos. A historia de Harlem definiuse por ciclos de bonanza e crise, con significativas variaci\u00f3ns de poboaci\u00f3n con cada ciclo.\nOs residentes afroamericanos comezaron a chegar en masa en 1905, con n\u00fameros incrementados pola Gran Migraci\u00f3n. Nas d\u00e9cadas de 1920 e 1930, Harlem Central e Occidental foron o berce do \"Renacemento de Harlem\", un florecemento da creaci\u00f3n art\u00edstica sen precedentes na comunidade negra. Por\u00e9n, o aumento do paro na \u00e9poca da Gran Depresi\u00f3n e a desindustrializaci\u00f3n de Nova York despois da segunda guerra mundial, incrementou os \u00edndices de criminalidade e pobreza.\nCoa revitalizaci\u00f3n da cidade de Nova York a finais do s\u00e9culo XX, Harlem experimentou un proceso de xentrificaci\u00f3n. Malia este fluxo de nova riqueza, moita poboaci\u00f3n sobrevive das axudas sociais, cun 34,9% na zona Occidental, un 43,3% na Central, e un 46,5% na Oriental."}
{"id": "291901", "revid": "23204", "url": "https://gl.wikipedia.org/wiki?curid=291901", "title": "Eparqu\u00eda cat\u00f3lica ucra\u00edna de Buenos Aires", "text": "A eparqu\u00eda de Santa Mar\u00eda do Patrocinio de Buenos Aires (en lat\u00edn: \"Eparchia Sanctae Mariae a Patrocinio Bona\u00ebrensis Ucrainorum\") \u00e9 unha s\u00e9 da Igrexa Cat\u00f3lica Ucra\u00edna sufrag\u00e1nea da arquidiocese de Buenos Aires. En 2009 ti\u00f1a 166.400 bautizados. Dende 2016 o seu bispo \u00e9 Daniel Kozelinski Netto.\nTerritorio.\nA eparqu\u00eda ten xurisdici\u00f3n sobre todos os fieis cat\u00f3licos ucra\u00ednos da Arxentina. A s\u00e9 episcopal \u00e9 a cidade de Buenos Aires, onde est\u00e1 a catedral de Santa Mar\u00eda do Patrocinio. O territorio est\u00e1 organizado en 20 parroquias.\nHistoria.\nO 9 de abril de 1968 foi erixido o exarcado arquiepiscopal da Arxentina para os fieis ucra\u00ednos, at\u00e9 ent\u00f3n baixo xurisdici\u00f3n do ordinariato para os fieis de rito oriental da Arxentina.\nO 24 de abril de 1978o exarcado foi elevado a eparqu\u00eda coa bula \"Cum praeterito\" do papa Paulo VI."}
{"id": "291910", "revid": "56817", "url": "https://gl.wikipedia.org/wiki?curid=291910", "title": "Juan Mar\u00eda Uriarte", "text": "Juan Mar\u00eda Uriarte Goiricelaya, nado en Fruiz o 7 de xu\u00f1o de 1933, e un eclesi\u00e1stico cat\u00f3lico vasco, bispo diocesano de Donostia entre 2000 e 2009.\nTraxectoria.\nFoi ordenado sacerdote da diocese de Bilbao o 28 de xullo de 1957.\nO 17 de setembro de 1976 foi nomeado bispo auxiliar de Bilbao, e bispo titular de \"Marazanae\". Recibiu a ordenaci\u00f3n episcopal de mans do bispo Antonio A\u00f1overos Ata\u00fan o 11 de outubro de 1976, sendo os co-consagradores Jos\u00e9 Mar\u00eda Cidarda, bispo de C\u00f3rdoba, e Luis Mar\u00eda de Larrea, bispo de Le\u00f3n.\nO 17 de outubro de 1991 foi elixido bispo diocesano de Zamora. O 13 de xaneiro de 2000 foi trasladado \u00e1 diocese de Donostia. Retirouse o 21 de novembro de 2009."}
{"id": "291914", "revid": "1093", "url": "https://gl.wikipedia.org/wiki?curid=291914", "title": "Marcial Castro Guerra", "text": "Marcial Castro Guerra, nado en Santiago de Compostela en 1934 e finado na mesma cidade o 19 de outubro de 2023, foi un pol\u00edtico galego.\nTraxectoria.\nPresentouse \u00e1s elecci\u00f3ns municipais de 1979 nas listas da UCD e foi elixido concelleiro. O 3 de setembro de 1981 Jos\u00e9 Antonio Souto Paz presentou a dimisi\u00f3n como alcalde e Marcial Castro foi elixido alcalde o 7 de setembro. Nas elecci\u00f3ns municipais de 1983 encabezou a candidatura do Partido Liberal e foi elixido concelleiro, integr\u00e1ndose posteriormente na Coalici\u00f3n Popular. Cando en abril de 1986 se debateu a moci\u00f3n de censura contra Xerardo Est\u00e9vez que presentaron os populares, Marcial Castro foi insultado polo p\u00fablico asistente e tivo que sa\u00edr escoltado. Foi Secretario Xeral T\u00e9cnico da Conseller\u00eda de Pesca, Marisqueo e Cultivos Mari\u00f1os de marzo de 1986 at\u00e9 outubro de 1987."}
{"id": "291915", "revid": "1888", "url": "https://gl.wikipedia.org/wiki?curid=291915", "title": "Xerardo Est\u00e9vez Fern\u00e1ndez", "text": ""}
{"id": "291916", "revid": "1888", "url": "https://gl.wikipedia.org/wiki?curid=291916", "title": "Conseller\u00eda de Pesca, Marisqueo e Cultivos Mari\u00f1os", "text": ""}
{"id": "291917", "revid": "85894", "url": "https://gl.wikipedia.org/wiki?curid=291917", "title": "Manuel R\u00faa Figueroa", "text": "Manuel R\u00faa Figueroa, finado en Santiago de Compostela o 26 de xullo de 1892, foi un avogado, xornalista e pol\u00edtico galego.\nTraxectoria.\nEntre 1841 e 1842 fundou e dirixiu a \"Revista de Galicia\". De ideas progresistas, como o resto da s\u00faa familia, ocupou o cargo de alcalde de Santiago de Compostela durante a revoluci\u00f3n galega de 1846. No 1853 acadou sona defendendo como avogado o \"home-lobo\" Manuel Blanco Romasanta. No xu\u00edzo conseguiu mudar a condena a morte pola cadea perpetua. No 1859 publicou sobre o tema a \"Rese\u00f1a de la causa formada en el Juzgado de 1\u00aa. instancia de Allariz. Distrito de La Coru\u00f1a, contra Manuel Blanco Romasanta, El Hombre Lobo, por varios asesinatos.\""}
{"id": "291918", "revid": "865", "url": "https://gl.wikipedia.org/wiki?curid=291918", "title": "Virgin Atlantic", "text": "Virgin Atlantic, o nome comercial de Virgin Atlantic Airways Limited, \u00e9 unha aeroli\u00f1a brit\u00e1nica, con sede en Crawley, West Sussex, que pertence nun 51% ao Virgin Group e nun 49% a Delta Air Lines. A compa\u00f1\u00eds creouse en 1984 como British Atlantic Airways, e foi pensada polos seus fundadores, Randolph Fields e Alan Hellary, para voar entre Londres e as illas Falkland. Pouco despois cambiou o seu nome para o de Virgin Atlantic Airways, Fields vendeu as s\u00faas acci\u00f3ns despois de desacordos con Richard Branson sobre a xesti\u00f3n da empresa. O seu voo inaugural dende Gatwick ata o Aeroporto Internacional de Newark Liberty tivo lugar o 22 de xu\u00f1o de 1984.\nFrota.\nActual.\nVirgin Atlantic Airways Ltd. opera unha frota composta totalmente por avi\u00f3ns de fuselaxe ancha. No mes de decembro de 2020 estaba formada polos seguintes aparellos: "}
{"id": "291919", "revid": "865", "url": "https://gl.wikipedia.org/wiki?curid=291919", "title": "Boeing 787 Dreamliner", "text": ""}
{"id": "291920", "revid": "23204", "url": "https://gl.wikipedia.org/wiki?curid=291920", "title": "Eco de la Revista", "text": "Eco de la Revista foi un peri\u00f3dico editado na Coru\u00f1a en 1852.\nHistoria e caracter\u00edsticas.\nSubtitulado \"Peri\u00f3dico Judicial, Mercantil, Literario y de Variedades\" apareceu o 11 de xu\u00f1o de 1852. Aparec\u00eda os domingos. Defend\u00eda un liberalismo moderado e un rexionalismo insurxente. Tiveron particular resonancia as secci\u00f3ns tituladas \"Escritores y hombres c\u00e9lebres de Galicia\", onde se publicaron traballos sobre Mac\u00edas o Namorado, Pedro V\u00e1zquez de Neira, Benito Xer\u00f3nimo Feijoo e Diego Antonio Cernadas Castro; \"Corona po\u00e9tica\", dirixida por Jos\u00e9 Puente Bra\u00f1as, onde se inclu\u00edron composici\u00f3ns, en galego ou castel\u00e1n, de Antonio Neira de Mosquera, Benito Vicetto, Miguel R\u00faa Figueroa, Jos\u00e9 Mar\u00eda Montes, Lu\u00eds de Trelles, Pedro V\u00e1zquez de Neira e Vicente Turnes e as adivi\u00f1as ou charadas de J.M.L. O \u00faltimo n\u00famero co\u00f1ecido \u00e9 o 11, publicado o 26 de setembro."}
{"id": "291923", "revid": "89787", "url": "https://gl.wikipedia.org/wiki?curid=291923", "title": "Big Boy (canci\u00f3n de The Jackson 5)", "text": "\"Big Boy\", tam\u00e9n co\u00f1ecido como \"I'm A Big Boy Now\", foi o primeiro sinxelo lanzado por The Jackson 5, en xaneiro de 1968, a trav\u00e9s de Steeltown Records. O grupo produciu e interpretou a parte instrumental de moitas das canci\u00f3ns con Steeltown, inclu\u00edndo \"Big Boy\". A canci\u00f3n non tivo \u00e9xito nin comercial nin da cr\u00edtica, pero a familia Jackson quedou encantada co resultado.\nThe Jackson 5 lanzar\u00edan un segundo sinxelo con Steeltown Records antes de asinar con Motown Records. As gravaci\u00f3ns orixinais do grupo con Steeltown Records consider\u00e1ronse perdidas, pero foron redescubertas 25 anos m\u00e1is tarde. Foron remasterizadas e relanzadas en 1995, con \"Big Boy\" como sinxelo promocional."}
{"id": "291924", "revid": "23204", "url": "https://gl.wikipedia.org/wiki?curid=291924", "title": "I'm A Big Boy Now", "text": ""}
{"id": "291926", "revid": "23204", "url": "https://gl.wikipedia.org/wiki?curid=291926", "title": "El Eco de la Verdad", "text": "El Eco de la Verdad foi un peri\u00f3dico editado en Santiago de Compostela entre 1868 e 1869.\nHistoria e caracter\u00edsticas.\nSubtitulado \"Revista semanal, cient\u00edfica y literaria\", apareceu o 7 de marzo de 1868. Public\u00e1base os s\u00e1bados. \u00d3rgano do tradicionalismo compostel\u00e1n m\u00e1is clerical, de simpat\u00eda carlista. Dirixido por Antonio L\u00f3pez Ferreiro e editado por Jos\u00e9 Mar\u00eda Paredes, entre os seus colaboradores figuraron Narciso Cepedano, Ovilo y Otero, Fernando de la Vega, Oviedo Arce, Miguel Eleizequi e Jos\u00e9 Lafuente. Ti\u00f1a secci\u00f3ns agr\u00edcolas, instrutivas, relixiosas, recreativas, de antig\u00fcidades ou variedades, artigos hist\u00f3ricos, cient\u00edficos, bibliogr\u00e1ficos, relixiosos e de investigaci\u00f3n. O \u00faltimo n\u00famero co\u00f1ecido \u00e9 o 66, que se publicou o 22 de xu\u00f1o de 1869."}
{"id": "291927", "revid": "89787", "url": "https://gl.wikipedia.org/wiki?curid=291927", "title": "I Want You Back", "text": "\"I Want You Back\" \u00e9 unha canci\u00f3n de 1969, e o o primeiro sinxelo de \u00e9xito de The Jackson 5, que se converteu nun n\u00famero un da banda con Motown a comezos de 1970. A canci\u00f3n, xunto coa cara B do cover de Smokey Robinson &amp; the Miracles' \"Who's Lovin' You\", foi o \u00fanico sinxelo do primeiro disco dos Jackson 5, \"Diana Ross Presents the Jackson 5\". Acadou o n\u00famero un da lista de sinxelos soul durante catro semanas e o n\u00famero un na lista musical \"Billboard\" Hot 100. \"I Want You Back\" foi clasificada como a n\u00famero 121 da lista das 500 mellores canci\u00f3ns de t\u00f3dolos tempos segundo a revista Rolling Stone."}
{"id": "291928", "revid": "89787", "url": "https://gl.wikipedia.org/wiki?curid=291928", "title": "Lactoferrina", "text": "A lactoferrina (LF), tam\u00e9n chamada lactotransferrina (LTF), \u00e9 unha prote\u00edna funcional da familia da transferrina. A lactoferrina \u00e9 unha glicoprote\u00edna globular cunha masa molecular de aproximadamente 80 kDa que est\u00e1 presente en varios flu\u00eddos secretados, como o leite, saliva, b\u00e1goas, e secreci\u00f3ns nasais. A lactoferrina est\u00e1 tam\u00e9n presente nos gr\u00e1nulos secundarios de leucocitos PMN e segr\u00e9gana certas c\u00e9lulas acinares. A lactoferrina pode purificarse do leite ou obterse pola tecnolox\u00eda do ADN recombinante. O primeiro leite humano ou costro ten a maior concentraci\u00f3n de lactoferrina, seguido do leite humano posterior, e despois polo leite de vaca.\nA lactoferrina \u00e9 un dos compo\u00f1entes do sistema inmunitario do corpo; ten actividade (bactericida, funxicida) e forma parte das defensas innatas, principalmente nas mucosas. En particular, a lactoferrina proporciona protecci\u00f3n antibacteriana aos meni\u00f1os. A lactoferrina interacciona co ADN e ARN, polisac\u00e1ridos e heparina, e desempe\u00f1a algunhas das s\u00faas funci\u00f3ns biol\u00f3xicas formando complexos con eses ligandos.\nHistoria.\nA presenza dunha prote\u00edna vermella que conti\u00f1a ferro no leite bovino foi detectada xa en 1939; pero esta prote\u00edna non puido ser debidamente caracterizada porque non se pod\u00eda extraer con suficiente pureza. Os primeiros estudos detallados sobre ela datan de arredor do ano 1960. Neles docum\u00e9ntase o seu peso molecular, punto isoel\u00e9ctrico, espectro de absorci\u00f3n \u00f3ptica e a presenza de dous \u00e1tomos de ferro por mol\u00e9cula de prote\u00edna. A prote\u00edna foi extra\u00edda do leite, conti\u00f1a ferro e era quimica e estruturalmente similar \u00e1 transferrina do plasma sangu\u00edneo. Por tanto, d\u00e9uselle o nome de lactoferrina en 1961, a\u00ednda que o nome lactotransferrina xa se vi\u00f1a utilizando en publicaci\u00f3ns anteriores, e estudos posteriores demostraron que esta prote\u00edna non estaba restrinxida s\u00f3 ao leite. A acci\u00f3n antibacteriana da lactoferrina foi tam\u00e9n documentada en 1961, e foi asociada coa s\u00faa capacidade de unirse ao ferro.\nEstrutura e propiedades.\nEstrutura molecular.\nA lactoferrina \u00e9 unha das prote\u00ednas transferrina que transfire ferro \u00e1s c\u00e9lulas e controla o nivel de ferro libre no sangue e secreci\u00f3ns externas. Est\u00e1 presente no leite humano e doutros mam\u00edferos, no plasma sangu\u00edneo e nos neutr\u00f3filos, e \u00e9 unha das principais prote\u00ednas en practicamente todas as secreci\u00f3ns ex\u00f3crinas dos mam\u00edferos, como a saliva, bile, b\u00e1goas e secreci\u00f3ns do p\u00e1ncreas. A concentraci\u00f3n de lactoferrina no leite var\u00eda de 7 g/L no costro a 1 g/L no leite maduro, e no leite de vaca \u00e9 de 150\u00a0mg/L..\nA cristalograf\u00eda de raios X revela que a lactoferrina est\u00e1 formada por unha cadea polipept\u00eddica que cont\u00e9n uns 700 amino\u00e1cidos e forma dous dominios globulares hom\u00f3logos denominados l\u00f3bulos N e C. O l\u00f3bulo N corresponde aos residuos de amino\u00e1cidos do 1 ao 333, e o l\u00f3bulo C do 345 ao 692, e os extremos deses dominios est\u00e1n conectados por unha curta h\u00e9lice \u03b1. Cada l\u00f3bulo consta de dous subdominios, chamados N1, N2 e C1, C2, e cont\u00e9n un sitio de uni\u00f3n para o ferro e un sitio de glicosilaci\u00f3n. O grao de glicosilaci\u00f3n da prote\u00edna pode ser diferente e, por tanto, o peso molecular da lactoferrina var\u00eda entre 76 e 80 kDa. A estabilidade da lactoferrina foi asociada co seu alto grao de glicosilaci\u00f3n.\nA lactoferrina pertence \u00e1s prote\u00ednas b\u00e1sicas, o seu punto isoel\u00e9ctrico \u00e9 8,7. Existe en d\u00faas formas: hololactoferrina rica en ferro e apolactoferrina libre de ferro. As s\u00faas estruturas terciarias son diferentes; a apolactoferrina caracter\u00edzase por unha conformaci\u00f3n \"aberta\" do l\u00f3bulo N e a conformaci\u00f3n \"pechada\" do l\u00f3bulo C, pero ambos os l\u00f3bulos est\u00e1n pechados na hololactoferrina.\nCada mol\u00e9cula de lactoferrina pode unirse reversiblemente a dous \u00e1tomos de ferro, cinc, cobre ou outros metais. Os sitios de uni\u00f3n est\u00e1n localizados en cada un dos dous gl\u00f3bulos proteicos. Al\u00ed, cada i\u00f3n est\u00e1 unido a seis ligandos: catro da cadea polipept\u00eddica (dous residuos de tirosina, un residuo de histidina e un residuo de \u00e1cido asp\u00e1rtico) e dous que son i\u00f3ns carbonato ou bicarbonato.\nA lactoferrina forma complexos de cor arrubiada co ferro. A s\u00faa afinidade polo ferro \u00e9 300 veces maior que a da transferrina. A afinidade increm\u00e9ntase en medios debilmente \u00e1cidos. Isto facilita a transferencia do ferro desde a transferrina \u00e1 lactoferrina durante as inflamaci\u00f3ns, cando o pH dos tecidos decrece debido \u00e1 acumulaci\u00f3n de \u00e1cido l\u00e1ctico e outros \u00e1cidos. A lactoferrina saturada de ferro no leite humano est\u00edmase no 10 ao 30% (o 100% significar\u00eda que todas as mol\u00e9culas de lactoferrina conte\u00f1en 2 \u00e1tomos de ferro). Est\u00e1 demostrado que a lactoferrina est\u00e1 implicada non s\u00f3 no transporte de ferro, cinc e cobre, sen\u00f3n tam\u00e9n na regulaci\u00f3n da s\u00faa captaci\u00f3n. A presenza de i\u00f3ns de cinc e cobre libres non afecta \u00e1 capacidade de fixaci\u00f3n do ferro da lactoferrina, e mesmo poder\u00eda incrementala.\nFormas polim\u00e9ricas.\nA lactoferrina tanto no plasma sangu\u00edneo coma nos flu\u00eddos secretores pode existir en diferentes formas polim\u00e9ricas que van desde mon\u00f3meros a tetr\u00e1meros. A lactoferrina tende a polimerizar tanto \"in vitro\" coma \"in vivo\", especialmente a altas concentraci\u00f3ns. Varios autores atoparon que a forma dominante da lactoferrina en condici\u00f3ns fisiol\u00f3xicas \u00e9 un tetr\u00e1mero, e a raz\u00f3n mon\u00f3mero:tetr\u00e1mero \u00e9 de 1:4 a concentraci\u00f3ns de prote\u00edna de 10\u22125 M.\nSuxeriuse que o estado oligom\u00e9rico da lactoferrina est\u00e1 determinado pola s\u00faa concentraci\u00f3n e que a polimerizaci\u00f3n da lactoferrina est\u00e1 fortemente afectada pola presenza de i\u00f3ns Ca2+. En concreto, os mon\u00f3meros son dominantes a concentraci\u00f3ns por debaixo de 10\u221210\u221210\u221211 M en presenza de Ca2+, pero conv\u00e9rtense en tetr\u00e1meros a concentraci\u00f3ns de lactoferrina por riba de 10\u22129\u221210\u221210 M. A titulaci\u00f3n de lactoferrina no sangue corresponde a esta particular \"concentraci\u00f3n de transici\u00f3n\" e as\u00ed a lactoferrina do sangue deber\u00eda presentarse tanto en forma de mon\u00f3mero coma de tetr\u00e1mero. Moitas propiedades funcionais da lactoferrina dependen do seu estado oligom\u00e9rico. Por exemplo, a lactoferrina monom\u00e9rica, pero non a tetram\u00e9rica, \u00e9 a que se une fortemente ao ADN.\nFunci\u00f3ns biol\u00f3xicas.\nA lactoferrina pertence ao sistema inmunitario innato. Ademais da s\u00faa misi\u00f3n biol\u00f3xica principal, que \u00e9 fixar e transportar i\u00f3ns ferro, a lactoferrina tam\u00e9n ten funci\u00f3ns e propiedades antibacterianas, antivirais, antiparas\u00edticas, catal\u00edticas, anticancerosas, antial\u00e9rxicas e radioprotectoras.\nActividade antibacteriana.\nA funci\u00f3n principal da lactoferrina \u00e9 secuestrar o ferro libre, e ao facelo retira unha substancia esencial para o crecemento bacteriano, o ferro. A acci\u00f3n antibacteriana da lactoferrina tam\u00e9n se explica pola presenza de mol\u00e9culas que funcionan como receptores espec\u00edficos situados na superficie celular dos microorganismos. A lactoferrina \u00fanese ao lipopolisac\u00e1rido da parede celular bacteriana, e a parte que leva o ferro oxidado da lactoferrina oxida a bacteria por medio da formaci\u00f3n de per\u00f3xidos. Isto afecta \u00e1 permeabilidade de membrana e acaba orixinando a rotura da c\u00e9lula (lise).\nA\u00ednda que a lactoferrina ten tam\u00e9n outros mecanismos antibacterianos non relacionados co ferro, como a estimulaci\u00f3n da fagocitose, a m\u00e1is importante \u00e9 a interacci\u00f3n coa membrana bacteriana externa que se describiu antes e tam\u00e9n a m\u00e1is estudada. A lactoferrina non s\u00f3 altera a membrana, sen\u00f3n que tam\u00e9n penetra dentro da c\u00e9lula bacteriana. A uni\u00f3n \u00e1 parede bacteriana est\u00e1 asociada co p\u00e9ptido espec\u00edfico lactoferricina, que est\u00e1 localizado no l\u00f3bulo N da lactoferrina e prod\u00facese \"in vitro\" pola clivaxe da lactoferrina realizada por outra prote\u00edna, o encima tripsina. Un mecanismo da acci\u00f3n antimicrobinana da lactoferrina \u00e9 que a lactoferrina afecta \u00e1 H(+)-ATPase e interfire coa translocaci\u00f3n de prot\u00f3ns na membrana da c\u00e9lula, causando un efecto letal \"in vitro\".\nA lactoferrina impide a adhesi\u00f3n da bacteria \"Helicobacter pylori\" na mucosa do est\u00f3mago, o cal \u00e1 s\u00faa vez, axuda a reducir os trastornos do sistema dixestivo. A lactoferrina bovina ten m\u00e1is actividade contra \"H. pylori\" que a humana.\nActividade antiviral.\nA lactoferrina act\u00faa (principalmente en estudos \"in vitro\") sobre unha ampla gama de virus humanos e animais con xenomas de ADN ou de ARN, como os virus herpes simplex 1 e 2, citomegalovirus, VIH, virus da hepatite C, hantavirus, rotavirus, poliovirus tipo 1, virus sincicial respiratorio humano e virus da leucemia murina.\nO mecanismo m\u00e1is estudado de actividade antiviral da lactoferrina \u00e9 impedir a uni\u00f3n das part\u00edculas v\u00edricas \u00e1s s\u00faas c\u00e9lulas diana. Moitos virus tenden a unirse \u00e1s lipoprote\u00ednas das membranas da c\u00e9lula e despois penetran dentro da c\u00e9lula. A lactoferrina \u00fanese \u00e1s mesmas prote\u00ednas e dese modo repele as part\u00edculas v\u00edricas. A apolactoferrina libre de ferro \u00e9 m\u00e1is eficiente nesta funci\u00f3n do que a hololactoferrina; e a lactoferricina, que \u00e9 responsable das propiedades antimicrobianas da lactoferrina, case non mostra actividade antiviral.\nAdemais de interaccionar coas paredes celulares, a lactoferrina tam\u00e9n se une directamente a part\u00edculas virais, como aos viri\u00f3ns da hepatite. Este mecanismo tam\u00e9n se confirmou na actividade antiviral da lactoferrina contra os rotavirus, que act\u00faan sobre uns tipos celulares diferentes.\nA lactoferrina tam\u00e9n suprime a replicaci\u00f3n viral unha vez que o virus penetrou na c\u00e9lula. Este efecto antiviral indirecto prod\u00facese ao afectar \u00e1s c\u00e9lulas asasinas naturais, granulocitos e macr\u00f3fagos, os cales xogan un papel fundamental nos primeiros estadios das infecci\u00f3ns virais, como no caso da s\u00edndrome respiratoria aguda severa (SARS).\nActividade antif\u00fanxica.\nA lactoferrina e a lactoferricina inhiben \"in vitro\" o crecemento de \"Trichophyton mentagrophytes\", que \u00e9 un fungo responsable de graves enfermidades cut\u00e1neas, como a dermatofitose. A lactoferrina tam\u00e9n act\u00faa contra o l\u00e9vedo diploide \"Candida albicans\", que causa infecci\u00f3ns oportunistas orais e xenitais en humanos. O f\u00e1rmaco fluconazol leva utiliz\u00e1ndose desde hai tempo contra \"Candida albicans\", o que orixinou a aparici\u00f3n de cepas resistentes a el. Por\u00e9n, unha combinaci\u00f3n de lactoferrina con fluconazol pode actuar contra as cepas resistentes ao fluconazol de \"Candida albicans\" e outras especies de \"Candida\", como \"C. glabrata, C. krusei, C. parapsilosis\" e \"C. tropicalis\". Obs\u00e9rvase a acitividade antif\u00fanxica coa incubaci\u00f3n secuencial de \"Candida\" con lactoferrina e despois con fluconazol, pero non na orde inversa. A actividae antif\u00fanxica da lactoferricina \u00e9 maior que a da lactoferrina. En concreto, o p\u00e9ptido sint\u00e9tico 1\u201311 lactoferricina mostra unha actividade moito maior contra \"Candida albicans\" que a lactoferricina nativa.\nA administraci\u00f3n de lactoferrina na auga para beber a ratos que ti\u00f1an sistemas inmunitarios debilitados e s\u00edntomas de aftas reduc\u00eda o n\u00famero de cepas de \"Candida albicans\" na boca dos animais e o tama\u00f1o das \u00e1reas danadas na lingua. A administraci\u00f3n oral de lactoferrina a animais tam\u00e9n reduc\u00eda o n\u00famero de organismos patox\u00e9nicos nos tecidos que est\u00e1n preto do tracto gastrointestinal. \"Candida albicans\" mesmo pod\u00eda ser completamente erradicada cunha mestura de lactoferrina, lisozima e itraconazol en pacientes VIH positivos que eran resistentes a outros f\u00e1rmacos antif\u00fanxicos. Esta acci\u00f3n antif\u00fanxica cando se estima que outros axentes son ineficientes \u00e9 caracter\u00edstica da lactoferrina e \u00e9 especialmente valiosa para os pacientes infectados polo VIH. Ao contrario que sobre as actividades antivirais e antibacterianas da lactoferrina, s\u00e1bese pouco sobre o mecanismo da s\u00faa actividade antif\u00fanxica. A lactoferrina parece destru\u00edr a parede celular e \u00fanese \u00e1 membrana plasm\u00e1tica de \"C. albicans\".\nActividade no \u00f3so.\nUtilizouse a lactoferrina enriquecida con ribonuclease para examinar como afecta a lactoferrina aos \u00f3sos. A lactoferrina mostrou efectos positivos sobre a remodelaci\u00f3n do tecido \u00f3seo. Axuda ao decrecemento da reabsorci\u00f3n \u00f3sea e incrementa a formaci\u00f3n de \u00f3so. Isto estaba indicado pola diminuci\u00f3n nos niveis de dous marcadores da reabsorci\u00f3n \u00f3sea (desoxipiridinolina e N-telop\u00e9ptido) e por un incremento nos niveis de dous marcadores da formaci\u00f3n de \u00f3so (osteocalcina e fosfatase alcalina). A lactoferrina reduc\u00eda a formaci\u00f3n de osteoclastos, o que significa un decrecemento nas respostas proinflamatorias e un incremento nas respostas antiinflamatorias, o que indica tam\u00e9n unha reduci\u00f3n na reabsorci\u00f3n \u00f3sea.\nInteracci\u00f3n con \u00e1cidos nucleicos.\nUnha das propiedades importantes da lactoferrina \u00e9 a s\u00faa capacidade de unirse a \u00e1cidos nucleicos. A fracci\u00f3n de prote\u00ednas extra\u00eddas do leite, cont\u00e9n un 3,3% de ARN,\ne ademais, a prote\u00edna \u00fanese preferentemente ao ADN bicatenario antes que ao monocatenario. A capacidde da lactoferrina de unirse ao ADN util\u00edzase para o illamento e purificaci\u00f3n de lactoferrina usando cromatograf\u00eda de afinidade con columnas con sorbentes que conte\u00f1en ADN inmobilizado, como agarosa con ADN monocatenario inmobilizado.\nActividade encim\u00e1tica da lactoferrina.\nA lactoferrina hidroliza ARN e mostra ter propiedades de ribonuclease secretoria espec\u00edfica de pirimidina. En particular, ao destru\u00edr os xenomas de ARN, as distintas RNases do leite inhiben a transcrici\u00f3n inversa dos retrovirus que causan cancro de mama no rato. As mulleres do pobo parsi do oesta da India te\u00f1en o nivel de RNase do leite marcadamente m\u00e1is baixo que as doutras etnias, e a s\u00faa taxa de cancro de mama \u00e9 tres veces maior que a media. Deste modo, as ribonucleases do leite, entre elas a lactoferrina, poder\u00edan xogar un importante papel na patox\u00e9nese de doenzas causadas por varios retrovirus.\nAntividade anticarcin\u00f3xena.\nDemostrouse experimentalmente a actividade anticancerosa da lactoferrina bovina (bLF) en carcinox\u00e9neses de pulm\u00f3ns, vexiga, lingua, colon, e f\u00edgado en ratas, posiblemente porque act\u00faa suprimindo os encimas de fase I, como o citocromo P450 1A2 (CYP1A2). Ademais, noutro experimento feito no h\u00e1mster, a lactoferrina bovina fixo decrecer a incidencia do cancro oral nun 50%. Como a bLF non mostra toxicidade e pode obterse doadamente do leite, a bLF parece ser prometedora como axente quimiopreventivo potencial para o cancro oral. Actualemnte, a bLF util\u00edzase como un ingrediente do iogur, goma de mascar, leite de f\u00f3rmula infantil, e cosm\u00e9ticos.\nXenes da lactoferrina.\nCaracteriz\u00e1ronse xa polo menos 60 secuencias x\u00e9nicas para a lactoferrina en 11 especies de mam\u00edferos. Na maior\u00eda das especies, o cod\u00f3n de parada \u00e9 TAA, e no \"Mus musculus\" \u00e9 TGA. As deleci\u00f3ns, inserci\u00f3ns e mutaci\u00f3ns de cod\u00f3ns de parada afectan \u00e1 parte codificante e a s\u00faa lonxitude var\u00eda entre 2.055 e 2.190 pares de nucle\u00f3tidos. O polimorfismo x\u00e9nico entre especies \u00e9 moito m\u00e1is diverso que o polimorfismo intraespec\u00edfico da lactoferrina. Hai diferenzas en secuencias de amino\u00e1cidos: 8 en \"Homo sapiens\", 6 en \"Mus musculus\", 6 en \"Capra hircus\", 10 en \"Bos taurus\" e 20 en \"Sus scrofa\". Esta variaci\u00f3n pode indicar diferenzas funcionais entre diferentes tipos de lactoferrina.\nNos humanos o xene da lactoferrina, \"LTF\", est\u00e1 localizado no cromosoma 3 no locus 3q21-q23. Nos bois, a secuencia codificante consta de 17 ex\u00f3ns e ten unha lonxitude de aproximadamente 34.500 pares de nucle\u00f3tidos. Os ex\u00f3ns do xene da lactoferrina nos bois te\u00f1en un tama\u00f1o similar aos ex\u00f3ns doutros xenes da familia da transferrina, mentres que os tama\u00f1os dos intr\u00f3ns difiren dentro da familia. As semellanzas no tama\u00f1o dos ex\u00f3ns e a s\u00faa distribuci\u00f3n nos dominios da prote\u00edna indican que o desenvolvemento evolutivo do xene da lactoferrina ocorreu por duplicaci\u00f3n. O estudo dos polimorfismos de xenes que codifican a lactoferrina axuda a seleccionar razas de gando que son resistentes \u00e1 mastite.\nReceptor de lactoferrina.\nO receptor de lactoferrina xoga un importante papel na internalizaci\u00f3n da lactoferrina; tam\u00e9n facilita a absorci\u00f3n de i\u00f3ns ferro pola lactoferrina. A s\u00faa expresi\u00f3n x\u00e9nica increm\u00e9ntase coa idade no duodeno e decrece no xexuno.\nFibrose qu\u00edstica.\nOs pulm\u00f3ns humanos e a saliva conte\u00f1en unha ampla variedade de compostos antimicrobianos, como o sistema das lactoperoxidases, producindo o hipotiocianito (ani\u00f3n [OSCN]-) e a lactoferrina, e este hipotiocianito non est\u00e1 presente en pacientes de fibrose qu\u00edstica. A lactoferrina, que \u00e9 un compo\u00f1ente da inmunidade innata, impide a formaci\u00f3n de biopel\u00edculas bacterianas. Nos pacientes de fibrose qu\u00edstica obs\u00e9rvase unha perda de actividade microbicida e un incremento da formaci\u00f3n de biopel\u00edculas debido \u00e1 diminuci\u00f3n da lactoferrina. Estes descubrimentos demostran o importante papel da lactoferrina na defensa do corpo humano, especialmente nos pulm\u00f3ns.\nA lactoferrina co hipotiocianito ten o status de medicamento orfo (desenvolvido especificamente para tratar unha enfermidade rara) na Axencia de Medicinas Europea e na FDA dos Estados Unidos.\nNanotecnolox\u00eda.\nA lactoferrina foi utilizada na s\u00edntese de \"clusters\" cu\u00e1nticos de ouro fluorescentes, que te\u00f1en aplicaci\u00f3ns potenciais en nanotecnolox\u00eda.\nEn diagn\u00f3sticos.\nOs niveis de lactoferrina no flu\u00eddo lacrimal decrecen nas enfermidades de sequidade dos ollos, como a s\u00edndrome de Sjogren. Desenvolveuse unha proba r\u00e1pida port\u00e1til que utiliza a tecnolox\u00eda de microflu\u00eddos que permite a medici\u00f3n dos niveis de lactoferrina nas b\u00e1goas humanas in situ, coa que se pretende mellorar o diagn\u00f3stico da s\u00edndrome de Sjogren e outras formas de enfermidade dos ollos secos."}
{"id": "291929", "revid": "27155", "url": "https://gl.wikipedia.org/wiki?curid=291929", "title": "Lactotransferrina", "text": ""}
{"id": "291930", "revid": "89787", "url": "https://gl.wikipedia.org/wiki?curid=291930", "title": "ABC (canci\u00f3n)", "text": "\"ABC\" \u00e9 unha canci\u00f3n de The Jackson 5 que foi lanzada en 1970. Foi escrita co mesmo estilo que \"I Want You Back\", e foi escoitada por vez primeira en \"American Bandstand\" en febreiro de 1970. \"ABC\" substitu\u00edu \u00e1 canci\u00f3n dos The Beatles \"Let It Be\" no n\u00famero un dos \"Billboard\" Hot 100 en 1970, e permaneceu como n\u00famero un dos sinxelos do soul durante catro semanas.\n\"ABC\" foi o primeiro sinxelo do segundo \u00e1lbum de The Jackson 5, \"ABC\" e est\u00e1 considerada unha das canci\u00f3ns m\u00e1is emblem\u00e1ticas da banda."}
{"id": "291931", "revid": "89787", "url": "https://gl.wikipedia.org/wiki?curid=291931", "title": "The Love You Save", "text": "\"The Love You Save\" \u00e9 unha canci\u00f3n do grupo The Jackson 5 que foi gravada en 1970 co selo discogr\u00e1fico Motown, as\u00ed como un \u00e9xito que se mantivo no n\u00famero nas listas musicais de soul durante seis semanas. Tam\u00e9n mantivo a posici\u00f3n n\u00famero un na \"Billboard\" Hot 100 durante d\u00faas semanas, dende o 27 de xu\u00f1o \u00f3 4 de xullo de 1970. A canci\u00f3n \u00e9 a terceira dos catro \u00e9xitos seguidos dos Jackson 5 (sendo os outros \"I Want You Back\", \"ABC\" e \"I'll Be There\")."}
{"id": "291932", "revid": "56817", "url": "https://gl.wikipedia.org/wiki?curid=291932", "title": "I'll Be There (canci\u00f3n de The Jackson 5)", "text": "\"I'll Be There\" \u00e9 unha canci\u00f3n soul de The Jackson 5 escrita por Berry Gordy, Hal Davis e Willie Hutch (colectivamente co\u00f1ecidos como \"The Corporation\"), que deu dous n\u00fameros un nas listas musicais dos Estados Unidos: o orixinal de 1970 gravado por The Jackson 5 e a versi\u00f3n de 1992 dos cantantes Mariah Carey e Trey Lorenz.\nA versi\u00f3n de The Jackson 5 foi gravada por Motown Records, e lanzada como o primeiro sinxelo do \u00e1lbum \"Third Album\", 1970. \"I'll Be There\" foi o cuarto n\u00famero un de The Jackson 5 (despois de \"I Want You Back\", \"ABC\" e \"The Love You Save\"), convert\u00e9ndoa na primeira banda afroamericana en conseguir catro #1 consecutivos. \"I'll Be There\" \u00e9 considerado o \u00e9xito m\u00e1is notable de Motown durante a \"Era Detroit\" (1959\u20131972)."}
{"id": "291933", "revid": "89787", "url": "https://gl.wikipedia.org/wiki?curid=291933", "title": "C\u00e9lula centroacinar", "text": "As c\u00e9lulas centroacinares son c\u00e9lulas con forma de fuso situadas no p\u00e1ncreas ex\u00f3crino. As c\u00e9lulas centroacinares son unha extensi\u00f3n das c\u00e9lulas do ducto intercalado que entran na luz dos acinos pancre\u00e1ticos. Os ductos intercalados captan bicarbonato dos ductos intralobulares, que orixinan os ductos lobulares. Estes ductos lobulares finalmente converxen para formar o conduto pancre\u00e1tico principal. As c\u00e9lulas centroacinares dist\u00ednguense nos cortes histol\u00f3xicos por teren unha tinguidura p\u00e1lida. Vistas ao microscopio electr\u00f3nico te\u00f1en unha densidade moi baixa no citoplasma e poucos org\u00e1nulos.\nEstas c\u00e9lulas co\u00f1\u00e9cense comunmente como c\u00e9lulas do ducto, e segregan unha soluci\u00f3n acuosa de bicarbonato baixo a estimulaci\u00f3n da hormona secretina. Tam\u00e9n segregan mucina."}
{"id": "291934", "revid": "1093", "url": "https://gl.wikipedia.org/wiki?curid=291934", "title": "Encino, Estados Unidos", "text": "Encino \u00e9 un barrio da cidade dos \u00c1nxeles, ao leste de Sherman Oaks. Encino ten tres colexios p\u00fablicos e oito privados, e \u00e9 o lugar de residencia de moitas persoas de sona.\nO Parque Hist\u00f3rico Los Encinos e a \u00c1rea Recreativa Sepulveda est\u00e1n localizados en Encino.\nTen aproximadamente 3800 negocios, que dan emprego a unhas 27.000 persoas."}
{"id": "291935", "revid": "98629", "url": "https://gl.wikipedia.org/wiki?curid=291935", "title": "Bend It Like Beckham", "text": "Bend It Like Beckham \u00e9 un filme dirixido por Gurinder Chadha que se estreou no 2002. Est\u00e1 protagonizado por Parminder Nagra, Keira Knightley, Jonathan Rhys Meyers, Anupam Kher, Shaznay Lewis e Archie Panjabi. O t\u00edtulo do filme fai referencia \u00f3 xogador de f\u00fatbol David Beckham e \u00e1 s\u00faa habilidade de marcar nos tiros de falta \"dobrando\" o bal\u00f3n sobre a barreira de defensa.\nO filme conta a historia dunha moza de dezaoito anos de orixe punxab\u00ed en Londres. \u00c9 unha apaixonada do f\u00fatbol pero os seus pais proh\u00edbenlle xogar porque \u00e9 unha rapaza.\nSinopse.\nOs pais de Jess (Parminder Nagra) queren que sexa unha convencional rapaza india, pero ela s\u00f3 desexa xogar \u00f3 f\u00fatbol como David Beckham, a estrela do Manchester United. Un d\u00eda, Jules (Keira Knightley), unha rapaza da s\u00faa idade, conv\u00eddaa a unirse \u00f3 equipo feminino local. Os seus pais non entenden porqu\u00e9 xoga \u00f3 f\u00fatbol no canto de estudar Dereito. Ademais, a Jules e a Jess g\u00fastalles o mesmo rapaz, o seu adestrador Joe (Jonathan Rhys Meyers)."}
{"id": "291939", "revid": "1505", "url": "https://gl.wikipedia.org/wiki?curid=291939", "title": "Matogueira", "text": "Matogueira \u00e9 o conxunto espeso de matas ou maleza. A\u00ednda que pode existir mato como sotobosque, consid\u00e9ranse matogueiras as formaci\u00f3ns vexetais compostas maioritariamente por arbustos que crean ecosistemas de por si sen estrato arb\u00f3reo ou con \u00e1rbores moi dispersas. En galego son sin\u00f3nimos de matogueira: bre\u00f1a, coucheira, fraguiza, matagueira, mato, e vedramio.\nSon formaci\u00f3ns naturais importantes en Galicia, especialmente as toxeiras e as uceiras, ecosistemas predominantes nos montes e cant\u00eds galegos. Por\u00e9n a s\u00faa superficie diminu\u00edu no \u00faltimo s\u00e9culo por mor das reforestaci\u00f3ns con especies for\u00e1neas como pi\u00f1eiros e eucaliptos.\nCaracter\u00edsticas.\nSon logo as matogueiras ecosistemas cunha vexetaci\u00f3n m\u00e1is fechada que a da sabana, o que dificulta a circulaci\u00f3n de animais maiores. Difer\u00e9nciase do bosque ou foresta por non posu\u00edr \u00e1rbores en n\u00famero suficiente para que as copas destas se fechen, o que impedir\u00eda normalmente o crecemento dos arbustos por insuficiencia de luz solar. Por outra banda \u00e9 un ecosistema que a mi\u00fado adoita conter plantas de porte herb\u00e1ceo, e plantas xe\u00f3fitas. Atopamos matogueiras en zonas de solos pobres ou degradados como bicos dos montes, dunas, turbeiras etc.\nA matogueira pode tam\u00e9n xurdir coma consecuencia da actividade humana. Pode ser a vexetaci\u00f3n madura nunha rexi\u00f3n particular e seguir dun xeito est\u00e1bel durante un per\u00edodo de tempo, ou unha comunidade transitoria que se desenvolva temporalmente como resultado dun disturbio, tal como o lume. A matogueira pode ser inadecuada para a habitaci\u00f3n humana por mor do perigo de cat\u00e1strofes como os incendios. En ingl\u00e9s, o termo correspondente a matogueira, \"shrubland\", foi impreso por vez primeira en 1903.\nConcepto.\nEn bot\u00e1nica e ecolox\u00eda, un mato ou arbusto est\u00e1 definido como unha planta m\u00e1is ramificada ca unha \u00e1rbore, con menos de 8 m de altura e usualmente con moitos talos. Consid\u00e9rase mato alto se ten entre 2 e 8 m, baixo de 1 a 2 m e un subarbusto (co\u00f1ecido normalmente como gamallo en galego) se \u00e9 menor de 1 m. Por outra banda consid\u00e9rase que se a follaxe \u00e9 mesta cunha cobertura maior do 70%, ser\u00e1 unha matogueira fechada, e se \u00e9 menor de 70% unha matogueira aberta.\nMatogueira xer\u00f3fila.\nA matogueira xer\u00f3filo prod\u00facese nos semidesertos ou en \u00e1reas de r\u00e1pida drenaxe dos solos areentos en rexi\u00f3ns m\u00e1is h\u00famidas. Estas matogueiras comp\u00f3\u00f1ense de plantas con adaptaci\u00f3ns ao clima seco (xer\u00f3filas), o que incl\u00fae follas mi\u00fadas para limitaren a perda de auga, espi\u00f1os para se protexer dos animais de pasto, follas ou talos suculentos, \u00f3rganos para almacenamento de auga e ra\u00edces pivotantes longas para acadaren augas subterr\u00e1neas.\nMatogueiras mediterr\u00e1neas.\nAs matogueiras at\u00f3panse dun xeito natural no bioma do bosque mediterr\u00e1neo, localizado nas cinco ecorrexi\u00f3ns do mundo de clima mediterr\u00e1neo. As matogueiras son m\u00e1is com\u00fans preto da beiramar, e t\u00e9\u00f1ense adaptado a mi\u00fado ao vento e ao ar cargado de sal do mar. As matogueiras baixas, con follas mac\u00edas que se atopan derredor da conca mediterr\u00e1nea co\u00f1\u00e9cense como:\nMatogueiras atl\u00e1nticas.\nAs matogueiras son moi com\u00fans na paisaxe natural da Europa atl\u00e1ntica. O estrato arb\u00f3reo de fragas e carballeiras adoita ocupar os vales e zonas baixas, mentres que o mato de toxos, uces e queiroas cobre os montes e outeiros (as chamadas uceiras). Este mato era foi aproveitado coma estrume e alimento do gando. En Galicia, en contraposici\u00f3n con outras zonas atl\u00e1nticas coma Irlanda, Escocia, Breta\u00f1a, a superficie forestal ten aumentado no \u00faltimo s\u00e9culo pola substituci\u00f3n destes ecosistemas por reforestaci\u00f3ns de especies al\u00f3ctonas, principalmente pi\u00f1eiros e eucaliptos. Tam\u00e9n son moi com\u00fans as matogueiras costeiras que cobren toda a zona da beiramar e de cant\u00eds, onde poucas especies arb\u00f3reas logran medrar, adaptadas aos fortes ventos do oc\u00e9ano cargados de sal.\nFormaci\u00f3ns de arbustos ou arbori\u00f1as coma as abeleiras, os estripeiros ou os loureiros non se consideran matogueiras.\nP\u00e1ramo.\nO p\u00e1ramo \u00e9 un ecosistema tropical de monta\u00f1a de mato baixo que se desenvolve por riba da foresta montana e ten o seu l\u00edmite nas neves perpetuas. Nos Andes, os p\u00e1ramos at\u00f3panse dende o cordal de M\u00e9rida (Venezuela), atravesando as cadeas monta\u00f1osas de Colombia e Ecuador, ata os p\u00e1ramos do Cordal Central no Per\u00fa. At\u00f3panse tam\u00e9n en Costa Rica, \u00c1frica, Asia e Nova Guinea.\nMatogueiras de interior.\nAs matogueiras de interior enc\u00f3ntranse dun xeito natural en zonas semi\u00e1ridas onde os solos son pobres en nutrientes, tales como nos matos de Portugal que est\u00e1n determinados polos xistos c\u00e1mbricos e sil\u00faricos. O bre\u00f1al de Florida, en Estados Unidos de Am\u00e9rica, \u00e9 outro exemplo de matogueira de interior."}
{"id": "291940", "revid": "18868", "url": "https://gl.wikipedia.org/wiki?curid=291940", "title": "Bremia", "text": ""}
{"id": "291941", "revid": "18868", "url": "https://gl.wikipedia.org/wiki?curid=291941", "title": "Fraguiza", "text": ""}
{"id": "291942", "revid": "18868", "url": "https://gl.wikipedia.org/wiki?curid=291942", "title": "Matagueira", "text": ""}
{"id": "291943", "revid": "18868", "url": "https://gl.wikipedia.org/wiki?curid=291943", "title": "Vedramio", "text": ""}
{"id": "291946", "revid": "98629", "url": "https://gl.wikipedia.org/wiki?curid=291946", "title": "James Whale", "text": "James Whale, nado en Dudley (Midlands Occidentais) o 22 de xu\u00f1o de 1889 e finado en Hollywood (California) o 29 de maio de 1957 foi un director de cinema brit\u00e1nico radicado nos Estados Unidos de Am\u00e9rica. \u00c9 especialmente co\u00f1ecido polo seu traballo en filmes de terror, como \"Frankenstein\" (1931), \"A noiva de Frankenstein\" (1935) e \" O home invisible (1933).\nTraxectoria.\nWhale foi o sexto dos sete fillos dun metal\u00farxico e unha enfermeira. Como non era moi forte para traballar na industria coma os seus irm\u00e1ns m\u00e1is vellos, conseguiu un emprego de zapateiro. O talento que ti\u00f1a como compositor e a renda extra acadada no traballo valeulle para pagar os seus estudos na \"Dudley School of Arts and Crafts\".\nEn outubro de 1915, co inicio da primeira guerra mundial, alistouse no ex\u00e9rcito e estivo no rexemento de Worcestershire en xullo de 1916. En agosto do ano seguinte fix\u00e9rono prisioneiro e dedicouse logo a debuxar e escribir, descubrindo o seu talento para as produci\u00f3ns teatrais.\nTralo armisticio volveu a Birmingham e comezou a traballar profesionalmente no teatro. En 1928 dirixiu a obra de R. C. Sherriff, \"Journey's End\", con Laurence Olivier, que estaba a principiar a s\u00faa carreira. A peza foi un \u00e9xito e pasaron a un teatro do West End con Colin Clive no papel principal. A obra tivo seiscentas representaci\u00f3ns e Whale tam\u00e9n dirixiu a versi\u00f3n de Broadway e a adaptaci\u00f3n cinematogr\u00e1fica, co mesmo Clive.\nEn Hollywood tivo o seu gran momento cando dirixiu o filme \"Frankenstein\" (1931) e a s\u00faa secuela, \"A noiva de Frankenstein\" (1935), ademais de \"O home invisible\" (1933), feitos para a Universal Pictures e que foron grandes \u00e9xitos de p\u00fablico.\nWhale recibiu influencia do cinema mudo alem\u00e1n, particularmente dos filmes de F. W. Murnau e os seus movementos de c\u00e1mara. Os filmes serviron para lanzar as carreiras estadounidenses de Gloria Stuart, Colin Clive, Elsa Lanchester, Boris Karloff e Claude Rains, actores que co\u00f1ec\u00eda de Inglaterra e para os que creou papeis axeitados \u00e1s s\u00faas personalidades.\nPara a Universal tam\u00e9n dirixiu \"The Road Back\" (1937), pensado como unha secuela de \"All Quiet on the Western Front\". A pesar das protestas de Whale, o filme foi remontado e cortado despois da s\u00faa estrea e resultou un fracaso de p\u00fablico, polo que Whale foi relegado aos filmes B da Universal. En 1937 rodou \"The Great Garrick\" da Warner Bros., \u00fanico filme para este estudio e que, a pesar da coidada ambientaci\u00f3n do s\u00e9culo XVIII, tam\u00e9n resultou un fracaso. Nesta \u00e9poca Whale tan s\u00f3 conseguiu o \u00e9xito con \"The Man in the Iron Mask\" (1939), protagonizado por Louis Hayward e Joan Bennett. \"Green Hell\", filme de aventuras na selva con Douglas Fairbanks, Jr., Joan Bennett e Vincent Price, foi a s\u00faa \u00faltima longametraxe estreada comercialmente. Trala adaptaci\u00f3n da obra de William Saroyan \"Hello-out there!\", que non conseguiu estrear, non volver dirixir para o cinema.\nViviu co produtor David Lewis, que divulgou a curta nota de suicidio de Whale en 1987. Whale ti\u00f1a depresi\u00f3n nerviosa e suicidouse afog\u00e1ndose na piscina da s\u00faa casa o 29 de maio de 1957."}
{"id": "291947", "revid": "15490", "url": "https://gl.wikipedia.org/wiki?curid=291947", "title": "Edmund Goulding", "text": "Edmund Goulding, nado en Feltham o 20 de marzo de 1891 e finado nos \u00c1nxeles (California) o 24 de decembro de 1959 foi un actor, guionista, letrista e novelista brit\u00e1nico. Desde 1921 traballou nos Estados Unidos de Am\u00e9rica e acadou un gran reco\u00f1ecemento como director de cinema.\nTraxectoria.\nGoulding tivo varios traballos en medios teatrais de Londres como actor e letrista ata que comezou a primeira guerra mundial. Ent\u00f3n enrolouse no ex\u00e9rcito e foi ferido.\nTrasladouse aos Estados Unidos en 1921, onde desenvolveu principalmente a s\u00faa carreira cinematogr\u00e1fica. Os seus filmes m\u00e1is famosos son dramas como \"Grand Hotel\" (1932, con Greta Garbo e Joan Crawford), \"Dark Victory\" (1939, con Bette Davis e Humphrey Bogart) e \"The Razor's Edge\" (1946, baseada na novela hom\u00f3nima de Somerset Maugham, con Gene Tierney e Tyrone Power). Tam\u00e9n dirixiu outros importantes filmes como o cl\u00e1sico do cinema negro \"Nightmare Alley\" (1947), con Tyrone Power e Joan Blondell).\nMorreu durante unha operaci\u00f3n cir\u00farxica no Lebanon Medical Center dos \u00c1nxeles."}
{"id": "291961", "revid": "23204", "url": "https://gl.wikipedia.org/wiki?curid=291961", "title": "Got to Be There (canci\u00f3n)", "text": "\"Got to Be There\" \u00e9 unha canci\u00f3n escrita por Elliot Willensky para o artista estadounidense Michael Jackson, cuxa versi\u00f3n orixinal foi lanzada como un sinxelo en 1971 co selo Motown Records. A canci\u00f3n foi producida por Hal Davis e gravada nos estudios Motown's Hitsville West de Hollywood.\nO sinxelo converteuse nun \u00e9xito inmediato, acadando o n\u00famero un nas listas de sinxelos pop e de R&amp;B, \u00f3 tempo que consegu\u00eda o n\u00famero catro nas listas musicais de Billboard. Lanzado tam\u00e9n nos pa\u00edses europeos, tam\u00e9n tivo \u00e9xito al\u00ed, conseguindo o n\u00famero cinco no Reino Unido. A canci\u00f3n foi composta como unha balada pop con elementos soul e soft rock."}
{"id": "291962", "revid": "23204", "url": "https://gl.wikipedia.org/wiki?curid=291962", "title": "Ben (canci\u00f3n)", "text": "\"Ben\" \u00e9 unha canci\u00f3n escrita por Don Black e composta por Walter Scharf para o filme hom\u00f3nimo de 1972 (a secuela de \"Willard\"). Foi interpretada no filme por Lee Montgomery, e por Michael Jackson nos cr\u00e9ditos de peche. O sinxelo de Jackson, gravado con Motown en 1972, mant\u00edvose unha semana no m\u00e1is alto da Billboard Hot 100. Tam\u00e9n acadou o n\u00famero un nas listas de Australia, estando oito semanas no m\u00e1is alto.\n\"Ben\" ga\u00f1ou un Globo de Ouro \u00e1 mellor canci\u00f3n. Foi nomeada tam\u00e9n \u00f3s Premios Oscar na categor\u00eda de mellor canci\u00f3n orixinal en 1973, perdendo ante \"The Morning After\" do filme \"A aventura do Poseid\u00f3n\". Jackson interpretou a canci\u00f3n ante a audiencia durante a cerimonia."}
{"id": "291964", "revid": "865", "url": "https://gl.wikipedia.org/wiki?curid=291964", "title": "Cowboy Junkies", "text": "Cowboy Junkies \u00e9 unha banda canadense de country alternativo/blues/folk rock. O grupo form\u00e1rono en Toronto en 1985 Margo Timmins (vocalista), Michael Timmins (compositor e guitarrista), Peter Timmins (bater\u00eda) e Alan Anton (baixista).\nAs s\u00faas primeiras actuaci\u00f3ns p\u00fablicas foron en clubs de Toronto, como a Beverley Tavern ou The Rivoli. O seu \u00e1lbum de estrea, editado en 1986 e producido por Peter Moore, foi o bluseiro \"Whites Off Earth Now!!\", gravado usando un micr\u00f3fono ambis\u00f3nico no garaxe da familia.\nA fama da banda aumentou co seu segundo \u00e1lbum, \"The Trinity Session\", gravado en 1987 na igrexa da Sagrada Trindade de Toronto. O seu son, outra vez usando micr\u00f3fonos ambis\u00f3nicos, e a s\u00faa mestura de blues, country, folk, rock e jazz valeulles a atenci\u00f3n da cr\u00edtica e un seguimento de culto. \"The Los Angeles Times\" falou da gravaci\u00f3n como un dos dez mellores \u00e1lbums de 1988.\nA banda foi nomeada ao premio de Grupo do Ano nos Juno Awards en 1990 e 1991. O grupo continuou xirando por Norteam\u00e9rica, Europa, Xap\u00f3n e Australia, con grandes xiras nos continentes norteamericano e europeo tras os seus \u00e1lbums de 2002 e 2004. En 2007 publicaron \"Trinity Revisited\" para celebrar o 20 aniversario da gravaci\u00f3n orixinal de \"The Trinity Session\"."}
{"id": "291970", "revid": "56817", "url": "https://gl.wikipedia.org/wiki?curid=291970", "title": "Bobby Day", "text": "Robert James Byrd, nado o 1 de xullo de 1930, e finado o 27 de xullo de 1990, foi un cantante estadounidense co\u00f1ecido como Bobby Day. Foi un artista dos estilos rock and roll e R&amp;B."}
{"id": "291971", "revid": "23204", "url": "https://gl.wikipedia.org/wiki?curid=291971", "title": "Robert James Byrd", "text": ""}
{"id": "291973", "revid": "56817", "url": "https://gl.wikipedia.org/wiki?curid=291973", "title": "Rockin' Robin (canci\u00f3n)", "text": "\"Rockin' Robin\" \u00e9 unha canci\u00f3n escrita por Leon Ren\u00e9 baixo o alcume de Jimmie Thomas e gravada por Bobby Day en 1958. Foi o \u00fanico gran \u00e9xtio de Day, convert\u00e9ndose no n\u00famero dous da \"Billboard\" Hot 100 e mant\u00e9ndose durante unha semana no m\u00e1is alto das listas de R&amp;B.\nVersi\u00f3n de Michael Jackson.\nMichael Jackson gravou e estreou unha versi\u00f3n de \"Rockin' Robin\" en 1972, que foi inclu\u00edda no seu \u00e1lbum en solitario \"Got to Be There\". Foi o maior \u00e9xito do \u00e1lbum, conseguindo o n\u00famero un da lista musical de Cash Box, e o n\u00famero dous na \"Billboard\" Hot 100."}
{"id": "291974", "revid": "85894", "url": "https://gl.wikipedia.org/wiki?curid=291974", "title": "Ram\u00f3n Pedrayo Silva", "text": "Ram\u00f3n Mar\u00eda Pedrayo Silva, nado en Ourense o 17 de novembro de 1822 e finado na mesma cidade o 3 de maio de 1899, foi un avogado e pol\u00edtico galego.\nTraxectoria.\nFillo de Bernardo Pedrayo Andelo e neto do avogado Salvador Silva. Foi alcalde de Ourense en 1854. Na Restauraci\u00f3n militou no Partido Conservador e foi nomeado presidente da Deputaci\u00f3n de Ourense en 1884. Foi presidente da Academia de Xurisprudencia e decano do Colexio de avogados de Ourense. Casou con Antonia Ansoar e foi pai de Eladia Pedrayo Ansoar (e av\u00f3 de Ram\u00f3n Otero Pedrayo)."}
{"id": "291975", "revid": "1131", "url": "https://gl.wikipedia.org/wiki?curid=291975", "title": "Dancing Machine", "text": "\"Dancing Machine\" \u00e9 unha canci\u00f3n de 1973 gravada por The Jackson 5 e lanzada como sinxelo en 1974. Foi o primeiro \u00e9xito top ten nos Estados Unidos dende a canci\u00f3n de 1971 \"Sugar Daddy\". \"Dancing Machine\" conseguiu o n\u00famero un en Cash Box e o n\u00famero dous en Billboard Hot 100. Ademais, conseguiu o n\u00famero un nas listas musicais de R&amp;B. Valeulles a The Jackson 5 o seu segundo nomeamento \u00f3s Grammy en 1975, mais perderon ante a canci\u00f3n de Rufus e Chaka Khan \"Tell Me Something Good\"."}
{"id": "291976", "revid": "23204", "url": "https://gl.wikipedia.org/wiki?curid=291976", "title": "Rinoplastia", "text": "Rhinoplastia, (do , nariz + , dar forma), \u00e9 un procedemento de cirurx\u00eda pl\u00e1stica que consiste na correcci\u00f3n ou reconstruci\u00f3n da forma, funci\u00f3ns ou est\u00e9tica dun nariz, resolvendo traumas nasais (contusi\u00f3ns ou perforaci\u00f3ns), unha enfermidade conx\u00e9nita, un impedimento respiratorio ou unha rinoplastia anterior.\nDende a d\u00e9cada de 1980, as t\u00e9cnicas de rinoplastia evolucionaron moito. A rinoplastia cl\u00e1sica ou pechada segue a ser un procedemento frecuente. Por outro parte, a rinoplastia aberta permite unha exposici\u00f3n e visualizaci\u00f3n completa do esqueleto nasal. Como inconvenientes, deixa unha m\u00ednima cicatriz na columela nasal e ten un maior edema postoperatorio. Esta clase de cirurx\u00eda res\u00e9rvase para alg\u00fans casos nos que xa se intervi\u00f1era o nariz previamente ou en situaci\u00f3ns que requiren dunha exposici\u00f3n ampla do esqueleto nasal. Alg\u00fans cirurxi\u00e1ns prefiren esta t\u00e9cnica como primeira opci\u00f3n."}
{"id": "291977", "revid": "25871", "url": "https://gl.wikipedia.org/wiki?curid=291977", "title": "Enrique Otero Sotelo", "text": "Enrique Otero Sotelo, nado en Trasalba (Amoeiro) o 13 de xullo de 1849 e finado en Ourense o 28 de maio de 1904, foi un m\u00e9dico e pol\u00edtico galego.\nTraxectoria.\nFillo do militar lugu\u00e9s Antonio Otero Rodr\u00edguez e Vicenta Sotelo Puga. Foi deputado provincial. Casou con Eladia Ramona Pedrayo Ansoar, filla de Ram\u00f3n Pedrayo Silva, e foi pai de Ram\u00f3n Otero Pedrayo."}
{"id": "291978", "revid": "51526", "url": "https://gl.wikipedia.org/wiki?curid=291978", "title": "Shake Your Body (Down to the Ground)", "text": "\"Shake Your Body (Down to the Ground)\" \u00e9 unha canci\u00f3n disco/funk gravada por The Jacksons para o seu \u00e1lbum de 1978 \"Destiny\", e lanzada como un sinxelo o 8 de decembro de 1978. Conseguiu o n\u00famero sete na \"Billboard\" Hot 100 en maio de 1979.\nA gravaci\u00f3n de m\u00e1is \u00e9xito dos Jacksons na s\u00faa era disco/funk con Epic, \"Shake Your Body\" (orixinalmente chamada \"Shake a Body\") foi producida polos irm\u00e1ns Jackson, escrita por Randy e Michael, e interpretada por Michael como voz principal. O coro \"let's dance/let's shout (shout)/shake your body down to the ground\" est\u00e1 insipirado no da canci\u00f3n de Marvin Gaye \"Got to Give It Up\": \"Let's dance/let's shout (shout)/gettin' funky's what it's all about\" e o patr\u00f3n r\u00edtmico \u00e9 o da canci\u00f3n de Teddy Pendergrass \"Get Up, Get Down, Get Funky, Get Loose\" (do \u00e1lbum \"Life Is a Song Worth Singing\", lanzado uns poucos meses antes)."}
{"id": "291979", "revid": "56817", "url": "https://gl.wikipedia.org/wiki?curid=291979", "title": "This Place Hotel", "text": "\"This Place Hotel\" (orixinalmente chamada \"Heartbreak Hotel\") foi unha canci\u00f3n de The Jacksons que foi estreada en 1981. Escrita e composta por Michael (e producida por The Jacksons), a canci\u00f3n precedeu o grande \u00e9xito de Michael en solitario, \"Billie Jean\". Nesta canci\u00f3n, os seus irm\u00e1ns non fan os coros, mais si tocaron percusi\u00f3n, e Tito contribu\u00edu co solo de guitarra."}
{"id": "291980", "revid": "56817", "url": "https://gl.wikipedia.org/wiki?curid=291980", "title": "Can You Feel It (canci\u00f3n de The Jacksons)", "text": "\"Can You Feel It\" \u00e9 unha canci\u00f3n de funk e soul do grupo The Jacksons, gravada en marzo de 1980 e lanzada como terceiro sinxelo do seu \u00e1lbum \"Triumph\".\nEscrito polos irm\u00e1ns Michael e Jackie, na canci\u00f3n cantan Randy e Michael. Lanzada como sinxelo en 1981, a canci\u00f3n acadou o n\u00famero 77 nas listas musicasi de pop, e o 30 nas de R&amp;B estadounidenses. Mais no Reino Unido conseguiu un n\u00famero 6, e nos Pa\u00edses Baixos o 2."}
{"id": "291981", "revid": "98629", "url": "https://gl.wikipedia.org/wiki?curid=291981", "title": "C\u00e9lula foveolar", "text": "As c\u00e9lulas foveolares son c\u00e9lulas produtoras de \"mucus\", que cobren a parte interna do est\u00f3mago, protex\u00e9ndoo das propiedades corrosivas dos \u00e1cidos g\u00e1stricos. As c\u00e9lulas foveolares tam\u00e9n se chaman c\u00e9lulas mucosas superficiais ou c\u00e9lulas mucosas do colo, dependendo da s\u00faa localizaci\u00f3n. Estas c\u00e9lulas tapizan a mucosa g\u00e1strica e as foveolas g\u00e1stricas e o inicio das gl\u00e1ndulas g\u00e1stricas (que desembocan nas foveolas). As c\u00e9lulas secretoras de \"mucus\" do est\u00f3mago poden distinguirse histoloxicamente das c\u00e9lulas caliciformes do intestino.\nC\u00e9lula mucosa superficial.\nRevisten a superficie da mucosa e as foveolas g\u00e1stricas. Est\u00e1nse desprendendo decote (ren\u00f3vanse cada 3 d\u00edas) e experimentan mitose dentro das fov\u00e9olas e despois as c\u00e9lulas novas despr\u00e1zanse lentamente cara a arriba para ocupar o sitio das desprendidas. A s\u00faa porci\u00f3n apical est\u00e1 ocupada por muc\u00edxeno, precursor do \"mucus\". Este \"mucus\" pode variar en composici\u00f3n segundo a posici\u00f3n da c\u00e9lula, xa que \u00e9 m\u00e1is neutro e abondoso nas zonas interfoveolares e m\u00e1is \u00e1cido nas zonas m\u00e1is profundas das foveolas. Na superficie luminal presentan microvilosidades con glicoc\u00e1liz. Os gr\u00e1nulos de \"mucus\" son esf\u00e9ricos, ovoides ou discoidais, de densidade variable. Na zona basal est\u00e1 o ret\u00edculo endoplasm\u00e1tico e moitas mitocondrias. Est\u00e1n fortemente unidas \u00e1s c\u00e9lulas veci\u00f1as polas partes laterais por medio de varios tipos de uni\u00f3ns intercelulares.\nC\u00e9lula mucosa do colo.\nSon menos numerosas que as anteriores e est\u00e1n situadas nas gl\u00e1ndulas g\u00e1stricas (que desembocan nas foveolas) na zona do colo e istmo de ditas gl\u00e1ndulas. M\u00e1is abaixo na gl\u00e1ndula est\u00e1n as c\u00e9lulas principais cimox\u00e9nicas, que se distinguen histoloxicamente das c\u00e9lulas mucosas do colo porque na reacci\u00f3n de PAS os seus gr\u00e1nulos non se colorean, pero nalgunhas gl\u00e1ndulas g\u00e1stricas ambas as c\u00e9lulas est\u00e1n mesturadas. M\u00e1is arriba na gl\u00e1ndula hai unha transici\u00f3n entre as c\u00e9lulas mucosas superficiais e as c\u00e9lulas mucosas do colo.\nEstas c\u00e9lulas producen \"mucus\", pero a s\u00faa composici\u00f3n \u00e9 algo diferente \u00e1 do das c\u00e9lulas mucosas superficiais. A forma destas c\u00e9lulas \u00e9 irregular con n\u00facleos na base. Na zona luminal te\u00f1en microvilosidades e glicoc\u00e1liz. A zona apical est\u00e1 chea de gr\u00e1nulos densos. Hai mitocondrias por todo o citoplasma. Presentan interdixitaci\u00f3ns coas c\u00e9lulas veci\u00f1as.\nPrevenci\u00f3n da autodixesti\u00f3n.\nO \"mucus\" producido por estas c\u00e9lulas \u00e9 moi importante, xa que impide que o est\u00f3mago se dixira a si mesmo. As c\u00e9lulas parietais do est\u00f3mago producen o potente \u00e1cido clorh\u00eddrico, que causar\u00eda danos \u00e1s c\u00e9lulas. As c\u00e9lulas principais g\u00e1stricas producen pepsin\u00f3xeno, que cando se activa produce o encima pepsina; este encima \u00e9 unha protease que pode tam\u00e9n dixerir e danar as c\u00e9lulas do revestimento g\u00e1strico. Para impediren todos estes posibles efectos dani\u00f1os, as c\u00e9lulas foveolares secretan \"mucus\" e i\u00f3ns bicarbonato (HCO3-). O \"mucus\" permite que o \u00e1cido a pH por riba de 4 penetre o revestimento, pero por debaixo de pH 4 (\u00e9 dicir, cando o \u00e1cido est\u00e1 m\u00e1is concentrado) o \u00e1cido non pode penetrar o \"mucus\"."}
{"id": "291982", "revid": "23204", "url": "https://gl.wikipedia.org/wiki?curid=291982", "title": "Antilope cervicapra", "text": "Antilope cervicapra \u00e9 un mam\u00edfero artiod\u00e1ctilo da familia dos b\u00f3vidos, que \u00e9 o tipo da subfamilia dos antilopinos, e a \u00fanica especie, do x\u00e9nero \"Antilope\".\n\u00c9 un ant\u00edlope asi\u00e1tico de tama\u00f1o mediano que se encontra no subcontinente Indio (India, leste de Paquist\u00e1n e Nepal). e que se co\u00f1ece na bibliograf\u00eda cos nomes vulgares de sasin, ant\u00edlope da India, ant\u00edlpe indio, ant\u00edlope negro ou mesmo cervicabra.\nNa actualidade (2014) o status da especie est\u00e1 cualificada pola UICN como \"NT\" (especie medianamente ameazada).\nTaxonom\u00eda.\nDescrici\u00f3n.\nA especie foi descrita en 1785 por Linneo, na 10\u00aa edici\u00f3n do seu \"Systema Naturae\", baixo o nome de \"Capra cervicapra\", e m\u00e1is tarde reclasificada no x\u00e9nero \"Antilope\", despois de que Peter Simon Pallas creara este en 1766.\nEtimolox\u00eda.\nX\u00e9nero.\nO nome xen\u00e9rico, \"Antilope\", prov\u00e9n do lat\u00edn \"antalopus\", certo animal fabuloso con cornos. (Ver a s\u00faa etimolox\u00eda no artigo Ant\u00edlopes).\nEspecie.\nO ep\u00edteto espec\u00edfico que lle deu Linneo, \"cervicapra\", est\u00e1 composto polos elementos latinos \"cervi-\", xenitivo de \"cervus\", \"cervo\", e o substantivo \"capra\", \"cabra\".\nSubespecies.\nNa actualidade reco\u00f1\u00e9cense as seguintes d\u00faas subespecies:\nCaracter\u00edsticas.\nMide de 1 a 1,25 m de lonxitude (sen contar os de 10 a 17\u00a0cm da cola), a s\u00faa altura na cruz oscila entre os 60 e os 85\u00a0cm, e o seu peso entre os 25 aos 35\u00a0kg. O seu corpo \u00e9 relativamente esvelto, semellante ao das gacelas. O foci\u00f1o \u00e9 alongado, e o pescozo, delgado e un pouco longo. As patas, longas e delgadas, rematan en pezu\u00f1os rematados en punta. S\u00f3 os machos te\u00f1en cornos; estes miden de 35 a 73\u00a0cm de lonxitude, e presentan tres ou catro ondulaci\u00f3ns en forma de espiral e est\u00f1\u00e1n dirixidos cara a atr\u00e1s e cara a arriba. A pelaxe, mesta, \u00e9 de cor parda avermellada moi escura, case negra na cara, pescozo, parte superior do tronco (at\u00e9 a li\u00f1a media nos costados) e lateralmente case at\u00e9 o extremo distal dos catro membros; a punta do foci\u00f1o, o peito, o ventre, as porci\u00f3ns interna e distal das patas e un s c\u00edrculos ao redos dos ollos, son de cor branca. As femias e os inmaturos son m\u00e1is claros, de cor caf\u00e9 con leite m\u00e1is ou menos clara.\nBiolox\u00eda.\nH\u00e1bitat, distribuci\u00f3n e poboaci\u00f3n.\nO ant\u00edlope negro habitaba orixinariamente, e at\u00e9 o s\u00e9culo XIX, en case todo o subcontinente indio en chairas e bosques abertos, e en zonas \u00e1ridas, e mesmo semides\u00e9rticas, desde os p\u00e9s do Himalaia, at\u00e9 o cabo Comor\u00edn (promontorio rochoso ao final da cordilleira dos Gates occidentais, no estado de Tamil Nadu, no extremo sur da India), e desde a rexi\u00f3n de Punjab at\u00e9 o baixo Assam. Era abundante nas Provincias do Noroeste, na Rajputana (rexi\u00f3n do noroeste da India que hoxe comprende o estado de Raiast\u00e1n e pequenas partes dos de Madhya Pradesh e Guiarat, nalgunhas partes da meseta do Dec\u00e1n), e nas chairas pr\u00f3ximas \u00e1s costas de Orissa e Bengala, en mandas que \u00e1s veces comprend\u00edan varios milleiros de animais de ambos os sexos e de todas as idades.\nPero a s\u00faa \u00e1rea diminu\u00edu drasticamente durante o s\u00e9culo XX, debido \u00e1 caza e \u00e1 destruci\u00f3n dos seus h\u00e1bitats (para conseguir terreos agr\u00edcolas), de xeito que o animal practicamente desapareceu de Bangladesh, Nepal e Paquist\u00e1n, e hoxe en d\u00eda a s\u00faa \u00e1rea de distribuci\u00f3n quedou restrinxida a zonas de Bangladesh, a India, o Nepal e o leste de Paquist\u00e1n.\nAs maiores poboaci\u00f3ns cons\u00e9rvanse en varias \u00e1reas protexidas da India.\nNo Nepal, a \u00faltima poboaci\u00f3n sobrevivente enc\u00f3ntrase na \u00e1rea de conservaci\u00f3n \"Blackbuck\", no sur do Parque Nacional Bardia; en 2008, os seus efectivos esrim\u00e1banse en tan s\u00f3 184 individuos.\nEn Paquist\u00e1n o ant\u00edlope negro m\u00f3vese vagabundo por varias zonas lim\u00edtrofes coa India. Alg\u00f1uns exemplares mant\u00e9\u00f1ense en recintos pechados no Parque Nacional de Lal Suhanra para a s\u00faa pos\u00edbel reintroduci\u00f3n. E en Bangladesh consid\u00e9rase totalmente extinguido.\nE, en efecto, recentemente est\u00e1 intent\u00e1ndose reintroducilo en Paquist\u00e1n e Nepal.\nNos \u00faltimos anos a poboaci\u00f3n aumentou, pasando de 22.000-24.000 individuos na d\u00e9cada de 1970 a uns 50.000 na actualidade. As maiores subpoboaci\u00f3ns enc\u00f3ntranse nos estados de Raiast\u00e1n, Punjab, Madhya Pradesh, Maharashtra e Guiarat.\nAdemais, o ant\u00edlope indio foi introducido, como especie de caza, na Arxentina (onde viven uns 8.600 exemplares), nos Estados Unidos (cuns 35.000 individuos), e no norte, centro e leste de M\u00e9xico.\nComportamento.\nOs ant\u00edlopes da India son fundamentalmente dir\u00farnos, a\u00ednda que dependedendo da estaci\u00f3n os animais poden seren activos de maneira intermitente ao longo de todo o d\u00eda durante o inverno ou pola ma\u00f1\u00e1 cedo e ao anoitecer na \u00e9poca m\u00e1is calorosa.\nCoas s\u00faas patas longas e delgadas pode alcanzar na carreira velocidades de m\u00e1is de 80\u00a0km/h, sendo unha das especies de ant\u00edlopes m\u00e1is veloces.\nOs ant\u00edlopes da India son animais gregarios, que forman grupos mixtos de 5 a 50 animais formados por femias e con non m\u00e1is de 4 machos adultos. Os machos novos forman grupos independentes.\nA densidade media da poboaci\u00f3n \u00e9 dun animal por cada d\u00faas hect\u00e9reas.\nOs sentidos do olfacto e o\u00eddo non est\u00e1n tan ben desenvolvidos como noutros ant\u00edlopes, polo que dependen fundamentalmenta da vista para advertiren os perigos. Cando est\u00e1n en perigo \u00e9 xeralmente unha femia a que alerta ao grupo mediante un salto, e toda a manda foxe correndo a gran velocidade, e saltando.\nAlimentaci\u00f3n.\nOs ant\u00edlpes negros son principalmente herb\u00edvoros e evitan as zonas boscosas. Necesitan auga cada d\u00eda e poden percorrer grandes distancias en busca de auga e de pasto en ver\u00e1n. Xeralmente alim\u00e9ntanse durante o d\u00eda. A s\u00faa dieta consiste principalmente en herbas curtas, pero ocasionalmente de follas de acacias, poli\u00f1as e froitos silvestres, a\u00ednda que tam\u00e9n poden pastar en campos de cereais cultivados,\nReproduci\u00f3n.\nO ant\u00edlope negro pode reproducirse durante todo o ano, a\u00ednda que se rexistran dous \"picos\" de apareamentos de marzo a maio e de agosto a outubro, per\u00edodos nos que os machos defenden agrsivamente os seus territorios, que marcan coas secreci\u00f3ns das s\u00faas gl\u00e1ndulas e, en ocasi\u00f3ns, loitan entre eles trucando cos seus cornos; estas loitas de intimidaci\u00f3n son violentas, pero raramente fatais.\nA xestaci\u00f3n dura 6 meses, ao cabo dos cales nace unha cr\u00eda (\u00e1s veces d\u00faas). As fenias paren s\u00f3 unha vez ao ano. A desteta dos cabritos prod\u00facese aos 2 meses, e alacanzan a madureza sexual aos 16 meses.\nLoxevidade.\nAlcanzan unha lonxevidade duns 12 anos na natureza, e de at\u00e9 os 16 anos en catividade (m\u00e1ximo, 18 anos). \nAmeazas.\nOs ant\u00edlopes negros foron cazados polos homes e os guepardos, (m\u00e1is rarement polos lobos, tigres e leopardos).\nNa actualidade, as principais ameazas para a especie son a caza furtiva, a depredaci\u00f3n, a destruci\u00f3n do seu h\u00e1bitat, o sobrepastoreo, as enfermidades, a endogamia e o exceso de visitantes dos santuarios onde se conservan.\nAntano grandes mandas percorr\u00edan libremente as chairas do norte da India, onde encontraban o seu mellor h\u00e1bitat. Durante os s\u00e9culos XVIII, XIX e a primeira metade do XX, o sasin era o animal salvaxe m\u00e1is buscado por toda a India. At\u00e9 a independencia da India en 1947, en moitos Estados principescos caz\u00e1base este ant\u00edlope e a gacela india (\"Gazella bennettii\"), mediante guepardos asi\u00e1ticos cativos especialmente adestrados. (O guepardo asi\u00e1tico, \"Acinonyx jubatus venaticus\", extinguiuse na d\u00e9cada de 1960).\nOutrora foi un dos mam\u00edferos con pezu\u00f1os m\u00e1is abundante no subcontinente indio; tanto, que a principios do s\u00e9culo XX o naturalista Richard Lydekker citaba mandas de centos de individuos nos seus escritos. Hoxe en d\u00eda s\u00f3 se poden ver pequenos raba\u00f1os, en gran parte dentro das reservas. A principal causa da s\u00faa decadencia foi a excesiva caza; a\u00ednda que o deporte cinex\u00e9tico real xa terminara, os agricultores das zonas de expansi\u00f3n dos cultivos v\u00edano como un inimigo. Finalmente, cando na d\u00e9cada de 1970, varias axencias informaron do risco da s\u00faa extinci\u00f3n, foi catalogado como animal protexido na \"Wildlife Protection Act of 1972\".\nO sasin c\u00e1zase pola s\u00faa carne e a s\u00faa pel. A pesar de que a lexislaci\u00f3n da India prohibe estritamente a caza deste animal en perigo de extinci\u00f3n, a\u00ednda ocorren incidentes ocasionais de caza furtiva. As poboaci\u00f3ns que quedan, illadas, est\u00e1n baixo a ameaza da endogamia. O h\u00e1bitat natural dos sasins est\u00e1 sendo invadido pola necesidade dos agricultordes de obter novas terras cultiv\u00e1beis e de pastoreo para o gando dom\u00e9stico. Ademais, a exposici\u00f3n a este gando dom\u00e9stico tam\u00e9n os exp\u00f3n a enfermidades do gando bovino.\nO seu estado de protecci\u00f3n ga\u00f1ou publicidade grazas a un xu\u00edzo que foi amplamente divulgado, no cal unha das principais estrelas do cinema da India, Salman Khan, foi condenado a cinco anos de prisi\u00f3n por matar a dous ant\u00edlopes negros e varias gacelas asi\u00e1ticas nunha \u00e1rea protexida. O xu\u00edzo foi promovido por intensas protestas do grupo \u00e9tnico Bishnoi, que no seu territorio albergan animais e \u00e1rbores considerados sagrados, e en cuxas terras se producira a pol\u00e9mica caza.\nNoutro incidente notorio de furtivismo, Mansoor Ali Khan Pataudi tam\u00e9n matou unha femia de ant\u00edlope negro, fuxindo despois como un delincuente. Finalmente entregouse \u00e1s autoridades cando acerptaron transferir o xu\u00edzo do tribunal penal a un tribunal especial de medio ambiente, onde enfrontar\u00eda unha condena m\u00e1is leve.\nEstado de conservaci\u00f3n.\nNa India, a caza do ant\u00edlope negro est\u00e1 prohibida, como quedou dito, pola \"Wildlife Protection Act of 1972\", e pode verse nos parques zool\u00f3xicos e nas zonas proptexidas.\nTam\u00e9n se encontran estes ant\u00edlopes en zonas abertas cerca de Dindori, Madhya Pradesh, na \u00e1rea deconservaci\u00f3n de \"Karopani Black Buck\" a uns 15\u00a0km de Dindori, e tam\u00e9n cerca de Koppal no distrito de Koppal.\nEn Balaghat Lane, no \"Kolar Gold Field\", o ant\u00edlope negro enc\u00f3ntrase nunha zona non protexida.\nHistoria do seu status.\nNos anos 1900, a s\u00faa poboaci\u00f3n estim\u00e1base en torno aos 4 mil\u00f3ns de individuos, pero poucos anos m\u00e1is tarde case desaparecera debido \u00e1 caza intensiva. Nos anos 1970 a s\u00faa poboaci\u00f3n medrara at\u00e9 uns 25.000 individuos, e no censo de 2001 subira at\u00e9 os 50.000.\nO ant\u00edlope negro na cultura popular.\nO antr\u00edlope negro co\u00f1\u00e9cese por varios nomes locais como \"pulvaai\", \"thirugumaan\", \"velimaan\", \"kadamaan\", \"ralai\", \"karinchikedai\" e \"murugumaan\" en t\u00e1mil. Tam\u00e9n se co\u00f1ece como \"jinka krishna\" e \"rishna mruga\" en kanar\u00e9s, e en telugu. Est\u00e1 declarado como o animal propio dos estados de Andhra Pradesh e Telangana. Outros nomes locais para esta especie son \"kishnasar\" en bengal\u00ed, \"kala hiran\", \"sasin\" (en nepal\u00e9s), \"iralai maan\" e \"kalveet\" (en marat\u00ed). Ch\u00e1mase habitualmente ant\u00edlope negro ou ant\u00edlope indio, ou ant\u00edlope da India, a\u00ednda que estes \u00faltimos termos tam\u00e9n poden empregarse para outro antilopino da rexi\u00f3n.\nA pel do \"krishna mrugam\" xoga un papel importante no hindu\u00edsmo e os mozos da casta dos bram\u00e1ns tradicionalmente deben usar unha tira desta pel sen curtir despois de realizar a cerimonia da upanaiana.\nSegundo a mitolox\u00eda hind\u00fa, o sasin ou \"krishna jinka\" consid\u00e9rase como o veh\u00edculo (\"vahana\") da l\u00faa-deusa \"Chandrama\".\nE segundo a \"Garuda Purana\" da mitolox\u00eda hind\u00fa, os \"krishna jinka\" outorgan prosperidade nas zonas onde viven.\nIntroduci\u00f3ns como especie ex\u00f3tica.\nNos \u00faltimos anos o ant\u00edlope indio foi introducido, como especie de caza, na Arxentina (onde viven uns 8.600 exemplares), nos Estados Unidos (cuns 35.000 individuos), e no norte, centro e leste de M\u00e9xico.\nEfectos sobre a a flora e a fauna nativas.\nDe maneira xeral, a introduci\u00f3n de fauna ex\u00f3tica pode traer como consecuencia a modificaci\u00f3n dos h\u00e1bitats en que se encontre, xa que estes evolucionaron sen a s\u00faa presenza. O ant\u00edlipe indio \u00e9 un competidor potencial das especies nativas de fit\u00f3fagos que se alimentan de herba, follas e froitos, chegando a afectar \u00e1s poboaci\u00f3ns destas. Por outra parte, poden ser unha presa alternartiva dos depredadores aut\u00f3ctonos, como o puma, o lobo, os coiotes ou o xaguar. E, indirectamente, a presenza desta especie poder\u00eda exercer un impacto negativo sobre os seus depredadores, xa que poder\u00eda dar lugar \u00e1 promoci\u00f3n de camnpa\u00f1as para o control destes.\nAdemais, esta especie pode ser portadora e transmisora potencial de enfermidades e parasitos aos animais nativos, en partgicular \u00e1s poboaci\u00f3ns de ungulados como o \"berrendo\" (\"Antilocapra americana\").\nNo caso de que as poboaci\u00f3ns do ant\u00edlope negro medraran demasiado, poder\u00edan chegar a alterar a din\u00e1mica poboacional delgunhas plantas e, por conseguinte, \u00e1 s\u00faa abundancia e \u00e1 composici\u00f3n das comunidades vexetais da zona."}
{"id": "291983", "revid": "23204", "url": "https://gl.wikipedia.org/wiki?curid=291983", "title": "Marea Atl\u00e1ntica", "text": "Marea Atl\u00e1ntica \u00e9 un movemento cidad\u00e1n e pol\u00edtico de esquerdas creado na cidade da Coru\u00f1a cuxo primeiro obxectivo foi constru\u00edr unha proposta pol\u00edtica de converxencia de cara \u00e1s elecci\u00f3ns municipais de maio de 2015. \nGobernou en solitario o concello da Coru\u00f1a entre xu\u00f1o de 2015 e xu\u00f1o de 2019, con Xulio Ferreiro como alcalde.\nTraxectoria.\nA s\u00faa presentaci\u00f3n formal como movemento celebrouse o 22 de xullo de 2014. O 26 de setembro, o seu manifesto conseguiu 2.500 sinaturas, unha condici\u00f3n que se marcara para continuar adiante co proceso de conformar unha candidatura unitaria.\nO profesor de dereito da Universidade da Coru\u00f1a, Xulio Ferreiro, foi o candidato da Marea Atl\u00e1ntica nas elecci\u00f3ns municipais de maio de 2015. No movemento participan diversos partidos pol\u00edticos, como Esquerda Unida, Anova, Compromiso por Galicia, Podemos ou Equo.\nO 12 de marzo de 2015 foi inscrita no Rexistro de Partidos Pol\u00edticos baixo as siglas MAREA.\nNo primeiro reconto de votos tras as elecci\u00f3ns foi a forza m\u00e1is votada, con 36.842 votos fronte a 36.838 do PP, ambos os dous co 30,89% dos votos e 10 concelleiros. Unha semana despois, a Xunta Electoral decidiu dar por v\u00e1lidos alg\u00fans dos votos reclamados dando como resultado final 36.885 votos ao PP fronte a 36.857 da Marea, co mesmo repartimento de concelleiros.\nDende o 13 de xu\u00f1o de 2015 e ata o 15 de xu\u00f1o de 2019, a Marea Atl\u00e1ntica gobernou en solitario a cidade da Coru\u00f1a. Xulio Ferreiro foi nomeado alcalde co apoio dos votos de PSdeG-PSOE e BNG. Na seguinte lexislatura non puido repetir os resultados e pasou a ser a terceira forza do concello, a segunda de esquerdas por detr\u00e1s do PSdeG.\nResultados electorais.\nNa s\u00faa primeira participaci\u00f3n nuns comicios municipais en 2015 conseguiu un total de 10 concelleiros, os mesmos que o Partido Popular, o que lle permitiu o acceso ao goberno local. Marea Atl\u00e1ntica entrou tam\u00e9n na Deputaci\u00f3n da Coru\u00f1a con tres deputados provinciais. Nas elecci\u00f3ns municipais de 2019 conseguiu seis escanos acadando a alcald\u00eda da cidade o PSOE. Os discretos resultados motivaron o abandono da corporaci\u00f3n do exalcalde Xulio Ferreiro. \nNo mes de xullo de 2020, trinta e un simpatizantes e militantes, entre eles os exconcelleiros Roc\u00edo Fraga, Mar\u00eda Eugenia Vieito e Jos\u00e9 Manuel Sande presentaron unha \"Carta aberta \u00e1 REDE da Marea Atl\u00e1ntica\" que sinalaba que na organizaci\u00f3n \"non houbo autocr\u00edtica despois das elecci\u00f3ns municipais de 2019\". En setembro deses memso ano, un dos concelleiros da grupo municipal, Xiao Varela, dimitiu tam\u00e9n do seu cargo. A s\u00faa decisi\u00f3n deu paso \u00e1 seguinte candidata na listaxe electoral, Isabel Faraldo. Esta nova concelleira decidiu non integrarse no grupo pol\u00edtico da marea, optando polo seu paso ao grupo mixto.\nEn abril do 2022 os cinco concelleiros restantes da Marea Atl\u00e1ntica anunciaron a renuncia a presentarse como candidatos nas elecci\u00f3ns municipais de 2023."}
{"id": "291984", "revid": "85894", "url": "https://gl.wikipedia.org/wiki?curid=291984", "title": "Abrera", "text": "Abrera \u00e9 un municipio da provincia de Barcelona, en Catalu\u00f1a, pertencente \u00e1 comarca do Baix Llobregat. Est\u00e1 situado a 40\u00a0km do centro de Barcelona.\nXeograf\u00eda.\nAbrera at\u00f3pase ao extremo norte da comarca, a banda e banda do r\u00edo Llobregat. Os habitantes est\u00e1n distribu\u00eddos entre o n\u00facleo urbano (incl\u00fae os n\u00facleos antigos do Rebato e Carrer Major-la Font), o n\u00facleo antigo diferenciado de Santa Maria de Vilalba (cos barrios do Suro e Can Torres) e as antigas urbanizaci\u00f3ns, agora transformadas en barrios: Can Vilalba, Ca n'Amat, Les Carpes i Sant Miquel.\nLimita cos concellos de Esparreguera, Olesa de Montserrat e Viladecavalls polo norte, Ullastrell polo leste, Sant Esteve Sesrovires, Martorell e Castellbisbal polo sur, e Hostalets de Pierola polo oeste."}
{"id": "291985", "revid": "56817", "url": "https://gl.wikipedia.org/wiki?curid=291985", "title": "Nipsey Russell", "text": "Julius \"Nipsey\" Russell, nado o 15 de setembro de 1918 en Atlanta, Xeorxia, e finado 2 de outubro de 2005 en Nova York, foi un c\u00f3mico estadounidense, co\u00f1ecido polas s\u00faas aparici\u00f3ns como convidado en programas de televisi\u00f3n entre as d\u00e9cadas de 1960 e 1990, especialmente \"Match Game\", \"Password\", \"Hollywood Squares\", \"To Tell the Truth\" e \"Pyramid\". As s\u00faas aparici\u00f3ns distingu\u00edanse en parte polos seus poemas curtos e humor\u00edsticos que recitaba durante os mesmos. Tam\u00e9n tivo un papel principal no filme \"O meigo\"."}
{"id": "291986", "revid": "23204", "url": "https://gl.wikipedia.org/wiki?curid=291986", "title": "Julius Russell", "text": ""}
{"id": "291987", "revid": "5863", "url": "https://gl.wikipedia.org/wiki?curid=291987", "title": "Vilob\u00ed d'Onyar", "text": "Vilob\u00ed d'Onyar \u00e9 un municipio da provincia de Xirona, en Catalu\u00f1a, que pertence \u00e1 comarca da Selva. Forma parte da \u00e1rea urbana da cidade de Xirona e ademais da capital municipal incl\u00fae os n\u00facleos de Salitja e Sant Dalmai.\nHistoria.\nA s\u00faa orixe rem\u00f3ntase \u00e1 \u00e9poca de romanizaci\u00f3n do territorio, xa que preto da vila pasaba unha importante comunicaci\u00f3n romana, a V\u00eda Augusta. Os restos arqueol\u00f3xicos atopados na zona son da \u00e9poca do Paleol\u00edtico Medio. A primeira documentaci\u00f3n escrita aparece no ano 882 co nome de \"Villa Albini\". Un dos seus personaxes m\u00e1is destacados foi o remensa Pere Antoni que participou na crise da \"pagesia\" catal\u00e1 no s\u00e9culo XV. O crecemento da poboaci\u00f3n mant\u00edvose constante dende a segunda metade do s\u00e9culo XIX ata a d\u00e9cada de 1980, cando o desenvolvemento urbano comezou a ser moi importante.\nEconom\u00eda.\nAs fontes m\u00e1is destacadas de ingresos na localidade eran a gander\u00eda e a agricultura, que evolucionou da tradicional cando se iniciou a mecanizaci\u00f3n dos traballos do campo. Para potenciar o turismo real\u00edzanse varias iniciativas como a Feira da Botifarra dol\u00e7a ou a Feira do leite. A construci\u00f3n do Aeroporto de Xirona-Costa Brava, en 1967 no concello, transformou a s\u00faa econom\u00eda, xa que \u00e9 o punto de chegada de milleiros de turistas."}
{"id": "291988", "revid": "56817", "url": "https://gl.wikipedia.org/wiki?curid=291988", "title": "V\u00eda Augusta", "text": "A V\u00eda Augusta foi a calzada romana m\u00e1is longa de Hispania, cunha lonxitude aproximada de 1.500\u00a0km percorrendo a costa mediterr\u00e1nea, dende os Pireneos ata Gades (C\u00e1diz).\nAo longo da historia recibiu diferentes nomes: antes da s\u00faa construci\u00f3n xa era unha ruta natural co\u00f1ecida dende o s\u00e9culo VI a.C. co nome de \"V\u00eda Her\u00e1clea\", xa que acababa nas m\u00edticas Columnas de H\u00e9rcules}. Tam\u00e9n recibiu o nome de \"Cami\u00f1o de An\u00edbal\".\nPercorrido.\nAs principais cidades que un\u00eda eran: Gades (C\u00e1diz), Portus Gaditanus (El Puerto de Santa Mar\u00eda), Rotea (Rota), Ugia (Torre Alocaz, Utrera), Orippo (Dos Hermanas), Hispalis (Sevilla), Carmo (Carmona), Obucla (La Monclova, Fuentes de Andaluc\u00eda), Colonia Augusta Firma Astigi (\u00c9cija), Adaras (La Carlota), Corduba (C\u00f3rdoba), Iliturgi (And\u00fajar), Mentesa Oretana (Villanueva de la Fuente), Saltigi (Chinchilla de Monte-Arag\u00f3n), Libisosa (Lezuza), Ad Ello (Elda), Carthago Nova (Cartagena), Eliocroca (Lorca), Saetabis (X\u00e0tiva), Valentia (Valencia), Saguntum (Sagunt), Intybilis (Sant Mateu), Dertosa (Tortosa), Tarraco (Tarragona), Aquis Vocontis (Caldes de Malavella), Gerunda (Xirona) e Narbonem (Narbona)."}
{"id": "291989", "revid": "89787", "url": "https://gl.wikipedia.org/wiki?curid=291989", "title": "Steven Hoefflin", "text": "Steven M. Hoefflin \u00e9 un cirurxi\u00e1n pl\u00e1stico co\u00f1ecido por facer as operaci\u00f3ns est\u00e9ticas de famosos como Michael Jackson, Joan Rivers e Elizabeth Taylor. Hoefflin publicou artigos en libros e revistas de medicina e exerce a profesi\u00f3n en Santa Monica (California) dende a d\u00e9cada de 1980.\nCarreira.\nEn 1972, Hoefflin gradouse como o primeiro da s\u00faa clase no UCLA Medical School. Continuou a s\u00faa carreira en cirurx\u00eda xeral e completou o programa de adestramento como residente no Centro M\u00e9dico UCLA.\nHoefflinc converteuse en Profesor Cl\u00ednico de Asistencia do Centro M\u00e9dico UCLA en 1979. En 1989, foi promovido a Profesor Cl\u00ednico asociado, no cal serviu ata 2003.\nHoefflin serviu como Xefe de Cirurx\u00eda Pl\u00e1stica no Hospital UCLA de Santa Monica dende 1982 ata 1989."}
{"id": "291990", "revid": "1131", "url": "https://gl.wikipedia.org/wiki?curid=291990", "title": "V\u00eda Augusta (hom\u00f3nimos)", "text": "O nome de V\u00eda Augusta pode referirse a:"}
{"id": "291991", "revid": "89787", "url": "https://gl.wikipedia.org/wiki?curid=291991", "title": "Nerea Barros", "text": "Nerea Barros Noya, nada en Santiago de Compostela o 12 de maio de 1981, \u00e9 unha actriz galega.\nTraxectoria.\nFoi enfermeira de pediatr\u00eda no CHUS, traballo que compaxinaba con pequenos papeis como actriz de cine e teatro. Debutou no cine en 1997, no filme \"Nena\", de Xavier Berm\u00fadez, co que volveu traballar en 2008 no filme \"Rafael\", nun papel polo que foi nomeada como mellor actriz na 8\u00aa edici\u00f3n dos Premios Mestre Mateo. No ano 2009 obtivo o seu primeiro papel relevante na pequena pantalla, interpretando a Sandra na serie de \u00e9xito da TVG \"Matalobos\". En 2013 interpretou xunto a Ernesto Chao o filme \"O ouro do tempo\" e deuse a co\u00f1ecer f\u00f3ra de Galicia ao aparecer en d\u00faas series de Antena 3: \"El secreto de Puente Viejo\" e \"El tiempo entre costuras\".\nEn 2014 interpretou a Roc\u00edo no filme \"La isla m\u00ednima\", papel que lle valeu o Premio Goya \u00e1 mellor actriz revelaci\u00f3n. A continuaci\u00f3n participou nas series \"El Pr\u00edncipe\", \"Hospital Real\" e \"Apaches\", as\u00ed como no filme \"A estaci\u00f3n violenta\", de Anxos Faz\u00e1ns, papel polo que recibiu o seu terceiro nomeamento aos Premios Mestre Mateo. En 2018 interpretou a Pamela na primeira tempada da serie \"O sabor das margaridas\"."}
{"id": "291992", "revid": "10599", "url": "https://gl.wikipedia.org/wiki?curid=291992", "title": "Vilob\u00ed", "text": "Vilob\u00ed \u00e9 un top\u00f3nimo catal\u00e1n que pode referirse a:"}
{"id": "291993", "revid": "23204", "url": "https://gl.wikipedia.org/wiki?curid=291993", "title": "Rod Temperton", "text": "Rodney Lynn \"Rod\" Temperton, nado o 15 de outubro de 1947 en Cleethorpes, Lincolnshire, \u00e9 un cantautor, produtor e m\u00fasico ingl\u00e9s, co\u00f1ecido por escribir varias canci\u00f3ns de Michael Jackson, como \"Rock With You\" e \"Thriller\"."}
{"id": "291994", "revid": "23204", "url": "https://gl.wikipedia.org/wiki?curid=291994", "title": "Rodney Lynn Temperton", "text": ""}
{"id": "291995", "revid": "1131", "url": "https://gl.wikipedia.org/wiki?curid=291995", "title": "Lago das Pontes", "text": "O lago das Pontes de Garc\u00eda Rodr\u00edguez, tam\u00e9n chamado lago das Pontes \u00e9 un lago artificial de 865 ha de superficie, situado no concello das Pontes de Garc\u00eda Rodr\u00edguez (provincia da Coru\u00f1a). O lago creouse a ra\u00edz dos traballos de recuperaci\u00f3n e rexeneraci\u00f3n da mina a ceo aberto que ocupaba o lugar do lago, da que se tiraba lignito para fornecer a Central t\u00e9rmica das Pontes de Garc\u00eda Rodr\u00edguez.\nO lago artificial creado por Endesa para encher o cavouco da mina das Pontes finalizouse en abril de 2012. Ten unhas dimensi\u00f3ns de 5 quil\u00f3metros de longo e unha profundidade m\u00e1xima de 206 metros. Para o seu enchido empreg\u00e1ronse as augas do r\u00edo Eume, que pasa pola localidade, as\u00ed como a acumulaci\u00f3n das precipitaci\u00f3ns.\nHistoria.\nMina a ceo aberto das Pontes.\nA historia do lago comeza coa explotaci\u00f3n da mina a ceo aberto da que se extra\u00eda lignito para fornecer a central t\u00e9rmica. Os traballos de extracci\u00f3n comezaron no ano 1976. Durante o per\u00edodo no que estivo en explotaci\u00f3n tir\u00e1ronse m\u00e1is de 261 mill\u00f3ns de toneladas de lignito e m\u00e1is de 697 mill\u00f3ns de m\u00b3 de terra, convert\u00e9ndose na mina a ceo aberto m\u00e1is grande da Pen\u00ednsula Ib\u00e9rica. A actividade desta mina levou consigo a creaci\u00f3n de dous almac\u00e9ns de cascallo para depositar toda a terra extra\u00edda as\u00ed como un gran buraco central, de 288 metros de profundidade, provocado pola extracci\u00f3n da terra e mais do lignito. Logo de 31 anos de operaci\u00f3n decidiuse clausurar a mina, o 31 de decembro de 2007.\nProxecto de recuperaci\u00f3n do terreo.\nUnha volta clausurada a mina, a compa\u00f1\u00eda Endesa, propietaria da mina, propuxo \u00e1 Xunta de Galicia un proxecto para encher o oco deixado con 547 mill\u00f3ns de m\u00b3 de auga. As\u00ed mesmo, tam\u00e9n se considerou rexenerar as marxes do encoro, que tam\u00e9n estaban afectadas pola actividade mineira. Decidiuse optar por este proxecto ao considerar que era o m\u00e1is vi\u00e1bel para a recuperaci\u00f3n da contorna, xa que se atopaba enclavado en medio dun val no que as choivas acabar\u00edan por asolagar.\nPara conseguir encher todo o foxo, houbo de derivar parte das augas do r\u00edo Eume (96 hm\u00b3/ano), as augas superficiais do almac\u00e9n exterior de cascallo (24 hm\u00b3/ano), as augas de escorrent\u00eda do propio oco (21 hm\u00b3/ano), e as augas da planta TEL (8 hm\u00b3/ano). Este proceso iniciouse en xaneiro de 2008, rematando o enchido no mes de maio de 2012. Por\u00e9n o proxecto recibiu numerosas cr\u00edticas por parte de grupos ecoloxistas.\nPor outra banda, o proxecto foi galardoado en varias ocasi\u00f3ns: co Premio 5 D\u00cdAS 2013, outorgado a Endesa e entregado polo ministro de Econom\u00eda espa\u00f1ol Luis de Guindos, polo mellor proxecto de responsabilidade social corporativa no seu labor de reconversi\u00f3n do meirande complexo mineiro-el\u00e9ctrico de Espa\u00f1a. O xurado valorou \u201c\"o compromiso da empresa cun lugar no que operou por anos e coma, unha vez finalizada a actividade, mant\u00e9n a aposta por rexeneralo e colaborar coa sociedade local para unha reorientaci\u00f3n da actividade da zona\"\u201d.\nEn marzo de 2014, o a\u00ednda rei de Espa\u00f1a Xo\u00e1n Carlos I entregou na Zarzuela o IX Premio da Fundaci\u00f3n Fondo para a Protecci\u00f3n da Natureza (Fondena) ao presidente de Endesa, Borja Prado, polo traballo da compa\u00f1\u00eda na restauraci\u00f3n da contorna da antiga mina das Pontes, que permitiu a creaci\u00f3n do lago e dun novo ecosistema.\nRiscos potenciais.\nPor\u00e9n, non todo o mundo aplaude a creaci\u00f3n do lago. Grupos ecoloxistas manifestaron a s\u00faa oposici\u00f3n, ademais do catedr\u00e1tico da Universidade da Coru\u00f1a e director do Instituto Xeol\u00f3xico Universitario, Juan Ram\u00f3n Vidal Roman\u00ed, quen alertou do risco s\u00edsmico que sup\u00f3n a existencia do lago, alegando que hai unha falla que bordea parte do xacemento de lignito. Dita falla \u00e9 da mesma familia da que pasa por Santo Andr\u00e9 de Teixido, onde est\u00e1 constatado o movemento de terras por mor da falla. A todo isto hai que engadir que a comarca ten historial s\u00edsmico o que fai aumentar o risco de tsunami, dada a gran cantidade de auga almacenada no lago e a s\u00faa considerable extensi\u00f3n. A auga liberada polo tsunami ir\u00eda encami\u00f1ada polo r\u00edo Eume e sobardar\u00eda o encoro da Capela para continuar polas fragas do Eume nas que producir\u00edan un desastre ecol\u00f3xico de considerables dimensi\u00f3ns."}
{"id": "291996", "revid": "18868", "url": "https://gl.wikipedia.org/wiki?curid=291996", "title": "Lago das Pontes de Garc\u00eda Rodr\u00edguez", "text": ""}
{"id": "291997", "revid": "22795", "url": "https://gl.wikipedia.org/wiki?curid=291997", "title": "Antilope", "text": ""}
{"id": "291998", "revid": "22795", "url": "https://gl.wikipedia.org/wiki?curid=291998", "title": "Sasin", "text": ""}
{"id": "291999", "revid": "22795", "url": "https://gl.wikipedia.org/wiki?curid=291999", "title": "Ant\u00edlope da India", "text": ""}
{"id": "292000", "revid": "22795", "url": "https://gl.wikipedia.org/wiki?curid=292000", "title": "Ant\u00edlope indio", "text": ""}
{"id": "292002", "revid": "27155", "url": "https://gl.wikipedia.org/wiki?curid=292002", "title": "Glicoc\u00e1liz", "text": ""}
{"id": "292003", "revid": "27155", "url": "https://gl.wikipedia.org/wiki?curid=292003", "title": "Uni\u00f3n intercelular", "text": ""}
{"id": "292004", "revid": "27155", "url": "https://gl.wikipedia.org/wiki?curid=292004", "title": "C\u00e9lula mucosa do colo", "text": ""}
{"id": "292005", "revid": "27155", "url": "https://gl.wikipedia.org/wiki?curid=292005", "title": "C\u00e9lula mucosa superficial", "text": ""}
{"id": "292006", "revid": "89787", "url": "https://gl.wikipedia.org/wiki?curid=292006", "title": "Gl\u00e1ndula g\u00e1strica", "text": "As gl\u00e1ndulas g\u00e1stricas tam\u00e9n chamadas gl\u00e1ndulas f\u00fandicas ou gl\u00e1ndulas ox\u00ednticas (\"glandulae gastricae\" na terminolox\u00eda anat\u00f3mica en lat\u00edn) son gl\u00e1ndulas finas de forma tubular que se encontran na mucosa g\u00e1strica en posici\u00f3n perpendicular, e que desembocan noutros entrantes da mucosa chamados foveolas g\u00e1stricas, as cales \u00e1 s\u00faa vez se abren \u00e1 superficie luminal do est\u00f3mago. En cada foveola desembocan normalmente tres ou catro gl\u00e1ndulas g\u00e1stricas; \u00e1s veces ata sete. Son numerosas: uns 15 mill\u00f3ns en toda a mucosa, que desembocan en 3,5 mill\u00f3ns de foveolas. A funci\u00f3n das gl\u00e1ndulas g\u00e1stricas \u00e9 segregar os zumes g\u00e1stricos (\u00e1cido, encimas), moco e certas hormonas. As gl\u00e1ndulas g\u00e1stricas enc\u00f3ntranse na mucosa do corpo e do fondo do est\u00f3mago (na zona do cardia e do p\u00edloro hai outras gl\u00e1ndulas diferentes, chamadas gl\u00e1ndulas card\u00edacas e pil\u00f3ricas). As gl\u00e1ndulas g\u00e1stricas est\u00e1n moi xuntas unhas das outras, separadas entre si por unha fina l\u00e1mina propia ou algunhas fibras musculares lisas. Est\u00e9ndense por todo o espesor da mucosa, polo que te\u00f1en entre 0,3 e 1,5\u00a0mm de profundidade, e un di\u00e1metro de 30 a 50 microns cunha luz moi estreita. O seu extremo distal \u00e9 cego e adoita estar ensanchado, retorto ou dividido en ramas. A gl\u00e1ndula g\u00e1strica div\u00eddese en tres zonas chamadas istmo, colo e fondo.\nHistolox\u00eda.\nNas distintas zonas da gl\u00e1ndula atopamos diferentes tipos celulares que producen moco, \u00e1cido clorh\u00eddrico, encimas dixestivos e hormonas. As c\u00e9lulas produtoras de hormonas (serotonina, gastrina; tam\u00e9n histamina) est\u00e1n espalladas por calquera parte da gl\u00e1ndula. O final da foveola g\u00e1strica (ou fosi\u00f1a g\u00e1strica) est\u00e1 formado por c\u00e9lulas foveolares do tipo das c\u00e9lulas mucosas superficiais similares \u00e1s que revisten a superficie da mucosa luminal estomacal. Despois empeza a gl\u00e1ndula g\u00e1strica, que se divide nas seguintes partes:"}
{"id": "292007", "revid": "27155", "url": "https://gl.wikipedia.org/wiki?curid=292007", "title": "Gl\u00e1ndula f\u00fandica", "text": ""}
{"id": "292008", "revid": "27155", "url": "https://gl.wikipedia.org/wiki?curid=292008", "title": "Gl\u00e1ndula ox\u00edntica", "text": ""}
{"id": "292009", "revid": "25871", "url": "https://gl.wikipedia.org/wiki?curid=292009", "title": "Peter Simon Pallas", "text": "Peter Simon Pallas, nado en Berl\u00edn o 22 de setembro de 1741 e finado o 8 de setembro de 1811 na mesma cidade, foi un m\u00e9dico, zo\u00f3logo e bot\u00e1nico alem\u00e1n, c\u00e9lebre polos seus traballos realizados en Rusia.\nTraxectoria.\nFillo de Simon Pallas, profesor de cirurx\u00eda, fixo os seus primeiros estudos con titores privados, interes\u00e1ndose desde moi novo pola historia natural. Posteriormente asistiu \u00e1 Universidade de Halle e \u00e1 Universidade de Gotinga. En 1760 trasladouse \u00e1 Universidade de Leiden onde obtivo o grao de doutor aos 19 anos.\nNos anos seguintes viaxou aos Pa\u00edses Baixos e a Londres, mellorando os seus co\u00f1ecementos m\u00e9dicos e cir\u00farxicos. En Londres co\u00f1ece a Thomas Pennant, con quen manter\u00eda unha abundante correspondencia. De feito, foi Pallas quen proporcionou o material que permitiu a Pennant escribir a s\u00faa \"Artic Zoology\". A s\u00faa notoriedade foi tal que con tan s\u00f3 23 anos xa pertenc\u00eda \u00e1 Royal Society de Londres.\nPosteriormente estableceuse na Haia. Al\u00ed propuxo un novo sistema de clasificaci\u00f3n animal, que foi alabado por Georges Cuvier. En 1766 escribiu \"Miscellania Zoologica\", que inclu\u00eda a descrici\u00f3n de numerosos vertebrados novos para a ciencia e que descubrira nas colecci\u00f3ns do museo desta cidade holandesa. Planeou unha viaxe ao sur de \u00c1frica a \u00e1s Indias Orientais pero tivo que suspendelo a causa de que seu pai o chamou a Berl\u00edn. Al\u00ed empezou a traballar na s\u00faa \"Spicilegia Zoologica\" (1767-80).\nEn 1767 Pallas foi convidado por Catarina II de Rusia \u00e1 Academia das Ciencias de San Petersburgo como profesor e, entre 1769 e 1774, dirixiu unha expedici\u00f3n a Siberia, onde recolleu numerosos esp\u00e9cimes. A expedici\u00f3n explorou o curso alto do r\u00edo Amur, o mar Caspio as\u00ed como os montes Urais e o macizo de Altai, alcanzando at\u00e9 o lago Baikal.\nEn 1772 Pallas decatouse de que se descubrira unha gran peza de metal de 700\u00a0kg cerca da cidade de Krasnoyarsk. Pallas dispuxo o seu transporte a San Petersburgo. A an\u00e1lise posterior do metal mostrou que se trataba dun novo tipo de meteorito de ferro. Este novo tipo de meteoritos co\u00f1\u00e9cese desde ent\u00f3n como palasitos, mentres que o meteorito en concreto denom\u00ednase \"Krasnoyarsk\" ou, \u00e1s veces, \"ferro de Pallas\".\nEntre 1778 e 1779 publicou \"Novae sepcies quadrupedum, e glirium ordine...\" onde describiu novas especies de vertebrados de Siberia.\nEstableceu amizade coa tsarina Catarina II de Rusia, seguramente pola s\u00faa com\u00fan orixe xerm\u00e1nica. A emperatriz ordenou que Pallas tivera acceso a todas as plantas recollidas por outros naturalistas, o que permitiu a Pallas publicar a s\u00faa \"Flora Rossica\" (1784-1788).\nA s\u00faa m\u00e1is grande obra, \"Zoographia Rosso-Asiatica\", que apareceu en catro volumes, o \u00faltimo despois da s\u00faa morte baixo a direcci\u00f3n de Wilhelm Gottlieb Tilesius von Tilenau (1769-1857).\nEntre 1793 e 1794 dirixiu unha segunda expedici\u00f3n ao sur de Rusia, visitando Crimea e o mar Negro. Nesta expedici\u00f3n estivo acompa\u00f1ado pola s\u00faa filla (que tivero coa s\u00faa primeira esposa, falecida en 1782) e pola s\u00faa nova esposa, artistas, serventes e unha escolta militar. En febreiro de 1793 viaxaron a Saratov e despois, r\u00edo abaixo, a Volgogrado. Pasaron a primavera explorando o pa\u00eds cara ao leste e en agosto viaxou ao longo da beira do mar Caspio e polas monta\u00f1as do C\u00e1ucaso. En setembro viaxaron a Crimea, pasando o inverno en Simfer\u00f3pol. Pallas pasou a primavera de 1794 explorando cra o sueste e, en xullo, viaxou polo val do Dni\u00e9per. Ao chegar de regreso a San Petersburgo en setembro, Pallas deu conta da viaxe no seu \"P. S. Pallas Bemerkungen auf einer Reise en die S\u00fcdlichen Statthalterschaften des Russischen Reichs (1799-1801)\". Catarina II deulle unha gran leira en Simfer\u00f3pol, onde Pallas viviu at\u00e9 a morte da s\u00faa segunda esposa en 1810.\nDespois o tsar Alexandre I concedeulle permiso para sa\u00edr de Rusia e volveu a Berl\u00edn, onde morreu ao ano seguinte. A s\u00faa tumba est\u00e1 no \"Friedhof I der Jerusalems- und Neuen Kirchengemeinde und Neuen Kirchengemeinde\" (Cemiterio n\u00ba 1 das congregaci\u00f3ns da Igrexa de Xerusal\u00e9n e a nova Igrexa) en Kreuzberg (Berl\u00edn).\nPallas realizou unha s\u00edntese entre Linneo e Buffon. Utilizou o sistema binomial, pero admit\u00eda que as especies non son est\u00e1beis de forma definitiva, sen\u00f3n que pod\u00edan evolucionar a s\u00faa aparencia de forma not\u00e1bel a causa de factores clim\u00e1ticos.\nLegado.\nHonores.\nEn Berl\u00edn hai unha r\u00faa na s\u00faa honra, a \"Pallas Stra\u00dfe\".\nAbreviaturas.\nA abreviatura Pall. empr\u00e9gase para indicar a Peter Simon Pallas como autoridade na descrici\u00f3n e clasificaci\u00f3n cient\u00edfica dos vexetais.\nA abreviatura Pallas empr\u00e9gaaw para indicar a Peter Simon Pallas como autoridade na descrici\u00f3n e taxonom\u00eda en zoolox\u00eda."}
{"id": "292010", "revid": "1576", "url": "https://gl.wikipedia.org/wiki?curid=292010", "title": "Indias Orientais", "text": "Indias Orientales \u00e9 o antigo nome que se lle deu \u00e1s \"Indias de Asia\", en oposici\u00f3n \u00e1s Indias Occidentais que eran unha referencia ao novo continente de Am\u00e9rica.\nFoi moi usado desde o s\u00e9culo XVI at\u00e9 o XIX, e comprend\u00eda todo o sueste e sur de Asia, desde Indonesia \u00e1 rexi\u00f3n do Indost\u00e1n.\nPor\u00e9n, outras acepci\u00f3ns daban unha equivalencia co sueste asi\u00e1tico e outras restrinx\u00edan m\u00e1is a\u00ednda o seu uso, equipar\u00e1ndoas ao arquip\u00e9lago Malaio como un sin\u00f3nimo de Insulindia.\nColonias e compa\u00f1\u00edas.\nO termo \"Indias Orientais\" est\u00e1 asociado coa colonizaci\u00f3n europea. Para iso institu\u00edronse m\u00faltiplas compa\u00f1\u00edas que comezaron con fins comerciais monop\u00f3licos e logo chegaron \u00e1 completa explotaci\u00f3n e dominio.\nEntre as colonias estiveron:"}
{"id": "292012", "revid": "1888", "url": "https://gl.wikipedia.org/wiki?curid=292012", "title": "Nerea Barros Noya", "text": ""}
