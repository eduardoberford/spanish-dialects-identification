{"id": "335652", "revid": "98629", "url": "https://gl.wikipedia.org/wiki?curid=335652", "title": "Phoenix (sonda espacial)", "text": "Phoenix foi unha sonda espacial lanzado o 4 de agosto de 2007 mediante un foguete Delta 7925 desde a base espacial de Cabo Ca\u00f1averal cara Marte.\nCaracter\u00edsticas.\nA misi\u00f3n de Phoenix foi estudar, desde a superficie de Marte e durante polo menos 90 soles (d\u00edas marcianos), a s\u00faa atmosfera, o seu clima, a s\u00faa xeolox\u00eda e as s\u00faas caracter\u00edsticas qu\u00edmicas. Phoenix aterrou na \u00e1rea de Vastitas Borealis, entre 65 e 75 graos de latitude norte, na zona polar norte de Marte, o 25 de maio de 2008.\nPhoenix foi a primeira misi\u00f3n do programa Scout da NASA e foi constru\u00edda con partes da misi\u00f3n cancelada Mars Surveyor 2001 e da malograda Mars Polar Lander, desaparecida en Marte en 1999, e de a\u00ed a elecci\u00f3n de nomeala como o paxaro que renace das s\u00faas cinzas. A misi\u00f3n foi unha proposta da Universidade de Arizona, co doutor Peter H. Smith \u00e1 cabeza, e que se levou a cabo en colaboraci\u00f3n con diversos centros da NASA e outras universidades.\nPhoenix viaxou ata Marte dentro dunha c\u00e1psula formada polo escudo t\u00e9rmico frontal para a entrada na atmosfera marciana, un protector traseiro para protexela das condici\u00f3ns do espazo e os sistemas de navegaci\u00f3n e enerx\u00eda durante a etapa de cruceiro. A nave dispo\u00f1\u00eda de paraca\u00eddas e retrofoguetes para baixar \u00e1 superficie de Marte de maneira segura.\nNave.\nPhoenix estaba formada por unha base octogonal apoiada en tres patas para a aterraxe. A enerx\u00eda era proporcionada por dous paneis solares tam\u00e9n octogonais que se despregaron despois de aterrar. As comunicaci\u00f3ns entre a nave e a Terra tiveron lugar usando as naves Mars 2001 Odyssey, Mars Express e Mars Reconnaissance Orbiter (MRO) como enlaces intermedios cos que se comunicaba en UHF para aumentar a taxa de datos que Phoenix pod\u00eda enviar de volta a casa, a\u00ednda que tam\u00e9n pod\u00eda comunicarse directamente coa Terra a velocidades menores mediante unha antena direccional en banda X.\nOs instrumentos cient\u00edficos e o brazo rob\u00f3tico, cunha masa total de 55\u00a0kg, iban montados sobre a base.\nInstrumentos.\nPhoenix levaba a bordo os seguintes instrumentos cient\u00edficos:\nPerfil da misi\u00f3n.\nPhoenix foi lanzada o 4 de agosto de 2007 \u00e1s 9:26:34 GMT nun foguete Delta II (modelo 7925) desde Cabo Ca\u00f1averal e inxectado nunha \u00f3rbita de Hohman de m\u00ednima enerx\u00eda que a levou a Marte nuns 10 meses, aterrando na s\u00faa superficie o 25 de maio de 2008 \u00e1s 23:53:44 GMT despois dunha complexa secuencia de entrada atmosf\u00e9rica e uso de paraca\u00eddas e foguetes. A nave posouse a 68,15 graos de latitude norte e 125,9 graos de lonxitude oeste, nun terreo chan con poucas rocas e cunha proporci\u00f3n elevada de xeo, de entre o 30 e o 60% As temperaturas na zona, situada a -3,5\u00a0km de altura con respecto do nivel de referencia marciana, variaron entre 190 e 260 K (-86 e -16\u00a0\u00b0C).\nDurante o descenso e ata 1 minuto despois do descenso a sonda mantivo comunicaci\u00f3ns con MRO e con Mars Express, despois do cal non houbo dispo\u00f1ibles sat\u00e9lites para comunicarse durante hora e media. Os paneis solares despreg\u00e1ronse 15 minutos despois do contacto coa superficie para deixar pousar o posible po marciano levantado durante a aterraxe. Despois de retomar as comunicaci\u00f3ns a nave enviou as primeiras imaxes xunto con informaci\u00f3n do estado dos seus sistemas.\nT\u00f3dolos instrumentos foron postos en marcha dentro dos dous d\u00edas posteriores \u00e1 aterraxe, con varios d\u00edas de probas antes de que comezaran a tomar os primeiros datos cient\u00edficos.\nPhoenix cumpriu t\u00f3dolos obxectivos da s\u00faa misi\u00f3n e deixou de funcionar tal como estaba previsto ao avanzar o inverno marciano e ter cada d\u00eda menos luz solar dispo\u00f1ible. A \u00faltima transmisi\u00f3n da nave tivo lugar o 2 de novembro de 2008, a\u00ednda que se fixeron intentos posteriores por retomar o contacto. Fotos desde \u00f3rbita mostran que Phoenix non superou o inverno marciano enteira, cos paneis solares posiblemente cedidos baixo o xeo acumulado durante a noite polar.\nResultados cient\u00edficos.\nPhoenix fixo varios descubrimentos cient\u00edficos en Marte, entre outros:"}
{"id": "335653", "revid": "23204", "url": "https://gl.wikipedia.org/wiki?curid=335653", "title": "Asimilaci\u00f3n cultural dos nativos americanos", "text": "A asimilaci\u00f3n cultural dos amerindios dos Estados Unidos foi o esforzo de asimilaci\u00f3n cultural feito polos Estados Unidos de cara a transformar a cultura amerindia en cultura europeo-americana entre os anos 1790 a 1920. George Washington e Henry Knox foron os primeiros en propo\u00f1er, nun contexto americano, a transformaci\u00f3n cultural dos nativos americanos. Formularon unha pol\u00edtica cuxo obxectivo era apoiar o proceso de \"civilizaci\u00f3n\". Co aumento das ondas de inmigraci\u00f3n de Europa, hab\u00eda un crecente apoio p\u00fablico na educaci\u00f3n para fomentar un conxunto de valores e pr\u00e1cticas culturais consideradas com\u00fans para a maior\u00eda dos cidad\u00e1ns. A educaci\u00f3n est\u00e1 considerada como o m\u00e9todo principal no proceso de aculturaci\u00f3n das minor\u00edas.\nAs pol\u00edticas de americanizaci\u00f3n estaban baseadas na idea que cando os ind\u00edxenas aprendesen os valores e costumes dos Estados Unidos ser\u00edan quen de mesturar as tradici\u00f3ns tribais coa cultura americana e unirse pacificamente \u00e1 sociedade maioritaria. Despois do final das Guerras indias, a finais do s\u00e9culo XIX e XX, o goberno declarou ilegal a pr\u00e1ctica de cerimonias relixiosas tradicionais. Estabeleceu escolas internado amerindias, \u00e1s que os nenos estaban obrigados a asistir. Nestas escolas estaban obrigados a falar ingl\u00e9s, estudar as materias, asistir \u00e1 igrexa e rexeitar as tradici\u00f3ns tribais.\nA Dawes Act de 1887, que asignou terras tribais \u00f3s individuos, foi visto coma un xeito de crear granxas individuais para os nativos americanos. As adxudicaci\u00f3ns de terras fix\u00e9ronse en troques de que os nativos americanos se convertesen en cidad\u00e1ns dos Estados Unidos e renunciasen a algunhas formas de autogoberno e \u00e1s instituci\u00f3ns da tribo. Isto deu lugar \u00e1 transferencia dun total estimado de 93 mill\u00f3ns de acres (380.000\u00a0km\u00b2) do control amerindio. A meirande parte foi vendida a individuos. A Lei de cidadan\u00eda amerindia de 1924 tam\u00e9n formaba parte da pol\u00edtica de americanizaci\u00f3n."}
{"id": "335654", "revid": "23204", "url": "https://gl.wikipedia.org/wiki?curid=335654", "title": "Asimilaci\u00f3n cultural dos amerindios dos Estados Unidos", "text": ""}
{"id": "335655", "revid": "23204", "url": "https://gl.wikipedia.org/wiki?curid=335655", "title": "Deportaci\u00f3n dos indios dos Estados Unidos de Am\u00e9rica", "text": " \nA deportaci\u00f3n dos indios dos Estados Unidos, que se chama oficialmente \"indian removal\" (\"desprazamento dos indios\"), foi unha pol\u00edtica do goberno dos Estados Unidos durante a primeira metade do s\u00e9culo XIX que comportou a deportaci\u00f3n practicamente total das naci\u00f3ns indias do leste cara o Far West.\nAsimilaci\u00f3n ou desprazamento voluntario.\nDende a presidencia de Thomas Jefferson, a pol\u00edtica estadounidense nesta cuesti\u00f3n foi a de autorizar os indios a ficar no leste do Mississippi, sempre que fosen asimilados ou \"civilizados\". O obxectivo inicial desta pol\u00edtica era facelos abandonar a s\u00faa propia identidade, cultura e relixi\u00f3n en favor da cultura europea, da relixi\u00f3n cristi\u00e1 e dun xeito de vida sedentario agr\u00edcola. Jefferson confiaba que asimil\u00e1ndoos, e despois de facelos abandonar os seus medios de vida tradicionais (cazar\u00eda), os indios ser\u00edan economicamente dependentes do comercio e da poder econ\u00f3mico dos americanos brancos, e que, desta maneira, estar\u00edan dispostos a renunciar \u00e1s s\u00faas terras ancestrais en troques de bens materiais.\nNunha carta a William Henry Harrison, Jefferson escribiu en 1803:\nA adquisici\u00f3n das terras dos nativos foi un proceso moi longo, e cada paso que se deu cubr\u00eduse xuridicamente por un tratado, mais \u00e1s veces empregouse a forza directamente. \u00d3 comezo do s\u00e9culo XIX, a noci\u00f3n de \"terras de intercambio\" foi desenvolvida e escrita nalg\u00fans tratados de cesi\u00f3n territorial. Cada tribo india renunciar\u00eda \u00e1s s\u00faas terras do leste do pa\u00eds en troques dun anaco de terra igual ou comparable no oeste do r\u00edo Mississippi (coma se aquela rexi\u00f3n estivese deserta e non vivisen xa outras tribos). Esta idea prop\u00faxoa Thomas Jefferson dende 1803, pero non se comezou a reflectir nos tratados at\u00e9 o 1817, cando o pobo cherokee cedeu unha grande extensi\u00f3n de terras no leste por un territorio das mesmas dimensi\u00f3ns onde hoxe est\u00e1 o estado de Arcansas. A continuaci\u00f3n asin\u00e1ronse moitos outros tratados deste estilo, pero finalmente este proceso desembocou no \"Indian Removal Act\"."}
{"id": "335656", "revid": "23204", "url": "https://gl.wikipedia.org/wiki?curid=335656", "title": "Indian removal", "text": ""}
{"id": "335657", "revid": "1888", "url": "https://gl.wikipedia.org/wiki?curid=335657", "title": "Lu\u00eds Quint\u00e1s Figueroa", "text": ""}
{"id": "335658", "revid": "56817", "url": "https://gl.wikipedia.org/wiki?curid=335658", "title": "A Stable Reference", "text": "A Stable Reference \u00e9 o segundo \u00e1lbum da banda estadounidense de post-rock Labradford, publicado o 26 de maio de 1995 a trav\u00e9s do selo Kranky Records."}
{"id": "335659", "revid": "56817", "url": "https://gl.wikipedia.org/wiki?curid=335659", "title": "Prazision LP", "text": "Prazision LP \u00e9 o \u00e1lbum de estrea da banda estadounidense de post-rock Labradford, publicado en outubro de 1993 a trav\u00e9s do selo Kranky Records. Foi reeditado pola mesma discogr\u00e1fica o 12 de novembro de 2007 cun tema adicional, \"Preserve the Sound Outside\", collido do seu primeiro sinxelo."}
{"id": "335660", "revid": "56817", "url": "https://gl.wikipedia.org/wiki?curid=335660", "title": "Labradford (\u00e1lbum)", "text": "Labradford \u00e9 o terceiro \u00e1lbum da banda estadounidense de post-rock Labradford, publicado o 12 de novembro de 1996 a trav\u00e9s dos selos Blast First e Kranky Records."}
{"id": "335661", "revid": "56817", "url": "https://gl.wikipedia.org/wiki?curid=335661", "title": "Mi media naranja", "text": "Mi media naranja \u00e9 o cuarto \u00e1lbum da banda estadounidense de post-rock Labradford, publicado o 12 de novembro de 1997 a trav\u00e9s dos selos Blast First e Kranky Records."}
{"id": "335663", "revid": "865", "url": "https://gl.wikipedia.org/wiki?curid=335663", "title": "E Luxo So", "text": "E Luxo So \u00e9 o quinto \u00e1lbum da banda estadounidense de post-rock Labradford, publicado o 13 de xullo de 1999 a trav\u00e9s dos selos Blast First e Kranky Records. Os t\u00edtulos dos seis temas do disco est\u00e1n compostos polos cr\u00e9ditos de gravaci\u00f3n e produci\u00f3n."}
{"id": "335665", "revid": "45576", "url": "https://gl.wikipedia.org/wiki?curid=335665", "title": "TAG Heuer", "text": ""}
{"id": "335666", "revid": "27155", "url": "https://gl.wikipedia.org/wiki?curid=335666", "title": "Cud\u00fa maior", "text": ""}
{"id": "335667", "revid": "1888", "url": "https://gl.wikipedia.org/wiki?curid=335667", "title": "Manuel Ceruelo", "text": "Manuel Ceruelo Ares, nado en Arz\u00faa en 1913 e finado en Santiago de Compostela o 31 de agosto de 2003, foi un sindicalista e pol\u00edtico galego.\nTraxectoria.\nFormouse nas Juventudes Libertarias ao final da ditadura de Primo de Rivera, e integrouse no Sindicato de Metal\u00farxicos durante a Rep\u00fablica, en 1936 desempe\u00f1aba postos directivos do sindicato. Co golpe de Estado do 18 de xullo de 1936 enrolouse no ex\u00e9rcito franquista para zafar do que lle agardaba, e con miras de pasar ao bando leal. Evadiuse \u00e1 zona republicana na fronte de Araba, e loitou primeiro no Batall\u00f3n Celta en Euskadi e logo no Batall\u00f3n Galicia da CNT asturiana. Coa ca\u00edda da fronte do Norte, foi detido e condenado a morte, conmutada logo por trinta anos que quedaron en seis. Ao sa\u00edr da cadea en 1943 retornou a CNT compostel\u00e1 e cando en 1946 Manuel Fandi\u00f1o Ricart colleu a secretar\u00eda da CRG, Ceruelo pasou a formar parte do Comit\u00e9. Coincidindo coa s\u00faa actuaci\u00f3n no Comit\u00e9 da CRG cobixou e deu traballo no seu negocio de reparaci\u00f3n de m\u00e1quinas de escribir a Jos\u00e9 Lu\u00eds Quintas Figueroa, un cenetista vigu\u00e9s que andaba escapado. Na primavera de 1947 unha xigantesca redada deu cabo da CNT en Galicia, Ceruelo foi detido. Foi reclamado polo Xulgado Militar de Vigo en xullo de 1947. Xulgado, foi condenado a nove anos, dez meses e trece d\u00edas, que cumpriu nas cadeas de Vigo, Lugo e Santo\u00f1a.\nCando en 1972 o albanel compostel\u00e1n Manuel Amil Barcia, que fora secretario da CNT do interior entre 1941 e 1944, agonizaba en solitario en Pontevedra logo dunha vida de traballos e persecuci\u00f3ns, recibiu a asistencia de Pazos, Ceruelo e outro compa\u00f1eiro de Santiago, que o acompa\u00f1aron nos seus derradeiros momentos.\nA comezos dos anos setenta, o seu establecemento de material de oficina e reprograf\u00eda da R\u00faa Rep\u00fablica del Salvador era moi frecuentado pola xuventude rebelde, porque era persoa de confianza para todo o que tivera que ver con minervas, vietnamitas e imprentas.\nVida persoal.\nCasou con Carmen Nieves Calvelo, coa que tivo d\u00faas fillas, Hildelina e Mar\u00eda del Carmen Ceruelo Nieves."}
{"id": "335668", "revid": "1888", "url": "https://gl.wikipedia.org/wiki?curid=335668", "title": "Manuel Ceruelo Ares", "text": ""}
{"id": "335670", "revid": "98629", "url": "https://gl.wikipedia.org/wiki?curid=335670", "title": "Gran Premio de Bahrain de 2016", "text": "O Gran Premio de Bahrain de 2016 (oficialmente co\u00f1ecido como 2016 Formula 1 Gulf Air Bahrain Grand Prix)) foi unha carreira de F\u00f3rmula Un que se celebrou o 3 de abril de 2016 no Circu\u00edto Internacional de Bahrain en Sakhir, Bahrain. A carreira foi a segunda rolda da tempada de F\u00f3rmula Un e marca a duod\u00e9cima vez que se celebra o Gran Premio de Bahrain como parte do Campionato Mundial de F\u00f3rmula Un.\nResumo.\nAntecedentes.\nTralas numerosas cr\u00edticas sobre o sistema de cualificaci\u00f3n \"eliminaci\u00f3n\" utilizado en Australia, os equipos pediron abandonar o formato e volver ao sistema utilizado entre e . Con todo, na semana logo da carreira, o \"Strategy Working Group\" do deporte reuniuse para votar formalmente sobre o asunto, e optou por manter o formato de \"eliminaci\u00f3n\" para o Gran Premio de Bahrain, suxeito a unha revisi\u00f3n m\u00e1is a fondo antes da pr\u00f3xima rolda na China.\nComo consecuencia da colisi\u00f3n con Esteban Guti\u00e9rrez no Gran Premio de Australia, os m\u00e9dicos da FIA prohibiron a Fernando Alonso participar na carreira pola incerteza sobre o seu estado de sa\u00fade, ti\u00f1a un costela, e como resultado foi substitu\u00eddo polo piloto de reserva de McLaren Stoffel Vandoorne. Guti\u00e9rrez recibiu un novo chasis logo de que o seu equipo. atopara que o chasis orixinal resultara demasiado danado no accidente para ser reparado. Mentres tanto, Ferrari foi capaz de utilizar o mesmo motor que en Australia no coche de Kimi R\u00e4ikk\u00f6nen, malia que se incendiou logo dunha avar\u00eda no turbo. A r\u00e1pida reacci\u00f3n de equipo evitou danos no motor de combusti\u00f3n, e en Bahrain s\u00f3 cambiaron o turbo. Alfonso Celis Jr. est\u00e1 listo para facer a s\u00faa primeira aparici\u00f3n nunha sesi\u00f3n de F\u00f3rmula Un durante a primeira pr\u00e1ctica libre con Force India.\nPirelli forneceu tres compostos en Bahrain, entre os que elixiron os pilotos. As tres opci\u00f3ns para a carreira foron os compostos super-brandos, brandos e medios, o mesmo que para a rolda anterior en Australia. Os principais candidatos, Mercedes e Ferrari, optaron por estratexias diferentes na elecci\u00f3n dos pneum\u00e1ticos, Mercedes utilizou un s\u00f3 xogo dos pneum\u00e1ticos medios m\u00e1is duros, para os seus dous pilotos, mentres que Ferrari elixiu tres xogos dos pneum\u00e1ticos de composto brando.\nPr\u00e1ctica libre.\nSegundo o regulamento da tempada celebr\u00e1ronse tres sesi\u00f3ns de pr\u00e1cticas, d\u00faas sesi\u00f3ns de noventa minutos o venres e outra sesi\u00f3n dunha hora antes da cualificaci\u00f3n do s\u00e1bado. Durante a primeira sesi\u00f3n de adestramentos do venres, Mercedes estableceu un tempo ben lonxe dos seus rivais m\u00e1is pr\u00f3ximos. Nico Rosberg foi o m\u00e1is r\u00e1pido cun tempo de 1:32.292, m\u00e1is de medio segundo m\u00e1is r\u00e1pido que o seu compa\u00f1eiro de equipo Lewis Hamilton en segundo lugar. Kimi R\u00e4ikk\u00f6nen foi o terceiro m\u00e1is r\u00e1pido, a\u00ednda que case dous segundos m\u00e1is lento que Rosberg. Os debutantes Stoffel Vandoorne e Alfonso Celis Jr. foron 18\u00ba e 21\u00ba respectivamente, m\u00e1is lentos que os seus compa\u00f1eiros de equipo. A sesi\u00f3n estivo marcada por un clima infrecuentemente fr\u00edo, representativo das condici\u00f3ns de carreira que se esperaban para o domingo, que se disputou de noite. Polo tanto, moitos equipos decidiron facer cos seus coches un gran n\u00famero de voltas, con dezaseis pilotos facendo vinte voltas ou m\u00e1is.\nRosberg foi de novo o m\u00e1is r\u00e1pido na segunda sesi\u00f3n de adestramentos o venres pola noite. O seu tempo de 1:31.001 foi un segundo e medio m\u00e1is r\u00e1pido que o tempo da pole position da carreira do ano anterior. Lewis Hamilton foi o segundo m\u00e1is r\u00e1pido, 0,241 segundos por detr\u00e1s de Rosberg. McLaren logrou o seu mellor resultado nos \u00faltimos tempos, Jenson Button marcou o terceiro mellor tempo, malia que quedou a m\u00e1is dun segundo do mellor tempo. Max Verstappen seguiu no cuarto, por diante dos dous Ferrari de Raikkonen e Vettel. Este \u00faltimo fixara o terceiro mellor tempo co composto de pneum\u00e1tico brando, pero os erros durante as s\u00faas voltas cos pneum\u00e1ticos s\u00faper brandos significaron que non acadar\u00eda m\u00e1is arriba do sexto ao final. Tivo que terminar a s\u00faa sesi\u00f3n quince minutos antes, cando a porca da s\u00faa roda traseira esquerda desprendeuse. Vandoorne quedou na und\u00e9cima posici\u00f3n na s\u00faa segunda sesi\u00f3n, mentres que Sergio P\u00e9rez, que tomou de novo o coche de Celis, foi d\u00e9cimo quinto, dous postos por diante do seu compa\u00f1eiro de equipo Nico H\u00fclkenberg.\nCualificaci\u00f3n.\nA cualificaci\u00f3n do s\u00e1bado foi disputada baixo as regulaci\u00f3ns do \"formato de eliminaci\u00f3n\" de 2016. Do mesmo xeito que en anos anteriores, o procedemento de cualificaci\u00f3n dividiuse en tres partes, coa primeira parte (Q1) disputada durante 16 minutos e a segunda e a terceira (Q2 e Q3) con 15 e 14 minutos de duraci\u00f3n, respectivamente. Os vinte e dous coches disputaron a primeira parte, sete pilotos quedaron eliminados en cada unha das d\u00faas primeiras quendas da cualificaci\u00f3n, quedando oito pilotos para competir pola pole position na Q3. Con todo, nun cambio das regras, os pilotos foron agora eliminados durante a sesi\u00f3n, co corredor m\u00e1is lento eliminado da contenda cada noventa segundos, comezando aos sete minutos na Q1, ao seis minutos na Q2 e aos cinco minutos na Q3. No inicio da Q1, todos os coches establecen a volta r\u00e1pida, antes de que os mellores pilotos volvan ao pitline, deixando a pista aos que loitan pola eliminaci\u00f3n. Felipe Nasr e R\u00edo Haryanto foron os primeiros eliminados. O seguinte foi Jolyon Palmer, Kevin Magnussen cualificou 19\u00ba, pero foi sancionado polo que tivo que comezar desde o pit lane.\nNa Q2, Lewis Hamilton marcou o mellor tempo, pero un erro de Nico Rosberg permitiu que Vettel colocarase segundo. Daniil Kvyat foi o primeiro piloto en ser eliminado, seguido de Button, Guti\u00e9rrez e Vandoorne. Nico H\u00fclkenberg foi o \u00fanico piloto en sa\u00edr a mellorar o seu tempo, logrando pasar a Q3 no oitavo lugar, deixando a Grosjean, Max Verstappen e Carlos Sainz atr\u00e1s.\nOs principais candidatos estableceron as s\u00faas primeiras voltas cronometradas na Q3, Hamilton cometeu un erro e sa\u00eduse na \u00faltima curva, quedando detr\u00e1s dos dous pilotos de Ferrari. H\u00fclkenberg, os dous pilotos de Williams e Ricciardo foron eliminados sen facer outra volta, mentres que os catro coches m\u00e1is r\u00e1pidos sa\u00edron de novo. Hamilton marcou o mellor tempo r\u00e1pido do circu\u00edto de Bahrain, 1:29.493, para lograr pole position por diante de Rosberg, que foi s\u00f3 0,077 segundos m\u00e1is lento. A medio segundo, Vettel logrou o terceiro lugar na grella por diante do seu compa\u00f1eiro R\u00e4ikk\u00f6nen"}
{"id": "335671", "revid": "56817", "url": "https://gl.wikipedia.org/wiki?curid=335671", "title": "Juan Castro Mosquera", "text": "Juan Castro Mosquera foi un construtor galego.\nTraxectoria.\nAsentado na Coru\u00f1a, dedicouse \u00e1 construci\u00f3n. Durante a Rep\u00fablica constru\u00edu a barriada obreira da Torre. Casou con Concepci\u00f3n Rama V\u00e1zquez."}
{"id": "335673", "revid": "1131", "url": "https://gl.wikipedia.org/wiki?curid=335673", "title": "Antonio Vidal", "text": "Antonio Vidal, nado en Pet\u00edn en 1915 e finado en San Clodio (Ribas de Sil) en 1994, foi un fot\u00f3grafo galego.\nTraxectoria.\nEmigrou a T\u00e1nxer moi novo. En 1936 trasladouse a Valencia e incorporouse como voluntario no ex\u00e9rcito republicano. Foi feito prisioneiro e internado no campo de concentraci\u00f3n de Teruel. Cando saeu en liberdade marchou a Pet\u00edn e casou con Pepita de Sequeiros. Logo establ\u00e9cese como xastre en San Clodio. Dedic\u00f3use \u00e1 fotograf\u00eda de xeito autodidacta. Emigrou a Francia e Alema\u00f1a e retornou a San Clodio. Fixo moitos retratos de persoas, momentos e feitos de San Clodio."}
{"id": "335674", "revid": "54334", "url": "https://gl.wikipedia.org/wiki?curid=335674", "title": "Vomitorio", "text": "Vomitorio (do lat\u00edn: \"vomitorium\", pl. \"vomitoria\" \u00e9 a abertura que, nos teatros ou circos romanos, daba acceso aos diferentes pisos e bancadas. O termo empr\u00e9gase para o acceso \u00e1s bancadas de construci\u00f3ns actuais como estadios, auditorios etc. Posibilitan a entrada e sa\u00edda do p\u00fablico, e tam\u00e9n serv\u00edan de entrada e sa\u00edda dos int\u00e9rpretes en determinada actuaci\u00f3n. A palabra latina \"vomitorium\" deriva do verbo \"vomo, v\u014fmis, vomui, vomitum, vomere\" que significa \"vomitar\". Na antiga arquitectura romana, os \"vomitoria\" foron proxectados para conceder pasaxe r\u00e1pida e eficiente a grandes multitudes nos anfiteatros e teatros; e posu\u00edan, en xeral, dunha cobertura abovedada feita en formig\u00f3n. Esta soluci\u00f3n evitar\u00eda a entrada en contacto entre as diferentes clases sociais, e destin\u00e1base a servir as arquibancadas."}
{"id": "335675", "revid": "23204", "url": "https://gl.wikipedia.org/wiki?curid=335675", "title": "Opus caementicium", "text": "Opus caementicium (do lat\u00edn = \"caementum\": entullo, pedra en bruto), o formig\u00f3n romano, \u00e9 unha t\u00e9cnica de construci\u00f3n de paredes utilizada polos romanos. Faise con morteiro e pedras de todo tipo (de residuos, por exemplo) e ten a aparencia do formig\u00f3n. A mestura fac\u00edase a p\u00e9 de obra, alternando padas de morteiro ou argamasa con seixos.\nO formig\u00f3n romano pod\u00edase empregar s\u00f3, d\u00e1ndolle forma dentro dun encofrado, ou usalo para encher os espazos entre paredes e b\u00f3vedas ficando bloqueado entre d\u00faas paredes de bloques rectangulares de pedra (\"opus quadratum\", \"opus vittatum\" e \"opus reticulatum\"). A medida que se \u00eda subindo a parede, pod\u00edanse p\u00f3r fileiras de ladrillos atravesada ao largo da parede (tiz\u00f3ns ou forras), o que permit\u00eda regularizar e reforzar o conxunto polo efecto de encadeamento.\nO \" \u200b\u200bopus caementicium \" \u00e9 unha das claves do \u00e9xito arquitect\u00f3nico das construci\u00f3ns romanas, pola s\u00faa velocidade de execuci\u00f3n e a solidez da construci\u00f3n unha vez rematada. Permitiu a realizaci\u00f3n dun tipo de volta monobloc (chamada de b\u00f3veda de formig\u00f3n) cun van de varias ducias de metros, como a Bas\u00edlica de Maxencio ou o Pante\u00f3n de Agripa.\nNa maior\u00eda dos casos a estrutura das construci\u00f3ns que utilizaban \"opus caementicium\" eran revestidas para ficaren m\u00e1is apelativas, en termos est\u00e9ticos. Existen varias formas de aplicar esta t\u00e9cnica:"}
{"id": "335676", "revid": "18868", "url": "https://gl.wikipedia.org/wiki?curid=335676", "title": "Opera caementicia", "text": ""}
{"id": "335677", "revid": "18868", "url": "https://gl.wikipedia.org/wiki?curid=335677", "title": "Morteiro", "text": "O termo morteiro p\u00f3dese referir a:"}
{"id": "335678", "revid": "133006", "url": "https://gl.wikipedia.org/wiki?curid=335678", "title": "Morteiro (utensilio)", "text": "Un morteiro \u00e9 un recipiente de material duro que se utiliza en usos dom\u00e9sticos, boticas ou en laboratorios para machucar certas substancias (drogas, especias, herbas...). Pode estar feito de madeira, pedra, vidro, ferro, \u00e1gata, porcelana, etc, e ten unha cavidade semiesf\u00e9rica na que, coa axuda dun mazo, se esmagan as substancias que se queren converter en po. O mazo pode ser tam\u00e9n de diversos materiais, a\u00ednda que preferibelmente pesado para facilitar o traballo.\nMedicina.\nOs morteiros permiten mesturar os diversos ingredientes dunha prescrici\u00f3n m\u00e9dica. O morteiro e mailo mazo \u00e9 unha das iconas m\u00e1is com\u00fans que se asocian coa actividade farmac\u00e9utica. Nos usos que se fan deste instrumento dentro da farmacia acostuman encontrarse morteiros elaborados de porcelana, mentres que o mazo adoita ser de madeira. Esta forma de porcelana adoita co\u00f1ecerse como morteiro Wedgwood e ten as s\u00faas orixes no ano 1779. Hoxe en d\u00eda o acto de mesturar ingredientes ou de reducir o seu tama\u00f1o de part\u00edcula \u00e9 co\u00f1ecido como trituraci\u00f3n ou esmagado.Os morteiros e mazos empr\u00e9ganse hoxe en d\u00eda na parafernalia de farmacia e poder con eles esmagar os comprimidos at\u00e9 os reducir a po e aumentar deste xeito a absorci\u00f3n cando son inxeridas ou inhaladas.\nCoci\u00f1a.\nO morteiros e as mazas empreg\u00e1ronse igualmente na coci\u00f1a para preparar alg\u00fans ingredientes ou acompa\u00f1amentos como a maionesa, o guacamole ou o pesto (que deriva de \"pistillum\" en lat\u00edn), as\u00ed como outras especias en po. En Galicia empreg\u00e1base nas preparaci\u00f3ns dalg\u00fans mollos, por exemplo para esmagar allo con perexil. As tribos nativas das Am\u00e9ricas empregaban morteiros (co\u00f1ecidos en M\u00e9xico como \"molcajetes\") que escavaban nunha rocha a xeito de oco para poder moer o millo e froitos secos e o utensilio para machucar era un obxeceto tubular (\"tejolote\" ou \"temach\u00edn\"). Un morteiro empregado en Xap\u00f3n son os denominados \"suribachi\" e \"surikogi\". Os morteiros e mazos de granito empr\u00e9ganse no Sueste de Asia e na India. En Malaisia, \u00e9 co\u00f1ecida como lesung. Nalg\u00fans pa\u00edses empr\u00e9gase a mi\u00fado e chega a ser un s\u00edmbolo da s\u00faa coci\u00f1a como \u00e9 o caso da tradicional coci\u00f1a mexicana no que se fai de basalto. Morteiros de gran tama\u00f1o, elaborados de pedra de dous a tres metros de altura, empreg\u00e1ronse en Oriente Medio para picar carne e poder elaborar os kibbeh. En \u00c1frica empr\u00e9gase frecuentemente cun mazo grande para esmagar cereais. Na coci\u00f1a espa\u00f1ola (non en Galicia) empr\u00e9gase na elaboraci\u00f3n de moitos pratos, alg\u00fans dos m\u00e1is co\u00f1ecidos son as sopas fr\u00edas como o \"ajoblanco\", mollos como o \"ajoarriero\" e preparaci\u00f3ns coma o \"atascaburras\"."}
{"id": "335679", "revid": "22795", "url": "https://gl.wikipedia.org/wiki?curid=335679", "title": "Lamelibranquios", "text": ""}
{"id": "335680", "revid": "22795", "url": "https://gl.wikipedia.org/wiki?curid=335680", "title": "Lamellibranchiata", "text": ""}
{"id": "335681", "revid": "89787", "url": "https://gl.wikipedia.org/wiki?curid=335681", "title": "Ray Tomlinson", "text": "Raymond Samuel Tomlinson nado en Amsterdam (Nova York) o 23 de abril de 1941 e finado o 5 de marzo de 2016 foi un programador estadounidense pioneiro na aplicaci\u00f3n do primeiro programa de correo electr\u00f3nico no sistema ARPANET, precursora de Internet en 1971. Este foi o primeiro sistema capaz de enviar correo entre usuarios en diferentes hosts conectados a ARPANET. Con anterioridade s\u00f3 se pod\u00eda enviar un correo electr\u00f3nico usando o mesmo ordenador. Isto conseguiuno usando o s\u00edmbolo @ para separar o nome do usuario do nome da m\u00e1quina, un esquema que foi usado en correos electr\u00f3nicos desde ent\u00f3n."}
{"id": "335682", "revid": "12452", "url": "https://gl.wikipedia.org/wiki?curid=335682", "title": "Pelec\u00edpodos", "text": ""}
{"id": "335683", "revid": "35560", "url": "https://gl.wikipedia.org/wiki?curid=335683", "title": "Raymond Samuel Tomlinson", "text": ""}
{"id": "335684", "revid": "56817", "url": "https://gl.wikipedia.org/wiki?curid=335684", "title": "Gp41", "text": "A gp41 ou glicoprote\u00edna 41 \u00e9 unha prote\u00edna que forma parte do complexo proteico da envoltura dos retrovirus, inclu\u00edndo o \"virus da inmunodeficiencia humana\" (VIH), causante da SIDA. A Gp41 \u00e9 unha prote\u00edna transmembrana que cont\u00e9n varios sitios no seu ectodominio que son necesarios para infectar as c\u00e9lulas h\u00f3spedes.\nXene e modificaci\u00f3ns postraducionais.\nO xene \"env\" do virus codifica a gp160, que \u00e9 un precursor, que \u00e9 intensamente glicosilado e clivado proteoliticamente pola protease celular furina orixinando d\u00faas subunidades, a gp120 e a gp41 (esta \u00faltima \u00e9 a glicoprote\u00edna da que trata este artigo).\nFunci\u00f3n.\nNun viri\u00f3n libre, os p\u00e9ptidos de fusi\u00f3n situados na zona amino terminal da gp41 est\u00e1n enterrados no complexo da envoltura nun estado non fusox\u00e9nico inactivo que est\u00e1 estabilizado por un enlace non covalente coa gp120. A gp120 \u00fanese ao receptor CD4 da superfice celular e ao correceptor (CCR5 ou CXCR4), das c\u00e9lulas susceptibles como as c\u00e9lulas T axudantes e macr\u00f3fagos. Como resultado, ten lugar unha fervenza de cambios conformacionais nas prote\u00ednas gp120 e gp41. A parte central da gp41 pr\u00e9gase formando unha estrutura de seis feixes helicoidais que deixan expostos os anteriormente ocultos p\u00e9ptidos de fusi\u00f3n gp41, que ent\u00f3n axudan \u00e1 fusi\u00f3n coa membrana da c\u00e9lula h\u00f3spede. O proceso de activaci\u00f3n prod\u00facese rapidamente, o que suxire que o estado inactivo da gp41 \u00e9 metaestable e os cambios conformacionais permiten que a gp41 adquira o seu estado activo m\u00e1is estable.\nComo diana de f\u00e1rmacos.\nA interacci\u00f3n dos p\u00e9ptidos de fusi\u00f3n gp41 coa c\u00e9lula diana causan a formaci\u00f3n dunha estrutura de pre-forquita intermediaria, que fai de ponte e fusiona as membranas viral e celular. A estrutura de pre-forquita ten unha vida media relativamente longa, o que fai que poida utilizarse como diana para a intervenci\u00f3n terap\u00e9utica e para p\u00e9ptidos inhibidores.\nO Enfuvirtide (tam\u00e9n chamado T-20) \u00e9 un f\u00e1rmaco inhibidor de fusi\u00f3n que se une \u00e1 estrutura de pre-forquita e impide a fusi\u00f3n das membranas e a entrada do VIH na c\u00e9lula h\u00f3spede. A vulnerabilidade desta estrutura iniciou o desenvolvemento dunha gran variedade de f\u00e1rmacos que impiden a fusi\u00f3n. Tam\u00e9n se descubriu que diversas mol\u00e9culas naturais se poden unir \u00e1 gp41 e impiden a entrada do VIH-1."}
{"id": "335685", "revid": "27155", "url": "https://gl.wikipedia.org/wiki?curid=335685", "title": "Glicoprote\u00edna 41", "text": ""}
{"id": "335687", "revid": "89787", "url": "https://gl.wikipedia.org/wiki?curid=335687", "title": "PDBsum", "text": "PDBsum \u00e9 unha base de datos que proporciona unha visi\u00f3n xeral dos contidos de cada estrutura macromolecular tridimensional depositada no Protein Data Bank (PDB). A versi\u00f3n orixinal da base de datos desenvolveuna polo ano 1995 Roman Laskowski e os seus colaboradores da University College de Londres. En 2014, PDBsum era mantida por Laskowski e colaboradores no laboratorio de Janet Thornton no European Bioinformatics Institute (EBI).\nTodas as estruturas da base de datos PDBsum incl\u00faen unha imaxe da estrutura (vista principal, vista inferior e vista lateral dereita), compo\u00f1entes molecular contidos no complexo (estrutura), diagrama da reacci\u00f3n encim\u00e1tica se \u00e9 apropiado, asignaci\u00f3ns funcionais de Gene Ontology, unha secuencia 1D anotada por Pfam e asignaci\u00f3ns de dominio de InterPro, descrici\u00f3n das mol\u00e9culas unidas e gr\u00e1ficos que mostran as interacci\u00f3ns entre as prote\u00ednas e a estrutura secundaria, diagramas esquem\u00e1ticos de interacci\u00f3ns prote\u00edna-prote\u00edna, an\u00e1lise das fendas contidas na estrutura e ligaz\u00f3ns a bases de datos externas. Util\u00edzanse os programas de gr\u00e1ficos moleculares RasMol e Jmol para proporcionar unha visi\u00f3n en 3D das mol\u00e9culas e das s\u00faas interacci\u00f3ns en PDBsum.\nDesde o lanzamento do 1000 Genomes Project en outubro de 2012, todas variantes dun s\u00f3 amino\u00e1cido identificadas polo proxecto foron mapeadas nas secuencias de prote\u00ednas correspondentes no Protein Data Bank. Estas variantes tam\u00e9n se mostran en PDBsum, con referencias cruzadas cos identificadores de UniProt relevantes. PDBsum cont\u00e9n moitas estruturas de prote\u00ednas que poden ser de interese para o dese\u00f1o de f\u00e1rmacos baseado na estrutura. Unha rama de PDBsum, chamada DrugPort, est\u00e1 enfocada nestes modelos e est\u00e1 ligada coa base de datos de dianas de f\u00e1rmacos DrugBank."}
{"id": "335688", "revid": "22570", "url": "https://gl.wikipedia.org/wiki?curid=335688", "title": "GN-z11", "text": "GN-z11 \u00e9 unha galaxia \"redshift\", \u00e9 dicir, con corremento ao vermello, (debido movemento de afastamento) atopada na constelaci\u00f3n de Ursa Major e \u00e9 actualmente a m\u00e1is antiga e m\u00e1is distante galaxia co\u00f1ecida no universo observable. O nome GN deriva da s\u00faa localizaci\u00f3n no campo GOODS-North de galaxias.\nEsta galaxia ten un desv\u00edo para o vermello espectrosc\u00f3pico de z = 11,1, o que corresponde a unha distancia de aproximadamente 32 mill\u00f3ns de anos luz da Terra. GN-z11 \u00e9 observada como era hai 13,4 mill\u00f3ns de anos, s\u00f3 400 mill\u00f3ns de anos despois do Big Bang, como resultado, a s\u00faa distancia \u00e9 amplamente (e erroneamente) relatada como 13,4 mill\u00f3ns de anos luz."}
{"id": "335689", "revid": "6939", "url": "https://gl.wikipedia.org/wiki?curid=335689", "title": "Juan Ramon Madariaga", "text": ""}
{"id": "335690", "revid": "25871", "url": "https://gl.wikipedia.org/wiki?curid=335690", "title": "Expropiaci\u00f3n do petr\u00f3leo en M\u00e9xico", "text": "A expropiaci\u00f3n petroleira en M\u00e9xico foi un acto de nacionalizaci\u00f3n da industria petroleira realizado no ano de 1938, como resultado da execuci\u00f3n da Lei de Expropiaci\u00f3n do ano de 1936 e do Artigo 27 da Constituci\u00f3n Mexicana \u00e1s compa\u00f1\u00edas que explotaban estes recursos, mediante o decreto anunciado o 18 de marzo de 1938, polo presidente L\u00e1zaro C\u00e1rdenas do R\u00edo.\nEste consistiu na expropiaci\u00f3n legal de maquinaria, instalaci\u00f3ns, edificios, refinar\u00edas, estaci\u00f3ns de distribuci\u00f3n, embarcaci\u00f3ns, oleodutos e, cousas dese tipo en xeral, todos os bens mobles e inmobles, da Compa\u00f1\u00eda Mexicana de Petr\u00f3leo chamada El \u00c1guila (subsidiaria da Royal Dutch Shell), a Compa\u00f1\u00eda Naviera San Crist\u00f3bal, a Compa\u00f1\u00eda Naviera San Ricardo, a Huasteca Petroleum Company (subsidiaria da Standard Oil Company de New Xersei, que se viu afectada a cambiar o seu nome Amoco Corporation), a Sinclair Pierce Oil Company, a Mexican Sinclair Petroleum Corporation, a Standford e Compa\u00f1\u00eda, a Penn Mex Fuel Company, a Richmond Petroleum Company, a California Standard Oil Company of Mexico (hoxe Chevron Corporation), a Compa\u00f1\u00eda Petroleira O Agwi, a Compa\u00f1\u00eda de Gas e Combustible Imperio, a Consolidated Oil Company of Mexico, a Compa\u00f1\u00eda Mexicana de Vapores San Antonio, a Sabalo Transportation Company, Clarita Sociedade An\u00f3nima e Cacalilao Sociedade An\u00f3nima, as\u00ed como das s\u00faas filiais ou subsidiarias, coa promesa de cumprir cos pagos aos involucrados no tempo de dez anos conforme a dereito, xa que estas compa\u00f1\u00edas, constitu\u00eddas baixo leis mexicanas, rexeit\u00e1ronse a acatar a sentenza emitida pola Xunta Federal de Conciliaci\u00f3n e Arbitraxe a favor do pago de mellores salarios aos obreiros e traballadores desta industria, a cal foi ratificada pola Suprema Corte de Xustiza da Naci\u00f3n.\nOrixes da industria petroleira en M\u00e9xico e primeiros investidores estranxeiros.\nEn 1862 o primeiro pozo petroleiro superficial foi perforado polo enxe\u00f1eiro de minas Antonio de Castelo no estado de Tabasco. Durante o seu r\u00e9xime imperialista, Maximiliano de Habsburgo emitiu un decreto que permit\u00eda explotar o petr\u00f3leo en M\u00e9xico a condici\u00f3n de que se fixese coa anuencia do goberno mexicano, desta forma otorgou 38 concesi\u00f3ns petroleiras a particulares. En 1869, en Veracruz iniciouse a explotaci\u00f3n das chapopoteiras de Furberos.\nEn 1886, baixo o r\u00e9xime porfirista, as primeiras refinar\u00edas que comezaron a operar en Veracruz foron El \u00c1guila, obra dos estadounidenses Samuel Faribum e George Dickson, e a da empresa estadounidense Water Pierce Oil Company de Henry Clay Pierce e William H. Waters, empresa subsidiaria da Standard Oil Company, que anos m\u00e1is tarde se converteu no Grupo Sinclair Pierce Oil. En 1890 estableceuse a Compa\u00f1\u00eda Petroleira Mexicana de California en San Lu\u00eds Potos\u00ed. En 1896 o Grupo Sinclair constru\u00edu unha refinar\u00eda entre a desembocadura do r\u00edo P\u00e1nuco e a cidade de Tampico. En 1901, a Compa\u00f1\u00eda Petroleira Mexicana de California comezou a perforar o primeiro pozo petroleiro en \u00c9bano, San Lu\u00eds Potos\u00ed. Dous anos m\u00e1is tarde estableceu a primeira refinar\u00eda de asfalto de Am\u00e9rica Latina, as\u00ed mesmo continuou as exploraci\u00f3ns at\u00e9 contar con 19 pozos petroleiros.\nEn 1901, o brit\u00e1nico sir Weetman Dickinson Pearson comezou a investir no negocio petroleiro mexicano coa s\u00faa compa\u00f1\u00eda Pearson &amp; Son, en 1906 organizou \u00e1 Compa\u00f1\u00eda de Petr\u00f3leo el \u00c1guila e constru\u00edu a primeira refinar\u00eda de Minatitl\u00e1n, Veracruz, grazas \u00e1 s\u00faa amizade con pol\u00edticos mexicanos conseguiu permisos para explorar novos xacementos nos estados de Campeche, Chiapas, San Lu\u00eds Potos\u00ed, Tabasco, Tamaulipas e Veracruz. En 1909 reorganizou o consello de administraci\u00f3n de el \u00c1guila convidando a participar ao gobernador do Distrito Federal, Guillermo de Landa e Escand\u00f3n, ao gobernador de Chihuahua, Enrique C. Creel, ao presidente do consello de Ferrocarr\u00eds Nacionais, Pablo Macedo, ao presidente do Banco Central Mexicano, Fernando Pimentel e Fagoaga, ao empresario Enrique Tron e ao coronel Porfirio D\u00edaz Ortega, fillo do presidente. Desta maneira El \u00c1guila puido obter vantaxes sobre a s\u00faa competidora Waters-Pierce para situarse na venda de produtos en M\u00e9xico. En 1910 El \u00c1guila manexaba o 50% do mercado nacional. Posteriormente, en 1918, a maior parte das acci\u00f3ns de El \u00c1guila foron adquiridas pola Royal Dutch Shell.\nEn 1906, o investidor estadounidense Edward L. Doheny fundou a Huasteca Petroleum Company, en 1916 \u2014coa axuda de Ezequiel Ord\u00f3\u00f1ez\u2014 perforou o pozo N.\u00b0 4 de Cerro Azul, en 21 anos este pozo produciu 89 mill\u00f3ns de barr\u00eds. Anos m\u00e1is tarde a Huasteca formou parte do seu grupo Pan-American Eastern Petroleum o cal terminou vendendo \u00e1 Standard Oil Company de Indiana. Durante 35 anos, a Huasteca e A Aguia coas s\u00faas filiais, foron as compa\u00f1\u00edas petroleiras m\u00e1is grandes de M\u00e9xico. A maior parte da s\u00faa produci\u00f3n foi exportada aos Estados Unidos e Gran Breta\u00f1a."}
{"id": "335691", "revid": "6939", "url": "https://gl.wikipedia.org/wiki?curid=335691", "title": "Juan Ramon Madariaga Abaitua", "text": ""}
{"id": "335692", "revid": "5863", "url": "https://gl.wikipedia.org/wiki?curid=335692", "title": "Segundo Echegaray Garc\u00eda", "text": "Segundo Echegaray Garc\u00eda, nado en Buenos Aires o 5 de decembro de 1900 e finado en Vigo o 15 de setembro de 1936, foi un perito industrial e empresario galego.\nTraxectoria.\nEra fillo de Mart\u00edn Echegaray Ola\u00f1eta (1866-1931), propietario da illa de Toralla. Mas\u00f3n, pertenc\u00eda, igual que pertencera o pai, \u00e1 Loxa \"Vicus\" N\u00ba 8. Cando o golpe de Estado do 18 de xullo de 1936 agochou a Enrique Blein Budi\u00f1o, exalcalde e amigo da familia. Segundo foi detido e asasinado polos falanxistas en Cabral o 15 de setembro con Eugenio Arbones Castellanzuelo, Abraham Mu\u00f1oz Arconada, Lu\u00eds Bilbat\u00faa Zubeldia, Inocencio Taboada Montoto, Marcial Araujo Conde e Adolfo Morgade Pazos. Os seus restos foron trasladados a Buenos Aires, onde descansan no pante\u00f3n familiar.\nTralo asasinato de Segundo, a nai, Inocencia Garc\u00eda Iglesias, e os irm\u00e1ns: Eduarda, Juan Luis, Isabel e Inocencia, exili\u00e1ronse na Arxentina. O irm\u00e1n Mart\u00edn, pintor, refuxiouse en Francia."}
{"id": "335693", "revid": "1888", "url": "https://gl.wikipedia.org/wiki?curid=335693", "title": "Mart\u00edn Echegaray Ola\u00f1eta", "text": ""}
{"id": "335702", "revid": "98629", "url": "https://gl.wikipedia.org/wiki?curid=335702", "title": "Chavi\u00e1n, Pinol, Sober", "text": "Chavi\u00e1n \u00e9 un lugar da parroquia de Pinol do concello lugu\u00e9s de Sober, na comarca de Terra de Lemos. Segundo o IGE, en 2015 ti\u00f1a 7 habitantes (3 homes e 4 mulleres)."}
{"id": "335703", "revid": "98629", "url": "https://gl.wikipedia.org/wiki?curid=335703", "title": "As Chousas, Pinol, Sober", "text": "As Chousas \u00e9 un lugar da parroquia de Pinol do concello lugu\u00e9s de Sober, na comarca de Terra de Lemos. Segundo o IGE, en 2015 ti\u00f1a 4 habitantes (2 homes e 2 mulleres)."}
{"id": "335704", "revid": "98629", "url": "https://gl.wikipedia.org/wiki?curid=335704", "title": "Oncoxene", "text": "Un oncoxene \u00e9 un xene que ten a potencialidade de causar cancro. En c\u00e9lulas tumorais, estes xenes est\u00e1n a mi\u00fado mutados ou expresados a altos niveis. O xene que funcionaba normalmente a partir do cal se orixinou o oncoxene (ao alterarse xeneticamente ou na s\u00faa expresi\u00f3n) denom\u00ednase protooncoxene. A prote\u00edna que se orixina a partir do oncoxene denom\u00ednase oncoprote\u00edna.\nA maior\u00eda das c\u00e9lulas normais sofren unha forma programada de morte r\u00e1pida (apoptose) cando as s\u00faas funci\u00f3ns esenciais est\u00e1n alteradas. Os oncoxenes activados poden causar que as c\u00e9lulas que estaban destinadas \u00e1 apoptose sobrevivan e proliferen. A maior\u00eda de oncoxenes requiren para causar cancro un paso adicional, como que haxa mutaci\u00f3ns noutro xene, ou factores ambientais, como infecci\u00f3ns virais. Desde a d\u00e9cada de 1970, identific\u00e1ronse ducias de oncoxenes que act\u00faan en cancros humanos. Moitos f\u00e1rmacos contra o cancro te\u00f1en como diana as prote\u00ednas codificadas por oncoxenes.\nO descubrimento e co\u00f1ecemento dos oncoxenes confirmou que o cancro \u00e9 unha doenza xen\u00e9tica coas seguintes matizaci\u00f3ns:\nHistoria.\nA primeira teor\u00eda sobre os oncoxenes formulouna o f\u00edsico dan\u00e9s Niels Henrik Arley arredor de 1950, pero foi rexeitada polo seus contempor\u00e1neos que a consideraban sen sentido. Posteriormente o termo \"oncoxene\" foi reutilizado en 1969 polos cient\u00edficos do Instituto Nacional do Cancro dos Estados Unidos, George Todaro e Robert Heubner.\nO primeiro oncoxene confirmado descubriuse en 1970 e denominouse src. O src foi descuberto nun retrovirus de polo. Experimentos realizados polo Dr. G. Steve Martin da Universidade de California, Berkeley demostraron que o src era en realidade o oncoxene do virus. A primeira secuencia de nucle\u00f3tidos do v-src obtiv\u00e9rona en 1980 A. P. Czernilofsky et al.\nEn 1976 os Drs. Dominique Stehelin, J. Michael Bishop e Harold E. Varmus da Universidade de California, San Francisco demostraron que os oncoxenes eran protooncoxenes activados, que se encontran en moitos organismos inclu\u00edndo os humanos. Por este descubrimento, que probaba a \"teor\u00eda do oncoxene\" de Todaro e Heubner, Bishop e Varmus foron galardoados co Premio Nobel de Medicina en 1989.\nAs oncoprote\u00ednas son aquelas prote\u00ednas que est\u00e1n codificadas por un oncoxene e xogan un papel importante na regulaci\u00f3n ou a s\u00edntese de prote\u00ednas ligadas ao crecemento de c\u00e9lulas tumorix\u00e9nicas. Algunhas oncoprote\u00ednas son usadas como marcadores de tumores.\nProtooncoxene.\nUn protooncoxene \u00e9 un xene normal que, debido aos procesos celulares nos que interv\u00e9n que poden afectar \u00e1 proliferaci\u00f3n celular, pode converterse en oncoxene debido a mutaci\u00f3ns ou a un incremento da s\u00faa expresi\u00f3n. Outros xenes que non interve\u00f1en neses procesos (non afectan \u00e1 proliferaci\u00f3n celular), a\u00ednda que estean mutados, non orixinan oncoxenes (nin, por tanto, cancro) e non se consideran protooncoxenes. A prote\u00edna que est\u00e1 codificada por un oncoxene denom\u00ednase oncoprote\u00edna. Os protooncoxenes codifican prote\u00ednas que axudan a regular o crecemento celular e a diferenciaci\u00f3n. Os protooncoxenes est\u00e1n xeralmente implicados na transduci\u00f3n de sinais e na execuci\u00f3n de sinais mitox\u00e9nicos, normalmente por medio dos seus produtos proteicos. Cando se \"activa\", un protooncoxene (ou o seu produto) conv\u00e9rtese nun oncoxene, \u00e9 dicir, un axente indutor de tumores. Exemplos de protooncoxenes son: RAS, WNT, MYC, ERK, e TRK. O xene MYC est\u00e1 implicado no linfoma de Burkitt, que se orixina cando unha translocaci\u00f3n cromos\u00f3mica move unha secuencia amplificadora (\"enhancer\") \u00e1s proximidades do xene MYC. O xene MYC codifica factores de transcrici\u00f3n moi utilizados. Cando a secuencia amplificadora est\u00e1 situada nun lugar incorrecto, estes factores de transcrici\u00f3n prod\u00facense nunha proporci\u00f3n moito maior da normal. Outro exemplo de oncoxene \u00e9 o xene Bcr-Abl que se encontra no cromosoma Filadelfia, un fragmento de material xen\u00e9tico anormal que est\u00e1 presente nos casos de leucemia mielox\u00e9nica cr\u00f3nica e que se orixina pola translocaci\u00f3n de fragmentos desde os cromosomas 9 e 22. O xene Bcr-Abl codifica unha tirosina quinase, a cal \u00e9 constitutivamente activa, o que d\u00e1 lugar a unha proliferaci\u00f3n celular incontrolada (v\u00e9xase m\u00e1is abaixo).\nNalg\u00fans casos, os oncoxenes de orixe viral proceden en realidade e xenes celulares que nalg\u00fan momento foron secuestrados polo virus e mutaron, dando como resultado un xene con potencialidade cancer\u00edxena. \u00c1 forma viral ou maligna do oncoxene se lle antep\u00f3n un v (v-src, por exemplo no caso do sarcoma de Rous) e \u00e1 forma benigna, normal ou celular se lle antep\u00f3n un c (c-src). Un gran n\u00famero de oncoxenes identificados en retrovirus entra dentro deste grupo, por exemplo os oncoxenes abl, erb-B, fes, fms, fos/jun, kit, raf, myc, H-ras, K-ras, rel e sis, ademais do xa mencionado src.\nActivaci\u00f3n.\nO protooncoxene pode converterse en oncoxene por medio de modificaci\u00f3ns relativamente pequenas. Hai varios m\u00e9todos b\u00e1sicos de activaci\u00f3n destes xenes:\nA expresi\u00f3n de oncoxenes pode ser regulada por microARNs (miRNAs), que son pequenos ARNs de 21 a 25 nucle\u00f3tidos de lonxitude que controlan a expresi\u00f3n de xenes ao regulalos \u00e1 baixa. As mutaci\u00f3ns nestes microARNs (co\u00f1ecidas como oncomires) poden causar a activaci\u00f3n de oncoxenes. Os ARNm antisentido poder\u00edan teoricamene utilizarse para bloquear este efecto oncox\u00e9nico.\nAdemais o estado de metilaci\u00f3n do ADN pode afectar ao comportamento dos oncoxenes. Est\u00edmase que entre un 2 e un 7% dos residuos de citosina do ADN est\u00e1n metilados. Cando os grupos metilo (CH3) se localizan en secuencias de ADN promotoras de xenes, a iniciaci\u00f3n da transcrici\u00f3n est\u00e1 mecanicamente interferida, e o grao de transcrici\u00f3n \u00e9 inversamente proporcional \u00e1 metilaci\u00f3n. A diminuci\u00f3n de grupos metilo (hipometilaci\u00f3n) nas bases de citosina dunha secuencia promotora dun protooncoxene, activa a s\u00faa transcrici\u00f3n e a posible transformaci\u00f3n maligna a un oncoxene.\nClasificaci\u00f3n.\nHai varios sistemas para clasificar os oncoxenes, pero non hai a\u00ednda un est\u00e1ndar aceptado universalmente.\nSegundo a funci\u00f3n da prote\u00edna codificada.\nComunmente util\u00edzanse varias caegor\u00edas:\nInformaci\u00f3n m\u00e1is detallada sobre a T\u00e1boa anterior:\nSegundo o lugar de acci\u00f3n.\nOs oncoxenes poden codificar prote\u00ednas que act\u00faan a diferentes niveis da fervenza de sinalizaci\u00f3n que activa a proliferaci\u00f3n celular:\nExtracelular: exceso de produci\u00f3n de factores de crecemento.\nNeste caso, os oncoxenes forzan a c\u00e9lula a producir un exceso de factores de crecemento; estes factores infl\u00faen non s\u00f3 sobre as c\u00e9lulas veci\u00f1as, sen\u00f3n que ademais poden activar a proliferaci\u00f3n das c\u00e9lulas que os produciron:\nMembrana: receptores modificados.\nProd\u00facense versi\u00f3ns oncox\u00e9nicas de receptores celulares para factores de crecemento, que transmiten un sinal de proliferaci\u00f3n cara ao interior celular en ausencia de factores de crecemento no exterior:\nCitoplasma: fervenzas de sinalizaci\u00f3n constitutivas.\nX\u00e9ranse versi\u00f3ns oncox\u00e9nicas de prote\u00ednas citopl\u00e1smicas da fervenza de sinalizaci\u00f3n que se mante\u00f1en activas sempre:\nN\u00facleo: factores de transcrici\u00f3n ou secuencias asociadas constitutivas.\nProd\u00facense versi\u00f3ns oncox\u00e9nicas de factores de transcrici\u00f3n ou secuencias asociadas que funcionan continuamente: \nA\u00ednda que os xenes nucleares te\u00f1en a capacidade de perpetuar a proliferaci\u00f3n celular, non te\u00f1en a capacidade de formar tumores malignos. Para adquiriren a capacidad tumorox\u00e9nica \u00e9 preciso que se produza a activaci\u00f3n dun segundo oncoxene, xeralmente citoplasm\u00e1tico, polo que para que apareza un tumor maligno c\u00f3mpre a activaci\u00f3n de varios oncoxenes."}
{"id": "335705", "revid": "98629", "url": "https://gl.wikipedia.org/wiki?curid=335705", "title": "As G\u00e1ndaras, Pinol, Sober", "text": "As G\u00e1ndaras \u00e9 un lugar da parroquia de Pinol do concello lugu\u00e9s de Sober, na comarca de Terra de Lemos. Segundo o IGE en 2015 ti\u00f1a 7 habitantes (3 homes e 4 mulleres)."}
{"id": "335706", "revid": "98629", "url": "https://gl.wikipedia.org/wiki?curid=335706", "title": "O Outeiro, Pinol, Sober", "text": "O Outeiro \u00e9 un lugar da parroquia de Pinol do concello lugu\u00e9s de Sober, na comarca de Terra de Lemos. Segundo o IGE, en 2015 non ti\u00f1a habitante alg\u00fan.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "335707", "revid": "98629", "url": "https://gl.wikipedia.org/wiki?curid=335707", "title": "O Pacio, Pinol, Sober", "text": "O Pacio \u00e9 un lugar da parroquia de Pinol do concello lugu\u00e9s de Sober, na comarca de Terra de Lemos. Segundo o IGE, en 2015 ti\u00f1a 4 habitantes (3 homes e 1 muller)."}
{"id": "335708", "revid": "98629", "url": "https://gl.wikipedia.org/wiki?curid=335708", "title": "Portabrosmos, Pinol, Sober", "text": "Portabrosmos \u00e9 un lugar da parroquia de Pinol do concello lugu\u00e9s de Sober, na comarca de Terra de Lemos. Segundo o IGE, en 2015 ti\u00f1a 3 habitantes (1 home e 2 mulleres)."}
{"id": "335709", "revid": "98629", "url": "https://gl.wikipedia.org/wiki?curid=335709", "title": "Vilari\u00f1o, Pinol, Sober", "text": "Vilari\u00f1o \u00e9 un lugar da parroquia de Pinol do concello lugu\u00e9s de Sober, na comarca de Terra de Lemos. Segundo o IGE, en 2015 ti\u00f1a 7 habitantes (3 homes e 4 mulleres)."}
{"id": "335711", "revid": "27155", "url": "https://gl.wikipedia.org/wiki?curid=335711", "title": "Proto-oncoxene", "text": ""}
{"id": "335712", "revid": "27155", "url": "https://gl.wikipedia.org/wiki?curid=335712", "title": "Protooncoxene", "text": ""}
{"id": "335715", "revid": "88215", "url": "https://gl.wikipedia.org/wiki?curid=335715", "title": "Roberto Su\u00e1rez Pier", "text": "Roberto Su\u00e1rez Pier, co\u00f1ecido como R\u00f3ber Pier, nado en Oleiros o 16 de febreiro de 1995, \u00e9 un futbolista galego. Xoga de central no Levante, da Primeira Divisi\u00f3n.\nTraxectoria.\nFormouse futbolisticamente nas canteiras do Victoria e do Deportivo da Coru\u00f1a, ao que chegou en idade cadete. Na tempada 2012/13 compaxinou o equipo xuvenil co Fabril, co que disputou 18 partidos esa campa\u00f1a, con Jos\u00e9 Luis Devesa como adestrador. Continuou tres anos m\u00e1is no filial, todos en Terceira Divisi\u00f3n, superando a centena de partidos.\nO 2 de decembro de 2015 estreouse co primeiro equipo do Deportivo, xogando como titular nun partido de Copa do Rei contra a UE Llagostera no Nou Estadi de Palam\u00f3s, con vitoria coru\u00f1esa por 1\u20132. O 12 de marzo de 2016 debutou en Primeira Divisi\u00f3n, nunha derrota a domicilio contra o Atl\u00e9tico de Madrid (3\u20130). R\u00f3ber entrou substitu\u00edndo ao mancado Manuel Pablo. Disputou un total de seis encotros co equipo de V\u00edctor S\u00e1nchez esa tempada.\nNa tempada 2016/17 sa\u00edu cedido ao Levante, da Segunda Divisi\u00f3n. Xogou m\u00e1is da metade dos encontros e sumou o seu primeiro gol como profesional nun partido contra o Girona no Ciutat de Val\u00e8ncia. O equipo adestrado por Mu\u00f1iz proclamouse campi\u00f3n da categor\u00eda e logrou o ascenso \u00e1 Primeira Divisi\u00f3n.\nA s\u00faa cesi\u00f3n ao club valenciano prolongouse dous anos m\u00e1is, nos que o central galego disputou 48 partidos en Primeira e marcou o seu primeiro gol na categor\u00eda, nun empate 1-1 fronte ao Eibar. Na pen\u00faltima xornada da tempada 2018/19 contra o Girona, sufriu a rotura do ligamento cruzado anterior do xeonllo dereito, quedando f\u00f3ra dos terreos do xogo durante m\u00e1is dun ano.\nA pesar da s\u00faa lesi\u00f3n, o Levante f\u00edxose co xogador en propiedade en setembro de 2019, despois de tres anos de cesi\u00f3ns por parte do Deportivo. "}
{"id": "335716", "revid": "25871", "url": "https://gl.wikipedia.org/wiki?curid=335716", "title": "Adolfo Morgade Pazos", "text": "Adolfo Morgade Pazos, nado en Pontevedra e finado en Vigo o 15 de setembro de 1936, foi un m\u00e9dico e pol\u00edtico galego.\nTraxectoria.\nEstudou no Colexio de San Lu\u00eds Gonzaga de Pontevedra. Licenciado en Medicina pola Universidade de Santiago de Compostela en 1911. Logo de casar en 1913 marchou a Buenos Aires, onde foi m\u00e9dico do Hospital Espa\u00f1ol. Regresou en 1918 e instalouse como m\u00e9dico en Pontevedra e m\u00e1is tarde en Vigo. Ti\u00f1a casa en Borela (Cerdedo-Cotobade). Co golpe de Estado do 18 de xullo de 1936 foi detido no Front\u00f3n e asasinado polos falanxistas en Cabral o 15 de setembro con Eugenio Arbones Castellanzuelo, Segundo Echegaray Garc\u00eda, Abraham Mu\u00f1oz Arconada, Lu\u00eds Bilbat\u00faa Zubeldia, Inocencio Taboada Montoto e Marcial Ara\u00fajo Conde.\nVida persoal.\nCasou en Pontevedra con Pilar Cebral Barcia en 1913."}
{"id": "335717", "revid": "27155", "url": "https://gl.wikipedia.org/wiki?curid=335717", "title": "Oncoprote\u00edna", "text": ""}
{"id": "335719", "revid": "23204", "url": "https://gl.wikipedia.org/wiki?curid=335719", "title": "Jason Bateman", "text": "Jason Kent Bateman, nado o 14 de xaneiro de 1969 en Rye, Nova York, \u00e9 un actor, director e produtor estadounidense de cinema e televisi\u00f3n.\nTraxectoria.\nEmpezou actuando en televisi\u00f3n a comezos da d\u00e9cada de 1980 na serie Little House on the Prairie e nas comedias de situaci\u00f3n \"Silver Spoons\" e \"The Hogan Family\". Na d\u00e9cada de 2000, acadou sona por interpretar o personaxe de Michael Bluth na serie de televisi\u00f3n \"Arrested Development\", polo que ga\u00f1ou un premio Globo de Ouro e un Satellite. Tam\u00e9n protagonizou filmes como \"Juno\" (2007), \"Hancock\" (2008), \"Up in the Air\" (2009), \"The Switch\" (2010), \"Paul\" (2011), \"Como acabar co teu xefe\" (2011), \"The Change-Up\" (2011), \"Identity Thief\" (2013), \"Bad Words\" (2013), \"Horrible Bosses 2\" (2014), \"The Gift\" (2015) e \"Zootopia\" (2016)."}
{"id": "335720", "revid": "1093", "url": "https://gl.wikipedia.org/wiki?curid=335720", "title": "Manuel Abeledo L\u00f3pez", "text": ""}
{"id": "335721", "revid": "23204", "url": "https://gl.wikipedia.org/wiki?curid=335721", "title": "NME", "text": "New Musical Express (NME) \u00e9 unha revista musical brit\u00e1nica publicada dende 1949. As\u00f3ciase principalmente coa m\u00fasica rock, alternativa e indie. Foi o primeiro xornal brit\u00e1nico en inclu\u00edr unha lista de sinxelos, na s\u00faa edici\u00f3n do 14 de novembro de 1952. Nos anos 70 converteuse no xornal musical m\u00e1is vendido no Reino Unido. Durante o pr\u00edodo comprendido entre 1972 e 1976 asociouse particularment co xornalismo gonzo (abordaxe directo da noticia), e posteriormente asociouse estreitamente co punk rock a trav\u00e9s dos escritos de Julie Burchill, Paul Morley e Tony Parsons. Comezou como un xornal e pouco a pouco foi pasando a un formto de revista durante os anos 80 e 90, abandonando o papel de peri\u00f3dico en 1998.\nNo ano 1996 apareceu unha versi\u00f3n en li\u00f1a de \"NME\", NME.com. Esta converteuse na p\u00e1xina de m\u00fasica independente m\u00e1is importante do mundo, cuns sete mill\u00f3ns de usuarios por mes. A tiraxe de pago da revista durante o primeiro semestre de 2014 foi de 15.830 exemplares, despois de levar moito tempo en declive. Debido \u00e1s continuas baixas vendas, a revista converteuse nunha publicaci\u00f3n gratu\u00edta en setembro de 2015."}
{"id": "335722", "revid": "23204", "url": "https://gl.wikipedia.org/wiki?curid=335722", "title": "Carlos de la Pe\u00f1a", "text": "Luis Carlos de la Pe\u00f1a Arizaga, nado en \u00c9ibar (Guip\u00fascoa) en 1958, \u00e9 un economista e pol\u00edtico galego. Diplomado en ciencias empresariais pola ETEO (na actualidade Universidade de Mondrag\u00f3n), ampliou estudos na facultade de Ciencias Econ\u00f3micas de Santiago de Compostela. \u00c9 especialista en Econom\u00eda Urbana pola Universitat Oberta de Catalunya-UOC e experto en Compliance Penal.Ten estudos de Dereito e de Ciencias Xur\u00eddicas das Administraci\u00f3ns P\u00fablicas pola UNED.\nFoi alcalde de Baiona (Pontevedra) entre en 2003 e 2004 e ostentou os cargos de Delegado Auton\u00f3mico en Galicia da empresa p\u00fablica Tragsa e Director Xeral de Adif (2010-2012). Foi membro do consello de administraci\u00f3n (2010-2013) na empresa p\u00fablica Suelo Industrial de Galicia (SIGALSA). Na actualidade traballa como consultor de empresas e das administraci\u00f3ns p\u00fablicas en cumprimento normativo e aplicaci\u00f3n de c\u00f3digos \u00e9ticos.\nTraxectoria.\nCursou estudos de bacharelato en \u00c9ibar e diplomouse en Ciencias Empresariais na Escola de T\u00e9cnica Empresarial de O\u00f1ate (ETEO), na actualidade Universidade de Mondrag\u00f3n. Ampliou estudos na Facultade de Econ\u00f3micas en Santiago de Compostela. Foi elixido como delegado de curso sen interrupci\u00f3n dende o bacharelato ata o final dos estudos universitarios. Membro electo, na Plataforma de Estudantes Progresistas, do primeiro claustro democr\u00e1tico da Universidade de Santiago, colaborou no equipo do reitor Carlos Pajares Vales dende o Vicerreitorado de Estudantes.\nEn 1984 af\u00edliase ao PSdeG-PSOE. Foi nomeado Secretario de Estudos e Programas na executiva local e comarcal da agrupaci\u00f3n de Compostela (1984-1986). Asesor na \u00e1rea de econom\u00eda do Grupo Parlamentario do PSdeG no Parlamento de Galicia, coordinador do programa electoral e nomeado para a executiva galega no congreso de Santiago, a finais da d\u00e9cada dos oitenta. Entre 1987 e 1989 foi asesor de Antol\u00edn S\u00e1nchez Presedo na Conseller\u00eda de Obras P\u00fablicas da Xunta de Galicia.\nEntre 1989 e 2000 desenvolveu unha carreira profesional no \u00e1mbito da auditor\u00eda e asesor\u00eda xur\u00eddica mercantil. Foi presidente (1998-2002) da Asociaci\u00f3n de Comerciantes e Empresarios de Baiona (ACEBA), Vicepresidente provincial dos empresarios de hostalar\u00eda de Pontevedra (ASEHOSPO) e membro de Patronato Provincial de Turismo de Pontevedra na Deputaci\u00f3n provincial.\nDurante a presidencia de goberno de Jos\u00e9 Luis Rodr\u00edguez Zapatero, foi nomeado Delegado Auton\u00f3mico en Galicia da empresa p\u00fablica TRAGSA e no 2008 Xerente do Grupo p\u00fablico. En 2010 \u00e9 nomeado Director Xeral de Adif (2010-2012). Dende 2012, desenvolve a s\u00faa carreira profesional no \u00e1mbito da consultor\u00eda de empresas e das administraci\u00f3ns p\u00fablicas. Especialista en Econom\u00eda Urbana pola Universidade Oberta de Catalunya -UOC (2015)-; Experto en Prevenci\u00f3n de Riscos Penais das Empresas (Compliance Penal) de Thomson Reuters Aranzadi. Ampliou estudos de Grado en Dereito e en Ciencias Xur\u00eddicas das Administraci\u00f3ns P\u00fablicas (UNED) nos anos 2009-2014. Foi membro do Colexio de Economistas da Coru\u00f1a.\nTen impartido clases no mestrado da Funci\u00f3n Directiva de Adif na Universidade Polit\u00e9cnica de Madrid (2012) en materia de sistemas de calidade e excelencia EFQM, e na Escola de Enxe\u00f1er\u00eda Industrial da Universidade de Vigo en torno \u00e1 prevenci\u00f3n de riscos penais nas empresas (2017-2018).\nFoi colaborador como articulista en \"Faro de Vigo\", \"El Correo Gallego\" e \"La Voz de Galicia\", e en Onda Cero Radio. Ten escrito varios libros: \"El plumaje del tamarindo\" (2008), \"Notas de Madrid\" (2014), \"Esa man\u00eda de ordenar el caos\" (2015) e \"Papeles de Loureiral\" (2019), recollendo as s\u00faas colaboraci\u00f3ns en Onda Cero Radio de Vigo. En 2021 publica a monograf\u00eda \"El pintor Rafael Alonso en Baiona\" e en 2023 a recompilaci\u00f3n de artigos publicado no volumen \"\"De un Pa\u00eds\" .\" Foi presidente fundador da Fundaci\u00f3n Mi\u00f1or, promotor dos ciclos de conferencias \"Encontros no Liceo\" e membro de diversas asociaci\u00f3ns culturais e mesmo solidarias como o Banco de Alimentos de Vigo.\nAlcald\u00eda de Baiona.\nPresentouse como candidato a alcald\u00eda de Baiona polo PSdeG-PSOE nas elecci\u00f3ns municipais de 2003. Obtivo cinco concelleiros, mellor resultado hist\u00f3rico do PSOE na vila, e acadou a alcald\u00eda tras pactar co BNG e os independentes de VIB e despois de Coalici\u00f3n Mi\u00f1orana (CM), encabezados polo exalcalde Manuel Vilar M\u00e1rquez. Foi presidente da organizaci\u00f3n de Municipios de Excelencia Tur\u00edstica da Espa\u00f1a Verde e asesor, na s\u00faa calidade de alcalde, do comit\u00e9 directivo da Federaci\u00f3n Galega de Municipios e Provincias (FEGAMP). Perdeu o goberno tras sa\u00edr adiante unha moci\u00f3n de censura presentada polo Partido Popular ante o abandono do pacto de goberno do exalcalde Manuel Vilar. De la Pe\u00f1a volveu presentarse \u00e1s elecci\u00f3ns en 2007, mais malia aumentar o n\u00famero de votos e de concelleiros non acadou o goberno, polo que presentou a s\u00faa dimisi\u00f3n como Secretario Xeral do PSdeG-PSOE de Baiona e renunciou \u00e1 s\u00faa acta de concelleiro.\nPertenceu ao Comit\u00e9 Nacional do PSdeG ata 2017, ano no que abandonou a militancia socialista para continuar sendo un socialdem\u00f3crata independente, sempre vencellado \u00e1 realidade social, econ\u00f3mica e pol\u00edtica.\nNo ano 2018 creou o partido pol\u00edtico N\u00f3s Baiona, progresista independente de \u00e1mbito local, que obtivo dous concelleiros nas elecci\u00f3ns municipais de 2019, convert\u00e9ndose na terceira forza m\u00e1is votada, tralo PSOE e PP. No 2019 accedeu \u00f3 cargo de tenente de alcalde e concelleiro de Facenda, Organizaci\u00f3n e RRHH no goberno de coalici\u00f3n entre PSOE, N\u00f3s Baiona e BNG."}
{"id": "335725", "revid": "23204", "url": "https://gl.wikipedia.org/wiki?curid=335725", "title": "Linguas aborixes australianas", "text": ""}
{"id": "335728", "revid": "23204", "url": "https://gl.wikipedia.org/wiki?curid=335728", "title": "Supernatural (serie de televisi\u00f3n)", "text": "Supernatural \u00e9 unha serie de terror estadounidense protagonizada por Jared Padalecki como Sam Winchester e Jensen Ackles como Dean Winchester.\nCaracter\u00edsticas.\nOs irm\u00e1ns Winchester ded\u00edcanse \u00e1 caza de demos e outras criaturas paranormais as\u00ed como a investigaci\u00f3n de sucesos inexplicables, moitos deles produtos de lendas urbanas, por t\u00f3dolos Estados Unidos conducindo un Chevrolet Impala negro de 1967. A serie, creada por Eric Kripke e producida por Warner Bros. Television en asociaci\u00f3n con Wonderland Sound and Vision, f\u00edlmase en Vancouver e comezou a emitirse o 13 de setembro de 2005 en The WB para pasar logo \u00e1 s\u00faa sucesora The CW. Leva 14 temporadas en emisi\u00f3n."}
{"id": "335731", "revid": "89787", "url": "https://gl.wikipedia.org/wiki?curid=335731", "title": "Erguer - Estudantes da Galiza", "text": "Erguer. Estudantes da Galiza \u00e9 unha organizaci\u00f3n estudantil galega destinada \u00e1 defensa dos intereses do estudantado, cuxo obxectivo estrat\u00e9xico \u00e9 acadar un ensino galego, p\u00fablico, de calidade, democr\u00e1tico e non heteropatriarcal. \u00c9 unha organizaci\u00f3n de car\u00e1cter plural, situada no campo da esquerda nacionalista e independentista, nun movemento pol\u00edtico que procura a constituci\u00f3n da Rep\u00fablica Galega independente, democr\u00e1tica e plenamente soberana.\nTraxectoria.\nFoi fundada o 5 de marzo de 2016 nunha Asemblea Nacional Constitu\u00ednte que tivo lugar no Colexio de Fonseca de Santiago de Compostela, baixo o lema \"Libera e transforma Galiza desde as aulas\". Esta asemblea naceu polas discrepenacias e rompendo coas Asembleas de Base que se estaban a celebrar por toda Galiza e que buscaban a creaci\u00f3n dunha organizaci\u00f3n estudantil \u00fanica e galega.\nTrala s\u00faa constituci\u00f3n, a s\u00faa primeira acci\u00f3n p\u00fablica foi a de convocar unha folga estudantil en toda Galiza para o 13 de abril dese mesmo ano.\nComposici\u00f3n.\nO estudantado incorporado ao proceso a trav\u00e9s destas asembleas abertas pasou a constitu\u00edr Erguer xunto a membros das organizaci\u00f3ns estudant\u00eds nacionalistas AGIR, Comit\u00e9s e a Liga Estudantil Galega, que pasaron a disolverse e integr\u00e1rense na nova organizaci\u00f3n."}
{"id": "335738", "revid": "6279", "url": "https://gl.wikipedia.org/wiki?curid=335738", "title": "Tonelada m\u00e9trica", "text": ""}
{"id": "335739", "revid": "23204", "url": "https://gl.wikipedia.org/wiki?curid=335739", "title": "Paredes, Vilaboa, Vilaboa", "text": "Paredes \u00e9 un lugar da parroquia de Vilaboa, no concello pontevedr\u00e9s de Vilaboa, na comarca de Pontevedra. Segundo o IGE, en 2022 ti\u00f1a 603 habitantes (301 homes e 302 mulleres).\nO lugar est\u00e1 atravesado pola estrada N-550, e desde aqu\u00ed parte a estrada PO-264. At\u00e9 2013, cando se inaugurou o eixe atl\u00e1ntico de alta velocidade, estivo atravesado tam\u00e9n pola li\u00f1a de ferrocarril Pontevedra-Redondela. De feito at\u00e9 a d\u00e9cada de 1950 houbo no lugar un paso a nivel.\nA car\u00f3n deste lugar at\u00f3pase o conxunto intermareal e etnogr\u00e1fico de Ull\u00f3."}
{"id": "335740", "revid": "5863", "url": "https://gl.wikipedia.org/wiki?curid=335740", "title": "Salinas de Ull\u00f3", "text": "O complexo intermareal e etnogr\u00e1fico de Ull\u00f3, tam\u00e9n co\u00f1ecido como salina de Ull\u00f3 ou granxa de Ull\u00f3, \u00e9 un espazo natural localizado no concello pontevedr\u00e9s de Vilaboa, a car\u00f3n do lugar de Paredes.\nCaracter\u00edsticas.\nO espazo foi historicamente co\u00f1ecido coma Ull\u00f3 ou Ull\u00f3o. Dito complexo est\u00e1 composto por unha marisma formada pola uni\u00f3n dos regatos Tuimil e Villil, que desembocan ambos os dous na enseada de San Sim\u00f3n, na r\u00eda de Vigo.\nOs primeiros restos documentados das salinas datan do s\u00e9culo XVII. As\u00ed, en 1637 constru\u00eduse un dique de 1\u00a0km de lonxitude que pechaba a marisma e permit\u00eda empregar a baixamar para recoller sal. Desde 1694 e at\u00e9 o s\u00e9culo XX os xesu\u00edtas de Pontevedra ser\u00edan os encargados de explotaren as salinas."}
{"id": "335742", "revid": "23204", "url": "https://gl.wikipedia.org/wiki?curid=335742", "title": "Ivan Buchko", "text": "Ivan Buchko (en ), nado o 1 de outubro de 1891 en Herman\u00f3w (Galicia) e finado o 21 de setembro de 1974, foi un eclesi\u00e1stico cat\u00f3lico ucra\u00edno.\nTraxectoria.\nNaceu nunha familia de campesi\u00f1os ucra\u00ednos, fillo de Hryhorii e Horpyna, en 1891 en Herman\u00f3w (ent\u00f3n parte de Austria-Hungr\u00eda, hoxe en Ucra\u00edna). O 21 de febreiro de 1915 foi ordenado sacerdote en Roma polo bispo b\u00falgaro Lazar Mladenov para a arquieparqu\u00eda de Lviv. Entre 1922 e 1929 foi reitor do seminario menor de Lviv.\nO 16 de setembro de 1929 foi nomeado bispo auxiliar da arquieparqu\u00eda de Lviv e bispo titular de \"Cadi\". Recibiu a consagraci\u00f3n episcopal de mans do metropolita de Galicia Andrei Sheptytskyi o 20 de outubro seguinte. Entre 1939 e 1940 foi tam\u00e9n visitador apost\u00f3lico para os fieis ucra\u00ednos da Arxentina e do Brasil.\nO 17 de abril de 1940 foi nomeado bispo auxiliar do exarcado apost\u00f3lico dos Estados Unidos de Am\u00e9rica, at\u00e9 a s\u00faa renuncia o 28 de xullo de 1945. Entre 1945 e 1971 foi visitador apost\u00f3lico para os fieis ucra\u00ednos de Europa Occidental.\nO 27 de abril de 1953 foi nomeado arcebispo titular de \"Leucas\". Nos anos 60 participou como padre conciliar no Concilio Vaticano II. O 29 de setembro de 1971 retirouse con 80 anos. Finou en Roma o 21 de setembro de 1974."}
{"id": "335745", "revid": "1888", "url": "https://gl.wikipedia.org/wiki?curid=335745", "title": "Abraham Mu\u00f1oz Arconada", "text": "Abraham Mu\u00f1oz Arconada, nado en Palencia e finado en Vigo o 15 de setembro de 1936, foi un pol\u00edtico espa\u00f1ol.\nTraxectoria.\nFuncionario de prisi\u00f3ns en Vigo. Irm\u00e1n de Alfonso Mu\u00f1oz Arconada militante das Juventudes Socialistas Unificadas de Madrid. Co golpe de Estado do 18 de xullo de 1936 foi detido no Front\u00f3n e asasinado polos falanxistas en Cabral o 15 de setembro con Eugenio Arbones Castellanzuelo, Segundo Echegaray Garc\u00eda, Adolfo Morgade Pazos, Lu\u00eds Bilbat\u00faa Zubeldia, Inocencio Taboada Montoto e Marcial Ara\u00fajo Conde."}
{"id": "335746", "revid": "1888", "url": "https://gl.wikipedia.org/wiki?curid=335746", "title": "Marcial Araujo Conde", "text": "Marcial Araujo Conde, nado en Vigo cara a 1907 e finado na mesma cidade o 15 de setembro de 1936, foi un pol\u00edtico galego.\nTraxectoria.\nMilitante do PCE. Irm\u00e1n de Eduardo e Florencio Araujo Conde. Co golpe de Estado do 18 de xullo de 1936 foi detido no Front\u00f3n e asasinado polos falanxistas en Cabral o 15 de setembro, con Eugenio Arbones Castellanzuelo, Segundo Echegaray Garc\u00eda, Adolfo Morgade Pazos, Lu\u00eds Bilbat\u00faa Zubeldia, Inocencio Taboada Montoto e Abraham Mu\u00f1oz Arconada."}
{"id": "335747", "revid": "23204", "url": "https://gl.wikipedia.org/wiki?curid=335747", "title": "Atenco", "text": "Atenco \u00e9 un concello do Estado de M\u00e9xico, en M\u00e9xico. Limita ao norte con Acolman e Tezoyuca, ao sur con Nezahualc\u00f3yotl e Chimalhuac\u00e1n, ao leste con Texcoco, Chiautla e Chiconcuac e ao oeste con Ecatepec e Nezahualc\u00f3yotl. Abrangue unha superficie de 83,80\u00a0km\u00b2, e a s\u00faa poboaci\u00f3n era de 56\u00a0243 habitantes no ano 2010. A cabeceira municipal \u00e9 San Salvador Atenco."}
{"id": "335748", "revid": "23204", "url": "https://gl.wikipedia.org/wiki?curid=335748", "title": "Concello de Mexicali", "text": "Mexicali \u00e9 un concello do estado de Baixa California, o concello \u00e9 un dos m\u00e1is grandes de M\u00e9xico. Limita coas municipalidades mexicanas de Tecate, Ensenada, co golfo de California e co estado de Sonora. A s\u00faa \u00e1rea \u00e9 de 14.541,4\u00a0km\u00b2, e a s\u00faa poboaci\u00f3n era de 936.826 habitantes en 2010. A cabeceira municipal \u00e9 Mexicali."}
{"id": "335753", "revid": "89787", "url": "https://gl.wikipedia.org/wiki?curid=335753", "title": "Intel MCS-51", "text": "O Intel MCS-51, tam\u00e9n Intel\u00a08051, \u00e9 un microcontrolador\u00a0de arquitectura de conjunto de instruci\u00f3ns complexas, desenvolvido pola compa\u00f1\u00eda\u00a0Intel en 1980 para uso en sistemas embebidos. \u00c9 un microcontrolador moi popular no mercado, polo que moitos produtos son fabricados con el sendo o n\u00facleo, como Philips, Atmel, Dallas Semiconductor, Winbond e outros.\nEspecificaci\u00f3ns.\nSoporte f\u00edsico.\nO microcontrolador ten o proxecto baseado na arquitectura Harvard, \u00e9 dicir, existen espazos de direcci\u00f3ns separados para c\u00f3digo e datos. Malia ter sido dese\u00f1ado orixinariamente para aplicaci\u00f3ns simples, perm\u00edtese direccionar 64\u00a0KB de ROM externa e 64 KB de RAM por medio de li\u00f1a de selecci\u00f3n separadas para programas e datos.\nAdicionalmente, o microcontrolador cont\u00e9n unha memoria interna, dividida en d\u00faas partes: os SFR e memoria de prop\u00f3sito xeral. Os SFR (rexistradores especiais de funci\u00f3ns) son os rexistros proporcionados polo microcontrolador, e te\u00f1en direcci\u00f3ns atribu\u00eddas nesta memoria interna. O acceso \u00e1 memoria interna \u00e9 m\u00e1is r\u00e1pido c\u00f3 acceso \u00e1 memoria externa, pero pos\u00fae o tama\u00f1o limitado. Parte da memoria interna ademais \u00e9 usada coma pila durante as chamadas \u00e1s funci\u00f3ns e o proceso de interrupci\u00f3ns.\nUnha caracter\u00edstica particular do 8051 \u00e9 a inclusi\u00f3n dunha unidade de proceso booleano que permite a feitura de operaci\u00f3ns con bits (l\u00f3xica binaria) executadas directa e eficientemente en rexistros internos. Isto fixo con que o chip torn\u00e1sese moi popular en aplicaci\u00f3ns de control industrial.\nOutra caracter\u00edstica bastante valorada \u00e9 haber catro conxuntos separados de rexistros. \u00dasase esta caracter\u00edstica frecuentemente para reducir a latencia de interrupci\u00f3n (a rutina que manexa a interrupci\u00f3n declara usar outro conxunto de rexistros, evit\u00e1ndose desta maneira a necesidade de salvar na pila os rexistros orixinais).\nA maior\u00eda dos MCS-51 incl\u00faen unha ou d\u00faas unidade de receptor transmisor universal as\u00edncrono (UART), d\u00faas ou tres de temporizadores, 128 ou 256 bytes de RAM interna (16 bytes dos cales son direccionables a nivel de bit), catro ou cinco rexistros de entrada/sa\u00edda e ata 54KB de memoria interna de programa. O n\u00facleo orixinal executa un ciclo m\u00e1quina cada 12 ciclos de tempo, requirindo a maior\u00eda de instruci\u00f3ns un ou dous ciclos m\u00e1quina. Pero actualmente a maior\u00eda de fabricantes ofrecen versi\u00f3ns melloradas que s\u00f3 requiren de 2 a 4 ciclos de tempo por cada instruci\u00f3n m\u00e1quina.\nOs microcontroladores MCS-51 modernos ofrecen moitas melloras sobre o orixinal. Melloras com\u00fans incl\u00faen \"watchdog timers\" (un temporizador programable que reinicia o sistema caso no se actualice en certo tempo), osciladores internos, memoria de programa Flash ROM interna, c\u00f3digo de inicializaci\u00f3n en ROM, almacenamento en EEPROM interna, I\u00b2C, SPI, USB, xeradores PWM, conversores anal\u00f3xicos A/D e D/A, reloxos de tempo real RTC, temporizadores e contadores extra, facilidades de depuraci\u00f3n internas, m\u00e1is fontes de interrupci\u00f3n, modos de baixo consumo, interface CAN etc.\nSoporte l\u00f3xico.\nExisten varios compiladores de linguaxe C dispo\u00f1ibles para o MCS-51, as\u00ed como en linguaxe ensambladora. A maior\u00eda engaden extensi\u00f3ns \u00e1 linguaxe que permiten \u00f3 programador especificar, por exemplo, o tipo de memoria onde se situar\u00e1 a variable, especificar controladores de interrupci\u00f3n, especificar o banco de rexistros, acceder a instruci\u00f3ns especiais de manipulaci\u00f3n de bits.\nO predecesor do MCS-51, o 8048, usouse no teclado do primeiro IBM PC, que convert\u00eda pulsaciones de tecla nun stream serie que se env\u00eda \u00e1 unidade central do computador. O 8048 e os seus derivados a\u00ednda se usan actualmente en teclados b\u00e1sicos.\nVersi\u00f3ns.\nO 8031 foi unha versi\u00f3n reducida do Intel 8051 orixinal que non cont\u00e9n memoria interna.\nO 8052 foi unha versi\u00f3n mellorada do Intel 8051 orixinal con:\nAdemais de todas as facilidades de temporizadores que pos\u00faen os controladores, estes contan con diferentes sistemas de comunicaci\u00f3n serial e paralela."}
{"id": "335755", "revid": "23204", "url": "https://gl.wikipedia.org/wiki?curid=335755", "title": "Inocencio Taboada Montoto", "text": "Inocencio Taboada Montoto, nado en Quiroga e finado en Vigo o 15 de setembro de 1936, foi un empresario e pol\u00edtico galego.\nTraxectoria.\nRemitente de pescado en Vigo. Amigo persoal Santiago Casares Quiroga, foi membro da ORGA e elixido vocal do Comit\u00e9 Executivo do Partido Republicano Gallego en 1933. Co golpe de Estado do 18 de xullo de 1936 foi detido no Front\u00f3n e asasinado polos falanxistas en Cabral o 15 de setembro con Eugenio Arbones Castellanzuelo, Segundo Echegaray Garc\u00eda, Adolfo Morgade Pazos, Lu\u00eds Bilbat\u00faa Zubeldia, Abraham Mu\u00f1oz Arconada e Marcial Ara\u00fajo Conde."}
{"id": "335756", "revid": "1888", "url": "https://gl.wikipedia.org/wiki?curid=335756", "title": "Luis Bilbat\u00faa Zubeldia", "text": "Lu\u00eds Calo Bilbat\u00faa Zubeldia, nado en Soraluze (Guip\u00fascoa) o 2 de outubro de 1898 e finado en Vigo o 15 de setembro de 1936, foi un pol\u00edtico galego.\nTraxectoria.\nFillo de Tom\u00e1s Bilbat\u00faa Urien e Luisa Zubeldia Oraa, foi irm\u00e1n de Antonio e Demetrio Bilbat\u00faa Zubeldia. Traballou de telegrafista en Vigo. Co golpe de Estado do 18 de xullo de 1936 foi detido no Front\u00f3n e asasinado polos falanxistas en Cabral o 15 de setembro con Eugenio Arbones Castellanzuelo, Segundo Echegaray Garc\u00eda, Adolfo Morgade Pazos, Inocencio Taboada Montoto, Abraham Mu\u00f1oz Arconada e Marcial Araujo Conde."}
{"id": "335758", "revid": "75439", "url": "https://gl.wikipedia.org/wiki?curid=335758", "title": "Charneira (bivalvos)", "text": "A charneira \u00e9 unha zona dorsal na cuncha dos bivalvos co bordo engrosado, provisto dun sistema de \"dentes\", chamados dentes articulares (que non son dentes verdadeiros, sen\u00f3n simples proxecci\u00f3ns da charneira), e fosetas para a articulaci\u00f3n das valvas.\nAs d\u00faas valvas mant\u00e9\u00f1ense unidas pola charneira e un ligamento flex\u00edbel e el\u00e1stico que permite abrir e pecher a cuncha grazas \u00e1 acci\u00f3n antag\u00f3nica dos m\u00fasculos adutores unidos \u00e1 superficie interna das d\u00faas valvas. Esta disposici\u00f3n permite que \u00e1 cuncha poida abrirse e pecharse sen desarticularse.\nPreto da charneira enc\u00f3ntrase o umbo, unha protuberancia nodosa e arredondada. Baixo a zona do umbo dalg\u00fans bivalvos, cada valva presenta unha \u00e1rea triangular alongada m\u00e1is ou menos desenvolvida, a zona cardinal que onde se insire o ligamento e ondde est\u00e1n os elementos da charneira propiamente dita. A cuncha \u00e9 xenralmente de simetr\u00eda bilateral, e a charneira est\u00e1 situada no plano saxital.\nNos bivalvos, os l\u00f3bulos do manto segregan as valvas, e a s\u00faa crista segrega o conxunto da charneira.\nEtimolox\u00eda.\nO termo charneira deriva do franc\u00e9s \"charni\u00e8re\", que se usa, no \u00e1mbito da conquiliolox\u00eda, desde mediados do s\u00e9culo XVIII, e que procede, segundo os m\u00e1is dos etimolox\u00edstas, do franc\u00e9s antigo \"charne\" (usado no s\u00e9culo XII), que \u00e9 unha adaptaci\u00f3n do ingl\u00e9s antigo \"carne\", no sentido de 'pivote', 'eixe', 'piar', 'poste', 'columna', voz derivada do lat\u00edn cl\u00e1sico \"cardo, -inis\", 'gonzo', 'bisagra'. Outros etimoloxistas opinan que procede dun lat\u00edn vulgar \"*cardinaria\", voz derivada do lat\u00edn cl\u00e1sico \"cardo\", o que parece menos prob\u00e1bel.\nDiagnose.\nNas primeiras clasificaci\u00f3ns dos bivalvos, os cient\u00edficos utilizaban un s\u00f3 criterio de diagnose para clasificalos, especialmente o tipo de charneira, constitu\u00edda por un sistema de dentes e de fosetas destinado \u00e1 articulaci\u00f3n das valvas. Por\u00e9n, estes tipos non son hoxe considerados como coherentes filoxeneticamente, a\u00ednda que seguen a seren utlizados para describir as cunchas.\nOs dentes, cuxa funci\u00f3n \u00e9 a de evitar o movemento lateral das valvas, unha en relaci\u00f3n coa outra, poden teren de feito disposici\u00f3ns diferentes. Enfr\u00f3ntanse coas fosetas ao nivel da valva oposta, nas que se insiren. Hai dous tipos de dentes: os chamados dentes cardinais, curtos e perpendiculares ao bordo cardinal, situados m\u00e1is pr\u00f3ximos ao umbo, e os dentes laterais, longos, oblicuos ou paralelos ao bordo cardial, mais afastados do umbo. O n\u00famero e a disposici\u00f3n dos dentes \u00e9 unha clave importante na identificaci\u00f3n dos bivalvos.\nTipos de charneiras.\nCharneira taxodonte.\nAs d\u00faas valvas te\u00f1en unha charneira similar con numerosos dentes isomorfos, pequenos e regulares, dispostos paralelamente nun plano cardinal ben desenvolvido.\nA charneira taxodonte poxde ser de tip \"cnetodonte\" (cos dentes converxentes cara ao centro da cuncha), ou \"actinodonte\" (cos dentes diverxentes a partir do umbo).\nCharneira disodonte.\nA charneira, curva ou rectil\u00ednea, red\u00facese a alg\u00fans dentes sim\u00e9tricos (illados ou \u00e1s veces regrivos nas ostras) ou a lamini\u00f1as especialmente desenvolvidas tras o potente ligamento, que tende neste caso a alongarse nunha longa foseta triangular. Este tipo de charneira \u00e9 propia das cunchas anisomiarias ou monomiarias.\nCharneira heterodonte.\nEsta charneira ten dentes non isomorfos: 2 ou 3 dentes cardinais, m\u00e1is desenvolvidos, e alg\u00fans dentes laterais, anteriores e posteriores, pouco numerosos (7 como m\u00e1ximo en cada valva) e dis\u00edmiles. Pode ser de tres tipos: esquizodonte, cos dentes cardinais fortes e crenulados; desmodonte coa presenza sobre a charneira de escamas que soportan o ligamento, e paquiodonte, con moi poucos dentes, grosos e moi deformados. \u00c9 o tipo m\u00e1is frecuente.\nCharneira anodonte.\nEsta charneira est\u00e1 formada por un ligamento potente, pero sen dentes."}
{"id": "335759", "revid": "23204", "url": "https://gl.wikipedia.org/wiki?curid=335759", "title": "Rep\u00fablica de Liberia", "text": ""}
{"id": "335762", "revid": "98629", "url": "https://gl.wikipedia.org/wiki?curid=335762", "title": "Shot", "text": "Shot \u00e9 un \u00e1lbum da banda estadounidense de noise rock The Jesus Lizard, publicado o 16 de abril de 1996 a trav\u00e9s do selo Capitol Records. Impresionado polo seu traballo no disco \"Houdini\" dos Melvins, o grupo contratou ao produtor GGGarth para gravar este traballo. Destaca deste \u00e1lbum unha produci\u00f3n moi distinta das voces de David Yow, que son moito m\u00e1is claras e altas na mestura en comparaci\u00f3n con anteriores gravaci\u00f3ns.\nEste \u00e9 o primeiro \u00e1lbum de estudio da banda que non foi producido por Steve Albini, ademais de ser o seu primeiro editado por Capitol. Tense falado moito sobre que Albini negouse a traballar coa banda debido a que asinaran cun selo grande, a pesar de que o produtor o negou en comentarios realizados nunha recensi\u00f3n, aparecida na p\u00e1xina web de Paste Magazine, tras a reedici\u00f3n en 2009 do disco a trav\u00e9s de Touch and Go Records.\nListaxe de canci\u00f3ns.\nTodos os temas compostos por The Jesus Lizard."}
{"id": "335763", "revid": "865", "url": "https://gl.wikipedia.org/wiki?curid=335763", "title": "Weird Revolution", "text": "Weird Revolution \u00e9 o oitavo \u00e1lbum da banda de rock alternativo Butthole Surfers, publicado o 28 de agosto de 2001 a trav\u00e9s dos selos Surfdog Records e Hollywood Records. En gran parte \u00e9 unha versi\u00f3n regravada dun traballo anterior, co t\u00edtulo provisional \"After The Astronaut\", que foi abandonado en 1998.\nA edici\u00f3n orixinal deste \u00e1lbum contaba cunha portada lenticular e unha caia de pl\u00e1stico que amosa as extremidades do beb\u00e9 mov\u00e9ndose e disparando un raio a outros avi\u00f3ns da portada. A canci\u00f3n \"They Came In\" apareceu na banda sonora da pel\u00edcula \"\" e o tema \"The Shame of Life\" no trailer de \"Phone Booth\"."}
{"id": "335764", "revid": "56817", "url": "https://gl.wikipedia.org/wiki?curid=335764", "title": "Just Keep Eating", "text": "Just Keep Eating \u00e9 o \u00fanico \u00e1lbum da banda estadounidense de noise rock Scratch Acid, publicado o a trav\u00e9s do selo Rabid Cat. A\u00ednda que s\u00f3 foi editado en vinilo pode atoparse como as pistas 9-21 do recompilatorio \"The Greatest Gift\"."}
{"id": "335765", "revid": "56817", "url": "https://gl.wikipedia.org/wiki?curid=335765", "title": "Bringing Home the Bait", "text": "Bringing Home the Bait \u00e9 o \u00e1lbum de estrea da banda estadounidense de noise rock Live Skull, publicado no ano 1985 a trav\u00e9s do selo Homestead Records."}
{"id": "335766", "revid": "6279", "url": "https://gl.wikipedia.org/wiki?curid=335766", "title": "Tortilla de pataca", "text": ""}
{"id": "335769", "revid": "56817", "url": "https://gl.wikipedia.org/wiki?curid=335769", "title": "The Great Annihilator", "text": "The Great Annihilator \u00e9 o noveno \u00e1lbum da banda estadounidense de post-punk Swans, publicado o 23 de xaneiro de 1995 a trav\u00e9s do selo Young God Records.\nListaxe de canci\u00f3ns.\nTodos os temas compostos por Michael Gira ag\u00e1s \"My Buried Child\" (letra: Michael Gira, m\u00fasica: Michael Gira, Jarboe) e \"Out\" (Michael Gira, Jarboe)."}
{"id": "335774", "revid": "839", "url": "https://gl.wikipedia.org/wiki?curid=335774", "title": "Make Them Die Slowly", "text": "Make Them Die Slowly \u00e9 o segundo \u00e1lbum da banda estadounidense de heavy metal White Zombie, publicado o 22 de marzo de 1989 a trav\u00e9s do selo Caroline Records. Supostamente chamouse as\u00ed pola pel\u00edcula de 1981 \"Cannibal Ferox\", que foi orixinalmente estreada nos Estados Unidos como \"Make Them Die Slowly\"."}
{"id": "335775", "revid": "56817", "url": "https://gl.wikipedia.org/wiki?curid=335775", "title": "Circo (hom\u00f3nimos)", "text": "Circo p\u00f3dese referir a:"}
{"id": "335777", "revid": "18868", "url": "https://gl.wikipedia.org/wiki?curid=335777", "title": "Circo glaciar", "text": ""}
{"id": "335778", "revid": "89787", "url": "https://gl.wikipedia.org/wiki?curid=335778", "title": "Xene de fusi\u00f3n", "text": "Un xene de fusi\u00f3n (\"fusion gene\") \u00e9 un xene h\u00edbrido formado a partir de dous xenes que estaban previamente separados. Pode orixinarse como resultado dunha translocaci\u00f3n cromos\u00f3mica, dunha deleci\u00f3n intersticial, ou dunha inversi\u00f3n cromos\u00f3mica.\nHistoria.\nO primeiro xene de fusi\u00f3n co\u00f1ecido describiuse en c\u00e9lulas cancerosas a principios da d\u00e9cada de 1980. O descubrimento estaba baseado no descubrimento anterior feito en 1960 por Peter Nowell e David Hungerford na cidade de Filadelfia dun pequeno cromosoma marcador anormal en pacientes de leucemia mieloide cr\u00f3nica, o que fora a primeira anormalidade cromos\u00f3mica detectada de forma consistente nun cancro maligno humano, que posteriormente se denominar\u00eda cromosoma Filadelfia. En 1973, Janet Rowley en Chicago demostrou que o cromosoma Filadelfia se orixinara por medio dunha translocaci\u00f3n entre os cromosomas 9 e 22, e non por medio dunha simple deleci\u00f3n do cormosoma 22, como se pensara inicialmente. Varios investigadores de principios da d\u00e9cada de 1980 demostraron que a translocaci\u00f3n do cromosoma Filadelfia orixinaba a formaci\u00f3n dun novo xene, que era un xene de fusi\u00f3n chamado BCR/ABL1, composto pola parte 3' do xene ABL1 situado no punto de rotura do cromosoma 9 e a parte 5' do xene BCR situado no punto de rotura do cromosoma 22. En 1985 estableceuse claramente que o xene de fusi\u00f3n do cromosoma 22 producia unha prote\u00edna quim\u00e9rica anormal BCR/ABL1, que ti\u00f1a a capacidade de inducir a leucemia mieloide cr\u00f3nica.\nActualmente os cient\u00edficos identificaron 358 casos de fusi\u00f3ns de xenes que implicaban 337 xenes diferentes. Estes xenes atop\u00e1ronse en practicamente todos os principais subtipos de neoplasias humanas. A identificaci\u00f3n destes xenes de fusi\u00f3n \u00e9 importante, xa que se usan como marcadores para diagn\u00f3sticos e progn\u00f3sticos.\nOncoxenes.\nS\u00e1bese desde hai 30 anos que a fusi\u00f3n de xenes xoga un importante papel na x\u00e9nese de tumores. Os xenes de fusi\u00f3n poden contribu\u00edr \u00e1 formaci\u00f3n de tumores porque a fusi\u00f3n de xenes pode producir unha prote\u00edna anormal moito m\u00e1is activa que a dos xenes non fusionados. Con frecuencia, os xenes de fusi\u00f3n son oncoxenes que causan cancro; entre eles est\u00e1n o BCR-ABL (coa translocaci\u00f3n t(9;22)), TEL-AML1 (ALL coa translocaci\u00f3n t(12 ; 21)), AML1-ETO (M2 AML coa t(8 ; 21)), e TMPRSS2-ERG coa deleci\u00f3n intersticial no cromosoma 21, frecuente no cancro de pr\u00f3stata. No caso do TMPRSS2-ERG, prod\u00facese unha alteraci\u00f3n da sinalizaci\u00f3n no receptor de andr\u00f3xenos e unha inhibici\u00f3n da expresi\u00f3n do receptor de andr\u00f3xenos polo factor de transcrici\u00f3n ETS oncox\u00e9nico, mediante o cal o produto de fusi\u00f3n regula o cancro de pr\u00f3stata. A maior\u00eda dos xenes de fusi\u00f3n enc\u00f3ntranse en cancros hematol\u00f3xicos, sarcomas, e no cancro de pr\u00f3stata.\nOs xenes de fusi\u00f3n oncox\u00e9nicos poden orixinar un produto x\u00e9nico cunha funci\u00f3n nova ou diferente da dos produtos separados dos dous xenes fusionados. Alternativamente, un protooncoxene pode fusionarse cun potente promotor, e as\u00ed a funci\u00f3n oncox\u00e9nica queda regulada \u00e1 alza, pola acci\u00f3n de dito promotor situado \"augas arriba\". Isto \u00faltimo \u00e9 com\u00fan en linfomas, nos que os oncoxenes se xustapo\u00f1en cos promotores dos xenes das inmunoglobulinas. Os transcritos fusionados oncox\u00e9nicos poden tam\u00e9n xerarse por trans-splicing ou eventos de lectura de diferentes ex\u00f3ns nos chamados xenes conxuntos (\"conjoint genes\").\nComo as translocaci\u00f3ns cromos\u00f3micas xogan un papel significativo na neoplasia, creouse unha base de datos especializada sobre aberraci\u00f3ns cromos\u00f3micas e fusi\u00f3ns de xenes no cancro, que se chama \"Mitelman Database of Chromosome Aberrations and Gene Fusions in Cancer\".\nDiagn\u00f3stico.\nA presenza de certas aberraci\u00f3ns cromos\u00f3micas e os seus xenes de fusi\u00f3n resultantes \u00e9 comunmente usada en diagn\u00f3sticos do cancro para facer unha diagnose precisa. M\u00e9todos com\u00fans utilizados nos laboratorios para este diagn\u00f3stico son as an\u00e1lises de bandeados cromos\u00f3micos, a hibridaci\u00f3n in situ fluorescente (FISH), e a reacci\u00f3n en cadea da polimerase con transcriptase inversa (RT-PCR). Todos estes m\u00e9todos te\u00f1en as s\u00faas limitaci\u00f3ns espec\u00edficas debido \u00e1 natureza moi complexa dos xenomas cancerosos. Desenvolvementos recentes como a secuenciaci\u00f3n de alto rendemento e as micromatrices de ADN \u00e1 medida que permitir\u00e1n a introduci\u00f3n de m\u00e9todos m\u00e1is eficientes.\nEvoluci\u00f3n.\nA fusi\u00f3n de xenes tivo un papel clave na evoluci\u00f3n da arquitectura dos xenes. Podemos observar o seu efecto se a fusi\u00f3n de xenes ocorre en secuencias codificantes. A duplicaci\u00f3n de xenes, a diverxencia de secuencias e a recombinaci\u00f3n son os procesos que m\u00e1is contribu\u00edron \u00e1 evoluci\u00f3n dos xenes. Estes eventos probablemente poden producir novos xenes a partir de porci\u00f3ns que xa exist\u00edan. Cando ocorre a fusi\u00f3n de xenes en rexi\u00f3ns de secuencias non codificantes, pode orixinarse unha mala regulaci\u00f3n da expresi\u00f3n dun xene que agora queda baixo o control dunha secuencia reguladora en cis doutro xene. Se isto ocorre en secuencias codificantes, a fusi\u00f3n de xenes causa a ensamblaxe de novos xenes, despois isto permite a aparici\u00f3n de novas funci\u00f3ns ao engadir m\u00f3dulos de p\u00e9ptidos nunha prote\u00edna multidominio. Os m\u00e9todos de detecci\u00f3n para facer o inventario dos eventos de fusi\u00f3n de xenes a escala biol\u00f3xica ampla pode servir para comprender mellor a arquitectura multimodular de prote\u00ednas.\nDetecci\u00f3n.\nAs tecnolox\u00edas de secuenciaci\u00f3n de nova xeraci\u00f3n que apareceron en anos recentes xa est\u00e1n dispo\u00f1ibles para rastrexar os eventos co\u00f1ecidos e novos de fusi\u00f3n x\u00e9nica a escala de todo o xenoma. Por\u00e9n, a precondici\u00f3n para a detecci\u00f3n a grande escala \u00e9 unha secuenciaci\u00f3n \"paired-end\" do transcritoma da c\u00e9lula. A direcci\u00f3n na que se enfoca a detecci\u00f3n de xenes de fusi\u00f3n \u00e9 principalmente cara \u00e1 an\u00e1lise de datos e a visualizaci\u00f3n. Alg\u00fans investigadores xa desenvolveron unha nova ferramenta chamada \"Transcriptome Viewer\" (TViewer) ou Visor do Transcritoma para visualizar directamente xenes de fusi\u00f3n detectados no nivel de transcrici\u00f3n.\nAplicaci\u00f3ns en investigaci\u00f3n.\nOs bi\u00f3logos poden tam\u00e9n crear \u00e1 mantenta xenes de fusi\u00f3n para a investigaci\u00f3n. A fusi\u00f3n de xenes reporteiros para os elementos reguladores de interese permite aos investigadores estudar a expresi\u00f3n x\u00e9nica. As fusi\u00f3ns de xenes reporteiros pode utilizarse para medir os niveis de actividade de xenes reguladores, identificar os sitios reguladores de xenes (inclu\u00edndo os sinais requiridos), identificar varios xenes que son regulados en resposta ao mesmo est\u00edmulo, e controlar artificialmente a expresi\u00f3n de xenes desexados en determinadas c\u00e9lulas. Por exemplo, ao crear un xene de fusi\u00f3n dunha prote\u00edna de interese e a prote\u00edna fluorescente verde, a prote\u00edna de interese pode ser observada en c\u00e9lulas ou tecidos usando a microscopia de fluorescencia. A prote\u00edna sintetizada cando o xene de fusi\u00f3n se expresa denom\u00ednase \"prote\u00edna de fusi\u00f3n\"."}
{"id": "335780", "revid": "27155", "url": "https://gl.wikipedia.org/wiki?curid=335780", "title": "Fusi\u00f3n de xenes", "text": ""}
{"id": "335783", "revid": "89787", "url": "https://gl.wikipedia.org/wiki?curid=335783", "title": "Carlos Puebla", "text": "Carlos Manuel Puebla, nado en Manzanillo o 11 de setembro de 1917 e finado na Habana o 12 de xullo de 1989, foi un cantautor cubano, co\u00f1ecido como \u00abel cantor de la revoluci\u00f3n\u00bb, ao utilizar as s\u00faas habilidades musicais para a difusi\u00f3n dos valores da Revoluci\u00f3n Cubana, cantando os feitos m\u00e1is relevantes e sendo cronista dos cambios ocorridos no seu pa\u00eds desde 1959."}
{"id": "335785", "revid": "1888", "url": "https://gl.wikipedia.org/wiki?curid=335785", "title": "Antonio Dur\u00e1n Salgado", "text": ""}
{"id": "335791", "revid": "25871", "url": "https://gl.wikipedia.org/wiki?curid=335791", "title": "A Xunqueira, Antes, Mazaricos", "text": "A Xunqueira \u00e9 un lugar da parroquia de Antes, no concello coru\u00f1\u00e9s de Mazaricos, na comarca do Xallas. Segundo o IGE, en 2018 ti\u00f1a 56 habitantes (30 homes e 26 mulleres)."}
{"id": "335792", "revid": "89787", "url": "https://gl.wikipedia.org/wiki?curid=335792", "title": "Cumbr\u00e1ns, Antes, Mazaricos", "text": "Cumbr\u00e1ns \u00e9 un lugar da parroquia de Antes, no concello coru\u00f1\u00e9s de Mazaricos, na comarca do Xallas. Segundo o IGE, en 2018 ti\u00f1a 86 habitantes (44 homes e 42 mulleres)."}
{"id": "335793", "revid": "89787", "url": "https://gl.wikipedia.org/wiki?curid=335793", "title": "Grille, Antes, Mazaricos", "text": "Grille \u00e9 un lugar da parroquia de Antes, no concello coru\u00f1\u00e9s de Mazaricos, na comarca do Xallas. Sit\u00faase na zona leste da parroquia e segundo o IGE, en 2018 ti\u00f1a 61 habitantes (25 homes e 33 mulleres). \nEtimolox\u00eda.\nDa Idade Media hai testemu\u00f1os de cinco variantes: \"Girrili\" (1252), (\"Thome de\") \"Girrilo\" (1252), \"Girrilli\" (1252), (\"Tome de\") \"Guirille\" (1252) e \"Guirrille\" (1289). Paulo Mart\u00ednez Lema, propuxo como pos\u00edbel base etimol\u00f3xica o antrop\u00f3nimo xerm\u00e1nico \"Berild\u012d\" (tema \"*ber\", relacion\u00e1bel con \"*bera(n)\" 'oso', \"*baira\" 'xabar\u00edn' ou ben con \"*beran\" 'levar, traer') / \"Uerild\u012d\" (-\"ildi\" &lt; \"hildi\" 'loita, combate'), documentado en Celanova baixo a forma \"Berildi\" (871, 926), no Tombo de Sobrado como \"Berilli\" (955) e \"Berili\" (964) como nome de muller. A s\u00faa evoluci\u00f3n ser\u00eda \"Uerild\u012d\" &gt; *\"G\u00fcirille\" &gt; *\"Guirille\" &gt; \"Grille\" (s\u00edncope da vogal pret\u00f3nica [i])."}
{"id": "335794", "revid": "89787", "url": "https://gl.wikipedia.org/wiki?curid=335794", "title": "Pazos, Antes, Mazaricos", "text": "Pazos \u00e9 un lugar da parroquia de Antes, no concello coru\u00f1\u00e9s de Mazaricos, na comarca do Xallas. Segundo o IGE, en 2018 ti\u00f1a 109 habitantes (50 homes e 59 mulleres)."}
{"id": "335800", "revid": "17467", "url": "https://gl.wikipedia.org/wiki?curid=335800", "title": "Luis Carlos de la Pe\u00f1a Arizaga", "text": ""}
{"id": "335801", "revid": "865", "url": "https://gl.wikipedia.org/wiki?curid=335801", "title": "Blue (\u00e1lbum)", "text": "Blue \u00e9 \u00e9 o sexto e derradeiro \u00e1lbum da banda estadounidense de noise rock The Jesus Lizard, publicado o 23 de abril de 1998 a trav\u00e9s do selo Capitol Records. Producido por Andy Gill, \u00e9 unha especie de partida do son de The Jesus Lizard, explorando alg\u00fans dos aspectos m\u00e1is experimentais insinuados en anteriores temas como \"Happy Bunny Goes Fluff-Fluff Along\" de \u00e1lbum \"Pure\". Este \u00e9 o seu \u00fanico traballo co bater\u00eda Jim Kimball, que substitu\u00edu a Mac McNeilly."}
{"id": "335802", "revid": "85894", "url": "https://gl.wikipedia.org/wiki?curid=335802", "title": "Benigno Rodr\u00edguez Quintas", "text": "Benigno Rodr\u00edguez Quintas, chamado Chicho o Leiteiro, nado en Gondomar, \u00e9 un empresario e pol\u00edtico galego. Foi alcalde de Baiona en tres \u00e9pocas, cun total de quince anos como mandatario baion\u00e9s.\nTraxectoria.\nO inicio da carreira pol\u00edtica de Rodr\u00edguez Quintas foi xa na transici\u00f3n democr\u00e1tica, cando foi designado alcalde de Baiona en 1978, cargo que s\u00f3 ocupar\u00eda uns meses.\nNas primeiras elecci\u00f3ns municipais logo da recuperaci\u00f3n da democracia en Espa\u00f1a, celebradas en 1979, Chicho Rodr\u00edguez Quintas presentouse polo partido Vecinos Independientes de Baiona (VIB), formaci\u00f3n da que foi cabeza de lista e creador. Neses comicios obtivo 10 concelleiros, fronte aos 2 que conseguiu a UCD e un \u00fanico concelleiro de CD. Rodr\u00edguez Quintas accedeu polo tanto \u00e1 alcald\u00eda no primeiro mandato democr\u00e1tico dende a II Rep\u00fablica. Catro anos despois, nos comicios de 1983, volveu acadar unha maior\u00eda absoluta ao conseguir 13 concelleiros fronte aos 3 do PSdeG-PSOE e 1 de Coalici\u00f3n Popular (CP).\nNeste segundo mandato como rexedor Rodr\u00edguez Quintas foi levado perante a xustiza por d\u00faas causas paralelas. En primeiro lugar, pola mantenza dunha vaca, que fora detida polo concello por estar a pastar nuns terreos en disputa. E en segundo lugar, porque o Concello contratara unha subministraci\u00f3n de formig\u00f3n, co voto favorable de Rodr\u00edguez Quintas, cunha empresa que recentemente crearan o alcalde e mais un irm\u00e1n e da que eran socios. A sentenza condenatoria do primeiro caso non chegou ata 1988, pero a do segundo, tam\u00e9n condenatoria, f\u00edxoo uns d\u00edas antes das elecci\u00f3ns municipais de 1987. Pola sentenza, Rodr\u00edguez Quintas e mais outros concelleiros eran condenados por prevaricaci\u00f3n a unha multa econ\u00f3mica e a seis anos e un d\u00eda de inhabilitaci\u00f3n para exerceren cargos p\u00fablicos, sentenza que non foi firme ata 1989. \nNos comicios de 1987, coa primeira sentenza publicada, pero non firme, Rodr\u00edguez Quintas ga\u00f1ou as elecci\u00f3ns pero non obtivo a maior\u00eda absoluta. Manuel Vilar, naquela altura de Alianza Popular, f\u00edxose coa alcald\u00eda cos apoios de todas as demais forzas, que daquela foron o Partido Nacionalista Galego, Esquerda Galega, CDS e PSdeG-PSOE.\nTras d\u00faas elecci\u00f3ns sen poder presentarse, nos comicios de 1999 obtivo 4 concelleiros, un n\u00famero moi reducido para acadar o goberno, mais abondos para influ\u00edr na gobernabilidade dun concello sen maior\u00eda absoluta. Rodr\u00edguez Quintas forxou un pacto que, malia ser a segunda forza m\u00e1is votada, pu\u00f1a o socialista Emilio Iglesias como alcalde co apoio do BNG. Mais s\u00f3 uns meses despois Rodr\u00edguez Quintas rompeu o pacto de goberno e apoiou un goberno de coalici\u00f3n co daquela xa Partido Popular, polo que Quintas ser\u00eda alcalde case dous anos, e os populares, liderados por Manuel Vilar, outros dous. Pero chegados a 2001, Rodr\u00edguez Quintas ignorou o seu acordo co PP e mant\u00edvose na alcald\u00eda ata o remate da lexislatura cun goberno en minor\u00eda.\nLogo das elecci\u00f3ns municipais de 2003 o n\u00famero de concelleiros do VIB minguou a tres, e foi a terceira forza m\u00e1is votada na vila por detr\u00e1s de socialistas e populares con cadanseus 5 concelleiros. Foi elixido alcalde o socialista Carlos de la Pe\u00f1a, co apoio do BNG e de VIB. Deste xeito Chicho Rodr\u00edguez Quintas mant\u00ed\u00f1ase no equipo de goberno baion\u00e9s. A s\u00faa andaina non durar\u00eda moito pois no mes de setembro o alcalde destitu\u00eduno e rompeu o pacto de goberno, logo de chegar a un pacto coa Coalici\u00f3n MI\u00f1orana, que ti\u00f1a dous concelleiros. Meses despois produciuse unha nova moci\u00f3n de censura: presentada polo popular Jes\u00fas V\u00e1zquez Almui\u00f1a, co apoio de Coalici\u00f3n Mi\u00f1orana (CM) e dos Vecinos Independientes de Baiona (VIB) de Rodr\u00edguez Quintas, terminar\u00eda con Almui\u00f1a de alcalde e con Manuel Vilar (agora en CM) e Benigno Rodr\u00edguez Quintas de concelleiros do equipo de goberno. Benigno Rodr\u00edguez Quintas ser\u00eda expulsado do equipo de goberno meses despois.\nEn 2007 presentouse novamente \u00e1s elecci\u00f3ns, mais non obtivo ningunha representaci\u00f3n."}
{"id": "335803", "revid": "89787", "url": "https://gl.wikipedia.org/wiki?curid=335803", "title": "Anestesiolox\u00eda", "text": "Anestesiolox\u00eda e Reanimaci\u00f3n \u00e9 unha especialidade m\u00e9dica que comprende a protecci\u00f3n fronte \u00e1 dor durante a cirurx\u00eda, as\u00ed como os coidados posteriores a esta e a terap\u00e9utica da dor.\nNo estado espa\u00f1ol a duraci\u00f3n da especialidade \u00e9 de 4 anos."}
{"id": "335804", "revid": "839", "url": "https://gl.wikipedia.org/wiki?curid=335804", "title": "Lawrence Daniel Huculak", "text": "Lawrence Daniel Huculak (en ), nado en Vernon (Canad\u00e1) o 25 de xaneiro de 1951, \u00e9 un eclesi\u00e1stico cat\u00f3lico canadense, dende 2006 metropolita de Winnipeg dos ucra\u00ednos."}
{"id": "335805", "revid": "2520", "url": "https://gl.wikipedia.org/wiki?curid=335805", "title": "Anestesiolox\u00eda e Reanimaci\u00f3n", "text": ""}
{"id": "335806", "revid": "65337", "url": "https://gl.wikipedia.org/wiki?curid=335806", "title": "Atentados de Bruxelas de 2016", "text": "Os atentados de Bruxelas de marzo de 2016 tiveron lugar o d\u00eda 22 de marzo de 2016 no aeroporto\u00a0e varias estaci\u00f3ns do metro de Bruxelas, onde finaron polo menos 33 persoas e 250 resultaron feridas.\nAtaques.\nAeroporto.\nHoubo d\u00faas explosi\u00f3ns no Aeroporto de Bruxelas\u00a0pouco despois das oito da ma\u00f1\u00e1. Unha delas na terminal internacional de sa\u00eddas, preto dos mostradores de American Airlines e SN Brussels Airlines. Segundo os medios franceses, a outra explosi\u00f3n tivo lugar na pista. As autoridades belgas confirmaron que as explosi\u00f3ns foron provocadas por un terrorista suicida.\nMetro.\nUnha explosi\u00f3n tivo lugar no traxecto entre as estaci\u00f3ns de metro de Maelbeek e Schuman, preto do Parlamento Europeo, \u00e1s 09:11 CET. O Metro de Bruxelas foi pechado como consecuencia da explosi\u00f3n.\nV\u00edtimas.\nNos atentados, polo menos 33 persoas, inclu\u00edndo os dous terroristas suicidas, resultaron mortos e outras 250 persoas feridas, algunhas delas de xeito cr\u00edtico. Trece persoas morreron no Aeroporto de Bruxelas, mentres que os outros 20 morreron na estaci\u00f3n de metro. 81 persoas resultaron feridas no aeroporto, mentres que o resto, resultaron feridas no metro. Este atentado foi o m\u00e1is grave sufrido en B\u00e9lxica en toda a s\u00faa historia.\nAutores.\nSosp\u00e9itase que os irm\u00e1ns, Khalid e Brahim el-Bakraoui, foron os terroristas suicidas que fixeron estoupar as bombas no aeroporto de Bruxelas. Un terceiro home, foi visto xunto a eles nas gravaci\u00f3ns de seguridade do aeroporto, e foi identificado como Najim Laachraoui. A polic\u00eda belga emitiu unha orde de captura contra el. Estes homes est\u00e1n relacionados coa mesma c\u00e9lula terrorista que perpetrou os ataques terroristas de Par\u00eds en novembro de 2015.\nNo v\u00eddeo de seguridade, os tres homes aparecen empuxando un carro con maletas, nas que se cre que estaban aloxadas as bombas. Segundo o taxista que os levou ao aeroporto, tratou de axudalos coas maletas, pero eles neg\u00e1ronse. Os irm\u00e1ns el-Bakroui levan un guante na man esquerda, que segundo se cre, serviu para ocultar o detonador.\nHoras despois dos atentados, a polic\u00eda foi levada a un domicilio en Schaerbeek, situado ao norte de Bruxelas, polo condutor do taxi que levou aos sospeitosos ao aeroporto. Tras entrar no domicilio, atoparon restos de materiais qu\u00edmicos, unha bandeira do Estado Isl\u00e1mico, entre outros materiais explosivos.\nLaachraoui foi arrestado no suburbio bruxel\u00e9s de Anderlecht o 23 de marzo.\nReacci\u00f3ns.\nB\u00e9lxica.\nO \u00d3rgano de Coordinaci\u00f3n para a An\u00e1lise da Ameaza (OCAM polas s\u00faas siglas en franc\u00e9s) activou o nivel 4 de alerta en todo o territorio nacional de B\u00e9lxica.\nOs voos, instalaci\u00f3ns ferroviarias, metro e demais instalaci\u00f3ns de transporte, as\u00ed como colexios e instalaci\u00f3ns p\u00fablicas foron pechadas. As\u00ed mesmo, o Parlamento Europeo foi evacuado e todas as reuni\u00f3ns foron canceladas. O campus da ULB (Universidade libre de Bruxelas) foi evacuado.\nO Ministro de Interior belga anunciou que o nivel de alerta terrorista ser\u00eda elevado ao m\u00e1ximo por mor dos ataques.\nIsrael.\nPouco despois de co\u00f1ecerse a noticia das explosi\u00f3ns, Israel emitiu unha prohibici\u00f3n a todos os voos procedentes de Europa. A prohibici\u00f3n ten vixencia desde as 10:30 ata a media noite (hora de Israel). Esta prohibici\u00f3n non afecta aos voos sa\u00edntes do pa\u00eds.\nPa\u00edses Baixos.\nNa fronteira entre B\u00e9lxica e os Pa\u00edses Baixos veuse reforzada a presenza policial. A seguridade reforzouse no Aeroporto de Schiphol. A seguridade tam\u00e9n veuse reforzada nas catro principais estaci\u00f3ns de tren e nas estaci\u00f3ns fronteirizas con B\u00e9lxica.\nFrancia.\nA fronteira entre Francia e B\u00e9lxica pechouse. O Ministro de Interior de Francia, Bernard Cazeneuve indicou que Francia aumentar\u00e1 a presenza policial nas fronteiras, e ser\u00e1 obrigatorio levar tarxetas de identificaci\u00f3n no transporte p\u00fablico.\nO Primeiro Ministro Manuel Valls afirmou que \"Europa est\u00e1 en guerra desde hai varios meses\". Pola s\u00faa banda, a alcaldesa de Par\u00eds Anne Hidalgo, anunciou que a Torre Eiffel\u00a0iluminarase coas cores da bandeira de B\u00e9lxica a tarde do 22 de marzo.\nA estaci\u00f3n de tren parisiense, Gare du Nord\u00a0que ofrece servizos ata Bruxelas\u00a0foi pechada de xeito temporal.\nReino Unido.\nNo Reino Unido a seguridade aumentou no Aeroporto de Gatwick. O Primeiro Ministro David Cameron convocou o comit\u00e9 de emerxencia para analizar a situaci\u00f3n.\nEspa\u00f1a.\nUnha primeira comparecencia do Ministro de Asuntos Exteriores e de Cooperaci\u00f3n, Jos\u00e9 Manuel Garc\u00eda-Margallo responsabiliza ao grupo DAESH dos atentados.\nEuropa.\nTodas as bolsas europeas rexistraron fortes ca\u00eddas tras co\u00f1ecerse a noticia.\nRedes sociais.\nHoras despois do atentado o cancelo \"#JeSuisBruxelles\" e imaxes de Tint\u00edn\u00a0chorando foron utilizadas nas redes sociais como reacci\u00f3n dos cidad\u00e1ns fronte ao masacre."}
{"id": "335807", "revid": "839", "url": "https://gl.wikipedia.org/wiki?curid=335807", "title": "Michael Bzdel", "text": "Michael Bzdel (en ), nado en Wishart (Canad\u00e1) o 21 de xullo de 1930 e finado o 3 de abril de 2012, foi un eclesi\u00e1stico cat\u00f3lico canadense, metropolita de Winnipeg dos ucra\u00ednos entre 1992 e 2006.\nTraxectoria.\nBzdel naceu nunha familia de inmigrantes ucra\u00ednos en Wishart, na provincia canadense de Saskatchewan, o 21 de xullo de 1930, sendo o d\u00e9cimo primeiro dos catorce fillos que tiveron os seus pais. Estudou no seminario menor de San Vladimiro de Roblin (Manitoba) que levaban os redentoristas, onde decidiu ser sacerdote.\nO 24 de outubro de 1948 profesou como membro de dita congregaci\u00f3n, sendo ordenado sacerdote da mesma o 7 de xullo de 1954 por Andrii Roboretskyi, exarca apost\u00f3lico de Saskatoon. Logo da s\u00faa ordenaci\u00f3n, exerceu o seu ministerio en varias parroquias do Canad\u00e1 occidental. En 1984 foi elixido superior provincial da provincia do Canad\u00e1 dos redentoristas.\nO 16 de decembro de 1992 foi nomeado metropolita de Winnipeg. Recibiu a ordenaci\u00f3n episcopal o 9 de marzo de 1993 de mans do seu predecesor Maksym Hermaniuk.\nComo metropolita, converteuse nun dos catro membros de oficio do Consello Permanente da Conferencia dos Bispos Cat\u00f3licos do Canad\u00e1. En 1997 o papa Xo\u00e1n Paulo II escolleuno delegado para o S\u00ednodo dos Bispos para Am\u00e9rica.\nRetirouse do cargo en xaneiro de 2006, e finou o 3 de abril de 2012."}
{"id": "335809", "revid": "56817", "url": "https://gl.wikipedia.org/wiki?curid=335809", "title": "M. C. Gainey", "text": "Michael Connor \"M. C.\" Gainey, nado en Jackson (Mississippi) o 18 de xaneiro de 1948, \u00e9 un actor estadounidense."}
{"id": "335814", "revid": "98629", "url": "https://gl.wikipedia.org/wiki?curid=335814", "title": "Glicocorticoide", "text": "Os glicocorticoides (GCs) son unha clase de corticosteroides, un tipo de hormonas esteroides entre as que a m\u00e1is salientable \u00e9 o cortisol. Un sin\u00f3nimo menos com\u00fan que se utiliza \u00e1s veces para eles \u00e9 glicocorticosteroide. Os glicocorticoides son corticosteroides que se unen ao receptor de glicocorticoides, o cal est\u00e1 presente practicamente en todas as c\u00e9lulas de vertebrados. O nome glicocorticoide (de glicosa + c\u00f3rtex + esteroide) deriva do seu papel na regulaci\u00f3n do metabolismo da glicosa, a s\u00faa s\u00edntese no c\u00f3rtex adrenal, e a s\u00faa estrutura qu\u00edmica de esteroide (ver estrutura na imaxe \u00e1 dereita).\nOs glicocorticoides forman parte do mecanismo de retroalimentaci\u00f3n do sistema inmunitario, que reduce certos aspectos da funci\u00f3n inmunitaria, como a reduci\u00f3n da inflamaci\u00f3n. Por esa raz\u00f3n, util\u00edzanse tam\u00e9n en medicina para tratar doenzas causadas por un sistema inmunitario sobreactivado, como as alerxias, asma, enfermidades autoinmunes, e sepse. Os glicocorticoides te\u00f1en moitos e diversos efectos (pleiotr\u00f3picos), entre eles alg\u00fans efectos secundarios potencialmente nocivos, e como resultado adoitan venderse s\u00f3 con receita m\u00e9dica. Tam\u00e9n interfiren con alg\u00fans dos mecanismos anormais que presentan as c\u00e9lulas cancerosas, polo que se usan en altas doses para tratar certos cancros. Isto incl\u00fae principalmente efectos inhibidores sobre a proliferaci\u00f3n de linfocitos (tratamento de linfomas e leucemias) e a mitigaci\u00f3n dos efectos secundarios dos f\u00e1rmacos anticancro.\nOs glicocorticoides causan os seus efectos un\u00edndose ao receptor de glicocorticoides. O complexo do receptor de glicocorticoides activado, \u00e1 s\u00faa vez, regula \u00e1 alza a expresi\u00f3n de prote\u00ednas antiinflamatorias no n\u00facleo celular (un proceso chamado transactivaci\u00f3n) e reprime a expresi\u00f3n de prote\u00ednas proinflamatorias no citosol ao impedir a translocaci\u00f3n doutros factores de transcrici\u00f3n do citosol ao n\u00facleo (transrepresi\u00f3n).\nOs glicocorticoides dist\u00ednguense dos mineralocorticoides e dos esteroides sexuais polos seus receptores espec\u00edficos, c\u00e9lulas diana, e efectos. En termos t\u00e9cnicos, \"corticosteroide\" ref\u00edrese tanto aos glicocorticoides coma aos mineralocorticoides (xa que ambos os dous son hormonas similares producidas polo c\u00f3rtex adrenal), a\u00ednda que \u00e1s veces se usa como sin\u00f3nimo de \"glicocorticoide\". Os glicocorticoides prod\u00facense principalmente na zona fasciculada do c\u00f3rtex adrenal, mentres que os mineralocorticoides sintet\u00edzanse na zona glomerulosa.\nO cortisol (ou hidrocortisona) \u00e9 o glicocorticoide humano m\u00e1is importante. \u00c9 esencial para a vida, e regula ou mant\u00e9n unha variedade de importantes funci\u00f3ns cardiovasculares, metab\u00f3licas, inmunol\u00f3xicas, e homeost\u00e1ticas. Disponse ademais de varios glicocorticoides sint\u00e9ticos, que se usan como terapia de substituci\u00f3n nas deficiencias de glicocorticoides ou para suprimir o sistema inmunitario.\nEfectos.\nOs efectos dos glicocorticoides poden ser \"grosso modo\" clasificados en d\u00faas grandes categor\u00edas: inmunol\u00f3xicos e metab\u00f3licos. Ademais, os glicocorticoides xogan un importante papel no desenvolvemento fetal e na homeostase dos flu\u00eddos corporais.\nInmunitarios.\nComo se discute con m\u00e1is detalle m\u00e1is adiante, os glicocorticoides funcionan por medio da interacci\u00f3n co receptor de glicocorticoides orixinando:\nOs glicocorticoides tam\u00e9n desempe\u00f1an un papel no desenvolvemento e homeostase dos linfocitos T. Isto observouse en ratos transx\u00e9nicos que ti\u00f1an a sensibilidade da li\u00f1axe de c\u00e9lulas T para os glicocorticoides incrementada ou diminu\u00edda.\nMetab\u00f3licos.\nO nome \"glicocorticoide\" deriva das observaci\u00f3ns iniciais de que estas hormonas estaban implicadas no metabolismo da glicosa. En estado de xex\u00fan, o cortisol estimula varios procesos que serven en conxunto para incrementar e manter as concentraci\u00f3ns normais de glicosa no sangue.\nEfectos metab\u00f3licos:\nOs niveis excesivos de glicocorticoides orixinados pola administraci\u00f3n de f\u00e1rmacos ou polo hiperadrenocorticismo te\u00f1en efectos en moitos sistemas. Alg\u00fans exemplos son a inhibici\u00f3n da formaci\u00f3n do \u00f3so, a supresi\u00f3n da absorci\u00f3n do calcio (ambas as cousas poden orixinar osteoporose), retardo da curaci\u00f3n de feridas, debilidade muscular, e un incremento do risco de infecci\u00f3n. Estas observaci\u00f3ns suxiren que os glicocorticoides exercen outra multitude de funci\u00f3ns fisiol\u00f3xicas menos relevantes.\nNo desenvolvemento.\nOs glicocorticoides te\u00f1en m\u00faltiples efectos sobre o desenvolvemento fetal. Un importante exemplo \u00e9 o seu papel na promoci\u00f3n da maduraci\u00f3n do pulm\u00f3n e a produci\u00f3n do surfactante pulmonar necesario para a funci\u00f3n pulmonar extrauterina. Os ratos con alteraci\u00f3ns homocigotas no xene da hormona liberadora da corticotropina (v\u00e9xase m\u00e1is abaixo) morren ao nacer debido \u00e1 s\u00faa inmadureza pulmonar. Ademais, os glicocorticoides son necesarios para o desenvolvemento normal do cerebro, ao iniciaren a maduraci\u00f3n terminal, remodelaren os ax\u00f3ns e dendritas, e afectaren \u00e1 supervivencia celular, e poden xogar tam\u00e9n un papel no desenvolvemento do hipocampo.\nNa excitaci\u00f3n e cognici\u00f3n.\nOs glicocorticoides act\u00faan sobre o hipocampo, am\u00edgdala, e lobos frontais. Xunto coa adrenalina, favorecen a formaci\u00f3n de memorias flash de aconecementos asociados con fortes emoci\u00f3ns, tanto positivas coma negativas. Isto foi confirmado en varios estudos, nos que o bloqueo da actividade dos glicocorticoides ou da noradrenalina diminu\u00eda a lembranza de informaci\u00f3n emocionalmente relevante. Fontes adicionais atoparon que suxeitos cuxa memoria de episodios de medo estaba acompa\u00f1ada por altos niveis de cortisol ti\u00f1an unha mellor consolidaci\u00f3n desta memoria (este efecto era m\u00e1is importante en homes). O efecto que te\u00f1en os glicocorticoides sobre a memoria pode deberse a danos que afectan especificamente \u00e1 \u00e1rea CA1 do hipocampo. En moitos estudos en animais, o estr\u00e9s prolongado (que causa un incremento prolongado dos niveis de glicocorticoides) causaba a destruci\u00f3n de neuronas nesa \u00e1rea do cerebro, a cal foi conectada co desempe\u00f1o da memoria.\nOs glicocorticoides te\u00f1en tam\u00e9n un significativo impacto sobre a vixilancia (trastorno de d\u00e9ficit de atenci\u00f3n) e a cognici\u00f3n (memoria). Isto parece seguir a curva de Yerkes-Dodson, xa que se detectou que na gr\u00e1fica os \"niveis circulantes de glicocorticoides\" fronte a \"desempe\u00f1o da memoria\" segu\u00edan un patr\u00f3n de U invertido, moi similar \u00e1 curva de Yerkes-Dodson. Por exemplo, a potenciaci\u00f3n a longo prazo (o proceso de formaci\u00f3n de recordos a longo prazo) \u00e9 \u00f3ptima cando os niveis de glicocorticoides est\u00e1n lixeiramente elevados, mentres que hai unha diminuci\u00f3n significativa desta potenciaci\u00f3n despois dunha adrenalectom\u00eda (estado baixo en glicocorticoides) ou despois da administraci\u00f3n ex\u00f3xena de glicocorticoides (estado de alto nivel de glicocorticoides). Os niveis elevados de glicocorticoides potencian a memoria de acontecementos que excitan as emoci\u00f3ns, pero levan m\u00e1is a mi\u00fado a unha mala memoria de material non relacionado coa fonte da excitaci\u00f3n emocional/estr\u00e9s. A diferenza dos efectos de potenciaci\u00f3n dependentes da dose dos glicocorticoides sobre a cosolidaci\u00f3n da memoria, estas hormonas do estr\u00e9s inhiben a recuperaci\u00f3n de informaci\u00f3n xa almacenada. A exposici\u00f3n a longo prazo a medicaci\u00f3ns con glicocorticoides, como as medicaci\u00f3ns contra o asma e antiinflamatorias xera d\u00e9ficits de memoria e atenci\u00f3n tanto durante coma, en menor medida, despois do tratamento, unha condici\u00f3n co\u00f1ecida como \"demencia de esteroides.\"\nNa homeostase dos flu\u00eddos corporais.\nOs glicocorticoides poder\u00edan actuar centralmente, e tam\u00e9n perifericamente, para axudar na normalizaci\u00f3n do volume de flu\u00eddo extracelular ao regular a acci\u00f3n do p\u00e9ptido natriur\u00e9tico auricular (ANP), actuando centralmente (no hipot\u00e1lamo) e perifericamente (nos riles).\nNo decrecemento do rceptor CB1 de cannabinoides.\nUn tratamento prolongado con glicocorticoides fai decrecer a densidade de receptores CB1 de cannabinoides CB1 no hipocampo.\nMecanismo de acci\u00f3n.\nTransactivaci\u00f3n.\nOs glicocorticoides \u00fanense ao receptor de glicocorticoides citos\u00f3lico, un tipo de receptor nuclear que \u00e9 activado pola uni\u00f3n dun ligando. Unha vez que unha hormona se une ao correspondente receptor, o complexo acabado de formar transl\u00f3case ao n\u00facleo celular, onde se une aos elementos de resposta aos glicocorticoides (GRE) situados na rexi\u00f3n promotora dos xenes diana, o que ten como resultado a regulaci\u00f3n da expresi\u00f3n x\u00e9nica. Este proceso denom\u00ednase xeralmente activaci\u00f3n transcricional ou transactivaci\u00f3n.\nAs prote\u00ednas codificadas por estes xenes regulados \u00e1 alza te\u00f1en unha gran variedade de efectos, inclu\u00edndo, por exemplo:\nTransrepresi\u00f3n.\nO mecanismo oposto denom\u00ednase represi\u00f3n transcricional ou transrepresi\u00f3n. A idea cl\u00e1sica sobre o funcionamento deste mecanismo \u00e9 que o receptor de glicocorticoideds activado se une ao ADN no mesmo sitio onde se unir\u00eda outro factor de transcrici\u00f3n, o cal impide a transcrici\u00f3n de xenes que se transcriben grazas \u00e1 actividade dese factor. A\u00ednda que esta interferencia ocorre, os resultados non son consistentes para todos os tipos celulares e condici\u00f3ns, e non hai ning\u00fan mecanismo xeral aceptado comunmente para explicar esta transrepresi\u00f3n.\nEstanse a descubrir novos mecanismos nos que a transcrici\u00f3n \u00e9 reprimida, pero o receptor de glicocorticoides activado non interacciona co ADN, sen\u00f3n que interacciona directamente con outro factor de transcrici\u00f3n, interferindo con el, ou interacciona con outras prote\u00ednas que interfiren \u00e1 s\u00faa vez coa funci\u00f3n doutros factores de transcrici\u00f3n. Este \u00faltimo mecanismo parece ser o modo m\u00e1is probable no que o receptor de glicoprote\u00ednas activado interfire co NF-\u03baB, concretamente recrutando a histona deacetilase, a cal desacetila o ADN na rexi\u00f3n do promotor, o que produce o peche da estrutura da cromatina no lugar onde o NF-\u03baB ten que unirse.\nEfectos non xen\u00f3micos.\nO receptor de glicocorticoides activado ten efectos que se demostrou experimentalmente que eran independentes de calquera efecto sobre a s\u00faa transcrici\u00f3n e s\u00f3 poden deberse \u00e1 uni\u00f3n directa do receptor de glicocorticoides activado con outras prote\u00ednas ou co ARNm.\nPor exemplo, a Src quinase que se une ao receptor de glicocorticoides inactivo, lib\u00e9rase cando un glicocorticoide se une ao receptor de glicocorticoides, e fosforila unha prote\u00edna que \u00e1 s\u00faa vez despraza do receptor unha prote\u00edna adaptadora, que \u00e9 importante na inflamaci\u00f3n e que \u00e9 o factor de crecemento epid\u00e9rmico (EGF), reducindo a s\u00faa actividade, o cal \u00e1 s\u00faa vez ten como resultado a reduci\u00f3n da formaci\u00f3n de \u00e1cido araquid\u00f3nico, unha mol\u00e9cula proinflamatoria clave. Este \u00e9 un mecanismo polo cal os glicocorticoides te\u00f1en un efecto antiinflamatorio.\nFarmacolox\u00eda.\nPara usos terap\u00e9uticos cre\u00e1ronse diversos glicocorticoides sint\u00e9ticos, alg\u00fans moito m\u00e1is potentes que o cortisol. Difer\u00e9ncianse tanto na farmacocin\u00e9tica (factor de absorci\u00f3n, vida media, volume de distribuci\u00f3n, aclaramento) coma na farmacodin\u00e1mica (por exemplo a capacidade de actividade de mineralocorticoide: retenci\u00f3n de sodio (Na+) e auga; fisiolox\u00eda renal). Como poden permear o intestino doadamente, admin\u00edstranse principalmente por v\u00eda oral, pero tam\u00e9n por outros m\u00e9todos, como de forma t\u00f3pica sobre a pel. M\u00e1is do 90% deles \u00fanense a diferentes prote\u00ednas plasm\u00e1ticas, a\u00ednda que cunha diferente especificiadde de uni\u00f3n. Os glicocorticoides end\u00f3xenos e alg\u00fans corticoides sint\u00e9ticos te\u00f1en alta afinidade coa prote\u00edna transcortina (tam\u00e9n chamada glubulina ligadora de corticosteroides), mentres que todos eles se unen \u00e1 albumina s\u00e9rica. No f\u00edgado, metabol\u00edzanse rapidamente por conxugaci\u00f3n cun sulfato ou \u00e1cido glicur\u00f3nico, e son segregados \u00e1 urina.\nA potencia, duraci\u00f3n dos efectos e a potencia de mineralocorticoide solapada dos glicocorticoides var\u00eda. O cortisol (hidrocortisona) \u00e9 o est\u00e1ndar para a comparaci\u00f3n para a potencia de glicocorticoides. A hidrocortisona \u00e9 o nome que se usa para as preparaci\u00f3ns farmac\u00e9uticas do cortisol.\nOs datos da t\u00e1boa ref\u00edrense a doses orais, excepto cando se indica outra cousa. A potencia oral pode ser menor que a parenteral porque cantidades significativas (de ata o 50% nalg\u00fans casos) pode non ser absorbido no intestino. A fludrocortisona, DOCA (Desoxicorticosterona acetato), e a aldosterona non son, por definici\u00f3n, considerados glicocorticoides, a\u00ednda que poden ter unha potencia menor de glicocorticoide, e inclu\u00edronse nesta t\u00e1boa para proporcionar perspectiva sobre a potencia de mineralocorticoide.\nUso terap\u00e9utico.\nOs glicocorticoides poden usarse en baixas doses na insuficiencia adrenal. A doses moito m\u00e1is altas, os glicocorticoides orais ou inhalados son utilizados para suprimir varios trastornos inflamatorios, al\u00e9rxicos, e autoinmunes. Os glicocorticoides inhalados son o tratamento de segunda li\u00f1a para o asma. Tam\u00e9n se administran como inmunosupresores postransplante para impedir o rexeitamento de transplantes agudo e a enfermidade de enxerto contra h\u00f3spede. Non obstante, non impiden unha infecci\u00f3n e ademais inhiben o posterior proceso reparativo. Novas evidencias indican que os glicocorticoides poder\u00edan utilizarse no tratamento da insuficiencia card\u00edaca para incrementar a resposta renal aos p\u00e9ptidos diur\u00e9ticos e natreiur\u00e9ticos.\nSubstituci\u00f3n fisiol\u00f3xica.\nTodos os glicocorticoides poden administrarse nunha dose que proporciona aproxiadamente o mesmo efecto de glicocorticoide que a produci\u00f3n normal de cortisol; isto ref\u00edrese a unha dose fisiol\u00f3xica, de substtuci\u00f3n, ou de mantemento. Esta \u00e9 de aproximadamente de 6\u201312\u00a0mg/m\u00b2/d\u00eda de hidrocortisona (m\u00b2 ref\u00edrese aqu\u00ed \u00e1 \u00e1rea superficial corporal, e \u00e9 unha medida do tama\u00f1o do corpo; esta \u00e1rea nun home medio \u00e9 de 1,9 m\u00b2).\nInmunosupresi\u00f3n terap\u00e9utica.\n\"Ver a secci\u00f3n sobre \"Inmunodeficiencia\" m\u00e1is abaixo para os efectos adversos.\"\nOs glicocorticoides causan inmunosupresi\u00f3n, e o compo\u00f1ente terap\u00e9utico deste efecto \u00e9 principalmente o decrecemento na funci\u00f3n e n\u00famero de linfocitos, inclu\u00edndo tanto as c\u00e9lulas B coma as T.\nO principal mecanismo para esta inmunosupresi\u00f3n \u00e9 por medio da inhibici\u00f3n do factor nuclear amplificador da cadea lixeira kappa de c\u00e9lulas B activadas (NF-\u03baB). O NF-\u03baB \u00e9 un factor de transcrici\u00f3n cr\u00edtico implicado na s\u00edntese de moitos mediadores (\u00e9 dicir, citocinas) e prote\u00ednas (\u00e9 dicir, prote\u00ednas de adhesi\u00f3n) que promoven a resposta inmune. A inhibici\u00f3n deste factor de transcrici\u00f3n, por tanto, mitiga a capacidade do sistema inmunitario de realizar unha resposta.\nOs glicocorticoides suprimen a inmunidade celular ao inhibiren xenes que codifican as citocinas IL-1, IL-2, IL-3, IL-4, IL-5, IL-6, IL-8 e IFN-\u03b3, a m\u00e1is importante das cales \u00e9 IL-2. Unha menor produci\u00f3n de citocinas reduce a proliferaci\u00f3n de c\u00e9lulas T.\nPor\u00e9n, os glicocorticoides non s\u00f3 reducen a proliferaci\u00f3n de c\u00e9lulas T, sen\u00f3n que tam\u00e9n producen outro efecto ben co\u00f1ecido: a apoptose inducida por glicocorticoides. O efecto \u00e9 m\u00e1is acusado en c\u00e9lulas T inmaturas que a\u00ednda est\u00e1n no timo, pero as c\u00e9lulas T perif\u00e9ricas tam\u00e9n son afectadas. O mecanismo exacto que regula esta sensibilidade de glicocorticoides depende do xene Bcl-2.\nOs glicocorticoides tam\u00e9n suprimen a inmunidade humoral, o que causa unha deficiencia inmunitaria humoral. Os glicocorticoides causan que as c\u00e9lulas B expresen cantidades menores de IL-2 e de receptores de IL-2. Isto dimin\u00fae tanto a expansi\u00f3n clonal de c\u00e9lulas B coma a s\u00edntese de anticorpos. A diminuci\u00f3n da cantidade de IL-2 tam\u00e9n causa que se activen menos linfocitos T.\nO efecto dos glicocorticoides sobre a expresi\u00f3n do receptor Fc en c\u00e9lulas inmunitarias \u00e9 complicado. A dexametasona fai decrecer a expresi\u00f3n de Fc gamma RI simulado por IFN-gamma en neutr\u00f3filos mentres inversamente causa o seu incremento nos monocitos. Os glicocorticoides poden tam\u00e9n facer decrecer a expresi\u00f3n de receptores Fc en macr\u00f3fagos, pero as probas que apoiaban esta regulaci\u00f3n en estudos anteriores foron cuestionadas. O efecto da expresi\u00f3n do receptor Fc en macr\u00f3fagos \u00e9 importante xa que c\u00f3mpre para a fagocitose das c\u00e9lulas opsonizadas. Isto \u00e9 as\u00ed porque os receptores Fc se unen a anticorpos unidos a c\u00e9lulas marcadas para ser destru\u00eddas por macr\u00f3fagos.\nAntiinflamatorio.\nOs glicocorticoides son potentes antiinflamatorios, sen importar cal sexa a causa da inflamaci\u00f3n. O seu principal mecanismo antiinflamatorio \u00e9 a s\u00edntese de lipocortina-1 (anexina-1). A lipocortina-1 suprme por un lado a fosfolipase A2, o que bloquea a produci\u00f3n de eicosanoides, e por outro inhibe varios eventos inflamatorios dos leucocitos (adhesi\u00f3n ep\u00ectelial), emigraci\u00f3n, quimiotaxe, fagocitose, explosi\u00f3n respiratoria, etc). Noutras palabras, os glicocorticoides non s\u00f3 suprimen a resposta inmune sen\u00f3n que tam\u00e9n inhiben os dous principais produtos da inflamaci\u00f3n, que son as prostaglandinas e os leucotrienos. Inhiben a s\u00edntese de prostaglandinas a nivel da fosfolipase A2 e da ciclooxixenase/PGE isomerase (COX-1 e COX-2); este \u00faltimo efecto \u00e9 moisimilar ao dos AINEs, potenciando o efecto antiinflamatorio.\nOs glicocorticoides comercializados como antiinflamatorios son xeralmente formulaci\u00f3ns de uso t\u00f3pico, como sprais nasais para a rinite ou inhaladores (de dose medida ou de po seco) para a asma. Estas preparaci\u00f3ns te\u00f1en a vantaxe de que afectan s\u00f3 \u00e1 zona onde se aplican, reducindo as\u00ed os efectos laterais ou as interacci\u00f3ns potenciais. Neste caso, os principais compostos usados son a beclometasona, budesonide, fluticasona, mometasona e ciclesonide.\nHiperaldosteronismo.\nOs glicocorticoides poden utilizarse no mantemento do hiperaldosteronismo familiar de tipo 1, a\u00ednda que non son efectivos para o tipo 2.\nResistencia.\nA resistencia do organismo ao uso terap\u00e9utico dos glicocorticoides pode presentar dificultades; por exemplo, o 25% dos casos graves de asma poden non responder aos esteroides. Isto pode ser o resultado da predisposici\u00f3n xen\u00e9tica, exposici\u00f3n a un produto que causa inflamaci\u00f3n (como un al\u00e9rxeno), fen\u00f3menos inmunol\u00f3xicos que sortean o efecto dos glicocorticoides, e alteraci\u00f3ns farmacocin\u00e9ticas (absorci\u00f3n incompleta ou excreci\u00f3n ou metabolismo acelerados).\nInsuficiencia card\u00edaca.\nOs glicocorticoides poder\u00edan usarse no tratamento da insuficiencia card\u00edaca descompensada para potenciar a sensibilidade renal aos diur\u00e9ticos, especialmente en pacientes con insuficiencia card\u00edaca e resistencia diur\u00e9tica refractaria con grandes doses de diur\u00e9ticos bucle.\nEfectos secundarios.\nOs f\u00e1rmacos glicocorticoides que se usan actualmente act\u00faan de forma non selectiva, polo que a longo prazo poden alterar moitos procesos anab\u00f3licos saudables. Para impediren isto, moitas das investigaci\u00f3ns actuais est\u00e1n enfocadas a elaborar f\u00e1rmacos glicocorticoides de acci\u00f3n selectiva. Os seus efectos secundarios incl\u00faen:\nA altas doses, a hidrocortisona (cortisol) e os glicocorticoides con potencia apreciable de mineralocorticoide poden exercer tam\u00e9n un efecto de mineralocorticoide, a\u00ednda que en doses fisiol\u00f3xicas isto \u00e9 impedido pola r\u00e1pida degradaci\u00f3n do cortisol pola 11\u03b2-hidroxiesteroide deshidroxenase isoencima 2 () en tecidos diana dos mineralocorticoides. Os efectos de mineralocorticoide poden ser os seguintes: retenci\u00f3n de auga e sales, aumento do volume do flu\u00eddo extracelular, hipertensi\u00f3n, depleci\u00f3n do potasio, e alcalose metab\u00f3lica.\nInmunodeficiencia.\nOs glicocorticoides causan inmunosupresi\u00f3n, diminu\u00edndo a funci\u00f3n e/ou o n\u00famero de neutr\u00f3filos, linfocitos (tanto os B coma os T), monocitos, macr\u00f3fagos, e a funi\u00f3n de barreira anat\u00f3mica da pel. Esta supresi\u00f3n, se \u00e9 grande dabondo, pode causar manifestaci\u00f3ns de inmunodeficiencia, inclu\u00edndo a deficiencia de c\u00e9lulas T, a deficiencia inmune humoral e a neutropenia.\nRetirada da medicaci\u00f3n.\nAdemais dos efectos mencionados antes, o uso de altas doses de esteroides durante m\u00e1is dunha semana empeza a producir unha supresi\u00f3n das gl\u00e1ndulas adrenais do paciente, porque os glicocorticoides ex\u00f3xenos suprimen a hormona liberadora de corticotropina hipotal\u00e1mica e a hormona adrenocorticotr\u00f3pica hipofisaria. Cunha supresi\u00f3n prolongada, as gl\u00e1ndulas adrenais atr\u00f3fianse (encollen fisicamente), e pode tardarse meses en recuperar o seu funcionamento pleno despois de cesar a administraci\u00f3n de glicocorticoides ex\u00f3xenos.\nDurante este tempo de recuperaci\u00f3n, o paciente \u00e9 vulnerable \u00e1 insuficiencia adrenal durante os momentos de estr\u00e9s, como pode ser unha doenza. A\u00ednda que a dose supresiva e o tempo de recuperaci\u00f3n adrenal var\u00edan amplamente, as directrices cl\u00ednicas foron pensadas para estimar a potencial supresi\u00f3n e recuperaci\u00f3n adrenais, para reducir as\u00ed o risco para o paciente. Un exemplo \u00e9 o seguinte:"}
{"id": "335815", "revid": "1131", "url": "https://gl.wikipedia.org/wiki?curid=335815", "title": "Voo 981 de Flydubai", "text": "O voo 981 de Flydubai foi un voo regular internacional entre o Aeroporto Internacional de Dubai e o Aeroporto de Rostov, operado por Flydubai, aeroli\u00f1a de baixo custo dos Emiratos \u00c1rabes Unidos. O d\u00eda 19 de marzo de 2016 o avi\u00f3n que realizaba a ruta, un Boeing 737, esnafrouse nos arredores de Rostov do Don, en Rusia, cando este se atopaba na s\u00faa segunda tentativa de aterraxe, tras un primeiro intento abortado.\nNo momento en que a aeronave chegou a Rostov do Don as condici\u00f3ns meteorol\u00f3xicas non eran \u00f3ptimas, e o avi\u00f3n estivo m\u00e1is de d\u00faas horas no aire agardando a aterrar, segundo os relatorios preliminares. O avi\u00f3n non se esnafrou no momento de aterrar, sen\u00f3n cando se atopaba dando outro xiro de espera. O impacto aconteceu arredor das 3:40, hora local, e non deixou sobreviventes.\nAvi\u00f3n.\nO aparello accidentado era un Boeing 737-8KN de cinco anos de idade, con rexistro A6-FDN e n\u00famero de serie 40241, equipado con dous motores CFM International CFM56. O seu primeiro voo fora o 21 de decembro de 2010, e entregouse a Flydubai o 24 de xaneiro de 2011. O avi\u00f3n pasara unha revisi\u00f3n de mantemento de tipo C o 21 de xaneiro de 2016, dous meses antes do sinistro.\nO voo 981 levaba combustible suficiente para 8,5 horas de voo e no momento do accidente levaba voadas 6 horas dende a engalaxe en Dubai."}
{"id": "335816", "revid": "27155", "url": "https://gl.wikipedia.org/wiki?curid=335816", "title": "Glicocorticosteroide", "text": ""}
{"id": "335817", "revid": "1131", "url": "https://gl.wikipedia.org/wiki?curid=335817", "title": "Rostov do Don", "text": "Rostov do Don (en ruso: \u0420\u043e\u0441\u0442\u043e\u0432-\u043d\u0430-\u0414\u043e\u043d\u0443, \"Rostov-na-Donu\"; literalmente \"Rostov no Don\" ou \"Rostov sobre o Don\") \u00e9 unha cidade de Rusia, capital da provincia hom\u00f3nima. Local\u00edzase no sur do pa\u00eds, preto da desembocadura do r\u00edo Don no Mar de Azov. Ten preto de 1 mill\u00f3n e 271 mil habitantes e foi fundada en 1749.\nRostov do Don foi unha das cidades sede da Copa do Mundo de f\u00fatbol de 2018."}
{"id": "335818", "revid": "23204", "url": "https://gl.wikipedia.org/wiki?curid=335818", "title": "Lonxe da Terri\u00f1a (Santiago de Chile)", "text": "Lonxe da Terri\u00f1a \u00e9 unha revista en lingua castel\u00e1 editada en Santiago de Chile desde 1989 con periodicidade anual e prezo gratu\u00edto. A s\u00faa directora \u00e9 Mar\u00eda Myriam L\u00f3pez Mar\u00edn. Recibe o seu nome dun poema hom\u00f3nimo de Aureliano J. Pereira. Esta composici\u00f3n expresa o sentimento de saudade da terra que experimenta a voz l\u00edrica ao atoparse f\u00f3ra de Galiza, \u201ca terri\u00f1a\u201d:\nO xurdimento da revista na emigraci\u00f3n.\nA finais do s\u00e9culo XIX e principios do XX, boa parte da poboaci\u00f3n galega vese forzada a emigrar a Am\u00e9rica. Esta di\u00e1spora marcou a historia de pa\u00edses como a Arxentina, o Uruguai e o Brasil. Entre 1900 e 1955, un grupo numeroso de galegos chega a Santiago de Chile, fuxindo das penurias da guerra civil espa\u00f1ola (1936-1939) e atra\u00eddos polo favor\u00e1bel n\u00edvel de vida do pa\u00eds chileno. A presenza galega en Am\u00e9rica ten como consecuencia a creaci\u00f3n de numerosas asociaci\u00f3ns culturais, revistas e outras publicaci\u00f3ns, que servisen de uni\u00f3n para a colectividade emigrante: a Academia Galega de Cuba, o Instituto Arxentino da Cultura Galega, a revista \"Vieiros\" (M\u00e9xico, 1959).\nEn Chile creouse en 1967 a asociaci\u00f3n Lar Gallego de Chile, cuxo primeiro presidente foi C\u00e9sar Cifuentes S\u00e1nchez. En palabras do seu secretario actual, Francisco Bustos, \"foi de vital importancia para xerar unha instancia de encontro, sempre tivo m\u00e1is de 190 asociados\u201d \nEn 1989, a asociaci\u00f3n publica por vez primeira a revista \"Lonxe da terri\u00f1a\", co obxectivo de achegar a realidade de Galiza \u00e1 poboaci\u00f3n emigrante.\nTemas.\nA revista \"Lonxe da terri\u00f1a\" constit\u00fae unha publicaci\u00f3n polifac\u00e9tica, centrada na realidade galega, tanto na emigraci\u00f3n como na propia Galiza. As\u00ed, algunhas das s\u00faas secci\u00f3ns recorrentes son:\nRel\u00e1tanse as s\u00faas experiencias vitais no pa\u00eds for\u00e1neo.\n\u201cV Concurso de Cuentos Cortos Rosal\u00eda de Castro\u201d, convocado con motivo da celebraci\u00f3n do D\u00eda das Letras Galegas 2016. As obras presentadas poder\u00e1n tratar temas sobre \u201cvalores humanos, persoais, da di\u00e1spora, historias de vida, da emigraci\u00f3n ou relacionados a Chile, Galiza e/ou Espa\u00f1a ou Ib\u00e9ricos\u201d A obra premiada publicarase na edici\u00f3n do 2016 de \"Lonxe da terri\u00f1a\".\nNa edici\u00f3n de 2015, con motivo da homenaxe a Filgueira Valverde, adic\u00f3uselle unha secci\u00f3n da revista en que se fai un repaso pola s\u00faa vida e a s\u00faa obra literaria. \u00c9 interesante salientar que esta p\u00e1xina foi escrita tanto en galego como en castel\u00e1n.\nEn colaboraci\u00f3n coa Xunta de Galicia, \"Lonxe da Terri\u00f1a\" promove actividades culturais galegas, realizadas tanto en Chile (celebraci\u00f3n do D\u00eda do Ap\u00f3stol Santiago na Catedral Metropolitana da capital de Chile) como en Galiza (a asociaci\u00f3n Lar Gallego asiste asiduamente \u00e1 Catedral de Santiago con motivo do D\u00eda Nacional de Galicia, celebrado cada 25 de xullo).\nLar Gallego participa en numerosos actos art\u00edsticos e interpretativos galegos, para continuar promovendo a cultura de Galiza na emigraci\u00f3n. No Instituto Chileno Hel\u00e9nico de Cultura, a \u201cBanda de Gaitas y Danzas gallegos\u201d realiza numerosos espect\u00e1culos musicais para \u201cexpo\u00f1er a s\u00faa identidade ao resto das persoas\u201d \n\"Lonxe da Terri\u00f1a\" incl\u00fae unha secci\u00f3n espec\u00edfica con artigos de car\u00e1cter informativo sobre as actividades que promoveu a asociaci\u00f3n ao longo do ano, tales como o \u201cPrimer Di\u00e1logo Participativo de Migrantes\u201d, ou a \u201cGu\u00eda de Vinos, Destilados y Bodegas de Galicia 2014\"\nNas p\u00e1xinas finais da revista incl\u00faese unha receita t\u00edpica galega.\nA Corporaci\u00f3n Lar Gallego de Chile.\nA Corporaci\u00f3n Lar Gallego de Chile fundouse o 10 de novembro de 1967, adic\u00e1ndose \u201cesencialmente a reunir emigrantes e fillos e netos de emigrantes galegos residentes en Chile para realizaren diversas actividades de \u00edndole social e cultural\u201d. Esta corporaci\u00f3n conta coa colaboraci\u00f3n da Xunta de Galicia."}
{"id": "335819", "revid": "54334", "url": "https://gl.wikipedia.org/wiki?curid=335819", "title": "Flydubai", "text": "Flydubai (escrita como flydubai) \u00e9 unha aeroli\u00f1a de baixo custo \u00e1rabe dos Emiratos \u00c1rabes Unidos, con sede na terminal 2 do Aeroporto Internacional de Dubai. Flydubai basea o seu modelo de negocio en ofertar prezos de billetes competitivos, xunto con servizos de hotel, alugueiro de ve\u00edculos, seguros e servizos de visados en Dubai.\nA aeroli\u00f1a opera desde a Terminal 2 do Aeroporto Internacional de Dubai.\nFrota.\nEn xaneiro de 2018 a frota de flydubai estaba formada polos seguintes avi\u00f3ns:"}
{"id": "335820", "revid": "1131", "url": "https://gl.wikipedia.org/wiki?curid=335820", "title": "Illote do Castelo", "text": "O illote do Castelo \u00e9 unha illa galega situada na desembocadura do r\u00edo Oitav\u00e9n, na enseada de San Sim\u00f3n. Pertence \u00e1 parroquia de Ponte Sampaio, do concello de Pontevedra. Local\u00edzase a escasos metros da costa, de xeito que durante a baixamar \u00e9 pos\u00edbel a comunicaci\u00f3n por terra co illote, nunha zona de baixos limosos, empregados adoito para o marisqueo.\nA illa at\u00f3pase deshabitada, e non se conserva ning\u00fan vestixio de construci\u00f3n ag\u00e1s un cruceiro e unha estatua, ambas as d\u00faas do s\u00e9culo XX. A vexetaci\u00f3n \u00e9 a mesma que a da costa galega, isto \u00e9, na s\u00faa meirande parte matogueiras, pi\u00f1eiros e eucaliptos.\nEtimolox\u00eda.\nNeste illote existiu unha pequena fortificaci\u00f3n, o castelo de San Paio de Luto. De aspecto circular, no punto m\u00e1is elevado da illa apreciar\u00edase unha estrutura cuadrangular que poder\u00edan formar os alicerces dun antigo castelo.\nNo s\u00e9culo XVII o Padre Sarmiento teorizaba sobre a illa ao suxerir a posibilidade de que existise unha pequena construci\u00f3n defensiva para a protecci\u00f3n de Ponte Sampaio."}
{"id": "335821", "revid": "7802", "url": "https://gl.wikipedia.org/wiki?curid=335821", "title": "Al-Qaeda", "text": ""}
{"id": "335823", "revid": "7802", "url": "https://gl.wikipedia.org/wiki?curid=335823", "title": "Ataques do 11 de setembro de 2001", "text": ""}
{"id": "335826", "revid": "839", "url": "https://gl.wikipedia.org/wiki?curid=335826", "title": "Lazar Mladenov", "text": "Lazar Dimitrov Mladenov (en ), nado o 11 de xullo de 1854 en Bansko e finado o 6 de marzo de 1917 en Roma, foi un eclesi\u00e1stico cat\u00f3lico b\u00falgaro, vigairo apost\u00f3lico de Macedonia entre 1883 e 1895.\nTraxectoria.\nNaceu o 11 de xullo de 1854 en Bansko, onde o seu pai era sacerdote e mestre. Mladenov estudou na escola francesa dos lazaristas de Tesal\u00f3nica, e posteriormente na escola francesa de Constantinopla. Completou a s\u00faa formaci\u00f3n espiritual en Par\u00eds, onde profesou como membro da Congregaci\u00f3n da Misi\u00f3n o 30 de setembro de 1878 e foi ordenado sacerdote polo arcebispo de Par\u00eds.\nEn 1878 participou no Congreso de Berl\u00edn como parte da delegaci\u00f3n francesa, e comezou a exercer o seu ministerio entre os cat\u00f3licos bizantinos b\u00falgaros de Tesal\u00f3nica. O 12 de xu\u00f1o de 1883 foi nomeado vigairo apost\u00f3lico de Macedonia, sendo consagrado bispo titular de Satala o 6 de agosto por Nil Izvorov e tendo como co-consagrantes a Veniamin Efsevidis e a Mihail Petkov. A comezos de 1884 foi convidado a unha reuni\u00f3n con Le\u00f3n XIII quen lle confirmou no cargo. Durante o seu episcopado, a uni\u00f3n en Macedonia acadou o seu apoxeo: fundou varias escolas no territorio da vigair\u00eda e en 1890 comezou coa construci\u00f3n dunha catedral greco-cat\u00f3lica b\u00falgara en Tesal\u00f3nica.\nEn 1894 conflitos cos lazaristas lle levaron a deixar o seu cargo, e Epifaniy Shanov foi elixido como o seu sucesor. A comezos de decembro de 1894 acudiu ao S\u00ednodo da Igrexa ortodoxa b\u00falgara en Sof\u00eda pedindo ser recibido na ortodoxia, o que foi aprobado o 8 de decembro. En 1895, arrependido, volveu ao catolicismo e en 1896 trasladouse a Roma, onde serviu como asesor en asuntos orientais e foi adxunto \u00e1 direcci\u00f3n da Biblioteca Vaticana. Finou en Roma o 6 de marzo de 1917."}
{"id": "335828", "revid": "89787", "url": "https://gl.wikipedia.org/wiki?curid=335828", "title": "O Castro, Fonfr\u00eda, A Fonsagrada", "text": "O Castro \u00e9 un lugar da parroquia de Fonfr\u00eda, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (2 homes e 2 mulleres)."}
{"id": "335829", "revid": "89787", "url": "https://gl.wikipedia.org/wiki?curid=335829", "title": "Barbeitos, Fonfr\u00eda, A Fonsagrada", "text": "Barbeitos \u00e9 un lugar da parroquia de Fonfr\u00eda, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 14 habitantes (8 homes e 6 mulleres)."}
{"id": "335830", "revid": "1888", "url": "https://gl.wikipedia.org/wiki?curid=335830", "title": "Lonxe da terri\u00f1a", "text": "\"Lonxe da terri\u00f1a\" \u00e9 un poema de Aureliano Pereira.\n\u00c9 tam\u00e9n o nome de varias publicaci\u00f3s:"}
{"id": "335831", "revid": "89787", "url": "https://gl.wikipedia.org/wiki?curid=335831", "title": "Ferreirous, Fonfr\u00eda, A Fonsagrada", "text": "Ferreirous \u00e9 un lugar da parroquia de Fonfr\u00eda, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 2 habitantes (1 home e 1 muller)."}
{"id": "335833", "revid": "85894", "url": "https://gl.wikipedia.org/wiki?curid=335833", "title": "Fonfr\u00eda, Fonfr\u00eda, A Fonsagrada", "text": "Fonfr\u00eda \u00e9 un lugar da parroquia de Fonfr\u00eda, no concello lugu\u00e9s da Fonsagrada, na comarca da Fonsagrada. Segundo o IGE, en 2019 ti\u00f1a 4 habitantes (3 homes e 1 muller)."}
{"id": "335845", "revid": "6279", "url": "https://gl.wikipedia.org/wiki?curid=335845", "title": "Euroc\u00e1mara", "text": ""}
{"id": "335846", "revid": "6279", "url": "https://gl.wikipedia.org/wiki?curid=335846", "title": "Europarlamento", "text": ""}
{"id": "335849", "revid": "23204", "url": "https://gl.wikipedia.org/wiki?curid=335849", "title": "Igrexa cat\u00f3lica bizantina b\u00falgara", "text": "A Igrexa cat\u00f3lica bizantina b\u00falgara \u00e9 unha Igrexa particular oriental da Igrexa cat\u00f3lica. Actualmente a igrexa est\u00e1 estruturada nun \u00fanico exarcado apost\u00f3lico, e o seu xerarca \u00e9 Hristo Proykov. \nHistoria.\nBaixo o goberno do tsar Boris I de Bulgaria os b\u00falgaros aceptaron o cristianismo, pasando a depender do Patriarcado de Constantinopla orixinal. O seu sucesor Sime\u00f3n promoveu a proclamaci\u00f3n de autocefalia da Igrexa b\u00falgara, reco\u00f1ecida finalmente polo Patriarcado de Constantinopla en 927. Posteriormente, co Gran Cisma de 1054, a Igrexa de Bulgaria rompeu a comu\u00f1\u00f3n coa Igrexa cat\u00f3lica.\nNa \u00e9poca da dominaci\u00f3n otom\u00e1, a partir de 1859, comezaron a xurdir movementos de uni\u00f3n entre os b\u00falgaros. En 1859, cidad\u00e1ns de Kukush escribiron unha carta ao papa, na que reco\u00f1ec\u00edan a s\u00faa autoridade espiritual, e ped\u00edan que non se fixesen cambios na s\u00faa liturxia bizantina e que se lles garantise o dereito a escoller os seus propios cregos.\nEn decembro de 1860, Constantinopla converteuse noutro centro do movemento de uni\u00f3n. Dragan Tsankov, xunto con outros l\u00edderes seculares e relixiosos b\u00falgaros, entregou unha carta ao vigairo apost\u00f3lico papal na que ped\u00edan ao papa unha uni\u00f3n eclesi\u00e1stica. Isto foi aprobado pola Santa S\u00e9 e polo goberno otom\u00e1n, estabelecendo a Igrexa Cat\u00f3lica B\u00falgara: o papa P\u00edo IX aceptou a s\u00faa petici\u00f3n e ordenou arcebispo ao arquimandrita Yosif Sokolski o 8 de abril de 1861.\nPor\u00e9n, ao pouco de chegar a Constantinopla en xu\u00f1o de 1861, Sokolski foi secuestrado por axentes imperiais rusos e enviado nun barco ruso a Odesa, e pasou os 18 anos que lle quedaban de vida nun mosteiro de K\u00ediv. Non houbo ningu\u00e9n \u00e1 cabeza da Igrexa cat\u00f3lica b\u00falgara at\u00e9 1863, cando Rafail Popov foi elixido bispo, co t\u00edtulo de vigairo apost\u00f3lico de Constantinopla mais con s\u00e9 en Adrian\u00f3pole.\nEn 1874 o bispo ortodoxo b\u00falgaro Nil Izvorov comezou en escribiu unha carta a Rafail Popov transmit\u00edndolle que os b\u00falgaros da rexi\u00f3n de Macedonia quer\u00edan unirse \u00e1 Igrexa cat\u00f3lica b\u00falgara. Logo disto, enviou outra carta ao papa ped\u00edndolle o mesmo. Recibiu resposta afirmativa e pasou a exercer o seu ministerio en Macedonia, at\u00e9 que os otom\u00e1ns lle prohibiron a entrada en Kukush. Popov finou en 1876, e Izvorov sustituiulle como administrador apost\u00f3lico, subordinado directamente \u00e1 delegaci\u00f3n apost\u00f3lica de Constantinopla. En 1883 foi nomeado vigairo apost\u00f3lico, e no mesmo ano se erixiron as vigair\u00edas apost\u00f3licas de Tracia (con s\u00e9 en Adrian\u00f3pole) e de Macedonia (con s\u00e9 en Tesal\u00f3nica). Por\u00e9n, en 1884 Izvorov volveu \u00e1 Igrexa ortodoxa.\nDurante as guerras balc\u00e1nicas e a primeira guerra mundial a maior\u00eda dos b\u00falgaros fuxiron dos territorios das actuais Grecia, Macedonia do Norte e Turqu\u00eda. Como resultado, as tres vigair\u00edas apost\u00f3licas foron suprimidas en 1926, para estabelecer o exarcado apost\u00f3lico de Sof\u00eda, o que sucedeu co apoio do visitador apost\u00f3lico para Bulgaria, Angelo Roncalli, quen tam\u00e9n apoiou a creaci\u00f3n dun seminario interritual en Sof\u00eda en 1934.\nCo estabelecemento das fronteiras actuais, o exarcado actual s\u00f3 ten xurisdici\u00f3n sobre os b\u00falgaros greco-cat\u00f3licos de Bulgaria, estando os fieis cat\u00f3licos b\u00falgaros en Grecia baixo a xurisdici\u00f3n do exarcado apost\u00f3lico de Grecia, os de Macedonia do Norte baixo a xurisdici\u00f3n do exarcado apost\u00f3lico de Macedonia, e os de Turqu\u00eda baixo a xurisdici\u00f3n do exarcado apost\u00f3lico de Constantinopla.\nEstrutura.\nA Igrexa cat\u00f3lica b\u00falgara organ\u00edzase actualmente nun \u00fanico exarcado apost\u00f3lico, con s\u00e9 en Sof\u00eda. O territorio est\u00e1 organizado en 14 parroquias."}
{"id": "335851", "revid": "98629", "url": "https://gl.wikipedia.org/wiki?curid=335851", "title": "Conquiliolox\u00eda", "text": "A conquiliolox\u00eda \u00e9 o estudo cient\u00edfico das cunchas de moluscos. \u00c9 unha rama da malacolox\u00eda. Os conquili\u00f3logos poden estudar as cunchas para conseguir entender a diversa e complexa taxonom\u00eda dos moluscos ou simplemente para aprecialas polo seu valor est\u00e9tico.\nEsta definici\u00f3n \u00e1s veces se ampl\u00eda (especialmente en Europa) para inclu\u00edr o estudo dos moluscos, o que tecnicamente \u00e9 a malacolox\u00eda, ao mesmo tempo que incl\u00faen outros invertebrados mari\u00f1os, como os equinodermos, os cnidarios e os crust\u00e1ceos.\nA conquiliolox\u00eda oc\u00fapase de todas as cunchas de moluscos; por\u00e9n, as luras e outros cefal\u00f3podos non te\u00f1en cunchas externas (coa excepci\u00f3n dos \"n\u00e1utilos\"), xa que desenvolveron s\u00f3 un \u00f3so interno ou cuncha, utilizado para a flotaci\u00f3n ou como soporte.\nAlgunhas especies perderon completamente o seu esqueleto (interno ou externo), mentres que alg\u00fans substitu\u00edrono por unha estrutura de soporte cartilaxinosa. Debido a isto, os conquili\u00f3logos oc\u00fapanse principalmente dos gaster\u00f3podos, os bivalvos, os poliplac\u00f3foros e os escaf\u00f3podos.\nEtimolox\u00eda.\nO termo conquiliolox\u00eda deriva dos elementos \"conquilio-\", tirado do grego antigo \u03ba\u03bf\u03b3\u03c7\u03cd\u03bb\u03b9\u03bf\u03bd \"kogch\u00fdlion\" /konk\u00edlion/, 'cunchi\u00f1a', e \"-lox\u00eda\", do grego -\u03bb\u03bf\u03b3\u03af\u03b1 \"-log\u00eda\", 'tratado'.\nHistoria.\nA recolecci\u00f3n de cunchas, actividade predecesora da conquiliolox\u00eda, rem\u00f3ntase at\u00e9 aos m\u00e1is afastados tempos da humanidade: desde que houbo persoas que paseaban polas praias agunhas puideron recoller cunchas debido \u00e1 s\u00faa beleza e tam\u00e9n \u00e9 pos\u00edbel que fose ao d\u00eda seguinte a buscar m\u00e1is. O feito de que moita xente xa estuviera usando os moluscos como unha fonte de alimentaci\u00f3n, unido \u00e1 s\u00faa abundancia, facilitou a s\u00faa introduci\u00f3n nas vidas das persoas.\nEncontr\u00e1ronse colares de cunchas en asentamentos arqueol\u00f3xicos datados na Idade de Pedra, alg\u00fans dos cales situados en \u00e1reas afastadas das costas indicando que foron obxecto dalg\u00fan tipo de comercio ou intercambio. Colares de cunchas e outras xoias enc\u00f3ntranse na maior\u00eda das escavaci\u00f3ns arqueol\u00f3xicas, inclu\u00edndo ru\u00ednas antigas aztecas e doutos pobos amerindios, da antiga China e do val do Indo.\nDurante o Renacemento, a xente comezou a ter un maior interese na beleza de obxectos naturais para inclu\u00edr nos seus gabinetes de curiosidades ou \"cuartos de marabillas\". As cunchas convert\u00e9ronse nunha gran parte desas colecci\u00f3ns.\nContra o final do s\u00e9culo XVII, a xente comezou a ver as cunchas cun interese cient\u00edfico. Martin Lister entre 1685 e 1692 publicou a s\u00faa \"Historia Conchyliorum\", que foi o primeiro libro detallado sobre cunchas, con m\u00e1is de 1 000 pranchas gravadas.\nUsos das cunchas.\nAs cunchas foron coleccionadas durante milenios, pero non seempre s\u00f3 pola s\u00faa beleza. \u00c1 parte de que os moluscos, sobre todo os bivalvos, foron desde sempre unha importante \"fonte de alimentaci\u00f3n\" para moitos poboss en distintos lugares do mundo, as cunchas utiliz\u00e1ronse en diversas partes como:"}
{"id": "335852", "revid": "6279", "url": "https://gl.wikipedia.org/wiki?curid=335852", "title": "Europarlamentaria", "text": ""}
{"id": "335853", "revid": "6279", "url": "https://gl.wikipedia.org/wiki?curid=335853", "title": "Europarlamentario", "text": ""}
{"id": "335856", "revid": "85894", "url": "https://gl.wikipedia.org/wiki?curid=335856", "title": "A Fonsagrada, A Fonsagrada, A Fonsagrada", "text": "A Fonsagrada \u00e9 un lugar da parroquia da Fonsagrada, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 1123 habitantes (543 homes e 580 mulleres).\n\u00c9 a capital do concello, ao que d\u00e1 nome."}
{"id": "335857", "revid": "89787", "url": "https://gl.wikipedia.org/wiki?curid=335857", "title": "Vilapi\u00f1ol, A Fonsagrada, A Fonsagrada", "text": "Vilapi\u00f1ol \u00e9 un lugar da parroquia da Fonsagrada, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 3 habitantes (1 home e 2 mulleres)."}
{"id": "335858", "revid": "5863", "url": "https://gl.wikipedia.org/wiki?curid=335858", "title": "Medicina do deporte", "text": "A medicina do deporte \u00e9 a especialidade m\u00e9dica que estuda os efectos do exercicio do deporte e, en xeral, da actividade f\u00edsica no organismo humano, desde o punto de vista da prevenci\u00f3n e o tratamento das doenzas e lesi\u00f3ns, as\u00ed como a rehabilitaci\u00f3n destas. Deste xeito, oc\u00fapase de avaliar e acompa\u00f1ar aos deportistas antes, durante e ap\u00f3s a pr\u00e1ctica da actividade f\u00edsica. Por outra banda, a medicina deportiva est\u00e1 dirixida non s\u00f3 a atletas de elite, sen\u00f3n tam\u00e9n a persoas que precisan empregar a actividade f\u00edsica como ferramenta para mellorar a s\u00faa sa\u00fade.\nEn Espa\u00f1a, a medicina do deporte \u00e9 unha especialidade reco\u00f1ecida dentro do sistema de formaci\u00f3n sanitaria MIR, co nome oficial de \"Medicina da Educaci\u00f3n F\u00edsica e o Deporte\", e ten unha duraci\u00f3n de 3 anos."}
{"id": "335859", "revid": "89787", "url": "https://gl.wikipedia.org/wiki?curid=335859", "title": "Dopaxe", "text": "A dopaxe (doping, en ingl\u00e9s) \u00e9 o termo empregado polo xeral para definir o uso de substancias ou m\u00e9todos para mellorar o rendemento f\u00edsico no contexto do desenvolvemento da actividade deportiva. O emprego de axentes dopantes adoita estar proh\u00edbido. O \"C\u00f3digo Mundial Antidopaxe\", redactado pola \"Axencia Mundial Antidopaxe\" (\"AMA\", ou \"WADA\" en ingl\u00e9s) foi redactado en 2003, con posteriores modificaci\u00f3ns en 2009 e 2014, onde se establec\u00eda a definici\u00f3n de dopaxe coma calquera infracci\u00f3n da normativa antidopaxe descrita en dito c\u00f3digo. Desde o 1 de xaneiro de 2015 comezou a estar vixente o C\u00f3digo Mundial 2015, que introduciu importantes modificaci\u00f3ns respecto das anteriores versi\u00f3ns.\nO uso de substancias ten a s\u00faa orixe hai s\u00e9culos, desde o momento en que se creou o concepto de \"deporte\".\nEtimolox\u00eda.\nO termo \"dopaxe\" \u00e9 un anglicismo que prov\u00e9n do ingl\u00e9s \"doping\", que prob\u00e1belmente deriva da palabra \"dope\". Segundo o Dicionario Oxford, comezar\u00eda a utilizarse nos inicios do s\u00e9culo XIX co sentido de 'l\u00edquido espeso, denso'. Este termo ingl\u00e9s proceder\u00eda do holand\u00e9s \"doop\" 'salsa' e este \u00e1 vez de \"doopen\", co significado de 'mesturado, adulterado'.\nA primeira vez que se ten documentado o emprego do termo \"dopaxe\" no idioma galego \u00e9 no ano 1996, nunha nova do xornal \"O Correo Galego\":\nMecanismos de dopaxe.\nSubstancias dopantes.\nDiversas substancias foron empregadas como dopaxe na historia do deporte. Unha das m\u00e1is empregadas foron os esteroides, substancias que se producen fisioloxicamente nas gl\u00e1ndulas suprarrenais e que aumentan a masa muscular e a forza, ao influ\u00edren na produci\u00f3n de amino\u00e1cidos. O atleta Ben Johnson, plusmarquista mundial nos 100\u00a0metros lisos, foi descalificado nos Xogos Ol\u00edmpicos de Se\u00fal ao dar positivo deste tipo de substancias.\nA cafe\u00edna e outros estimulanes como a estricnina modificada empreg\u00e1ronse tradicionalmente para fomentar a concentraci\u00f3n e permitir aos deportistas estaren m\u00e1is espertos, demorando a fatiga. A cafe\u00edna deixou de figurar na lista de substancias e m\u00e9todos prohibidos no ano 2005, polo que non se considera dopaxe desde ent\u00f3n. Por\u00e9n, segue a estar dentro das substancias que seguen a estar sometidas a seguimento polos laboratorios.\nOs betabloqueantes coma o propranolol e antagonistas do calcio coma o verapamilo e diltiazem foron empregados por tiradores con arco e tiro ao prato por ser substancias que dimin\u00faen os latexos do coraz\u00f3n e estabilizan o organismo.\nOs f\u00e1rmacos diur\u00e9ticos son usados para perder peso en intervalos de tempo curtos e para que, ao lev\u00e1rense a cabo as probas, non se detecten substancias non autorizadas.\nNeste sentido, o Comit\u00e9 Ol\u00edmpico Internacional confeccionou unha lista de aproximadamente cen drogas prohibidas.\nM\u00e9todos de dopaxe.\nAdemais de f\u00e1rmacos e substancias qu\u00edmicas, existen outros procedementos que se usan no deporte para aumentar o rendemento alterando a fisiolox\u00eda do corpo do deportista. Quizais a m\u00e1is co\u00f1ecida sexan as transfusi\u00f3ns de sangue rica en hemoglobina, a prote\u00edna encargada de transportar o ox\u00edxeno aos tecidos do organismo. Unha sangue rica en hemoglobina, e con cifras de hemat\u00f3crito elevadas, \u00e9 quen de realizar maiores esforzos e resistir mellor a fatiga. Este m\u00e9todo foi especialmente empregado entre os ciclistas na d\u00e9cada dos 90.\nAlg\u00fans nadadores empregaron a infusi\u00f3n de gas helio nos seus intestinos coa fin de aumentaren a s\u00faa frotabilidade."}
{"id": "335863", "revid": "98629", "url": "https://gl.wikipedia.org/wiki?curid=335863", "title": "Gran Premio de Hungr\u00eda de 1987", "text": "O Gran Premio de Hungr\u00eda de 1987, foi unha carreira de F\u00f3rmula Un que se disputou o 9 de agosto de 1987, no circu\u00edto de Hungaroring. Foi a novena carreira da tempada de 1987.\nFoi o terceiro Gran Premio de Hungr\u00eda e o segundo desde o seu reinicio en 1986 no circu\u00edto de Hungaroring. A carreira disputouse sobre 76 voltas ao circu\u00edto de catro quil\u00f3metros para un distancia da carreira de 305 quil\u00f3metros.\nA carreira foi ga\u00f1ada polo eventual campi\u00f3n mundial de 1987, o piloto brasileiro Nelson Piquet pilotando un Williams FW11B. Foi a segunda vitoria consecutiva de Piquet logo de ga\u00f1ar no Gran Premio de Alema\u00f1a. Foi unha vitoria de rebote, logo de que o Williams Nigel Mansell perdese a porca da roda dianteira dereita na volta 70. O piloto brasileiro Ayrton Senna terminou en segunda posici\u00f3n no seu Lotus 99T por diante do actual campi\u00f3n do mundo Alain Prost no seu McLaren MP4/3.\nO piloto belga Thierry Boutsen (Benetton B187) perseguiu aos l\u00edderes durante toda a carreira para ser recompensado coa cuarta posici\u00f3n por diante do Brabham BT56 do italiano Riccardo Patrese. O \u00faltimo punto do campionato foi para o brit\u00e1nico Derek Warwick no seu Arrows A10. Warwick enfermo de gripe e conxuntivite, afirmou que o punto nun circu\u00edto tan esixente fisicamente foi un logro notable, dadas as circunstancias. Jonathan Palmer logrou os puntos do Jim Clark Trophy acabando s\u00e9timo no seu Tyrrell DG016 co seu compa\u00f1eiro de equipo Philippe Streiff noveno detr\u00e1s do segundo Arrows de Eddie Cheever. O piloto italiano Ivan Capelli foi d\u00e9cimo no March 871.\nA vitoria permitiu a Piquet ampliar a vantaxe de puntos no campionato a sete sobre Senna e 18 sobre Mansell."}
{"id": "335873", "revid": "56817", "url": "https://gl.wikipedia.org/wiki?curid=335873", "title": "Tour\u00eds", "text": "O top\u00f3nimo galego Tour\u00eds pode referirse a:\nComo apelido pode referirse a:"}
{"id": "335880", "revid": "85894", "url": "https://gl.wikipedia.org/wiki?curid=335880", "title": "Vigu\u00e9s distinguido", "text": "Viguesa distinguida ou vigu\u00e9s distinguido \u00e9 un galard\u00f3n outorgado anualmente polo concello de Vigo.\nVigueses distinguidos.\nAlgunha das persoas ou instituci\u00f3ns reco\u00f1ecidas coa distinci\u00f3n foron:"}
{"id": "335881", "revid": "5863", "url": "https://gl.wikipedia.org/wiki?curid=335881", "title": "XaTcobeo", "text": ""}
{"id": "335882", "revid": "5863", "url": "https://gl.wikipedia.org/wiki?curid=335882", "title": "UVigo", "text": ""}
{"id": "335883", "revid": "5132", "url": "https://gl.wikipedia.org/wiki?curid=335883", "title": "Quique Fraga", "text": "Enrique Fern\u00e1ndez Fraga, m\u00e1is co\u00f1ecido como Quique Fraga, nado en Lugo, \u00e9 un adestrador profesional de baloncesto galego e actual adestrador asistente do Club Baloncesto Breog\u00e1n.\nTraxectoria.\nTras ser xogador e adestrador do Estudiantes de Lugo, pasou a ser adestrador asistente de Lisardo G\u00f3mez no Club Baloncesto Breog\u00e1n onde, tras a baixa por enfermidade do mesmo, pasou facerse cargo do equipo. Tras finalizar a campa\u00f1a 2015-16, Fraga volveu ser o segundo adestrador do club, asistindo a Natxo Lezkano. Despois de acadar o ascenso \u00e1 Liga ACB, pasou a ser director deportivo do equipo lucense."}
{"id": "335892", "revid": "5863", "url": "https://gl.wikipedia.org/wiki?curid=335892", "title": "Viguesa Distinguida", "text": ""}
{"id": "335893", "revid": "5863", "url": "https://gl.wikipedia.org/wiki?curid=335893", "title": "Vigu\u00e9s Distinguido", "text": ""}
{"id": "335894", "revid": "5863", "url": "https://gl.wikipedia.org/wiki?curid=335894", "title": "Viguesa distinguida", "text": ""}
{"id": "335896", "revid": "865", "url": "https://gl.wikipedia.org/wiki?curid=335896", "title": "Songs the Lord Taught Us", "text": "Songs the Lord Taught Us \u00e9 o \u00e1lbum de estrea da banda estadounidense de garage punk The Cramps, publicado en maio de 1980 a trav\u00e9s do selo I.R.S. Records nos Estados Unidos e de Illegal Records no Reino Unido."}
{"id": "335897", "revid": "51389", "url": "https://gl.wikipedia.org/wiki?curid=335897", "title": "Matilde Ucelay Maort\u00faa", "text": ""}
{"id": "335898", "revid": "5863", "url": "https://gl.wikipedia.org/wiki?curid=335898", "title": "Manuel Mera S\u00e1nchez", "text": ""}
{"id": "335903", "revid": "22570", "url": "https://gl.wikipedia.org/wiki?curid=335903", "title": "Gran Premio de Austria de 1987", "text": "O Gran Premio de Austria de 1987 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 16 de agosto de 1987. Foi a d\u00e9cima carreira da tempada de F\u00f3rmula Un de , o 20\u00ba Gran Premio de Austria e o d\u00e9cimo oitavo que se celebrou en \u00d6sterreichring. A carreira levouse a cabo sobre 52 voltas ao circu\u00edto de 5\u00b4942 quil\u00f3metros para unha distancia total de carreira de 309 quil\u00f3metros.\nA carreira foi ga\u00f1ada polo piloto brit\u00e1nico Nigel Mansell pilotando un Williams FW11B. Chegou \u00e1 meta por diante do seu compa\u00f1eiro de equipo o brasileiro Nelson Piquet por 56 segundos. Foi a terceira vitoria de Mansell da tempada, e a quinta vitoria consecutiva de Williams. Teo Fabi terminou terceiro no mellor resultado da tempada ata o momento para o equipo Benetton. Foi, con todo, o primeiro dos dous \u00fanicos podios de Benetton na tempada de 1987. Tam\u00e9n foi o segundo e \u00faltimo podio de Fabi na F\u00f3rmula Un que previamente lograra un terceiro lugar no Gran Premio de Detroit de 1984.\nResumo da carreira.\nA carreira estivo inzada de accidentes. O primeiro incidente importante produciuse cando Stefan Johansson golpeou un cervo co seu McLaren MP4 / 3 despois de que entrara no circu\u00edto durante a pr\u00e1ctica do venres. O cervo aterrado cruzou a pista para buscar refuxio do ru\u00eddo dos coches cando foi golpeado por Johansson a preto de 225\u00a0km/h, mat\u00e1ndoo ao instante. O impacto rompeu a suspensi\u00f3n dianteira do McLaren provocando que sa\u00edra da pista golpeando contra a varanda quedando o coche destru\u00eddo. Johansson tivo a sorte de escapar con pouco m\u00e1is dunha dor de cabeza, a\u00ednda que m\u00e1is tarde foi trasladado en helic\u00f3ptero a un hospital de Klagenfurt para as radiograf\u00edas logo de queixarse de dores de cabeza e no pescozo. O seu accidente provocou que McLaren trouxera un coche de reserva durante a noite desde a base do equipo en Woking. Nelson Piquet co Williams - Honda chocou co AGS de Pascal Fabre, terminando o Williams impactando na parede.\nA primeira sa\u00edda da carreira terminou rapidamente logo de que o Zakspeed de Martin Brundle estrelouse, a continuaci\u00f3n, os dous Tyrrells de Jonathan Palmer e Philippe Streiff chocaron no medio do caos, Piercarlo Ghinzani tam\u00e9n chocou o seu Ligier. O segundo intento de sa\u00edda foi m\u00e1is grave. Mansell na primeira fila tivo problemas co embrague e a grella compactouse detr\u00e1s de el. A estreita recta de \u00d6sterreichring fixo o resto cando Eddie Cheever (Arrows) e Riccardo Patrese (Brabham) chocaron e a metade da grella de sa\u00edda, Johansson, Alex Caffi (Osella), Ivan Capelli (March), Pascal Fabre, Philippe Alliot (Larrousse - Lola), e ambos Zakspeeds de Brundle e Christian Danner v\u00edronse involucrados no subseguinte choque en cadea.\nAfortunadamente todos os coches accidentados foron capaces de tomar parte na terceira apertura, ag\u00e1s Streiff obrigado a retirarse. Danner, Brundle, Caffi e Fabre empezaron desde o pitlane. Na volta de reco\u00f1ecemento, con todo, o coche Prost apagouse, e os mec\u00e1nicos non foron capaces de po\u00f1elo de novo en marcha. Debido a isto, os franceses tiveron que tomar o \"muletto\" e unirse \u00e1 cola na r\u00faa de boxes. Ao final da volta de formaci\u00f3n, o franc\u00e9s tam\u00e9n foi acompa\u00f1ado por Albereto, que entrou en boxes para reparar o volante, polo que hab\u00eda seis coches que comezaron desde o pitlane.\nPiquet liderou desde o principio por diante de Thierry Boutsen no seu Benetton e Mansell. Boutsen entrou en boxes cun problemas nas marchas e Mansell pasou a Piquet durante as paradas en boxes. Fabi (Benetton) foi terceiro a unha volta, por diante de Boutsen no mellor resultado da tempada para o equipo. Recuperandose das s\u00faas dificultades Senna, Prost e Johansson terminaron quinto, sexto e s\u00e9timo. Ghinzani foi oitavo co Ligier por diante de Danner e Ren\u00e9 Arnoux no segundo Ligier. Dezaseis coches terminaron a\u00ednda que Fabre non completou suficientes voltas para quedar clasificado, o 14\u00ba clasificado, Brundle, ser\u00eda descualificado por unha infracci\u00f3n na carrocer\u00eda de reposto do Zakspeed 871, posto en servizo logo das colisi\u00f3ns na sa\u00edda."}
{"id": "335904", "revid": "56817", "url": "https://gl.wikipedia.org/wiki?curid=335904", "title": "Lesi\u00f3n deportiva", "text": "Unha lesi\u00f3n deportiva \u00e9 calquera dano que se produza contra o organismo, ben f\u00edsica ou ben psicol\u00f3xica, no desenvolvemento dunha actividade deportiva, tanto afeccionado coma profesional, e que comporta algunha limitaci\u00f3n na actividade f\u00edsica. A meirande parte dos trastornos musculares son de orixe traum\u00e1tica e relacionados coa actividade f\u00edsica. Aproximadamente unha de cada tres lesi\u00f3ns entre deportistas afectan ao m\u00fasculo.\nSe atendemos ao tempo de evoluci\u00f3n e rehabilitaci\u00f3n dunha lesi\u00f3n, podemos diferenzas entre lesi\u00f3ns agudas e lesi\u00f3ns cr\u00f3nicas. As lesi\u00f3ns agudas son danos que requiren un tempo de curaci\u00f3n relativamente curto, mentres que as lesi\u00f3ns cr\u00f3nicas adoitan precisar tempos de recuperaci\u00f3n maiores, e \u00e9 pos\u00edbel que non rematen recuper\u00e1ndose na s\u00faa totalidade.\nAproximadamente un de cada tres deportistas ter\u00e1n alg\u00fan tipo de lesi\u00f3n na escola secundaria."}
{"id": "335906", "revid": "839", "url": "https://gl.wikipedia.org/wiki?curid=335906", "title": "Adrian\u00f3pole", "text": ""}
{"id": "335910", "revid": "23204", "url": "https://gl.wikipedia.org/wiki?curid=335910", "title": "Periscope", "text": "Periscope \u00e9 unha aplicaci\u00f3n de v\u00eddeo en streaming desenvolvida para iOS e Android por Kayvon Beykpour e Joe Bernstein.\nComezou a funcionar en febreiro de 2014 baixo o nome de Bounty. Acadaron o 1,5 mill\u00f3n de d\u00f3lares de Founder Collective, Scott Belsky, Maveron, Google Ventures, Menlo Ventures, Bessemer, Stanford \u2013 StartX e Sam Shank en abril de 2014.\nEn xaneiro de 2015 a compa\u00f1\u00eda foi adquirida por Twitter."}
{"id": "335912", "revid": "1576", "url": "https://gl.wikipedia.org/wiki?curid=335912", "title": "Reinado de Fernando VII de Espa\u00f1a", "text": ""}
{"id": "335915", "revid": "3667", "url": "https://gl.wikipedia.org/wiki?curid=335915", "title": "Streaming", "text": "Streaming (fluxo de informaci\u00f3n multimedia, en galego) \u00e9 unha forma de distribuci\u00f3n de datos, polo xeral datos multimedia, nunha rede a trav\u00e9s de ordenadores. O termo \"streaming\" prov\u00e9n do ingl\u00e9s e ref\u00edrese a unha corrente continua, que fl\u00fae sen interrupci\u00f3n.\nA tecnolox\u00eda \"in streaming\" funciona mediante un b\u00fafer de datos que van sendo almacenados a medida que se van descargando na estaci\u00f3n do usuario para despois amosarlle o material descargado. Isto contraponse ao mecanismo tradicional de descarga de ficheiros, no que se requir\u00eda que o usuario descargase na s\u00faa totalidade o arquivo para poder acceder ao contido.\nO termo apl\u00edcase habitualmente \u00e1 difusi\u00f3n de son ou v\u00eddeo. O streaming precisa dunha conexi\u00f3n de polo menos a mesma amplitude de banda que a taxa de transmisi\u00f3n do servizo.\nO streaming popularizouse na d\u00e9cada dos 2000, cando a velocidade de Internet se fixo acces\u00edbel economicamente \u00e1 meirande parte da poboaci\u00f3n.\nPlataformas de transmisi\u00f3n populares.\nV\u00eddeo.\nA transmisi\u00f3n en streaming \u00e9 popular nestes d\u00edas e agora \u00e9 a maior fonte de entretemento para os usuarios finais. Hai moitas plataformas de transmisi\u00f3n dispo\u00f1ibles agora. Abaixo am\u00f3sanse alg\u00fans deles:\nM\u00fasica.\nAdemais, existen aplicaci\u00f3ns de transmisi\u00f3n de m\u00fasica. Usando as mesmas, os usuarios poden transmitir m\u00fasica nos seus dispositivos compatibles. Estes servizos incl\u00faense cun plan gratu\u00edto e de pago. Co plan gratu\u00edto, obt\u00e9s anuncios e acceso limitado \u00e1s funci\u00f3ns, mentres que os plans de pago ofr\u00e9ceche transmisi\u00f3n de m\u00fasica de alta calidade, sen anuncios e todo o acceso premium da aplicaci\u00f3n. Embaixo am\u00f3sanse as aplicaci\u00f3ns de transmisi\u00f3n de m\u00fasica m\u00e1is sonadas:"}
{"id": "335917", "revid": "89787", "url": "https://gl.wikipedia.org/wiki?curid=335917", "title": "Captura de pantalla", "text": "Unha captura de pantalla, ou screenshot en ingl\u00e9s, \u00e9 a creaci\u00f3n dunha imaxe multimedia que reproduce exactamente a pantalla dun dispositivo multimedia, ben ordenador, ben tel\u00e9fono m\u00f3bil. Coloquialmente o proceso de realizaci\u00f3n dunha captura de pantalla denom\u00ednase \"pantallazo\".\nO xeito m\u00e1is habitual de realizarmos unha captura de pantalla en computadoras \u00e9 premendo a tecla (\u00e1 veces tam\u00e9n chamada , , , ou ) sita na parte superior derecita do teclado. Dependendo do sistema operativo ou contorno de escritorio, o proceso da captura pode variar.\nApple.\niOS.\nNos aparellos que empregan o sistema operativo iOS (iPhone, iPod e iPad) a captura de pantalla realizase premendo \u00e1 vez o bot\u00f3n de acendido e o bot\u00f3n de inicio."}
{"id": "335918", "revid": "98629", "url": "https://gl.wikipedia.org/wiki?curid=335918", "title": "Gran Premio de Italia de 1987", "text": "O Gran Premio de Italia de 1987 foi unha carreira de F\u00f3rmula 1 celebrada no circu\u00edto de Monza o 6 de setembro de 1987. A carreira, que se disputou sobre 50 voltas, foi a d\u00e9cimo primeira proba da tempada de . A carreira foi o 57\u00ba Gran Premio de Italia e o 52\u00ba, que se celebrou en Monza.\nResumo.\nA carreira foi ga\u00f1ada polo piloto brasileiro Nelson Piquet pilotando un Williams FW11B. Esta foi a terceira e \u00faltima vitoria de Piquet no ano mentres corr\u00eda cara ao seu terceiro campionato do mundo. Tam\u00e9n foi a sexta vitoria consecutiva para o equipo Williams, unha racha de vitorias que comezara no Gran Premio de Francia a principios de xullo. Piquet, competiu por primeira vez cun sistema de suspensi\u00f3n activa no seu FW11B, ga\u00f1ou a carreira por 1,8 segundos, logo de arrebatarlle o liderado a Ayrton Senna no Lotus 99T a oito voltas do final.\nA primeira fila da grella foi para Williams: Piquet logrou a pole diante do seu compa\u00f1eiro Mansell e Gerhard Berger, Ayrton Senna (Lotus) tivo que conformarse co cuarto lugar por diante de Boutsen, Prost, Alboreto e Fabi. Ao principio, Mansell sa\u00edu ben, pero pouco despois non puido cambiar de marcha, deixando o liderado a Piquet. M\u00e1is atr\u00e1s, Senna caeu \u00e1 sexta posici\u00f3n na primeira curva, detr\u00e1s de Berger, Boutsen e Prost. Na segunda volta Berger e Mansell comezaron un duelo que terminou nun lixeiro contacto, Boutsen colocouse segundo e o ingl\u00e9s cuarto. A orde mant\u00edvose sen cambios ata a volta 17, cando Mansell pasou ao piloto de Ferrari e logo a Boutsen, recuperando a segunda posici\u00f3n.\nOs cambios de pneum\u00e1ticos a metade de carreira cambiaron as posici\u00f3ns, Senna non os cambiou e quedou na cabeza. Isto deixou presaxiar unha carreira como M\u00f3naco ou Detroit, co dominio do brasileiro, debido a que todos os coches na carreira optaran por unha estratexia cunha parada en boxes. Os dous Williams eran segundo e terceiro, respectivamente, con Nelson Piquet e Nigel Mansell, por diante de Gerhard Berger e Thierry Boutsen. Senna dominou ata a volta n\u00famero 43 cando sa\u00eduse da pista na curva Parab\u00f3lica. Cando logrou recuperar a pista, Piquet estaba en primeira posici\u00f3n. Senna tratou de recuperar a posici\u00f3n, pero pronto sufriu unha ca\u00edda no rendemento dos pneum\u00e1ticos, e, finalmente, o seu compatriota de Williams ga\u00f1aba facilmente por 1\u00b48 segundos. O chanzo m\u00e1is baixo do podio foi ocupado por Nigel Mansell, que chegou por diante do piloto de Ferrari Gerhard Berger, Thierry Boutsen e Stefan Johansson.\nO Tyrrell DG016 do piloto franc\u00e9s Philippe Streiff foi o primeiro coche de aspiraci\u00f3n natural para o trofeo Jim Clark terminou 12\u00ba, tres voltas detr\u00e1s de Piquet.\nA vitoria fortaleceu a Piquet no liderado do campionato 14 puntos sobre Senna e 20 sobre Mansell.\nDurante a cualificaci\u00f3n, o Williams-Honda de Piquet rexistrou a velocidade m\u00e1is alta da tempada, cando logrou 352,135\u00a0km/h, uns 8\u00a0km/h m\u00e1is r\u00e1pido que Mansell no auto de suspensi\u00f3n convencional. Esta foi a velocidade m\u00e1is r\u00e1pida xamais acadada por un coche turbo alimentado de F\u00f3rmula Un lograda na primeira era do turbo (1977-1988) neste deporte.\nDebido \u00e1 participaci\u00f3n de AGS e Coloni, por primeira vez na tempada 1987, dous pilotos non se cualificaron para a carreira, neste caso foron Nicola Larini no Coloni e Pascal Fabre no AGS.\nPosici\u00f3ns logo da carreira.\nClasificaci\u00f3n no campionato de piloto"}
{"id": "335919", "revid": "89787", "url": "https://gl.wikipedia.org/wiki?curid=335919", "title": "Netflix", "text": "Netflix, Inc. \u00e9 unha empresa comercial estadounidense de contidos multimedia que proporciona mediante unha tarifa plana mensual, series e filmes en streaming, baixo demanda por internet e DVD-por-correo, onde os DVD se env\u00edan mediante Permit Reply Mail. A compa\u00f1\u00eda foi fundada en 1997 e ten a s\u00faa sede en Los Gatos, California. Comezou o seu servizo baseado en subscrici\u00f3n en 1999. Para o ano 2009, Netflix estaba a ofertar unha colecci\u00f3n de 100 000 t\u00edtulos en DVD e posu\u00eda m\u00e1is de 10 mill\u00f3ns de clientes subscritores. O 25 de febreiro de 2007, Netflix entregou o DVD n\u00famero mil mill\u00f3ns. En abril de 2011, Netflix superou a cifra de 23 mill\u00f3ns de subscritores, que se converteron en m\u00e1is de 60 mill\u00f3ns no ano 2015.\nO 20 de outubro de 2015, Netflix chegou a Galicia. En xaneiro de 2016, a empresa expandiuse pola maior\u00eda dos pa\u00edses do mundo, chegando a m\u00e1is de 190.\nNetflix estreou internacionalmente a primeira serie en lingua galega distribu\u00edda pola plataforma o 29 de marzo de 2019: \"O sabor das margaridas\".\nTras a invasi\u00f3n rusa de Ucra\u00edna en 2022, o 4 de marzo de 2022, Netflix anunciou que puxo en pausa todos os futuros proxectos e adquisici\u00f3ns de Rusia. Dous d\u00edas despois, o 6 de marzo de 2022, Netflix anunciou que suspender\u00eda o seu servizo en Rusia."}
{"id": "335920", "revid": "85894", "url": "https://gl.wikipedia.org/wiki?curid=335920", "title": "Circo", "text": "Un circo \u00e9 un recinto circular est\u00e1bel ou ambulante, onde os artistas realizan diversos exercicios de ximnasia, acrobacia, doma de animais, espect\u00e1culos de pallasos etc., para un p\u00fablico que est\u00e1 arredor do escenario. Por extensi\u00f3n tam\u00e9n se denomina as\u00ed ao conxunto de exercicios e espect\u00e1culos que se fan nese recinto, as\u00ed coma \u00e1s persoas relacionadas con este espect\u00e1culo.\nO espect\u00e1culo art\u00edstico pode inclu\u00edr acr\u00f3batas ou saltimbanquis, contorsionistas, equilibristas, escapoloxistas, forzudos, homes bala, magos, malabaristas, mimos, monociclistas, pallasos, titeriteiros ou marioneteiros, cuspefogos, engulidores de espadas, trapecistas, ventr\u00edlocuos, andadores en pernas de pau, adestradores de animais e outros artistas. \u00c9 presentado no interior dun gran toldo que conta con pistas e chanzos de asentos para o p\u00fablico. As pistas dos circos adoitan ser \u00e1reas circulares onde se presentan as funci\u00f3ns; por conseguinte, o circo de tres pistas \u00e9 considerado m\u00e1is atractivo pola variedade de espect\u00e1culos que se gozan ao mesmo tempo.\nNo s\u00e9culo XXI existen circos est\u00e1beis e fixos xeograficamente, e alg\u00fans destes non pos\u00faen actos que incl\u00faan animais, mais en moitas ocasi\u00f3ns o circo contin\u00faa co seu car\u00e1cter pasaxeiro, que pode ser anunciado por un desfile, avisando que o circo vai chegando \u00e1 vila. As artes circenses hoxe non son \u00fanicas das pistas do circo, sen\u00f3n que tam\u00e9n son empregos e subempregos desenvolvidos noutros locais, nas r\u00faas das cidades, hoteis, cruceiros...\nHistoria do circo.\nO circo representa unha importante parte da cultura humana, unha nobre empresa constru\u00edda ao longo de moitos s\u00e9culos, practicamente dende que o home empezou a s\u00faa cultura\u2015. (Eduardo Murillo en Jan\u00e9 \"et al\", 1994: 35).\nC\u00f3mpre mencionar que a acrobacia, as\u00ed coma o malabarismo, o contorsionismo, e outras pr\u00e1cticas corporais que actualmente se asocian ao universo circense, son expresi\u00f3ns humanas (pr\u00e1cticas) anteriores aos propios conceptos de \u00abcirco\u00bb ou de \u00abartes do circo\u00bb (CNAC, 1998: 40).\nAntig\u00fcidade.\nA historia do circo rem\u00f3ntase ao legado cultural deixado por algunhas das civilizaci\u00f3ns antigas, dende o afastado oriente (China, Mongolia, India etc.), at\u00e9 o occidente pr\u00f3ximo (Grecia, Roma, Exipto etc.) Nestas sociedades, aproximadamente 3.000 anos atr\u00e1s, algunhas das actividades que hoxe relacionamos como parte do contido circense, como a acrobacia, o contorsionismo ou mesmo o equilibrismo, ti\u00f1an unha utilidade altamente relacionada coa preparaci\u00f3n de guerreiros, cos rituais relixiosos e coas pr\u00e1cticas festivas (Viveiro de Castro, 1998).\nDe acordo cos antrop\u00f3logos Blanchard e Cheska (1986: 67), a pr\u00e1ctica da acrobacia rem\u00f3ntase \u00e1 cultura mesopot\u00e1mica, cun pasado de m\u00e1is de 3000 anos. Nese momento, segundo estes autores, o acr\u00f3bata compet\u00eda \u00abconsigo mesmo, coas forzas da natueza e asemade cos seus propios compa\u00f1eiros de tribo\u00bb (op. cit.: 87).\nParalelamente na China, a \u00abarte acrob\u00e1tica\u00bb, ou simplemente a acrobacia, \u00abten unha historia milenaria\u00bb, superior aos 2000\u00a0anos, conforme proban os achados arqueol\u00f3xicos. Segundo os apuntamentos de David Marfil (2004), unha das probas m\u00e1is antigas da existencia do circo \u00e9 un graffiti atopado en Exipto na tumba de Ben Hassan con data aproximada de 2040\u00a0a.\u00a0C.\nTal e como sinalan De Blas e Mateu (2000), no antigo oriente (hai 3.000 anos aprox.), os malabaristas e acr\u00f3batas xa viaxaban xuntos en \"troupes\", utilizando todo tipo de obxectos, tales como armas (instrumentos t\u00edpicos das artes marciais), brinquedos infant\u00eds (di\u00e1bolo, bast\u00f3ns chineses), utensilios dom\u00e9sticos (xerros de porcelana), que guindaban e recib\u00edan con diferentes partes do corpo, por exemplo.\nPor outra banda, en Grecia, os gladiadores na s\u00faa particular procura por demostrar gran forza, realizaban xogos malabares con obxectos de gran porte (na s\u00faa maior\u00eda pesados), como as rodas dos carros, por exemplo. Na cultura grega, al\u00e9n doutras do mesmo per\u00edodo, as mulleres tam\u00e9n \u00abmalabareaban\u00bb, coma se pode apreciar nalgunhas \u00e1nforas e xerros gregos ou nos gravados das tumbas exipcias. Amais, noutras civilizaci\u00f3ns antigas, como a China e outras da Am\u00e9rica Central e do Pac\u00edfico Sur, as mulleres tam\u00e9n participaban deste tipo de actividades, como ben ilustra o sonado caso das illas Tonga (Pac\u00edfico Sur), onde as raparigas (soamente mulleres) fac\u00edan, e a\u00ednda fan, malabarismos con grandes noces denominadas \"tui tui\", e onde o \u00e9xito do seu acto malabar\u00edstico ten consecuencias sociais importantes, respecto do casamento, \u00e1s posibilidades de ascensi\u00f3n social etc. (op. cit.). Coas primeiras viaxes \u00e1s Am\u00e9ricas chegaron novas dos costumes aborixes, coma no caso dos mexicas, especializados no antipodismo (malabares cos p\u00e9s), e os shoshone do Sur da California, onde os malabares fac\u00edan parte dos xogos dos nenos como por exemplo en carreiras de velocidade mentres manipulaban tres pelotas (op. cit.).\nCon todo, foron os romanos quen na antig\u00fcidade deron o nome de \u00abcirco\u00bb \u00e1s actividades de entretemento, ou mellor dito, aos espect\u00e1culos p\u00fablicos. Segundo o dicionario da Real Academia Galega o circo era \u00ab Lugar onde os romanos realizaban espect\u00e1culos, con chanzos para os espectadores\u00bb. Ti\u00f1a comunmente forma de paralelogramo prolongado, arredondado nun dos seus extremos. Ademais das carreiras de carros e cabalos, no circo romano, os desaf\u00edos concentraban os duelos de vida e morte, entre homes e bestas, un concepto semellante ao que na actualidade contin\u00faan nas touradas.\nIdade Media at\u00e9 o s\u00e9culo XXI.\nTrala decadencia destas civilizaci\u00f3ns antigas, principalmente as occidentais, as artes corporais (teatro xestual, danza, ximn\u00e1stica e circo) \u00abeclipsaron\u00bb, perdendo o seu interese entre a poboaci\u00f3n. Posteriormente, na Europa da Idade Media, as artes corporais empezaron a recobrar o seu espazo, tornando aos poucos \u00e1 realidade cidad\u00e1. Por\u00e9n foi na Renacenza, cando os artistas circenses volveron a tomar as vilas, as r\u00faas de moitos pa\u00edses europeos, ampliando o status social de dita cultura. De acordo con Soares (1998: 55), o circo na Renacenza \"\u00abdeslocava os habitantes das vilas e cidades das rotinas bin\u00e1rias do trabalho e do descanso\u00bb\", consolidando nunha pr\u00e1ctica que crebaba a orde institucional, diverx\u00eda do concepto utilitario e visaba especialmente \"\u00aba divers\u00e3o\u00bb\", o riso descomprometido da funci\u00f3n educativa, procurando encantar e entreter o p\u00fablico. Era unha arte do lecer.\nNeste per\u00edodo as \u00abtroupes de saltimbanquis\u00bb xa inclu\u00edan nos seus espect\u00e1culos a m\u00fasica, o baile, os contos populares, as narraci\u00f3ns \u00e9picas, os monicreques, amais das habilidades cl\u00e1sicas como a acrobacia e os malabares (De Blas e Mateu, 2000). Neste momento imperaba un xeito \u00ablibre\u00bb de exploraci\u00f3n das posibilidades corporais (Annie Fratellini en Unesco, 1988: 27). En moitas vilas cheg\u00e1base a acoller os artistas itinerantes, ofrec\u00e9ndolles un lugar para presentar os seus espect\u00e1culos, como atracci\u00f3n dos acontecementos p\u00fablicos importantes. Polo que devagar, mais solidamente, formaliz\u00e1ronse itinerarios, cami\u00f1os polos cales milleiros de artistas acostumaban pasar durante todo o ano.\nNa opini\u00f3n de Coasne (2004: 41), o circo contempor\u00e1neo caracter\u00edzase por unha mestura de pr\u00e1cticas, das cuales podemos salientar a m\u00fasica, o teatro, a pantomima, a acrobacia, a ximn\u00e1stica etc. Tr\u00e1tase dun modelo art\u00edstico de circo, no que a t\u00e9cnica fica ao servizo da arte, da expresi\u00f3n.\nO primeiro circo moderno foi inaugurado por Philip Astley en Londres, Inglaterra o 9 de xaneiro de 1768.\nControversia.\nAs deformaci\u00f3ns ou condici\u00f3ns especiais en animais ou en humanos, eran parte dun espect\u00e1culo m\u00f3rbido que, pexorativamente, se refer\u00eda como fen\u00f3menos \"(freak show)\". Un caso sonado foi o do \u00abHome elefante\u00bb (1862-1890). Malia terse ventado en moitas partes do mundo, nalgunhas outras, estes espect\u00e1culos contin\u00faan nunha forma separada e paralela nalgunhas feiras ou caranavais.\nDereito dos animais.\nRespecto dos dereitos dos animais, son numerosas as ONG de defensa dos dereitos dos animais, cidad\u00e1ns e colectivos sensibilizados no tema, como o de veganos que non s\u00f3 critican duramente o trato que se lle d\u00e1 aos animais que son empregados nalg\u00fans circos, sen\u00f3n que desaproban o feito de tirar os animais do seu h\u00e1bitat natural contra da s\u00faa vontade, engaiolalos e usalos coma obxectos para entreter. Por isto, fan campa\u00f1a para pedir \u00e1 xente que non acoda a circos nos que se faga uso de animais. En Espa\u00f1a, dita pol\u00e9mica cobrou protagonismo ao se denunciar o estado dos animais no circo do domador \u00c1ngel Cristo.\nDen\u00fanciase tam\u00e9n as condutas de mitos dos animais engaiolados dos circos, que non deixan de dar voltas ou o caso dos elefantes que non deixan de mover a testa dun lado para o outro, mostras claras dos trastornos psicol\u00f3xicos acarreados a estes animais pola vida no circo. Por isto, nalg\u00fans pa\u00edses xa se prohibiu o uso de determinadas especies, como na India, onde en 2009 prohibiuse o uso de elefantes tanto en circos como en zool\u00f3xicos, ou noutros, como Canad\u00e1, Suecia, Dinamarca, Bolivia e M\u00e9xico, ademais de en diversas cidades doutros estados, onde est\u00e1 prohibido o uso de calquera animal nos circos. En Catalu\u00f1a est\u00e1n xa prohibidos os circos con animais, ademais das touradas. En Galicia non hai lexislaci\u00f3n que limite este feito polo de agora, mais nos \u00faltimos anos ten aumentado en sectores das sociedades urbanas unha nova concepci\u00f3n do lugar que ocupan os animais na s\u00faa relaci\u00f3n co ser humano.\nFestivais de Circo.\nDende 2008 cel\u00e9brase no Teatro Circo de Albacete o Festival Internacional de Circo da cidade, \u00fanico no seu tipo en Espa\u00f1a."}
{"id": "335921", "revid": "18868", "url": "https://gl.wikipedia.org/wiki?curid=335921", "title": "Ximn\u00e1stica", "text": ""}
{"id": "335923", "revid": "23204", "url": "https://gl.wikipedia.org/wiki?curid=335923", "title": "Yosif Sokolski", "text": "Yosif Sokolski (en ), nado arredor de 1786 en Gabrovo e finado o 30 de setembro de 1879 en K\u00ediv, foi un eclesi\u00e1stico ortodoxo b\u00falgaro, converso ao catolicismo e nomeado primeiro vigairo apost\u00f3lico de Constantinopla dos B\u00falgaros en 1861.\nBiograf\u00eda.\nYosif Sokolski naceu co nome de Ivan arredor de 1786 en Gabrovo nunha familia cristi\u00e1 ortodoxa; o seu pai era le\u00f1ador, e Ivan acud\u00eda co seu pai ao bosque a axudarlle. Aprendeu a ler e escribir co sacerdote da vila."}
{"id": "335924", "revid": "22570", "url": "https://gl.wikipedia.org/wiki?curid=335924", "title": "Gran Premio de Portugal de 1987", "text": "O Gran Premio de Portugal de 1987 foi unha carreira de automobilismo de F\u00f3rmula Un, celebrada o 20 de setembro de 1987 no circu\u00edto de Estoril. Foi a d\u00e9cimo segunda rolda da tempada de F\u00f3rmula Un de . Foi o 16\u00ba Gran Premio de Portugal e o cuarto que tivo lugar en Estoril. A carreira disputouse sobre 70 voltas ao circu\u00edto de catro quil\u00f3metros para un distancia da carreira de 304 quil\u00f3metros.\nA carreira foi ga\u00f1ada polo campi\u00f3n do mundo, o franc\u00e9s Alain Prost pilotando un McLaren MP4/3. Prost terminou 20 segundos por diante do piloto austr\u00edaco Gerhard Berger que pilotaba un Ferrari F1/87. Nelson Piquet terminou terceiro pilotando un Williams FW11B. A vitoria foi a 28\u00ba vitoria nun Gran Premio de Prost, eclipsando a marca de Jackie Stewart de todos os tempos.\nA carreira viuse empa\u00f1ada por unha colisi\u00f3n de varios coches na primeira volta. Piquet e Michele Alboreto (Ferrari F1/87) chocaron ao principio, Derek Warwick (Arrows A10), Satoru Nakajima (Lotus 99T), Martin Brundle (Zakspeed 871), Christian Danner (Zakspeed 871), Philippe Alliot (Lola LC87), Ren\u00e9 Arnoux (Ligier JS29C) e Adri\u00e1n Campos (Minardi M186) v\u00edronse todos involucrados no accidente subseguinte. S\u00f3 Danner foi incapaz de reiniciar xa que o equipo Zakspeed s\u00f3 ti\u00f1a un coche utilizable, que foi para Brundle.\nPiquet terminou terceiro por diante de Mansell e Senna, Piquet ampliou a s\u00faa vantaxe no campionato a 18 puntos sobre Senna e 24 sobre Mansell."}
{"id": "335925", "revid": "22795", "url": "https://gl.wikipedia.org/wiki?curid=335925", "title": "Estat\u00f3lito (vertebrados)", "text": ""}
{"id": "335926", "revid": "5863", "url": "https://gl.wikipedia.org/wiki?curid=335926", "title": "Feliz Feroz", "text": "Feliz Feroz (editado en galego baixo o t\u00edtulo de Feliz Feroz. O lobi\u00f1o riqui\u00f1o) \u00e9 unha obra de literatura infantil escrita por Hematocr\u00edtico.\nA s\u00faa primeira edici\u00f3n foi en idioma espa\u00f1ol baixo a editorial Anaya o 17 de abril de 2014 e dentro da colecci\u00f3n \"Sopa de Libros\". Posteriormente foi editado en galego por Edici\u00f3ns Xerais.\nSinopse.\nLobi\u00f1o \u00e9 un lobo que, malia presum\u00edrselle unha actitude feroz, \u00e9 d\u00f3cil e bo. Preocupada pola s\u00faa falta de fereza, a nai de Lobi\u00f1o decide envialo a xunto o seu irm\u00e1n e t\u00edo de Lobi\u00f1o, o Lobo Feroz. Lobo Feroz ter\u00e1 o cometido de converter ao bo e d\u00f3cil Lobi\u00f1o nun gran depredador. Lobi\u00f1o \u00e9 ensinado polo seu t\u00edo a cazar coellos, asustar \u00e1s persoas, comer aos porcos... Pero non \u00e9 quen de facelo. En lugar diso, come ensalada cos demais animais, faise amigo de Carapuchi\u00f1a, e ponse a xogar cos porcos."}
{"id": "335927", "revid": "56817", "url": "https://gl.wikipedia.org/wiki?curid=335927", "title": "Gran Premio de Espa\u00f1a de 1987", "text": "O Gran Premio de Espa\u00f1a de 1987 foi unha carreira de F\u00f3rmula 1 celebrada no Circu\u00edto Permanente de Xerez en Jerez de la Frontera, Espa\u00f1a o 27 de setembro de 1987. A carreira foi a d\u00e9cimo terceira rolda da tempada de F\u00f3rmula Un. Foi o 29\u00ba Gran Premio de Espa\u00f1a e a segunda que se celebrou en Xerez. A carreira disputouse sobre 72 voltas no circu\u00edto de catro quil\u00f3metros para un distancia da carreira de 304 quil\u00f3metros.\nA carreira foi ga\u00f1ada polo piloto brit\u00e1nico Nigel Mansell pilotando un Williams FW11B. Mansell conseguiu a vitoria por 22 segundos sobre o franc\u00e9s Alain Prost pilotando un McLaren MP4/3. O compa\u00f1eiro de equipo de Prost o sueco Stefan Johansson terminou terceiro. Foi a quinta vitoria da tempada 1987 de Mansell. Esa vitoria, xunto co cuarto lugar de Nelson Piquet, deu ao equipo Williams F1 o seu terceiro campionato de construtores a falta de tres carreiras para finalizar a tempada. A brecha entre Williams e McLaren era de cincuenta puntos.\nA vitoria de Mansell, foi o comezo dun ataque final na tempada. Recortou a distancia con Piquet a 18 puntos, pasando a Ayrton Senna no segundo posto da clasificaci\u00f3n.\nResumo.\nA carreira ga\u00f1ouna con comodidade Nigel Mansell que pasou ao pole Nelson Piquet ao final da primeira volta. A batalla polo terceiro posto (logo polo segundo) liderouna a maior parte do tempo Ayrton Senna, que do mesmo xeito que o ano anterior tratou de completar a carreira sen ter que cambiar os pneum\u00e1ticos. Tanto Senna como Lotus eran da opini\u00f3n de que o sistema computarizado de suspensi\u00f3n activa do 99T contribuir\u00eda a conservar os seus pneum\u00e1ticos durante toda a carreira.\nSenna ti\u00f1a detr\u00e1s aos dous Ferraris, ao McLaren de Prost e ao Benetton de Thierry Boutsen, ao que posteriormente sumouse Piquet logo dunha lenta parada en boxes. Volta tras volta, Senna mantivo baixo control a todos os interesados. O Lotus-Honda era moi r\u00e1pido en li\u00f1a recta cunha configuraci\u00f3n de baixa carga aerodin\u00e1mica, pero era lento a trav\u00e9s dos moitos xiros e curvas de Xerez. Os perseguidores de Senna non puideron pasalo na longa recta do Pit e como Xerez ten en xeral unha gran cantidade de po e area no trazado, tampouco pod\u00edan pasalo nas curvas sen perder agarre.\nCon todo, a decisi\u00f3n de Senna de non cambiar pneum\u00e1ticos non sa\u00edu ben, e pronto comezaron a deterior\u00e1rselle, e Piquet, Prost e Boutsen pas\u00e1rono sen dificultade, pouco despois, tanto Piquet como Boutsen cometeron dous erros que terminaron en trompo, deixando o 2\u00ba e 3\u00ba lugar do podio aos dous McLaren con Prost segundo e Johansson terceiro. O belga de Benetton viuse obrigado a retirarse. Mansell ga\u00f1ou a carreira sen rivais, terminando por diante dos dous McLaren, e os brasileiros Piquet e Senna. En sexto lugar, logrando o \u00faltimo punto, terminou Philippe Alliot de Larrousse."}
{"id": "335929", "revid": "1131", "url": "https://gl.wikipedia.org/wiki?curid=335929", "title": "Wismichu", "text": "Ismael Jos\u00e9 Prego Botana, nado en Monte Alto (A Coru\u00f1a) o 5 de outubro de 1993, m\u00e1is co\u00f1ecido coma Wismichu, \u00e9 un humorista e \"youtuber\" galego\".\" A 21 de agosto de 2018 ti\u00f1a arredor de 7,5 mill\u00f3ns de subscritores e 997 043 571 visualizaci\u00f3ns, facendo da s\u00faa canle a d\u00e9cimo terceira con m\u00e1is subscritores en Espa\u00f1a.\nTraxectoria.\nPrego naceu na Coru\u00f1a en 1993 para posteriormente mudarse a Madrid para estudar Comunicaci\u00f3n de Dese\u00f1o de Moda. Vive en Barcelona.\nIsmael afirmou que a orixe do seu nome en YouTube \u00e9 unha versi\u00f3n do nome \"Isma\", abreviado de Ismael, xa que os seus amigos ch\u00e1manlle \"Wisma\". Segundo Prego, inicialmente quer\u00eda que o seu nome en YouTube fose \"Wisma\", pero nese momento YouTube non permit\u00eda nomes de menos de 5 caracteres, polo que fixo o seu nome m\u00e1is longo que rematou por ser Wismichu.\nComezou a s\u00faa carreira na plataforma de v\u00eddeos en streaming Youtube, onde realizaba v\u00eddeos sobre diversos videoxogos, entre os que destacan \"Call of Duty\", \"Scott Pilgrim\" ou \"Minecraft\". A s\u00faa andaina na s\u00faa canle comezou en 2012, e en 2015 superou os 2,5 mill\u00f3ns de subscritores.\nEn abril de 2015 a s\u00faa canle foi pechada por Youtube por violar a pol\u00edtica da p\u00e1xina ao inclu\u00edr unha escena de sexo expl\u00edcito. Ap\u00f3s dunha recollida de sinaturas en Change.org, onde foron acadadas m\u00e1is de 21.000 sinaturas, o humorista puido recuperala.\nEn decembro de 2015 apareceu no programa de Antena 3 \"El rinc\u00f3n de pensar\", presentado por Risto Mejide, no que se lle preguntou polas cr\u00edticas que cualificaban de mis\u00f3xinos os seus v\u00eddeos de Youtube. No programa, Prego reco\u00f1eceu terse equivocado gravando v\u00eddeos de contido machista, e asegurou non ser xen\u00f3fobo nin machista.\nAdemais, en 2014, actuou como personaxe secundario no filme \"\", xunto con outros \"youtubers\" c\u00e9lebres como Rubius, Mangel ou WillyRex.\nEn 2016 realizou unha xira por Espa\u00f1a actuando no seu espect\u00e1culo \"Hay un Wismichu en m\u00ed\", onde visitou Santa Cruz de Tenerife, Valladolid, Bilbao, Barcelona, A Coru\u00f1a, Vigo, Palma e Avil\u00e9s. Na primeira das s\u00faas actuaci\u00f3ns, que tivo lugar en Tenerife, Wismichu recibiu cr\u00edticas polos contidos do espect\u00e1culo, que foron criticados por alg\u00fans dos asistentes como non aptos para un p\u00fablico adolescente, que \u00e9 o destinatario principal dos v\u00eddeos de Wismichu.\nEn xu\u00f1o de 2016 publicou o seu primeiro libro \"Si te rindes, pierdes.\"\nEn setembro de 2016, Wismichu e mais o seu compa\u00f1eiro AuronPlay fixeron unha chamada de broma a un negocio de madeira, preguntando por le\u00f1a para queimar a s\u00faa escola. Unha empresa madeireira de Andaluc\u00eda apareceu nun noticiario uns d\u00edas despois, afirmando que presentaran unha demanda na polic\u00eda polo incidente xa que tivera un impacto negativo no seu negocio. A compa\u00f1\u00eda de madeira, que segundo Wismichu non foi a compa\u00f1\u00eda \u00e1 que se chamou no v\u00eddeo, queixouse de recibir unha morea de chamadas de broma despois de que o v\u00eddeo fose subido e portavoces da compa\u00f1\u00eda dixeron que isto arruinou a empresa.\nWismichu tivo enfrontamentos con outros YouTube como Dalas Review.\nEn outubro de 2018 provocou unha forte pol\u00e9mica no Festival Internacional de Cinema Fant\u00e1stico de Sitges, onde se programou a \"premi\u00e8re\" do suposto filme de Ismael Prego, \"Bocadillo\". A proxecci\u00f3n consistiu na emisi\u00f3n en bucle dunha gravaci\u00f3n breve. O director respondeu \u00e1 irada resposta do p\u00fablico que o troleo forma parte dun proxecto que se recoller\u00e1 en documental. D\u00edas antes da estrea mudou o seu alias en twitter por: \"El mejor directroll de Espa\u00f1a\"."}
{"id": "335930", "revid": "56817", "url": "https://gl.wikipedia.org/wiki?curid=335930", "title": "Zona glomerulosa", "text": "A zona glomerulosa ou glomerular da gl\u00e1ndula adrenal \u00e9 a capa m\u00e1is superficial do c\u00f3rtex adrenal, est\u00e1 situada xusto debaixo da c\u00e1psula renal. As s\u00faas c\u00e9lulas son ovoides e est\u00e1n dispostas en grupos ou arcos (\"glomus\" en lat\u00edn significa 'b\u00f3la'). T\u00ednguense moi ben porque os seus n\u00facleos se concentran densamente. Producen a hormona aldosterona.\nEn resposta ao aumento dos niveis de potasio, a presenza de renina ou a diminuci\u00f3n do fluxo sangu\u00edneo nos riles, as c\u00e9lulas da zona glomerulosa producen e segregan o mineralocorticoide aldosterona ao sangue como parte do sistema renina-anxiotensina. A\u00ednda que unha produci\u00f3n sostida de aldosterona require unha entrada persistente de calcio a trav\u00e9s de canais de Ca2+ activados por voltaxe baixa, as c\u00e9lulas da zona glomerulosa illadas consid\u00e9rase que non son excitables, e te\u00f1en voltaxes de membrana rexistrados que est\u00e1n demasiado hiperpolarizados como para permitir a entrada polos canais de Ca2+. Con todo, nos ratos as c\u00e9lulas da zona glomerulosa en preparaci\u00f3ns de cortes adrenais xeran espontaneamente oscilaci\u00f3ns no potencial de membrana de baixa periodicidade; esta excitabilidade el\u00e9ctrica innata das c\u00e9lulas da zona glomerulosa proporciona unha plataforma para a produci\u00f3n dun sinal reiterado dos canais de Ca2+ que pode ser controlado pola anxiotensina II e o potasio extracelular, os dous maiores reguladores da produci\u00f3n de aldosterona.\nA aldosterona regula a concentraci\u00f3n no corpo de electr\u00f3litos, principalmente de sodio e potasio, ao actuar sobre o t\u00fabulo contornado distal dos nefr\u00f3ns dos riles para: \nO encima aldosterona sintase (tam\u00e9n chamada CYP11B2) act\u00faa neste lugar. A expresi\u00f3n de prote\u00ednas espec\u00edficas de neuronas nas c\u00e9lulas da zona glomerulosa dos tecidos adrenocorticais humanos foi predita e atopada por varios autores e suxeriuse que a expresi\u00f3n de prote\u00ednas como a mol\u00e9cula de adhesi\u00f3n celular neural (NCAM) nas c\u00e9lulas da zona glomerulosa reflicte o car\u00e1cter rexenerativo destas c\u00e9lulas, as cales perder\u00edan a inmunorreactividade NCAM despois de moverse \u00e1 zona fasciculada. Por\u00e9n, xunto con outros datos sobre propiedades neuroend\u00f3crinas das c\u00e9lulas da zona glomerulosas, a expresi\u00f3n de NCAM pode reflectir unha diferenciaci\u00f3n neuroend\u00f3crina destas c\u00e9lulas. Detect\u00e1ronse canais de calcio dependentes de voltaxe na zona glomerulosa do c\u00f3rtex adrenal humano, o que indica que os bloqueadores de canal de calcio poden influenciar directamente a bios\u00edntese adrenocortical de aldosterona in vivo."}
{"id": "335931", "revid": "6279", "url": "https://gl.wikipedia.org/wiki?curid=335931", "title": "Compa\u00f1\u00eda a\u00e9rea", "text": ""}
{"id": "335932", "revid": "27155", "url": "https://gl.wikipedia.org/wiki?curid=335932", "title": "Zona glomerular", "text": ""}
{"id": "335935", "revid": "56817", "url": "https://gl.wikipedia.org/wiki?curid=335935", "title": "Zona fasciculada", "text": "A zona fasciculada ou fascicular (\"zona fasciculata\") constit\u00fae a zona media do c\u00f3rtex adrenal, e est\u00e1 situada debaixo da zona glomerulosa e encima da zona reticular. As c\u00e9lulas que a forman est\u00e1n organizadas en feixes ou fasc\u00edculos, de a\u00ed o seu nome.\nA zona fasciculata produce fundamentalmente glicocorticoides (principalmente cortisol nos humanos), que regulan o metabolismo da glicosa, especialmente en momentos de estr\u00e9s (por exemplo, como parte da resposta de loita ou fuxida). \u00c9 estimulada pola hormona adrenocorticotr\u00edpica (ACTH), que se libera da porci\u00f3n anterior da hip\u00f3fise ou pituitaria e act\u00faa sobre a gl\u00e1ndula adrenal. Este tecido xera tam\u00e9n unha pequena cantidade de andr\u00f3xenos de efecto feble (por exemplo, a deshidroepiandrosterona). Con todo, a principal fonte de andr\u00f3xenos \u00e9 a zona reticular, que est\u00e1 debaixo. En certos animais como os roedores, a falta de 17alfa-hidroxilase ten como resultado a s\u00edntese de corticosterona en vez de cortisol.\nOs tumores adrenais que producen gran cantidade de esteroides e hiperplasia da zona fasciculada dan lugar a un exceso de produci\u00f3n de cortisol e son a causa da s\u00edndrome de Cushing adrenal. Outro trastorno xen\u00e9tico chamado s\u00edndrome de McCune-Albright pode tam\u00e9n presentar s\u00edndrome de Cushing en pacientes afectados."}
{"id": "335936", "revid": "27155", "url": "https://gl.wikipedia.org/wiki?curid=335936", "title": "Zona fasciculata", "text": ""}
{"id": "335937", "revid": "27155", "url": "https://gl.wikipedia.org/wiki?curid=335937", "title": "Zona fascicular", "text": ""}
{"id": "335938", "revid": "27155", "url": "https://gl.wikipedia.org/wiki?curid=335938", "title": "Adenilciclase", "text": ""}
{"id": "335940", "revid": "56817", "url": "https://gl.wikipedia.org/wiki?curid=335940", "title": "Zona reticular", "text": "A zona reticular (\"zona reticularis\") \u00e9 a capa m\u00e1is interna do c\u00f3rtex adrenal, e est\u00e1 situada debaixo da zona fasciculada e sobre a superficie da medula adrenal. As s\u00faas c\u00e9lulas est\u00e1n dispostas en cord\u00f3ns que se proxectan en diferentes direcci\u00f3ns, d\u00e1ndolle unha aparencia reticulada \u00e1 que debe o seu nome.\nAs c\u00e9lulas da zona reticular producen os precursores dos andr\u00f3xenos, como a deshidroepiandrosterona (DHEA) e a androstenediona a partir de colesterol. A DHEA \u00e9 despois convertida en DHEA-sulfato pola acci\u00f3n do encima sulfotransferase, SULT2A1. Estes precursores non sofren m\u00e1is transformaci\u00f3ns nas c\u00e9lulas do c\u00f3rtex adrenal se estas carecen do encima 17beta hidroxiesteroide deshidroxenase (como ocorre en humanos), sen\u00f3n que son liberadas ao torrente sangu\u00edneo e captadas polos test\u00edculos e ovarios para producir testosterona e estr\u00f3xenos, respectivamente.\nA hormona hipofisaria ACTH regula parcialmente a secreci\u00f3n de andr\u00f3xenos adrenal, e tam\u00e9n o fai a CRH.\nNos humanos a capa reticular non cont\u00e9n o encima 17 alfa-hidroxilase; este encima hidroxila a pregnenolona, que \u00e9 despois convertida en cortisol por unha oxidase de funci\u00f3n mixta. En roedores, a falta de 17alfa-hidroxilase ten como resultado a s\u00edntese de corticosterona en vez de cortisol."}
{"id": "335942", "revid": "27155", "url": "https://gl.wikipedia.org/wiki?curid=335942", "title": "Zona reticularis", "text": ""}
{"id": "335943", "revid": "27155", "url": "https://gl.wikipedia.org/wiki?curid=335943", "title": "Hormona liberadora de corticotropina", "text": ""}
{"id": "335944", "revid": "27155", "url": "https://gl.wikipedia.org/wiki?curid=335944", "title": "Caliptra", "text": "En bot\u00e1nica, denom\u00ednase caliptra, cofia ou pilorriza \u00e1 cobertura c\u00f3nica que rodea o \u00e1pice da ra\u00edz dunha planta. Usualmente non \u00e9 vis\u00edbel a simple vista (ollo espido).\nEstrutura e funci\u00f3n.\nA caliptra consiste en tecido brando non diferenciado. A caliptra recobre, protex\u00e9ndoo, ao tecido meristem\u00e1tico ou de crecemento, por cuxa proliferaci\u00f3n por mitose orix\u00ednanse as c\u00e9lulas que, tras a s\u00faa diferenciaci\u00f3n, forman a estrutura adulta da ra\u00edz. Detr\u00e1s do meristema enc\u00f3ntranse o par\u00e9nquima, os tecidos vasculares e, naquelas ra\u00edces que deben engrosar en anos sucesivos, os meristemas permanentes, respons\u00e1beis do crecemento secundario.\nA caliptra subministra protecci\u00f3n mec\u00e1nica \u00e1s c\u00e9lulas meristem\u00e1ticas cando a ra\u00edz crece a trav\u00e9s do solo. Estas c\u00e9lulas son destru\u00eddas polo crecemento da ra\u00edz e a fricci\u00f3n co solo, pero son rapidamente substitu\u00eddas por c\u00e9lulas novas xeradas por divisi\u00f3n celular na cara externa do meristema da ra\u00edz.\nA caliptra tam\u00e9n est\u00e1 implicada na produci\u00f3n de mucilaxe, que \u00e9 unha substancia xelatinosa que cobre as c\u00e9lulas meristem\u00e1ticas acabadas de formar. Estas c\u00e9lulas conte\u00f1en estat\u00f3litos, que son grans de amid\u00f3n que se achan dentro da c\u00e9lula e son moi densos, polo que se moven en resposta \u00e1 forza da gravidade, proporcionando \u00e1 ra\u00edz a informaci\u00f3n necesaria para o seu crecemento.\nA caliptra est\u00e1 formada por c\u00e9lulas parenquim\u00e1ticas vivas que a mi\u00fado conte\u00f1en amid\u00f3n. As c\u00e9lulas disp\u00f3\u00f1ense en fileiras radiais, das que as centrais forman un eixe chamado \"columela\". As c\u00e9lulas apicais difer\u00e9ncianse en c\u00e9lulas perif\u00e9ricas que, xunto coas c\u00e9lulas epid\u00e9rmicas, segregan o \"mucixel\", substancia viscosa composta principalmente por polisac\u00e1ridos elaborados nos dictiosomas. As c\u00e9lulas perif\u00e9ricas despr\u00e9ndense a medida que a ra\u00edz se abre paso no solo.\nEtimolox\u00edas.\nCaliptra.\nA palabra caliptra deriva do lat\u00edn renacientista \"calyptra\", e esta do grego \u03ba\u03b1\u03bb\u03cd\u03c0\u03c4\u03c1\u03b1 \"kal\u00fdptra\", termo formado polos elementos \u03ba\u03b1\u03bb\u03cd\u03c0- \"kal\u00fdp-\", do grego \u03ba\u03b1\u03bb\u03cd\u03c0\u03c4\u03c9 \"kal\u00fdpt\u014d\" 'tapar', -\u03c4\u03b7\u03c1 / -\u03c4\u03c9\u03c1 / -\u03c4\u03c1(\u03c9) \"-t\u0113r / -t\u014dr / -tr(o)\" 'que fai', 'instrumento', e -\u03b1 \"-\u0101\". En grego significa 'cuberta', 'carapucha' falando de roupa, e tam\u00e9n 'tapa' noutros contextos; apareceu no s\u00e9culo X como 'cuberta da semente'. Referida ao \u00e1pice da ra\u00edz empregouse por primeira vez en franc\u00e9s, como \"calyptre\", por Van Tieghem e Douliot en 1888.\nCofia.\nCofia \u00e9 unha voz do lat\u00edn tard\u00edo \"cofia\", 'peza de ruopa feminina para tapar a cabeza' e tam\u00e9n 'camp\u00e1', 'sino', derivada do alto alem\u00e1n antigo \"kupphya\" ou \"*ku(f\u2009)ja\", 'tuoca', 'gorra'. Comezou a usarse neste sentido no s\u00e9culo XII en franc\u00e9s, como \"coife\", 'gorro usado debaixo do casco', 'arn\u00e9s para a cabeza' (\"coiffe\" en franc\u00e9s moderno). No sentido bot\u00e1nico empezouse a usar no franc\u00e9s en 1704.\nPilorriza.\nO termo pilorriza est\u00e1 formado polos elementos do lat\u00edn cient\u00edfico \"p\u012blo-\", tirado do grego antigo \u03c0\u1fd0\u03bb\u03bf\u03c2 \"p\u00edlos\", 'feltro', 'gorro' e \"-rhiz\u00e3\", derivada do grego \u1fe5\u03af\u03b6\u03b1 \"rh\u00edza\", 'ra\u00edz'. \u00c9 un neoloxismo do s\u00e9culo XIX e entrou no castel\u00e9n en 1887."}
{"id": "335947", "revid": "25871", "url": "https://gl.wikipedia.org/wiki?curid=335947", "title": "O Menino e o Mundo", "text": "O Menino e o Mundo \u00e9 un filme brasileiro de animaci\u00f3n de 2013 dirixido por Al\u00ea Abreu. A pel\u00edcula foi nomeada ao Oscar \u00f3 mellor filme de animaci\u00f3n na 88\u00aa edici\u00f3n dos Oscar en 2016."}
{"id": "335948", "revid": "85894", "url": "https://gl.wikipedia.org/wiki?curid=335948", "title": "Faustino \u00c1lvarez \u00c1lvarez", "text": "Faustino \u00c1lvarez \u00c1lvarez, nado en Gondomar e finado en 1994, foi un empresario, comerciante e pol\u00edtico galego.\nTraxectoria.\nFoi tenente de alcalde no concello de Gondomar e concelleiro no de Vigo; deputado provincial de Pontevedra; presidente do sindicato t\u00e9xtil; presidente da Federaci\u00f3n Galega de Atletismo (1944-1947); vicepresidente e presidente, sucesivamente, do Real Club Celta; e presidente da C\u00e1mara Oficial da Propiedade Urbana de Vigo.\nReco\u00f1ecementos.\nEn 1989 obtivo o galard\u00f3n de Vigu\u00e9s distinguido e unha r\u00faa da cidade de Vigo leva o seu nome."}
{"id": "335950", "revid": "5863", "url": "https://gl.wikipedia.org/wiki?curid=335950", "title": "Jos\u00e9 Francisco Armesto", "text": ""}
{"id": "335951", "revid": "5863", "url": "https://gl.wikipedia.org/wiki?curid=335951", "title": "Jos\u00e9 Francisco Armesto Faginas", "text": ""}
{"id": "335952", "revid": "23204", "url": "https://gl.wikipedia.org/wiki?curid=335952", "title": "Cinocilio", "text": "Un cinocilio (\"kinocilium\") \u00e9 un tipo especial de cilio situado no \u00e1pice das c\u00e9lulas ciliadas ou pilosas situadas no epitelio sensorial do o\u00eddo interno dos vertebrados, tanto no epitelio que informa sobre o equilibrio do aparato vestibular adulto coma no epitelio auditivo coclear (este s\u00f3 na morfox\u00e9nese en humanos, xa que despois o cinocilio se perde).\nAnatom\u00eda en humanos.\nOs cinocilios enc\u00f3ntranse na superficie apical das c\u00e9lulas ciliadas do o\u00eddo e est\u00e1n implicadas tanto na morfox\u00e9nese do feixe ciliado destas c\u00e9lulas e na mecanotransduci\u00f3n. As vibraci\u00f3ns (tanto causadas polo movemento coma por ondas sonoras) causan o desprazamento do feixe ciliado, o que ten como resultado a despolarizaci\u00f3n ou hiperpolarizaci\u00f3n na c\u00e9lula ciliada. A despolarizaci\u00f3n das c\u00e9lulas cliadas en ambos os casos causa a transduci\u00f3ns de sinais por medio da liberaci\u00f3n de neurotransmisores.\nPapel do feixe ciliado na morfox\u00e9nese.\nCada c\u00e9lula ciliada ten un s\u00f3 cinocilio microtubular. Antes da morfox\u00e9nese do feixe ciliado ou piloso, o cinocilio enc\u00f3ntrase no centro da superficie apical da c\u00e9lula ciliada rodeado de 20 a 300 microvilosidades. Durante a morfox\u00e9nese do feixe ciliado, o cinocilio m\u00f3vese \u00e1 periferia da c\u00e9lula determinando a orientaci\u00f3n do feixe ciliado. A medida que se move o cinocilio, as microvilosidades que o rodean empezan a alongarse e formar estereocilios de actina. En moitos mam\u00edferos o cinocilio sofre regresi\u00f3n unha vez que madurou o feixe ciliado. Por exemplo, as c\u00e9lulas ciliadas cocleares humanas adultas te\u00f1en moitos \"pelos\" (estereocilios ou microvilosidades) pero perderon xa o seu cinocilio, a\u00ednda que conservan a ra\u00edz ciliar co centr\u00edolo. A flexi\u00f3n destes estereocilios ao ser movidos ao contactar coa membrana tectoria \u00e9 fundamental para a audici\u00f3n.\nAparato vestibular.\nOs cinocilios est\u00e1n presentes na crista ampular dos condutos semicirculares do o\u00eddo e nas m\u00e1culas do utr\u00edculo e s\u00e1culo. As m\u00e1culas est\u00e1n cubertas dunha capa de xelatina e de ot\u00f3litos, e as cristas ampulares por unha c\u00fapula xelatinosa m\u00f3bil. O cinocilio \u00e9 o cilio m\u00e1is longo situado na c\u00e9lula ciliada ou pilosa rodeado de decenas de esterocilios (microvilosidades). Durante o movemento do corpo, a c\u00e9lula ciliada \u00e9 despolarizada cando os estereocilios se moven cara ao cinocilio. A despolarizaci\u00f3n da c\u00e9lula ciliada causa que se libere un neurotransmisor e haxa un incremento da frecuencia de disparo de impulsos no nervio cranial VIII (estato-ac\u00fastico). Cando os esterocilios se inclinan separ\u00e1ndose do cinocilio, a c\u00e9lula ciliada \u00e9 hiperpolarizada, diminu\u00edndo a cantidade de neurotransmisor liberado, o cal dimin\u00fae a frecuencia de env\u00edo de impulsos do nervio cranial VIII.\nAnatom\u00eda en peixes e ras.\nOs peixes e anfibios te\u00f1en cinocilios nas c\u00e9lulas ciliadas do seu o\u00eddo e da li\u00f1a lateral. A superficie apical dunha c\u00e9lula ciliada sensorial de peixe xeralmente ten numerosos estereocilios e un s\u00f3 cinocilio moito m\u00e1is longo. A diferenza dos mam\u00edferos, o cinocilio non sofre regresi\u00f3n e permanece como parte do feixe ciliado despois da maduraci\u00f3n das c\u00e9lulas ciliadas. A flexi\u00f3n dos estereocilios cara a ou separ\u00e1ndose do cinocilio causa un incremento ou diminuci\u00f3n na taxa de env\u00edo de impulsos da neurona sensorial que innerva as c\u00e9lulas ciliadas na s\u00faa superficie basal.\nAs c\u00e9lulas ciliadas das li\u00f1as laterais de peixes e algunhas ras util\u00edzanse para detectar os movementos da auga arredor dos seus corpos. Estas c\u00e9lulas ciliadas est\u00e1n incrustadas nunha protrusi\u00f3n xelatinosa chamada c\u00fapula. As c\u00e9lulas ciliadas non poden verse na superficie da pel, xa que est\u00e1n dentro das estruturas sensoriais da li\u00f1a lateral."}
{"id": "335953", "revid": "22795", "url": "https://gl.wikipedia.org/wiki?curid=335953", "title": "Pilorriza", "text": ""}
{"id": "335954", "revid": "56817", "url": "https://gl.wikipedia.org/wiki?curid=335954", "title": "Gran Premio de M\u00e9xico de 1987", "text": "O Gran Premio de M\u00e9xico de 1987 de F\u00f3rmula 1 celebrouse na Cidade de M\u00e9xico o 18 de outubro de 1987. A carreira, que foi a d\u00e9cimo cuarta da F\u00f3rmula Un de . Foi o 11\u00ba Gran Premio de M\u00e9xico e o segundo desde o regreso ao calendario do Mundial do Aut\u00f3dromo Irm\u00e1ns Rodr\u00edguez, logo da s\u00faa renovaci\u00f3n.\nResumo.\nA carreira disputouse durante un total de 63 voltas ao circu\u00edto de catro quil\u00f3metros para unha distancia de carreira de 279 quil\u00f3metros. A carreira dividiuse involuntariamente en d\u00faas partes logo de que o piloto brit\u00e1nico Derek Warwick chocara fortemente co seu Arrows A10 a gran velocidade na sa\u00edda da curva Peraltada na volta 31. Os resultados das primeiras 30 voltas combin\u00e1ronse cos resultados da segunda carreira de 33 voltas para crear un resultado combinado.\nA carreira foi ga\u00f1ada polo piloto brit\u00e1nico Nigel Mansell pilotando un Williams FW11B. O tempo combinado de Mansell sobre as 63 voltas foi 26 segundos m\u00e1is r\u00e1pido que o seu compa\u00f1eiro de equipo, o brasileiro e eventual campi\u00f3n do mundo de 1987, Nelson Piquet. Piquet en realidade foi o primeiro en chegar ao final da segunda manga, pero a vantaxe de Mansell sobre Piquet no momento do accidente de Warwick era substancialmente maior. Piquet atrasouse logo dunha colisi\u00f3n con Alain Prost (McLaren MP4/3) ao principio da carreira.\nFoi a sexta e \u00faltima vitoria nun Gran Premio de Mansell durante a tempada de 1987. Riccardo Patrese terminou en terceiro lugar pilotando un Brabham BT56. Foi o mellor resultado de Patrese desde que terminara terceiro no Gran Premio de Italia de 1984. Foi o segundo podio do ano para Brabham. Brabham s\u00f3 lograr\u00eda outro podio antes da s\u00faa retirada en .\nO desgaste afectou fortemente \u00e1 carreira e s\u00f3 quince coches tomaron a segunda sa\u00edda da carreira. Ao final sobreviviron nove. O coches de aspiraci\u00f3n natural do Jim Clark Trophy met\u00e9ronse nos puntos con Philippe Alliot (Lola LC87) logrando o seu terceiro resultado top seis da tempada.\nA vitoria de Mansell permitiulle achegarse a doce puntos do l\u00edder do campionato, o seu compa\u00f1eiro de equipo. A falta de d\u00faas carreiras, s\u00f3 os dous pilotos de Williams ti\u00f1an suficientes puntos para ga\u00f1ar o campionato."}
{"id": "335955", "revid": "54336", "url": "https://gl.wikipedia.org/wiki?curid=335955", "title": "Igrexa de San Fiz de Xirona", "text": "Igrexa de San Fiz de Xirona (en ) \u00e9 unha bas\u00edlica colexiata orixinaria dos primeiros tempos do cristianismo. Acolle os oficios da Parroquia Maior de San Fiz do Bispado de Xirona, dito as\u00ed porque este era o templo principal de Xirona antes da construci\u00f3n da catedral. A igrexa \u00e9 documentada dende o ano 882, malia que o edificio actual corresponde basicamente \u00e1 construci\u00f3n g\u00f3tica do s\u00e9culo XIV. O edificio, cun campanario que constit\u00fae un fito esencial na imaxe monumental da cidade, foi declarada ben cultural de interese nacional. Est\u00e1 dedicada a San Fiz."}
{"id": "335956", "revid": "23204", "url": "https://gl.wikipedia.org/wiki?curid=335956", "title": "Igrexa de Sant Feliu de Girona", "text": ""}
{"id": "335963", "revid": "1888", "url": "https://gl.wikipedia.org/wiki?curid=335963", "title": "Hermandad", "text": "Hermandad foi un peri\u00f3dico editado no Carballi\u00f1o en 1928.\nHistoria e caracter\u00edsticas.\nSubtitulado \"Peri\u00f3dico quincenal independiente\", apareceu o 29 de novembro de 1928. Promovido por Felisindo \u00c1lvarez Xesteira, estaba dirixido por Ram\u00f3n Ferreiro Lago. Edit\u00e1base na imprenta La Ib\u00e9rica de Ram\u00f3n God\u00e1s."}
{"id": "335970", "revid": "6279", "url": "https://gl.wikipedia.org/wiki?curid=335970", "title": "Ciencias do mar", "text": ""}
{"id": "335971", "revid": "109216", "url": "https://gl.wikipedia.org/wiki?curid=335971", "title": "Taifa de Sevilla", "text": "A\u00a0Taifa de Sevilla (en \u00e1rabe, \u0637\u0627\u0626\u0641\u0629 \u0623\u0634\u0628\u064a\u0644\u064a\u0651\u0629, \"Ta'ifa Ishbiliya\") ou\u00a0Reino abad\u00ed de Sevilla foi un reino independente musulm\u00e1n que xurdiu en al-\u00c1ndalus en 1023, a ra\u00edz da desintegraci\u00f3n que o\u00a0Califato de C\u00f3rdoba vi\u00f1a sufrindo desde 1009, e que desapareceu \u00f3 ser conquistada polos almor\u00e1bides en 1091, pertencendo cronoloxicamente \u00f3s primeiros reinos de taifas.\nDurante o s\u00e9culo XI o reino de Sevilla foi un dos centros culturais m\u00e1is importantes de Al-\u00c1ndalus, con escritores como Ibn al-Abbar de , autor de ep\u00edstolas; Ibn Zaydun de C\u00f3rdoba; Abu Amir Ibn Maslama; Ibn al-Labbana de Denia; Ibn Hamdis de Siracusa; e Abul Walid al-Himyari, antoloxista. As\u00ed mesmo o emir al-Mutadid e o seu fillo al-Mu'tamid cultivaron a poes\u00eda, iniciados nesta arte polo poeta Ibn Ammar. Os fillos da al-Mutamid, al-Rashid e al-Radi destacaron igualmente polos seus escritos.\nAntecedentes.\nA taifa de Sevilla foi unha das \u00faltimas en constitu\u00edrse como tal, debido a que a cora de Sevilla gozaba de certa autonom\u00eda respecto ao califato cordob\u00e9s e a que nela non intervi\u00f1eron nin b\u00e9rberes nin eslavos, como sucedeu na formaci\u00f3n doutros reinos taifas. Esa autonom\u00eda sevillana plasmouse nun triunvirato formado polo\u00a0alfaqu\u00ed Ab\u00fa Abd\u2019 Allah al Zubaydi, polo visir Ab\u00fa Muhammad Abd\u2019Allah ben Maryam e polo cad\u00ed Isma\u2019il ibn Abbad. Este \u00faltimo debido a que sufr\u00eda cataratas terminou delegando no seu fillo Ab\u00fa al-Qasim, quen acabou fac\u00e9ndose co poder absoluto trala morte do seu pai en 1019, neutralizando paulatiamente aos outros dous triunviros.\nReinado de Ab\u00fa al-Qasim (1023-1042).\nA definitiva independencia de Sevilla e a s\u00faa transformaci\u00f3n en taifa se produciuse o 1 de outubro de 1023, cando Ab\u00fa al-Qasim negou a entrada na cidade ao expulsado califa cordob\u00e9s Al-Qasim al-Mamun. Ab\u00fa Al-Qasim intentou reforzar a s\u00faa posici\u00f3n como gobernante mediante a estrataxema de nomear como califa de Sevilla a un personaxe monicreque, que foi presentado como Hisham II, o que fora califa omeia do califato cordob\u00e9s, afirmando que non morrera asasinado en 1013, sen\u00f3n que escapara dos ex\u00e9rcitos b\u00e9rberes de Sulayman al-Mustain refuxi\u00e1ndose en Oriente. Con esta manobra Al-Qasim present\u00e1base como herdeiro pol\u00edtico e relixioso do Califato cordob\u00e9s, unha vez que na cidade de C\u00f3rdoba aboliuse a monarqu\u00eda fundada polos Omeias e instaurouse unha rep\u00fablica no ano 1031, logrando base legal para enfrontarse \u00e1s taifas b\u00e9rberes e iniciar a pol\u00edtica expansionista que caracterizar\u00e1 \u00e1 taifa sevillana. Ab\u00fa Al-Qasim iniciou campa\u00f1as contra as taifas de Badaxoz, Granada e\u00a0M\u00e1laga, sendo derrotado por unha coalici\u00f3n destas o 5 de outubro de 1039, no enfrontamento que tivo lugar en \u00c9cija.\nReinado de al-Mutadid (1042-1069).\n\u00c1 morte de Ab\u00fa al-Qasim en 1042 sucedeuno o seu fillo Al-Mutadid, quen reforzou inmediatamente a s\u00faa posici\u00f3n fronte \u00e1s taifas b\u00e9rberes, ao contraer matrimonio coa filla do rei eslavo da taifa de Denia.\nDurante o seu reinado al-Mu'tadid continuou a expansi\u00f3n territorial iniciada polo seu pai contra a taifa de Carmona. Co obxectivo de estender o seu reino cara ao oeste, atacou \u00e1s taifas de N\u00e9boa e M\u00e9rtola, o que provocou que outros reis taifas formasen contra el unha coalici\u00f3n \u00e1 que se sumaron as taifas de Badaxoz, Alxeciras, Granada e M\u00e1laga, inici\u00e1ndose as\u00ed unha guerra entre os abbad\u00edes de Sevilla e os aftas\u00edes de Badaxoz, que durou varios anos a pesar dos intentos de mediaci\u00f3n da Rep\u00fablica de C\u00f3rdoba, e da que Al-Mu'tadid sair\u00eda vitorioso, logrando anexionarse as taifas de M\u00e9rtola (1044), Huelva (1051), Algarve (1051), Niebla\u00a0(1053) e Alxeciras (1055). En 1060 decide desfacerse do pseudo-Hisham II anunciando a s\u00faa morte e dicindo que o nomeara sucesor e emir de Al-\u00c1ndalus. Ent\u00f3n decidiu conquistar C\u00f3rdoba en contra da opini\u00f3n do seu fillo primox\u00e9nito, Isma\u2019il, quen organizou un complot contra o seu pai, que tras fracasar levou a Al-Mutadid a ordenar a decapitaci\u00f3n do seu herdeiro. Este suceso supuxo un punto de inflexi\u00f3n no reinado de Al-Mutadid, xa que a\u00ednda que logrou a conquista das taifas de Silves (1063), Ronda (1065), Mor\u00f3n (1066), Carmona (1067) e Arcos (1069), viuse obrigado a pagar parias ao emerxente rei cristi\u00e1n Fernando I.\nReinado de al-Mu\u2019tamid (1069-1091).\nA execuci\u00f3n de Isma\u2019il, fillo primox\u00e9nito de Al-Mutadid, permitiu que este fose sucedido polo seu segundo fillo, Al-Mu'tamid, quen exerc\u00eda como gobernador da conquistada taifa de Silves. A\u00ednda que Al-Mu'tamid destacou como poeta e estableceu en Sevilla unha corte culturalmente moi refinada, tam\u00e9n continuou coa expansi\u00f3n territorial de Sevilla, anexion\u00e1ndose C\u00f3rdoba en 1070, cidade que perder\u00eda a mans de rei da taifa de Toledo en 1075 e que volver\u00eda recuperar en 1077. Ao ano seguinte, 1078, o seu mestre, amigo e ministro, o poeta Ibn Ammar (Abenamar) conquistou a taifa de Murcia, logrando a taifa sevillana a s\u00faa maior extensi\u00f3n territorial. Con todo Ibn Ammar acabou traizo\u00e1ndoo polo que finalmente foi executado por Al-Mu'tamid.\nAo-Mu'tamid intentou evitar pagar as parias que o seu pai pactara co Reino de Castela, o que levou a Afonso VI\u00a0a cercar Sevilla. Este feito xunto coa toma da taifa de Toledo en 1085 polo rei castel\u00e1n-leon\u00e9s, levou a Al-Mu'tamid, xunto a outros reis de taifa, a solicitar a axuda dos almor\u00e1bides que desembarcaron na pen\u00ednsula en 1086 e instal\u00e1ronse na praza de Alxeciras, que lles foi cedida polo rei sevillano. Con todo, tras frear e derrotar \u00e1s tropas cristi\u00e1ns na batalla de Zalaca, os almor\u00e1bides terminar\u00e1n por conquistar os reinos taifas, caendo o sevillano en 1091, tras o cal Al-Mu\u2019amid foi exiliado ao Magreb onde falecer\u00eda. O caudillo\u00a0S\u012br ibn Ab\u012b Bakr, conquistador de Sevilla, gobernar\u00eda esta demarcaci\u00f3n at\u00e9 1114."}
{"id": "335972", "revid": "1888", "url": "https://gl.wikipedia.org/wiki?curid=335972", "title": "Bernardo Fern\u00e1ndez Rodr\u00edguez", "text": "Bernardo Fern\u00e1ndez Rodr\u00edguez, finado no Carballi\u00f1o en outubro de 1916, foi un xornalista galego.\nTraxectoria.\nEmpregado do Banco Espa\u00f1ol del R\u00edo de la Plata en Vigo. Foi correspondente no Carballi\u00f1o de \"Vida Gallega\" e fundou e dirixiu o semanario \"El Sol\"."}
{"id": "335973", "revid": "98629", "url": "https://gl.wikipedia.org/wiki?curid=335973", "title": "Jinotega", "text": "Jinotega, tam\u00e9n co\u00f1ecida como Las Brumas, \u00e9 unha cidade e a cabeceira do municipio e do departamento hom\u00f3nimo en Nicaragua. A distancia a Managua \u00e9 de 142\u00a0km (aproximadamente 2 horas e media, polas autoestradas NIC 1,3: Panamericana Norte e NN74: Guayac\u00e1n). Segundo o INIDE (Instituto Nicaraguano de estat\u00edsticas), a poboaci\u00f3n total, estimada ao 30 de xu\u00f1o do ano 2012 no departamento de Jinotega: 417\u00a0372 (case medio mill\u00f3n) e no municipio: 123\u00a0548. No ano 2014 o n\u00famero de habitantes na \u00e1rea urbana de Jinotega foi de 51\u00a0073. O 11 de febreiro de 1883 ao val outorg\u00f3uselle o t\u00edtulo de cidade.\nO val de clima fresco limita ao leste coa cordilleira Isabelia (Nebliselva de altura, cultivo de flores, Reserva Natural Datanl\u00ed, A Bastilla Ecolodge), ao oeste coa La Pe\u00f1a Da Cruz (Altura: 800 metros, situada na cima da serran\u00eda, accesible por bancadas), ao norte co Lago Apan\u00e1s (a 5\u00a0km) e sa\u00edda cara aos municipios de: O Cu\u00e1, A Concordia, San Jos\u00e9 de Bocay, San Rafael do Norte, San Sebasti\u00e1n de Yal\u00ed, Santa Mar\u00eda de Pantasma, Wiwil\u00ed e Estel\u00ed, ao sur as Antenas de telecomunicaci\u00f3ns (Situadas na cima da serran\u00eda o Forno, con vista \u00e1 cidade, Volc\u00e1n Momotombo de Le\u00f3n (Nicaragua) ) e sa\u00edda a Managua.\nToponimia.\nO nome \"Jinotega\" foi de gran discusi\u00f3n para os estudosos da ling\u00fc\u00edstica, xa que poder\u00eda provir dun nome ind\u00edxena \"jinotenc\u00e1tl\" que poder\u00eda significar: \nA orixe do nome \"Jinotega\", segundo os ling\u00fcistas der\u00edvase das voces \"xiocahuilt\" que significa \"Ji\u00f1ocuabo\" e \"tecatl \" que significa \"habitante ou veci\u00f1o\" \u00e9 dicir, \"Cidade dos homes eternos ou da cidade eterna\".\nSegundo o historiador Eddy Kuhl, o nome Jinotega non prov\u00e9n do lingua n\u00e1huatl, xa que os ind\u00edxenas desta zona (Jinotega, Matagalpa, S\u00e9baco e Moi Moi) falaban idioma misumalpa, \u00e9 dicir, que non eran de orixe mesoamericano como os mangues (chorotegas) e os nahuas (nicaraguas) que habitaban a zona do Pac\u00edfico da actual Nicaragua.\nO historiador Juli\u00e1n Guerreiro, no seu \"Monograf\u00eda de Jinotega\" afirma que o voc\u00e1bulo Jinotega \u00e9 chorotegano.\nOs cronistas chamaban aos primeiros habitantes da zona central e norte do pa\u00eds como: \nchontales (segundo Oviedo), ul\u00faas (segundo Alonso Ponce), popolucas (segundo Frei Blas de Furtado) e matagalpas (segundo Brinton, Lehmann e Noguera).\nA mediados do s\u00e9culo\u00a0XVI, os int\u00e9rpretes que acompa\u00f1aban aos militares e misioneiros espa\u00f1ois quixeron nahualizar alg\u00fans nomes. Pero o 80\u00a0% das toponimias permaneceron en idioma matagalpa, como son os nomes terminados en \"l\u00ed\" (\u2018r\u00edo\u2019), \"g\u00fcina\" (\u2018xente\u2019), \"cay\u00e1n\" (\u2018cerro\u2019), \"apa\" (\u2018cerro\u2019), etc, moi correntes na rexi\u00f3n central e norte do pa\u00eds.\nHistoria.\nO primeiro descubridor en chegar \u00e1s s\u00faas proximidades foi o misioneiro mercedario espa\u00f1ol Frei L\u00e1zaro de Guido cara a 1530, que convidaba os indios a baixar ao val de S\u00e9baco onde lles evangelizaba. Cara a 1606 chegou a esta rexi\u00f3n outro mercedario, o frade Juan de Albuquerque, aqu\u00ed posiblemente d\u00e9bese a dedicaci\u00f3n da s\u00faa igrexa a San Juan Bautista. A partir de 1690, os primeiros colonos espa\u00f1ois asent\u00e1ronse ao car\u00f3n deste pobo. En 1851 a aldea foi elevada a vila, e en 1883 a cidade.\nO presente amorno cat\u00f3lico constru\u00eduse a principios do s\u00e9culo XVIII, pasando por varias alteraci\u00f3ns at\u00e9 a s\u00faa reconstruci\u00f3n en 1882. En 1952 o sacerdote Alberto Valencia empezou a construci\u00f3n dun novo edificio de car\u00e1cter catedralicio e de estilo neocl\u00e1sico, que se terminou en 1958 baixo a direcci\u00f3n do sacerdote Rub\u00e9n Baltodano Alfaro que, ao seu regreso dunha viaxe a Roma, trouxo a inspiraci\u00f3n para os detalles arquitect\u00f3nicos finais. Segundo informaci\u00f3n brindada polo historiador e avogado jinotegano Dr. Sergio Zeled\u00f3n Bland\u00f3n, os planos dese\u00f1ounos o arquitecto jinotegano Don Ra\u00fal Castell\u00f3 Rivera que, pouco tempo despois de inaugurado o magn\u00edfico edificio, morreu nun accidente automobil\u00edstico na igualmente recentemente inaugurada estrada JM 15 \u00f3 Matagalpa-Jinotega.\nA actual catedral conta cunha valiosa colecci\u00f3n de arte relixiosa tra\u00eddo de Espa\u00f1a e Italia. O altar maior \u00e9 unha estrutura tallada en madeira de \u00e9bano, caoba, nogueira, talla do ebanista jinotegano Lu\u00eds Lezama. En 1954 ese altar substitu\u00eduse con outro de estilo barroco, importado de Alema\u00f1a. Unha caracter\u00edstica interesante da catedral \u00e9 o seu singular ac\u00fastica, que poder\u00eda realzar a sonoridad de calquera concerto de orquestra ou coro. Igualmente de Alema\u00f1a importouse a mediados de 1960 o reloxo mec\u00e1nico que se atopa na torre dereita de Catedral, fabricado pola empresa Friedrich E. Korfhage, de Buer, Distrito de Osnabr\u00fcck.\nO primeiro autom\u00f3bil na localidade pertenceu ao alem\u00e1n Enrique (Heinrich) G\u00fclke. Segundo os historiadores, a primeira bicicleta de muller chegou \u00e1 cidade en 1933, como obsequio do cidad\u00e1n alem\u00e1n Lu\u00eds (Ludwig) Frenzel para o quince anos da s\u00faa filla Hulda.\nO poboado de Jinotega, foi elevado \u00e1 categor\u00eda de Val o 5 de abril de 1851 e o 11 de febreiro de 1883 outorg\u00f3uselle o t\u00edtulo de cidade. \nO 15 de outubro de 1891 a rica zona Jinotega foi declarada Departamento con catro Municipios: Jinotega, San Rafael do Norte, A Concordia e San Sebasti\u00e1n de Yal\u00ed.\nCinco anos duraron as xesti\u00f3ns do Municipio da cidade de Jinotega e das s\u00faas m\u00e1is destacados veci\u00f1os para obter das autoridades supremas da Rep\u00fablica, a elecci\u00f3n ou creaci\u00f3n do Departamento de Jinotega (1887- 1891). O 15 de outubro de 1891, foi sancionada a respectiva Lei Creadora do departamento durante o mandato presidencial do Dr. Roberto Sacasa, sendo Ministro de Gobernaci\u00f3n o Dr. Agust\u00edn Duarte.\nHistoricamente o Departamento de Jinotega ti\u00f1a catro Municipios: Jinotega, San Rafael do Norte, A Concordia e San Sebasti\u00e1n de Yal\u00ed. \nO Municipio de Jinotega (de maior extensi\u00f3n territorial) abarcaba o val de Santa Mar\u00eda de Pantasma; Jinoteguita parte de Wiwili; as comarcas do Cua e San Jos\u00e9 de Bocay."}
{"id": "335977", "revid": "1888", "url": "https://gl.wikipedia.org/wiki?curid=335977", "title": "Rafael Varela Pazo", "text": "Rafael Varela Pazo, nado na Estrada o 21 de xullo de 1910 e finado no mesmo concello o 28 de febreiro de 1961, foi un mestre e xornalista galego.\nTraxectoria.\nFillo de Jos\u00e9 Varela Puente e Francisca Pazo Tornadijo. Militou nas Irmandades da Fala e publicou poemas e textos de opini\u00f3n na prensa. Dirixiu \"La Vanguardia\", foi asiduo colaborador de \"El Emigrado\" e tam\u00e9n escribiu en \"La Estrada\", \"Las Riberas del Eo\" e \"C\u00e9ltiga\". Foi vicesecretario do Comit\u00e9 pro Monumento a Pardo de Cela constitu\u00eddo na Estrada en decembro de 1932. Estaba anunciado como presentador do mitin galeguista da Estrada o 12 de xaneiro de 1936 no que interviron Ram\u00f3n de Valenzuela, V\u00edctor Casas e Castelao. Con Ramiro Alfonso Castro Dono representaron A Estrada no enterro de Ant\u00f3n Vilar Ponte en marzo de 1936. Foi nomeado mestre interino de Castro de Amarante. Logo tivo que incorporarse a filas no ex\u00e9rcito franquista e combateu na guerra. Ao rematar a guerra volveu ser mestre en Castro de Amarante e despois en Matalobos. Finou nun accidente de motocicleta o 28 de febreiro de 1961.\nVida persoal.\nCasou coa tam\u00e9n mestra Encarnaci\u00f3n Cives Tarrela e foron pais de Magdalena e Ramiro Varela Cives."}
{"id": "335982", "revid": "56817", "url": "https://gl.wikipedia.org/wiki?curid=335982", "title": "Bruno Soriano Llido", "text": "Bruno Soriano Llido, nado en Artana o 12 de xu\u00f1o de 1984, co\u00f1ecida simplemente como Bruno , \u00e9 un futbolista profesional espa\u00f1ol que xoga no Villarreal CF como centrocampista defensivo ."}
{"id": "335983", "revid": "3842165", "url": "https://gl.wikipedia.org/wiki?curid=335983", "title": "Bruno Soriano", "text": ""}
{"id": "335984", "revid": "109216", "url": "https://gl.wikipedia.org/wiki?curid=335984", "title": "La Karaba", "text": "La Karaba foi un peri\u00f3dico editado no Carballi\u00f1o en 1926.\nHistoria e caracter\u00edsticas.\nPeri\u00f3dico sat\u00edrico, apareceu en 1926. Promovido por Camilo Fumega, sa\u00edu con regularidade durante alg\u00fan tempo."}
{"id": "335991", "revid": "98629", "url": "https://gl.wikipedia.org/wiki?curid=335991", "title": "Monta\u00f1a rusa", "text": "Unha monta\u00f1a rusa \u00e9 unha atracci\u00f3n de recreo que consiste nunha construci\u00f3n con carr\u00eds que soben e baixan polos que pasan unha especie de coches ou carri\u00f1os a moita velocidade. Adoitan aparecer nos parques de atracci\u00f3ns e tem\u00e1ticos modernos, a\u00ednda que tam\u00e9n poden aparecer itinerantes nas festas das vilas.\nLaMarcus Adna Thompson obtivo a primeira patente sobre a construci\u00f3n de monta\u00f1as rusas o 20 de xaneiro de 1885, que estaban feitas de madeira, pero a historia destas atracci\u00f3ns \u00e9 considerabelmente anterior, e posibelmente creadas en Rusia (de a\u00ed o nome galego). Esencialmente consiste nunha v\u00eda f\u00e9rrea sostida nunha estrutura de madeira ou aceiro, pola que circula un tren. A maior\u00eda delas doitan ter unha subida inicial pola que o tren ou coche ascende grazas a unha cadea de arrastre ou transportadora que xira continuamente na rampla. Xa no bico, o tren (que carece de motor) precip\u00edtase por unha baixada pr mor da gravidade, e fai un percorrido at\u00e9 que \u00e9 freado e chega de novo \u00e1 estaci\u00f3n. O percorrido pode ter inversi\u00f3ns (coma os \"loopings\") e outros elementos de diversi\u00f3n. A maior\u00eda das monta\u00f1as rusas te\u00f1en varios vag\u00f3ns onde os pasaxeiros sentan e son amarrados. Dous ou m\u00e1is vag\u00f3ns enganchados forman o chamado tren, por\u00e9n algunhas monta\u00f1ans rusas te\u00f1en carros ou vag\u00f3ns individuais. As monta\u00f1as rusas non deixan de evolucionar, e aparecen novos tipos, por exemplo a v\u00eda non ten que ser necesariamente un circu\u00edto pechado, coma no caso das monta\u00f1as rusas tipo lanzadeira, e algunhas, para acadar a velocidade arelada, susbtit\u00faen a aceleraci\u00f3n acadada pola ca\u00edda gravitatoria por un lanzamento impulsionado (monta\u00f1as aceleradoras) con base hidr\u00e1ulica ou magn\u00e9tica. Algunhas monta\u00f1as rusas van para atr\u00e1s e para adiante (\"shuttles\").\nEn Galicia non se atopa hoxe en d\u00eda ningunha monta\u00f1a rusa permanente.\nHistoria.\nOrixe.\nSeica a orixe das primeiras monta\u00f1as rusas est\u00e1 nos outeiros de xeo constru\u00eddos no que hoxe \u00e9 San Petersburgo. No mesmo lugar, xa no s\u00e9culo XVII, constru\u00eduse unha monta\u00f1a rusa de estrutura de madeira duns 21 ou 24 metros de altura e unha pendente de baixada de 50 graos. Alg\u00fans historiadores din que foi en tempos de Catarina II de Rusia cando se constru\u00edu a primeira monta\u00f1a rusa nos xard\u00edns de Oranienbaum en San Petersburgo no ano 1784. Outros historiadores cren que a primeira monta\u00f1a rusa moderna foi constru\u00edda polos franceses. De feito, a \"Promenades Aeriennes\" no Parc Baujon e \"Les Montagnes Russes \u00e0 Belleville\" (\"As monta\u00f1as rusas de Belleville\") constru\u00edronse en Par\u00eds en 1817 e ambas as d\u00faas ti\u00f1an vag\u00f3ns de rodas enganchados \u00e1s v\u00edas e fortes.\nO nome de \"monta\u00f1a rusa\" \u00e9 o empregado pola maior\u00eda das linguas rom\u00e1nicas. En ingl\u00e9s empr\u00e9gase o termo \"roller coaster\", e curiosamente en ruso ch\u00e1manlles \u0430\u043c\u0435\u0440\u0438\u043a\u0430\u043d\u0441\u043a\u0438\u0435 \u0433\u043e\u0440\u043a\u0438\" (\"amerikanskiye gorki\"), que significa \"monta\u00f1as americanas\".\nDesenvolvemento.\nO primeiro \"looping\" foi, provabelmente, constru\u00eddo en Par\u00eds nun proxecto ingl\u00e9s en 1846 cunha \u00fanica persoa no carri\u00f1o que daba unha volta de 3,96 metros de di\u00e1metro.\nA primeira monta\u00f1a rusa dos Estados Unidos foi constru\u00edda en base aos modelos gravitacionais anteriores. Estas monta\u00f1as rusas primitivas foron creadas para ofrecer divertimento polas compa\u00f1\u00edas ferroviarias as fins de semana nas que o movemento era m\u00e1is baixo. O percorrido completo xurdiu en 1884 e en 1885 Phillip Hinkle introduciu o concepto do \u201cmonte elevador\u201d.\nNo s\u00e9culo XIX o \"looping\" vertical estudouse m\u00e1is, as\u00ed en 1895 o concepto foi utilizado na monta\u00f1a rusa \u201cThe FlipFlap\u201d no parque Sea Lion de Brooklyn. Os paseos eran extremadamente perigosos polo que os \"loopings\" foron retirado tendo que agardar medio s\u00e9culo para xurdiren de novo, agora si, m\u00e1is seguros.\nEn 1912 xurdiu a primeira monta\u00f1a rusa \u201cunderfriction\u201d, ou sexa, utilizaba un dispositivo de rodas extra baixo os ra\u00edles para manter o carri\u00f1os presos \u00e1s v\u00edas en caso de movementos intensos, desenvolvida por John Miller. Despois as monta\u00f1as rusas espallar\u00edanse coma atracci\u00f3n polos parques de diversi\u00f3ns de todo o mundo.\nSeica a monta\u00f1a rusa m\u00e1is co\u00f1ecida de toda a historia sexa \"The Cyclone\", inaugurada en Coney Island, Brooklyn, en 1927. Ap\u00f3s a Cyclone, todas as monta\u00f1as rusas fix\u00e9ronse por longo tempo en madeira. Moitas monta\u00f1as de madeira antigas a\u00ednda est\u00e1n en funcionamento, sendo a m\u00e1is vella en funcionamento a \"Leap the Dips\" no parque \"Lakemont Park\", Pensilvania, sen \"underfriction\", constru\u00edda en 1902.\nA \"Great Depression\" marcou a primeira era dourada das monta\u00f1as rusas. Os parques tem\u00e1ticos en xeral perderon protagonismo nos anos 50 e 60, at\u00e9 que en 1972 constru\u00eduse a \"Racer\" en \"Kings Island\", Ohio. Proxtcado por John Allen, o \u00e9xito instant\u00e1neo do Racer supuxo unha segunda era dourada das monta\u00f1as rusas que contin\u00faa at\u00e9 os tempos actuais.\nEn 1959, Disneyland, nos \u00c1nxeles, introduciu un novo dese\u00f1o de monta\u00f1as rusas co \"Matterhorn Bobsleds\". Esta foi a primeira monta\u00f1a rusa en usar un ra\u00edl de aceiro tubular. Ao contrario dos ra\u00eds de madeira convencionais, o aceiro tubular p\u00f3dese dobrar en todos os sentidos, o que permite que os dese\u00f1adores do proxecto incorporen manobras coma \"loopings\" entre a pista. A maior\u00eda das monta\u00f1as rusas actuais son feitas de aceiro, a\u00ednda que se seguen a constru\u00edr monta\u00f1as rusas en madeira, polas sensaci\u00f3ns diferentes que aportan.\nMec\u00e1nica.\nOs carros ou vag\u00f3ns com\u00fans das monta\u00f1as rusas non son empurrados todo o tempo. Normalmente soben pola rampla grazas a diferentes sistemas: a m\u00e1is com\u00fan \u00e9 a de cadeas ou cabos mec\u00e1nicos, sendo liberados no cume da primeira \"monta\u00f1a\" para adquiriren a velocidade necesaria. Ent\u00f3n a enerx\u00eda potencial transf\u00f3rmase en enerx\u00eda cin\u00e9tica e permite aos carros completaren o percorrido, ou parte del, a trav\u00e9s desta forza adquirida. A enerx\u00eda cin\u00e9tica \u00e9 novamente transformada en enerx\u00eda potencial mentres o tren se move novamente para o seguinte pico.\nMonta\u00f1as rusas m\u00e1is modernas funcionan por lanzamento executado por mecanismos (motores de induci\u00f3n lineares, motores de sincronismo lineares, lanzamento hidr\u00e1ulico, lanzamento comprimido do ar, acci\u00f3n pneum\u00e1tica, etc). Algunhas monta\u00f1as rusas m\u00f3vense a trav\u00e9s dun tipo de locomotora: as chamadas \"powered coaster\".\u00b4\nSeguranza.\nAs estat\u00edsticas amosan que as monta\u00f1as rusas no s\u00e9culo XXI son seguras. En 2001, s\u00f3 134 visitantes en todo o mundo necesitaron hospitalizaci\u00f3n. O n\u00famero de fatalidades relacionadas coas monta\u00f1as rusas \u00e9 soamente de 2 por ano. De acordo a un estudo levado a cabo polos parques de atracci\u00f3ns Six Flags, 319 mill\u00f3ns de persoas visitaron parques norteamericanos en 2001. Este estudo conclu\u00edu que cada persoa ten unha posibilidade dunha entre un mill\u00f3n de sufrir unha fatalidade nunha monta\u00f1a rusa. De feito, conducir at\u00e9 un parque de diversi\u00f3ns \u00e9 m\u00e1is perigoso que montar nunha atracci\u00f3n do parque.\n\"Blocking\".\nAlgunhas monta\u00f1as rusas poden ter dous ou m\u00e1is trens ao mesmo tempo. Para previr accidentes, as monta\u00f1as rusas usan o m\u00e9todo \"block\", ou de bloque, que evita unha pos\u00edbel colisi\u00f3n. Neste sistema de bloqueo a pista div\u00eddese en secci\u00f3ns, ou bloques. Soamente un tren de cada vez \u00e9 permitido por bloque."}
{"id": "335996", "revid": "2635", "url": "https://gl.wikipedia.org/wiki?curid=335996", "title": "Mar\u00eda Emma \u00c1lvarez Chao", "text": ""}
{"id": "336009", "revid": "5312", "url": "https://gl.wikipedia.org/wiki?curid=336009", "title": "Brexit", "text": "A sa\u00edda do Reino Unido da Uni\u00f3n Europea, comunmente abreviada como Brexit\u200b (pronunciado [\u02c8breksit], acr\u00f3nimo das palabras inglesas \"Britain\" e \"exit\", \u2018Gran Breta\u00f1a\u2019\u200b e \u2018sa\u00edda\u2019), \u00e9 un proceso pol\u00edtico en curso que persegue o abandono do Reino Unido da Uni\u00f3n Europea. Esta era unha meta pol\u00edtica de determinados partidos pol\u00edticos, grupos civ\u00eds e persoas do Reino Unido desde 1973. Sa\u00edr da Uni\u00f3n Europea \u00e9 un dereito dos Estados membros reco\u00f1ecido no artigo 50 do Tratado da Uni\u00f3n Europea.\nXa en 1975 se celebrara un primeiro referendo sobre a permanencia do pa\u00eds na Comunidade Econ\u00f3mica Europea, precursora da UE, con resultado favorable \u00e1 permanencia. No 2016 celebrouse un segundo referendo sobre a pertenza, celebrouse o xoves 23 de xu\u00f1o, e tivo un resultado favorable \u00e1 sa\u00edda da Uni\u00f3n Europea con case un 52 % dos votos, fronte\u00a0a un 48 % que avogou pola permanencia.\nO resultado non foi uniforme en todo o Reino Unido, votouse a favor da sa\u00edda principalmente en Inglaterra e Gales, mentres que Escocia, Irlanda do Norte e mailo territorio de Xibraltar\u200b\u200b votaron pola permanencia. O grande peso demogr\u00e1fico de Inglaterra e a alta participaci\u00f3n nesta naci\u00f3n foron decisivos para decantar o resultado a favor da sa\u00edda. Neste sentido, alg\u00fans analistas sinalan a posibilidade dunha creba no propio Reino Unido, xa que poder\u00eda traer de volta unha fronteira terrestre na illa de Irlanda. Escocia votou por permanecer no Reino Unido no referendo celebrado dous anos antes baixo a promesa de permaneceren na Uni\u00f3n Europea.\nEntre as consecuencias inmediatas que se produciron est\u00e1 o anuncio do ent\u00f3n primeiro ministro brit\u00e1nico, David Cameron, que estivo a favor da permanencia do Reino Unido na Uni\u00f3n, de dimitir antes do seguinte congreso nacional do Partido Conservador, previsto para o 2 de outubro do 2016. A elecci\u00f3n do pr\u00f3ximo l\u00edder \"tory\" estaba programada para aquel congreso, e disputar\u00edase entre Theresa May e Andrea Leadsom, que resultaron ga\u00f1adoras da votaci\u00f3n entre os parlamentarios do Partido Conservador. Tras a retirada de Leadsom, Theresa May foi proclamada como sucesora de Cameron directamente, sen primarias, e asumiu a encarga de formar Goberno o 13 de xullo.\nPor outra banda, o resultado do referendo non era vinculante, xa que para iniciar o proceso de sa\u00edda da Uni\u00f3n Europea, o Parlamento do Reino Unido ti\u00f1a que derrogar unha serie de leis, e a C\u00e1mara dos Com\u00fans pod\u00eda desbotar calquera iniciativa neste sentido.\nFinalmente, o 29 de marzo do 2017 tras conseguir a aprobaci\u00f3n do parlamento brit\u00e1nico, o Reino Unido comunicoulle ao presidente do Consello da Uni\u00f3n Europea a s\u00faa vontade de abandonar a Uni\u00f3n Europea, tal como establece o artigo 50 do Tratado da Uni\u00f3n Europea. Esta comunicaci\u00f3n deu comezo ao proceso de sa\u00edda, que segundo establece o tratado, ter\u00e1 unha duraci\u00f3n inicial de dous anos, prorrogable polo acordo un\u00e1nime dos Estados membros.\nHistoria.\nO Reino Unido adheriuse \u00e1 Comunidade Econ\u00f3mica Europea, comunmente denominada polos brit\u00e1nicos como \u00abMercado Com\u00fan\u00bb, o 1 de xaneiro de 1973, baixo o goberno conservador de Edward Heath. O Partido Laborista, liderado na oposici\u00f3n por Harold Wilson, concorreu \u00e1s elecci\u00f3ns xerais de outubro de 1974 co obxectivo de renegociar os termos da pertenza do Reino Unido na CEE e, posteriormente, celebrar un referendo sobre a permanencia na mesma en funci\u00f3n das novas condici\u00f3ns.\nReferendo de 1975.\nEn 1975 celebrouse un referendo no que o electorado decidiu sobre a permanencia brit\u00e1nica na CEE. Todos os principais partidos pol\u00edticos e maila prensa apoiaron a continuidade no mercado com\u00fan. Por\u00e9n, houbo fracturas internas significativas entre os laboristas (naquel momento partido gobernante), xa que os seus militantes votaran a favor da sa\u00edda nunha conferencia celebrada o 26 de abril de 1975. Xa que o goberno estaba dividido entre ac\u00e9rrimos proeuropeos e euroesc\u00e9pticos, Harold Wilson autorizou que os seus ministros fixeran campa\u00f1a p\u00fablica en favor de calquera das d\u00faas opci\u00f3ns. En total, sete dos trinta e dous membros do goberno opux\u00e9ronse \u00e1 continuidade na CEE.\nO 5 de xu\u00f1o de 1975, os electores decidiron se votaban si ou non \u00e1 pregunta: \u00abPensa que o Reino Unido debe permanecer na Comunidade Europea (Mercado Com\u00fan)?\u00bb. Todos os condados administrativos do Reino Unido rexistraron unha maior\u00eda de votos afirmativos, ag\u00e1s o das illas Shetland e o das illas H\u00e9bridas Exteriores. Como resultado, o Reino Unido seguiu pertencendo \u00e1 CEE.\nPer\u00edodo entre referendos.\nO Partido Laborista, na oposici\u00f3n, fixo campa\u00f1a nas elecci\u00f3ns xerais de 1983 para que o Reino Unido salira da Comunidade Econ\u00f3mica Europea.\u200b A proposta non tivo maior percorrido pola vitoria de Margaret Thatcher, que foi relixida naquelas elecci\u00f3ns.\u200b A partir dese momento, o Partido Laborista mudou a s\u00faa pol\u00edtica cara o europe\u00edsmo.\nComo resultado do Tratado de Maastricht, a CEE converteuse na Uni\u00f3n Europea. E no 1994 se formouse o Referendum Party da man de sir James Goldsmith para concorrer \u00e1s elecci\u00f3ns xerais de 1997 co obxectivo de celebrar un referendo sobre a permanencia na UE.\u200b Presentaron candidatos en 547 circunscrici\u00f3ns, e conseguiron 810 860 votos.\u200b Malia iso non lograron ning\u00fan escano no parlamento pola dispersi\u00f3n do seu voto.\nA comezos da d\u00e9cada de 1990 tam\u00e9n se creou o Partido da Independencia do Reino Unido (UKIP). Un partido euroesc\u00e9ptico en contra da participaci\u00f3n do Reino Unido na Uni\u00f3n Europea. Conseguiu o terceiro posto nas elecci\u00f3ns europeas de 2004, o segundo nas de 2009 e o primeiro nas de 2014.\nO debate volveuse retomar en 2013 cando o primeiro ministro, David Cameron, propuxo un referendo sobre a membres\u00eda do Reino Unido na Uni\u00f3n Europea.\u200b Tras a s\u00faa vitoria nas elecci\u00f3ns xerais de 2015 e como consecuencia das presi\u00f3ns do UKIP, o proxecto de buscar a sa\u00edda da Uni\u00f3n Europea consol\u00eddase. Durante 2016 o primeiro ministro Cameron levou a cabo unha serie de negociaci\u00f3ns coa UE sobre concesi\u00f3ns que a Uni\u00f3n Europea poder\u00eda realizar ao Reino Unido a cambio dun goberno brit\u00e1nico favorable \u00e1 UE.\nReferendo de 2016.\nO 23 de xu\u00f1o de 2016 realizouse un segundo referendo sobre a permanencia do Reino Unido na UE, o resultado sinala que o 51,9 % dos votantes \u00e9 partidario de abandonar a UE, fronte un 48,1 % partidario de permanecer. Por\u00e9n, en Escocia, Irlanda do Norte e Xibraltar, ademais da maior\u00eda de Londres, predominou a opci\u00f3n contraria.\u200b Tras os resultados do referendo, o primeiro ministro David Cameron dimitiu do seu cargo argumentando que un novo e fresco liderado debe levar ao pa\u00eds \u00e1 opci\u00f3n escollida polo pobo.\u200b Foi substitu\u00eddo no cargo pola tam\u00e9n conservadora Teresa May.\nO proceso de retirada do Reino Unido da Uni\u00f3n Europea comezou cando o Reino Unido invocou o artigo 50 do Tratado da Uni\u00f3n Europea o m\u00e9rcores 29 de marzo de 2017. O prazo establecido naquel artigo \u00e9 de dous anos para acadar un acordo sobre os termos da separaci\u00f3n do Reino Unido da Uni\u00f3n Europea polo tanto a data do abandono definitivo \u00e9 o 29 de marzo de 2019. A outubro de 2018 a\u00ednda non fora acadado ning\u00fan acordo polo que \u00e9 posible que o Reino Unido te\u00f1a que abandonar o club comunitario de forma abrupta."}
{"id": "336014", "revid": "98629", "url": "https://gl.wikipedia.org/wiki?curid=336014", "title": "Referendo sobre a permanencia do Reino Unido na Uni\u00f3n Europea", "text": "O 23 de xu\u00f1o de 2016 celebrouse no Reino Unido e en Xibraltar un referendo sobre a permanencia ou sa\u00edda do Reino Unido da Uni\u00f3n Europea. A permanencia brit\u00e1nica na Uni\u00f3n Europea fora un asunto controvertido desde que o pa\u00eds se integrara na Comunidade Econ\u00f3mica Europea en 1973, con debates recorrentes sobre a sa\u00edda da Uni\u00f3n dende ent\u00f3n.\nPregunta.\nNun primeiro momento, a pregunta proposta perante o Parlamento foi:\nCoas seguintes opci\u00f3ns de resposta:\nPosteriormente, a Comisi\u00f3n Electoral recomendou que a pregunta proposta mudase por outra m\u00e1is clara e directa para os votantes e que se expresase dun xeito m\u00e1is neutral. Finalmente, decidiuse que a pregunta que os cidad\u00e1ns brit\u00e1nicos, irlandeses e os cidad\u00e1ns da Commonwealth contestar\u00edan o d\u00eda do referendo sobre a permanencia do Reino Unido na Uni\u00f3n Europea ser\u00eda:\nCon d\u00faas pos\u00edbeis respostas:"}
{"id": "336015", "revid": "98629", "url": "https://gl.wikipedia.org/wiki?curid=336015", "title": "Coches de choque", "text": "Os coches de choque (\"bumper cars\" en ingl\u00e9s) son un tipo de atracci\u00f3n mec\u00e1nica que consiste en varios carri\u00f1os ou autom\u00f3biles el\u00e9ctricos pequenos que obte\u00f1en a enerx\u00eda da superficie e o teito do escenario. Ac\u00e9ndense e ap\u00e1ganse remotamente por un operador. Estes carri\u00f1os est\u00e1n protexidos por medio dunha grosa fita de goma protectora que lles permite bater entre eles. O seu inventor foi Victor Levand, que traballaba para a General Electric.\nA potencia submin\u00edstrase habitualmente por un de dous m\u00e9todos:\nA superficie de metal, xeralmente, config\u00farase coma unha pista rectangular ou ovalada e se asperxe grafito no chan para diminu\u00edr a fricci\u00f3n. Un parachoques de goma arrodea cada veh\u00edculo, e os condutores baten entre si a medida que se trasladan."}
{"id": "336017", "revid": "6939", "url": "https://gl.wikipedia.org/wiki?curid=336017", "title": "Charles Warren Adams", "text": "Charles Warren Adams, que asinou tam\u00e9n co pseud\u00f3nimo\u00a0Charles Felix, nado en 1833 e finado en 1903, foi un avogado, editor, escritor e vivisector ingl\u00e9s, co\u00f1ecido por ser o autor da obra \"Notting Hill Mystery\", considerada a primeira novela longa detectivesca en lingua inglesa."}
{"id": "336018", "revid": "6939", "url": "https://gl.wikipedia.org/wiki?curid=336018", "title": "Charles Felix", "text": ""}
{"id": "336019", "revid": "5863", "url": "https://gl.wikipedia.org/wiki?curid=336019", "title": "C\u00f3rner", "text": ""}
{"id": "336034", "revid": "98629", "url": "https://gl.wikipedia.org/wiki?curid=336034", "title": "Taifa de Granada", "text": "A Taifa de Granada, ou Reino zir\u00ed de Granada, foi un reino independente musulm\u00e1n que xurdiu no Al-\u00c1ndalus en 1013, por mor da desintegraci\u00f3n que vi\u00f1a sufrindo o Califato de C\u00f3rdoba desde 1009, e que desapareceu ao ser conquistado polos almor\u00e1bides en 1090, pertencendo cronoloxicamente aos primeiros reinos de taifas.\nHistoria.\nReinado de Zawi ben Ziri (1013 -1019).\nOs Banu Ziri, familia b\u00e9rber encabezada por Zawi ben Ziri, en 1013 f\u00edxose co control da Cora de Elvira, cuxa capital era Medina Elvira, e constitu\u00edron a taifa de Granada. Como a cidade de Elvira se atopaba nunha localizaci\u00f3n de dif\u00edcil defensa, Zawi ben Ziri decidiu trasladar a capital do reino taifa a Medina Garnata, a actual Granada. En 1019, Zawi deixou Granada coa intenci\u00f3n de facerse co goberno de Ifriquiya, rexi\u00f3n norteafricana da que era ori\u00fando, aproveitando que o rei falecera e o seu herdeiro era menor de idade. Esta decisi\u00f3n sup\u00faxolle a perda do trono granadino a mans do seu sobri\u00f1o Hab\u00fas ben Maksan e a morte por envelenamento.\nReinado de Hab\u00fas ben Maksan (1019-1038).\nO reinado de Hab\u00fas ben Maksan supuxo un gran desenvolvemento pol\u00edtico, cultural e econ\u00f3mico da taifa de Granada, no que tivo un gran protagonismo o xudeu Samuel ben Nagrela, que en 1030 foi nomeado visir e que progresivamente se converteu no verdadeiro gobernante da taifa at\u00e9 a s\u00faa morte en 1057. Neste per\u00edodo, o territorio da taifa estendeuse cara ao norte, abarcando boa parte da antiga cora de Yayyan.\nReinado de Badis ben Hab\u00fas (1038-1073).\nA Hab\u00fas ben Maksan sucedeulle no trono o seu fillo Badis ben Hab\u00fas, a\u00ednda que unha parte da corte granadina apoiou ao seu sobri\u00f1o Yaddair ben Hubasa, quen organizou unha conxura para facerse co trono, que fracasou grazas a Samuel ben Nagrela, que ao avisar ao rei logrou reforzar a s\u00faa posici\u00f3n no reino.\nEn 1038 o enfrontamento de Badis ben Hab\u00fas con Zuhair, rei da taifa de Almer\u00eda, permitiu ao monarca zir\u00ed facerse con parte do territorio da taifa almeriense. Ao ano seguinte logrou frear as ansias expansionistas de Ab\u00fa al-Qasim, rei da taifa de Sevilla, ao derrotalo en \u00c9cija en coalici\u00f3n coa Taifa de M\u00e1laga e a Taifa de Badaxoz.\nEn 1057 conquistou a taifa de M\u00e1laga anexion\u00e1ndoa ao seu reino e colocando como gobernador ao seu fillo primox\u00e9nito Buluggin ben Badis, quen con todo non chegar\u00eda a suceder ao seu pai \u00e1 fronte da taifa granadina, xa que morreu envenado en 1064 ao parecer por orde de Jos\u00e9 ben Nagrela, quen sucedera como visir ao seu pai Samuel. A morte do primox\u00e9nito colocou ao seu segundo fillo Maksan ben Badis como herdeiro ao trono, pero novamente as intrigas do visir Jos\u00e9 ben Nagrela fixeron que Maksan fose desterrado a Xa\u00e9n onde se declarou rei independente. Jos\u00e9 seguiu conspirando contra Badis ben Hab\u00fas e, en 1066, chegou a un acordo co rei da taifa de Almer\u00eda, Muhammad ben Ma\u2019n al-Mu\u2019tasin para que este se fixese con Granada. A conspiraci\u00f3n chegou a o\u00eddos do pobo que se levantou asasinando ao visir Jos\u00e9 e \u00e1 maior parte de poboaci\u00f3n xud\u00eda da cidade.\nTrala morte do visir Jos\u00e9, o cargo foi ocupado sucesivamente polo \u00e1rabe Al-Naya e tras o asasinato deste polo moz\u00e1rabe Ab\u00fa-l-Rab\u00ed, quen manobrou con \u00e9xito para que Badis ben Hab\u00fas non nomeara sucesor ao seu fillo Maksan, quen xa perdera Xa\u00e9n a mans dos sevillanos e que se atopaba refuxiado na taifa de Toledo, sen\u00f3n ao seu neto Abd\u2019Allah ben Buluggin.\nReinado de Abd\u2019Allah ben Buluggin (1073 -1090).\n\u00c1 morte de Badis ben Hab\u00fas en 1073, descartado como sucesor o seu fillo Marksan, os dous aspirantes ao trono foron os seus netos Tamim e Abd\u2019Allah. Este \u00faltimo ser\u00eda quen lograr\u00eda o trono, xa que a pesar de ser m\u00e1is novo que o seu irm\u00e1n Tamim, a s\u00faa mocidade fac\u00edao m\u00e1is facilmente manexable polo visir. Ademais Tamim resid\u00eda en M\u00e1laga, onde se declararou rei independente ao non conseguir o trono granadino.\nO reinado de Abd\u2019Allah iniciouse sufrindo a presi\u00f3n que exerc\u00edan sobre a taifa granadina tanto Afonso VI de Le\u00f3n\u00a0como Al-Mu'tamid, o rei da taifa de Sevilla, que uniron as s\u00faas forzas cando Abd\u2019Allah negouse a pagar as parias ao rei castel\u00e1n-leon\u00e9s. A toma de C\u00f3rdoba en 1075 por Al-Mam\u00fan, rei da taifa de Toledo, supuxo un alivio na presi\u00f3n militar que estaba a sufrir a taifa de Granada. No entanto esta presi\u00f3n volveu acrecentarse trala conquista de C\u00f3rdoba por Al-Mu'tamid en 1077, que levou a Abd\u2019Allah a aceptar o pago de parias a Afonso VI\u00a0en 1078.\nEn 1082 a taifa de Granada sufriu unha nova agresi\u00f3n desde a taifa de M\u00e1laga, gobernada por Tamim ben Bullugin. Abd\u2019Allah organizou un forte ex\u00e9rcito e tras tomar numerosos castelos cercou a propia cidade de M\u00e1laga, obrigando ao seu irm\u00e1n a pedirlle perd\u00f3n e fac\u00e9ndose con parte do territorio malague\u00f1o.\nEn 1085 Afonso VI\u00a0tomou Toledo, provocando isto que Abd\u2019Allah e os reis das taifas de Sevilla e Badaxoz, solicitasen o auxilio dos almor\u00e1bides, quen entraron na pen\u00ednsula Ib\u00e9rica en 1086 a trav\u00e9s de Alxeciras, derrotando ao rei castel\u00e1n-leon\u00e9s na batalla de Zalaca. Trala vitoria, vendo os almor\u00e1bides a gran debilidade das taifas causada polas s\u00faas continuas disputas, enfront\u00e1ronse a elas, sendo conquistada a de Granada en 1090."}
{"id": "336037", "revid": "75439", "url": "https://gl.wikipedia.org/wiki?curid=336037", "title": "Mosteiro de Sant Pere de Galligants", "text": "O mosteiro de Sant Pere de Galligants \u00e9 unha antiga abad\u00eda da Orde de San Bieito que se atopa na cidade de Xirona. Dende 1857 \u00e9 a sede en Xirona do Museo de Arqueolox\u00eda de Catalu\u00f1a. \u00c9 un edificio declarado ben cultural de interese nacional."}
{"id": "336042", "revid": "89787", "url": "https://gl.wikipedia.org/wiki?curid=336042", "title": "Ba\u00f1os \u00e1rabes de Xirona", "text": "Os ba\u00f1os \u00e1rabes de Xirona son unha obra que se atopa no concello de Xirona, declarados ben cultural de interese nacional. At\u00f3panse nun edificio de estilo rom\u00e1nico tard\u00edo constru\u00eddo en 1194, imitando a estrutura dos ba\u00f1os musulm\u00e1ns norte-africanos.\nDescrici\u00f3n.\nOs chamados ba\u00f1os \u00e1rabes son en realidade uns ba\u00f1os p\u00fablicos de \u00e9poca rom\u00e1nica, que seguen os modelos das termas romanas, dos ba\u00f1os musulm\u00e1ns e das mikw\u00e0s xud\u00edas, tradici\u00f3n que foi recuperada a partir do s\u00e9culo XI con desenvolvemento das cidades. O edificio insp\u00edrase na tipolox\u00eda dos ba\u00f1os norte-africanos, mais os seus elementos arquitect\u00f3nicos son plenamente rom\u00e1nicos: arcos de medio punto, voltas de can\u00f3n, capiteis corintios estilizados \u00f3 xeito do s\u00e9culo XIII, etc.\n\u00c9 salientable o templete octogonal con oito columnas e estrutura mixta de can\u00f3n e trompa c\u00f3nica, as\u00ed como a lanterna exterior e as alcovas do caldarium. Entre os anos 1980-1985 e 1989-1998 fix\u00e9ronse diversas obras de restauraci\u00f3n e adecuaci\u00f3n do edificio."}
{"id": "336048", "revid": "75439", "url": "https://gl.wikipedia.org/wiki?curid=336048", "title": "Murallas de Xirona", "text": "As murallas de Xirona son o conxunto de elementos defensivos (murallas, castelos, torres, portais e baluartes) que arrodean o n\u00facleo hist\u00f3rico da cidade de Xirona, na comarca do Giron\u00e8s. As murallas de Xirona est\u00e1n declaradas como ben cultural de interese nacional, coa denominaci\u00f3n de \"Murallas e portais\"."}
{"id": "336049", "revid": "98629", "url": "https://gl.wikipedia.org/wiki?curid=336049", "title": "Factor de crecemento epid\u00e9rmico", "text": "O factor de crecemento epid\u00e9rmico (EGF, do ingl\u00e9s \"epidermal growth factor\") \u00e9 un factor de crecemento que estimula o crecemento, proliferaci\u00f3n, e diferenciaci\u00f3n celular ao unirse co seu receptor, que \u00e9 o EGFR. O EGF humano \u00e9 unha prote\u00edna de 6045 Da formada por 53 residuos de amino\u00e1cidos e con tres pontes disulfuro intramoleculares.\nO EGF foi descrito orixinalmente de forma independente como un p\u00e9ptido segregado atopado nas gl\u00e1ndulas submaxilares de rato e na urina humana. Inicialmente, o EGF humano co\u00f1ec\u00edase co nome de urogastrona.\nFunci\u00f3n.\nO EGF orixina a proliferaci\u00f3n, diferenciaci\u00f3n, e supervivencia celular. O EGF \u00e9 un polip\u00e9ptido de baixo peso molecular que foi purificado primeiramente da gl\u00e1ndula submaxilar de rato, pero que desde ent\u00f3n se encontrou en moitos tecidos humanos inclu\u00edndo as gl\u00e1ndulas submandibulares e par\u00f3tides. O EGF salivario, que parece estar tam\u00e9n regulado polo iodo inorg\u00e1nico da dieta, tam\u00e9n xoga un importante papel fisiol\u00f3xico no mantemento da integridade dos tecidos g\u00e1stricos e oroesof\u00e1xico. Entre os efectos biol\u00f3xicos do EGF salivario est\u00e1n a curaci\u00f3n das \u00falceras gastroesof\u00e1xicas e orais, a inhibici\u00f3n da secreci\u00f3n \u00e1cida g\u00e1strica, a estimulaci\u00f3n da s\u00edntese de ADN e tam\u00e9n a protecci\u00f3n das mucosas dos factores dani\u00f1os intraluminais, como o \u00e1cido g\u00e1strico, \u00e1cidos biliares, pepsina, e tripsina e axentes f\u00edsicos, qu\u00edmicos, e bacterianos.\nFontes biol\u00f3xicas.\nO EGF pode encontrarse na urina, saliva, leite, e plasma.\nA produci\u00f3n de EGF \u00e9 estimulada pola testosterona.\nMecanismo.\nO EGF act\u00faa un\u00edndose con alta afinidade ao receptor do factor de crecemento epid\u00e9rmico (EGFR) situado na superficie celular. Isto estimula a dimerizaci\u00f3n inducida por ligando, activando a actividade de prote\u00edna tirosina quinase intr\u00ednseca do receptor. A actividade de tirosina quinase, \u00e1 s\u00faa vez, inicia unha fervenza de transduci\u00f3n de sinais que ten como resultado diversos cambios bioqu\u00edmicos na c\u00e9lula: aumento nos niveis de calcio intracelular, incremento da glic\u00f3lise e a s\u00edntese de prote\u00ednas, e un aumento da expresi\u00f3n de certos xenes, como o xene do EGFR. Estes cambios finalmente levan a estimular a replicaci\u00f3n do ADN e a proliferaci\u00f3n celular.\nFamilia do EGF.\nO EGF \u00e9 o membro fundador da familia de prote\u00ednas de EGF. Os membros desta familia proteica te\u00f1en caracter\u00edsticas funcionais e estruturais moi similares. Ademais do propio EGF, outros membros da familia son:\nTodos os membros da familia conte\u00f1en unha ou m\u00e1is repetici\u00f3ns da secuencia de amino\u00e1cidos conservada seguinte:\nCX7CX4-5CX10-13CXCX8GXRC\nonde X representa calquera amino\u00e1cido.\nEsta secuencia cont\u00e9n 6 residuos de ciste\u00edna que forman tres pontes disulfuro intramoleculares. A formaci\u00f3n de pontes disulfuro xera tres bucles estruturais que son esenciais para a alta afinidade de uni\u00f3n entre os membros da familia de EGF e ao seus receptores da superficie celular.\nTerapia co EGF.\nObservouse un incremento da actividade do receptor do factor de crecemento epid\u00e9rmico (EGFR) en certos tipos de cancro, a mi\u00fado correlacionado con mutaci\u00f3ns no receptor e funcionamento anormal como a sinalizaci\u00f3n do receptor constitutiva independente dos niveis de EGF ou da uni\u00f3n do EGF. Por iso, o EGF e o EGFR foron aproveitados para desenvolver m\u00e9todos de obtenci\u00f3n de imaxes e terapias dirixidas a diana contra cancros que sobreexpresan o EGFR.\nEntre os f\u00e1rmacos desenvolvidos para inhibir o receptor do EGF est\u00e1n gefitinib, erlotinib, afatinib e osimertinib para o cancro de pulm\u00f3n, e Cetuximab para o cancro de colon. Os inhibidores de EGFR son inhibidores da tirosina quinase ou anticorpos monoclonais que fan que vaia m\u00e1is lento ou dete\u00f1en o crecemento celular. CimaVax-EGF orixina a produci\u00f3n de anticorpos contra o propio EGF, o que priva aos cancros dependentes de EGFR dun est\u00edmulo proliferativo; est\u00e1 en uso como terapia anticancerosa contra o cancro de pulm\u00f3n de c\u00e9lulas non pequenas, e est\u00e1n realiz\u00e1ndose m\u00e1is ensaios para obter unha posible licenza no Xap\u00f3n, Europa, e os Estados Unidos.\nDesenvolv\u00e9ronse axentes para obter imaxes que identifican doadamente os cancros dependentes de EGFR usando EGF marcado ou anti-EGFR.\nInteracci\u00f3ns.\nO EGF presenta interacci\u00f3ns co EGFR."}
{"id": "336051", "revid": "56817", "url": "https://gl.wikipedia.org/wiki?curid=336051", "title": "Fari\u00f1eira Teixidor", "text": "A fari\u00f1eira Texidor (en ) \u00e9 un edificio modernista proxectado por Rafael Mas\u00f3 i Valent\u00ed no ano 1910 na r\u00faa Santa Eug\u00e8nia, 42, de Xirona. \u00c9 unha das obras m\u00e1is representativas do Modernismo da cidade."}
{"id": "336052", "revid": "23204", "url": "https://gl.wikipedia.org/wiki?curid=336052", "title": "Farinera Teixidor", "text": ""}
{"id": "336053", "revid": "27155", "url": "https://gl.wikipedia.org/wiki?curid=336053", "title": "EGF", "text": ""}
{"id": "336054", "revid": "23204", "url": "https://gl.wikipedia.org/wiki?curid=336054", "title": "Parque da Devesa", "text": "O Parque da Devesa (en ) \u00e9 un parque urbano de Xirona e o meirande de Catalu\u00f1a. At\u00f3pase entre o r\u00edo Ter, o r\u00edo Onyar e o G\u00fcell, no oeste do n\u00facleo hist\u00f3rico da cidade de Xirona.\nCaracter\u00edsticas.\nTen unha extensi\u00f3n de 40 hect\u00e1reas, das cales nove son de paseos con sombras. O parque conta con m\u00e1is de 2\u00a0500 pl\u00e1tanos, h\u00edbridos das especies oriental e occidental, que na s\u00faa maior\u00eda foron plantados por volta dos anos 1850. Dispostos a moi pouca distancia os uns dos outros, v\u00edronse obrigados a medrar m\u00e1is en altura, acadando alg\u00fans os 60 m. Nun dos recunchos do parque at\u00f3panse os xard\u00edns da Devesa, un espazo cercado por un rierolregato onde hai diferentes especies vexetais."}
{"id": "336055", "revid": "23204", "url": "https://gl.wikipedia.org/wiki?curid=336055", "title": "Parc de la Devesa", "text": ""}
{"id": "336057", "revid": "27155", "url": "https://gl.wikipedia.org/wiki?curid=336057", "title": "Urogastrona", "text": ""}
{"id": "336059", "revid": "65337", "url": "https://gl.wikipedia.org/wiki?curid=336059", "title": "Badis ben Hab\u00fas", "text": "Badis ben Hab\u00fas foi o terceiro rei da taifa de Granada ao ocupar o trono entre 1038 e 1073.\nTraxectoria.\nMembro da dinast\u00eda b\u00e9rber dos zir\u00edes, sucedeu no trono da taifa granadina ao seu pai Hab\u00fas ben Maksan a\u00ednda que para iso tivo que facer fronte a unha conxura dunha parte da corte granadina que apoiaba como sucesor ao seu primo Yaddair ben Hubasa. Con todo, a conxura fracasou grazas ao seu visir, o xudeu Samuel ben Nagrela, quen con iso viu reforzada a s\u00faa posici\u00f3n no reino.\nEn 1038, a ra\u00edz do enfrontamento co rei taifa de Almer\u00eda, Zuhair, f\u00edxose con parte do territorio da taifa almeriense e, ao ano seguinte, logrou frear as ansias expansionistas do rei taifa de Sevilla, Ab\u00fa al-Qasim ao derrotalo en \u00c9cija en coalici\u00f3n coas taifas de M\u00e1laga e Badaxoz.\nEn 1057 conquistou a taifa de M\u00e1laga anexion\u00e1ndoa ao seu reino e colocando ao seu fillo primox\u00e9nito, Buluggin ben Badis como gobernador, quen con todo non chegar\u00eda a suceder ao seu pai \u00e1 fronte da taifa granadina xa que morreu envenado en 1064, ao parecer por orde de quen sucedera ao seu pai Samuel como visir. A morte do primox\u00e9nito colocou ao seu segundo fillo Maksan ben Badis como herdeiro ao trono, pero novamente as intrigas do visir Jos\u00e9 ben Nagrela fixeron que Maksan fose desterrado a Xa\u00e9n, onde se declarou independente.\nJos\u00e9 seguiu conspirando contra Badis ben Fabas e, en 1066, chegou a un acordo co rei taifa de Almer\u00eda, Muhammad ben Ma\u2019n al-Mu\u2019tasin para que este se fixese coa capital do reino, Granada. A conspiraci\u00f3n chegou a o\u00eddos do pobo, que se levantou asasinando ao visir Jos\u00e9 e \u00e1 maior parte de poboaci\u00f3n xud\u00eda da cidade no masacre de Granada de 1066.\nTrala morte do visir Jos\u00e9, o cargo foi ocupado polo \u00e1rabe Al-Naya e, tralo asasinato deste, polo moz\u00e1rabe Ab\u00fa-l-Rab\u00ed, quen manobrou con \u00e9xito para que Badis ben Hab\u00fas non nomease sucesor ao seu fillo Maksan, que xa perdera Xa\u00e9n a mans dos sevillanos e que se atopaba refuxiado na taifa de Toledo, sen\u00f3n ao seu neto Abd\u2019Allah ben Buluggin, quen finalmente sucedeu a Badis cando este faleceu en 1073."}
{"id": "336061", "revid": "5312", "url": "https://gl.wikipedia.org/wiki?curid=336061", "title": "Partido Comunista de Galicia (Marxista-Revolucionario)", "text": "O Partido Comunista de Galicia-Marxista Revolucionario (PCG-MR, a partir de 1987 Partido dos Traballadores de Galicia-Unidade Comunista) era a federaci\u00f3n galega do Partido Comunista de Espa\u00f1a (Marxista-Revolucionario).\nHistoria e caracter\u00edsticas.\nO PCG-MR fundouse en 1985 a causa dunha escisi\u00f3n no Partido Comunista de Espa\u00f1a (PCE), liderada polo antigo l\u00edder deste partido Santiago Carrillo. En Galiza o sector carrillista estaba liderado por Julio P\u00e9rez de la Fuente, que foi escollido coma secretario xeral do novo partido. Nas elecci\u00f3ns galegas de 1985 o partido obtivo 8.318 votos (0,66%), sen conseguir representaci\u00f3n institucional (nas anteriores elecci\u00f3ns, o PCG obtivera 32.623 votos e un escano; na de 1985, nin o PCG-MR nin o PCG, que apenas sacou 10.625 votos, conseguiron representaci\u00f3n algunha).\nNo seguinte proceso electoral, as elecci\u00f3ns xerais de 1986, o PCG-MR non se presentou con ese nome, sen\u00f3n co de Mesa para a Unidadu dos Comunistas, que obtivo resultados levemente mellores, 12.072 votos (0,94%).\nNas elecci\u00f3ns municipais de 1987 o partido conseguiu os seus \u00fanicos representantes institucionais, 8 concelleiros, dos cales 5 foron escollidos en Mugardos. Tam\u00e9n neste vila tivo o PCG-MR o seu \u00fanico alcalde.\nDespois de varios novos fracasos electorais e a desaparici\u00f3n da URSS, o partido disolveuse e integrouse no PSdeG."}
{"id": "336062", "revid": "12452", "url": "https://gl.wikipedia.org/wiki?curid=336062", "title": "Partido Comunista de Espa\u00f1a (Marxista-Revolucionario)", "text": ""}
{"id": "336063", "revid": "53322", "url": "https://gl.wikipedia.org/wiki?curid=336063", "title": "PCG-MR", "text": ""}
{"id": "336067", "revid": "89787", "url": "https://gl.wikipedia.org/wiki?curid=336067", "title": "John McEnroe", "text": "John Patrick McEnroe, Jr., nado o 16 de febreiro de 1959, \u00e9 un ex xogador profesional de tenis estadounidense n\u00ba1 do mundo. A mi\u00fado \u00e9 considerado como un dos mellores xogadores de t\u00f3dolos tempos neste deporte. Ga\u00f1ou sete t\u00edtulos individuais de Grand Slam (tres en Wimbledon e catro en US Open), nove t\u00edtulos de Grand Slam en dobres, e un t\u00edtulo de Grand Slam de dobres mixtos."}
{"id": "336068", "revid": "23204", "url": "https://gl.wikipedia.org/wiki?curid=336068", "title": "John Patrick McEnroe, Jr.", "text": ""}
{"id": "336076", "revid": "89787", "url": "https://gl.wikipedia.org/wiki?curid=336076", "title": "Lucius (grupo musical)", "text": "Lucius \u00e9 un grupo musical estadounidense de indie pop formado en Brooklyn, Nova York. O grupo est\u00e1 formado por Jess Wolfe, Holly Laessig, Dan Molad, Peter Lalish e Andrew Burri."}
{"id": "336083", "revid": "25871", "url": "https://gl.wikipedia.org/wiki?curid=336083", "title": "Jos\u00e9 Joaqu\u00edn Prieto Vial", "text": "Jos\u00e9 Joaqu\u00edn Prieto Vial, nado en Concepci\u00f3n o 20 de agosto de 1786 e finado en Santiago de Chile o 22 de novembro de 1854, foi un pol\u00edtico chileno, presidente da rep\u00fablica entre 1831 e 1841."}
{"id": "336087", "revid": "4817", "url": "https://gl.wikipedia.org/wiki?curid=336087", "title": "Pioneer 0", "text": "Pioneer 0, denominada tam\u00e9n como Able 1 e Thor Able 1, foi a denominaci\u00f3n informal do primeiro intento de lanzar unha sonda espacial \u00e1 L\u00faa por parte dos Estados Unidos de Am\u00e9rica.\nCaracter\u00edsticas.\nPioneer 0 foi lanzada o 17 de agosto de 1958 mediante un foguete Thor-Able desde a base espacial de Cabo Ca\u00f1averal cara a L\u00faa, pero a primeira fase do foguete (o Thor n\u00famero 127) estoupou no aire aos 77 segundos da engalaxe, a 16\u00a0km de altura e 16\u00a0km de distancia da rampla de lanzamento.\nA orixe da Pioneer 0, xunto coas s\u00faas irm\u00e1s posteriores Pioneer 1 e Pioneer 2, est\u00e1 na aprobaci\u00f3n en 1958 por parte dos Estados Unidos do primeiro plan para exploraci\u00f3n lunar que deu lugar a cinco proxectos da Advanced Research Project Agency: tres xestionados pola USAF e dous polo Ex\u00e9rcito.\nA misi\u00f3n orixinal de Pioneer 0 era facer unha viaxe de 2,6 d\u00edas de duraci\u00f3n ata a L\u00faa e unha vez al\u00ed frear e entrar en \u00f3rbita para facer medici\u00f3ns cient\u00edficas durante polo menos un par de semanas.\nNave espacial.\nA estrutura da nave, de fibra de vidro, ti\u00f1a forma de dous conos truncados unidos pola base mediante un cilindro baixo, cun conxunto de oito pequenos foguetes e unha antena dipolo nun dos extremos e un foguete de 13,3 kN de pulo no outro extremo, baseado no m\u00edsil aire-aire Falcon. Este \u00faltimo foguete ti\u00f1a como misi\u00f3n frear a sonda ao seu paso pola L\u00faa para entrar na s\u00faa \u00f3rbita. A nave ti\u00f1a pintado un patr\u00f3n de bandas brancas e escuras para como control t\u00e9rmico pasivo e a alimentaci\u00f3n el\u00e9ctrica era proporcionada por un conxunto de bater\u00edas de n\u00edquel-cadmio para a ignici\u00f3n dos foguetes, de prata para a c\u00e1mara e de mercurio para o resto de sistemas. As transmisi\u00f3ns ter\u00edan lugar na frecuencia de 108,06 MHz para telemetr\u00eda e medici\u00f3ns Doppler e a recepci\u00f3n de ordes desde a Terra far\u00edase na frecuencia de 115\u00a0MHz. A nave estabilizar\u00edase mediante xiro a 1,8 revoluci\u00f3ns por segundo. En total, a sonda ti\u00f1a unha altura de 76\u00a0cm, un di\u00e1metro de 72,5\u00a0cm e un peso de 38,1\u00a0kg.\nInstrumentos cient\u00edficos.\nA nave contaba coa seguinte instrumentaci\u00f3n cient\u00edfica, totalizando 11,3\u00a0kg de masa:\nCausas do fallo do lanzamento.\nA investigaci\u00f3n do estoupido do foguete Thor levou \u00e1 conclusi\u00f3n de que a s\u00faa orixe estivo probablemente na ruptura dun cano de os\u00edxeno ou de combustible do foguete ou \u00e1 avar\u00eda nalgunha das partes da turbobomba. Ata despois de 123 segundos da explosi\u00f3n segu\u00edronse recibindo sinais de telemetr\u00eda do sat\u00e9lite e da etapa superior, mentres os restos ca\u00edan cara o oc\u00e9ano Atl\u00e1ntico."}
{"id": "336088", "revid": "56817", "url": "https://gl.wikipedia.org/wiki?curid=336088", "title": "Gone Fishin'", "text": "Gone Fishin' \u00e9 o segundo \u00e1lbum da banda estadounidense de punk/noise rock Flipper, publicado en 1984 a trav\u00e9s do selo Subterranean Records. A portada do disco \u00e9 unha imaxe da furgoneta de xira de Flipper mostrada como un recortable para montar, e de forma semellante na contraportada aparecen os catro membros da banda. No tempo da edici\u00f3n do \u00e1lbum, Subterranean Records ofreceu portadas extra por correo para aqueles seareiros de Flipper que quer\u00edan recortar e montar a furgoneta. O traballo foi reeditado a trav\u00e9s de Water Records o 8 de decembro de 2008 por vez primeira en CD, con textos escritos por Buzz Osborne dos Melvins."}
{"id": "336089", "revid": "98629", "url": "https://gl.wikipedia.org/wiki?curid=336089", "title": "Speak Squeak Creak", "text": "Speak Squeak Creak \u00e9 o \u00e1lbum de estrea da banda xaponesa de noise rock Melt-Banana, publicado en setembro de 1994 a trav\u00e9s do selo NUX Organization. O disco ser\u00eda relanzado en abril de 2001 por A-Zap, edit\u00e1ndose por vez primeira en CD. \"Speak Squeak Creak\" gravouno Steve Albini nun soto de Chicago entre xu\u00f1o e xullo de 1994, baixo a produci\u00f3n de KK Null.\nA derradeira canci\u00f3n do \u00e1lbum se t\u00edtulo son os outros 24 temas soando \u00e1 mesma vez."}
{"id": "336090", "revid": "1576", "url": "https://gl.wikipedia.org/wiki?curid=336090", "title": "Fuck the Golden Youth", "text": "Fuck the Golden Youth \u00e9 o \u00e1lbum de estrea da banda neozelandesa de power pop The Mint Chicks, publicado en 2005 a trav\u00e9s do selo Flying Nun. O disco foi producido polo cantante e polo guitarrista do grupo e gravado pola propia banda nunha casa nunha praia en Northland, Nova Zelandia \u00e1 que s\u00f3 pod\u00eda accederse coa marea baixa."}
{"id": "336093", "revid": "34155", "url": "https://gl.wikipedia.org/wiki?curid=336093", "title": "Miguel Rodr\u00edguez Bautista", "text": "Miguel Rodr\u00edguez Bautista, nado en Valladolid en 1901 e finado en Ribeira o 15 de agosto de 1959, foi un pol\u00edtico espa\u00f1ol.\nTraxectoria.\nFundador e xefe local de Falange Espa\u00f1ola Tradicionalista y de las JONS, foi nomeado alcalde de Ribeira en febreiro de 1941. Permaneceu no cargo at\u00e9 a s\u00faa morte en agosto de 1959. Foi procurador en Cortes de 1949 a 1958 como representante dos concellos da provincia da Coru\u00f1a.\nReco\u00f1ecementos.\nUnha r\u00faa de Ribeira leva o seu nome.\nVida persoal.\nCasou con Mar\u00eda D\u00edaz Delgado."}
{"id": "336097", "revid": "1888", "url": "https://gl.wikipedia.org/wiki?curid=336097", "title": "Xacinto Santiago", "text": ""}
{"id": "336098", "revid": "89787", "url": "https://gl.wikipedia.org/wiki?curid=336098", "title": "Alfonso Mandado V\u00e1zquez", "text": "Alfonso Mandado V\u00e1zquez, nado en Gondomar en 1952, doutor enxe\u00f1eiro industrial e profesor de organizaci\u00f3n de empresas na Universidade de Vigo, \u00e9 un antigo xogador afeccionado de f\u00fatbol, balonm\u00e1n e rugby que salientou como directivo deportivo presidindo a Federaci\u00f3n Espa\u00f1ola de Rugby entre 2001 e 2012, ocupando a vicepresidencia do Comit\u00e9 Ol\u00edmpico Espa\u00f1ol e a vicepresidencia do consello de administraci\u00f3n da \"F\u00e9d\u00e9ration Internationale de Rugby Amateur\". Dende 2009 preside o Club Baloncesto Baiona e dende 2014 tam\u00e9n o Gondomar Club de F\u00fatbol.\nEn pol\u00edtica, foi concelleiro en Baiona e tam\u00e9n en Gondomar. O seu pai, Alfonso Mandado Robles, foi alcalde de Baiona entre 1972 e 1974.\nTraxectoria no deporte.\nAlfonso Mandado comezou a s\u00faa traxectoria deportiva xogando no Gondomar CF da s\u00faa localidade natal. Daquela o club acadou o seu primeiro ascenso \u00e1 Terceira Divisi\u00f3n. Por mor dos seus estudos residiu en Santiago de Compostela e en Bilbao. En Santiago xogou na SD Compostela e en Bilbao xogou a balonm\u00e1n e comezou a practicar rugby. Rematou os seus estudos en Madrid onde defendeu as cores do Club de Rugby Cisneros, equipo de referencia nacional nos anos 70 e 80. Xa de volta en Galicia xogou no CDU Santiago e volveu \u00f3 seu club de f\u00fatbol que mesmo adestrou, at\u00e9 que foi chamado por Antonio Moreno Romo de Arce para que houbese un directivo galego na FER baixo a s\u00faa presidencia. Ocupou o cargo de director da selecci\u00f3n sub-23 dende 1996 e despois da selecci\u00f3n absoluta. Foi membro da directiva tam\u00e9n baixo a presidencia de Alberto Pico Mar\u00edn at\u00e9 o seu falecemento en 2001. Ent\u00f3n Alfonso Mandado presentou a s\u00faa candidatura para presidir a federaci\u00f3n e foi elixido, ocupando o cargo de presidente durante tres lexislaturas."}
{"id": "336101", "revid": "1888", "url": "https://gl.wikipedia.org/wiki?curid=336101", "title": "Silvio Santiago Garc\u00eda", "text": ""}
{"id": "336102", "revid": "89787", "url": "https://gl.wikipedia.org/wiki?curid=336102", "title": "EF-G", "text": "EF-G ou factor de elongaci\u00f3n G (historicamente co\u00f1ecido tam\u00e9n como translocase) \u00e9 un factor de elongaci\u00f3n procari\u00f3tico e unha GTPase responsable de catalizar o movemento coordinado do ARNt e ARNm a trav\u00e9s do ribosoma durante a traduci\u00f3n de prote\u00ednas procari\u00f3tica.\nFunci\u00f3n.\nO EF-G cataliza a translocaci\u00f3n do ARNt e ARNm no ribosoma ao final de cada rolda de elongaci\u00f3n do polip\u00e9tido que se est\u00e1 a sintetizar. Igual que fai o complexo EF-Tu+ARNt+GTP, o EF-G \u00fanese ao ribosoma no seu estado unido a GTP. Cando se une ao sitio A do ribosoma, o EF-G causa que o ARNt que previamente ocupaba ese sitio pase a ocupar unha posici\u00f3n intermedia A/P (unida ao sitio A da subunidade ribos\u00f3mica menor e ao sitio P da subumidade maior), e o ARNt situado no sitio P \u00e9 movido ao estado h\u00edbrido P/E. A hidr\u00f3lise do EF-G do GTP causa un cambio conformacional que forza que o ARNt A/P ocupe totalmente o sitio P, e que o ARNt P/E ocupe completamente o sitio E (e saia do complexo do ribosoma), e que o ARNm avance tres nucle\u00f3tidos en relaci\u00f3n ao ribosoma debido \u00e1 s\u00faa asociaci\u00f3n con estas mol\u00e9culas de ARNt. Despois, a mol\u00e9cula de EF-G unida a GDP dis\u00f3ciase do complexo, deixando outro sitio A libre no que pode empezar un novo ciclo de elongaci\u00f3n.\nAdemais do seu papel na translocaci\u00f3n, o EF-G, funcionado conxuntamente co Factor de Reciclaxe do Ribosoma (RRF, \"Ribosome Recycling Factor\"), promove a reciclaxe do ribosoma dun modo dependente de GTP.\nImportancia cl\u00ednica.\nNormalmente o EF-G \u00e9 inhibido polo \u00e1cido fus\u00eddico, pero desenvolveuse resistencia nalgunhas bacterias.\nEvoluci\u00f3n.\nO EF-G ten unha historia evolutiva complexa, e ten numerosas versi\u00f3ns par\u00e1logas presenten en bacterias, o que suxire a subfuncionalizaci\u00f3n de diferentes variantes do EF-G."}
{"id": "336103", "revid": "98629", "url": "https://gl.wikipedia.org/wiki?curid=336103", "title": "Tempadas dos Atlanta Flames", "text": "Esta \u00e9 unha lista das tempadas completadas polos Atlanta Flames na National Hockey League. A lista documenta os rexistros e playoffs para as oito tempadas que o equipo xogou en Atlanta antes do seu traslado a Calgary en 1980. Atlanta ficar\u00eda sen unha franqu\u00eda de NHL durante 19 anos cando no 1999 fundouse o Atlanta Thrashers, por\u00e9n no 2011 o equipo marchou a Winnipeg.\n\"Nota: PX = Partidos xogados, V = Vitorias, P = Perdas, E = Empates, OTL = \"Overtime losses\", Pts = Puntos, PF = Puntos a favor, PC = Puntos en contra, PIM = Penalizaci\u00f3ns en minutos\""}
{"id": "336104", "revid": "27155", "url": "https://gl.wikipedia.org/wiki?curid=336104", "title": "Factor de elongaci\u00f3n G", "text": ""}
{"id": "336106", "revid": "34155", "url": "https://gl.wikipedia.org/wiki?curid=336106", "title": "Jos\u00e9 Fern\u00e1ndez Berm\u00fadez", "text": "Jos\u00e9 Fern\u00e1ndez Berm\u00fadez, nado en Rois cara a 1892 e finado en Ribeira o 6 de febreiro de 1961, foi un industrial e pol\u00edtico galego.\nTraxectoria.\nInstalado en Ribeira, era propietario dun almac\u00e9n de sal. Nas elecci\u00f3ns municipais do 12 de abril de 1931 foi elixido concelleiro e posteriormente primeiro tenente de alcalde. En 1933 foi elixido alcalde de Ribeira, permanecendo no cargo at\u00e9 1936. Foi nomeado membro da xestora da Deputaci\u00f3n da Coru\u00f1a en decembro de 1935. Co golpe de Estado do 18 de xullo de 1936 foi deposto como alcalde, detido polo capit\u00e1n Saavedra e trasladado a Boisaca, onde estivo unha semana. O apoio das s\u00faas amizades permitiulle lograr un permiso que aproveitou para marchar a Portugal onde permaneceu durante un ano, ata que as autoridades franquistas decretaron unha amnist\u00eda para os republicanos sen delitos de sangue. Inculpado na Causa militar instru\u00edda en Santiago de Compostela por rebeli\u00f3n que finalmente foi sobresida. Marchou ao exilio. Retornou a Ribeira, onde seguiu cos seus negocios nos anos cincuenta.\nVida persoal.\nCasou con Juana Sampedro Vidal e foi pai de Juana, Jos\u00e9, C\u00e1ndido, Mar\u00eda Luz, Mar\u00eda Teresa e \u00c1ngel Fern\u00e1ndez Sampedro."}
{"id": "336107", "revid": "1131", "url": "https://gl.wikipedia.org/wiki?curid=336107", "title": "Enxebre Orde da Vieira", "text": "A Enxebre Orde da Vieira \u00e9 un grupo asociado ao Centro Gallego de Madrid fundado en 1967 coa finalidade de reunir os galegos que viv\u00edan en Madrid para defender e apoiar todo o relacionado con Galicia. Non po\u00f1en limitaci\u00f3ns ideol\u00f3xicas, mais o grupo en si poder\u00eda considerarse elitista; o amor a Galicia \u00e9 a raz\u00f3n de existencia da Orde, m\u00e1is non \u00e9 o \u00fanico tema tratado polos representantes da mesma. Normalmente x\u00fantanse unha vez ao ano nunha comida na \u00e9poca do Entroido.\nInicios e evoluci\u00f3n.\nA Enxebre Orde da Vieira nace como unha representaci\u00f3n da galeguidade levada a cabo por uns universitarios residentes en Madrid, cando no ver\u00e1n de 1967 participaron nun encontro na praia de Panx\u00f3n, en Vigo. O grupo de galegos que organizou a reuni\u00f3n resid\u00edan tam\u00e9n en Madrid, e eran co\u00f1ecidos como os \"Borob\u00f3\" e os \"Madrigallegos\".\nO obxectivo principal da Orde nas s\u00faas orixes era xuntar os galegos afincados en Madrid e apoiar todo o relacionado con Galicia. Pretend\u00edase abrir un grupo de encontro sen limitaci\u00f3ns ideol\u00f3xicas para potenciar o orgullo de seren galegos, orgullo que se vira afectado noutros tempos, as\u00ed como defender e solidarizarse coa terra galega; debido a esta finalidade rexeitan os cargos e \u00e9 un Consello quen dirixe o grupo. Con todo isto, os seus membros pertencen \u00e1 elite galega en Madrid ou a partidos pol\u00edticos, principalmente de dereitas.\nO nome da Enxebre Orde da Vieira fai referencia \u00e1 simbolox\u00eda tradicional da cultura galega. O termo enxebre fai referencia \u00e1 parte m\u00e1is arraigada da cultura tradicional co prop\u00f3sito de conducila cara a modernidade a trav\u00e9s dos cami\u00f1os da cultura. A vieira relaci\u00f3nase cos cami\u00f1os xacobeos que conectan Galicia con Europa, as\u00ed como coa emigraci\u00f3n, coa Galicia mari\u00f1eira, artes\u00e1 e gastron\u00f3mica.\nA Orde ten organizado exposici\u00f3ns de diferentes pintores galegos en Madrid e presentaci\u00f3ns literarias. Por\u00e9n, o acto anual m\u00e1is destacado \u00e9 o Cap\u00edtulo Xeral Ordinario, que se celebra no Entroido, por ser esta unha das festas m\u00e1is t\u00edpicas da cultura tradicional galega. Dito acto pode ser considerado o m\u00e1is representativo da galeguidade na di\u00e1spora. Nel c\u00edtanse tanto os galegos m\u00e1is importantes de Madrid como doutras Comunidades Aut\u00f3nomas, da propia Galicia, e mesmo de diferentes pa\u00edses europeos e americanos. Al\u00e9n deste encontro, a Orde ten organizado Cap\u00edtulos Extraordinarios en Santiago de Compostela cada ano santo; tam\u00e9n se celebraron en cidades como R\u00edo de Janeiro, M\u00e9xico DF, Lisboa, Nova York, Bos Aires, Roma e Galway (Irlanda).\nO 6 de abril de 1989, 21 anos despois da creaci\u00f3n da Enxebre Orde da Vieira, fundouse Asociaci\u00f3n Cultural da Vieira, co obxectivo de difundir a cultura e a lingua galega tanto para os galegos como para o resto de espa\u00f1ois interesados. Esta Asociaci\u00f3n foi elixida como centro colaborador da Xunta no ano 2000.\nActividade.\nMencionase neste apartado unha listaxe das actividades realizadas pola Enxebre Orde da Vieira e a Asociaci\u00f3n Cultural da Vieira.\nSegundo os propios membros da Orde, a actividade lograda def\u00ednese da seguinte maneira:\"A Orde conseguiu todo e non conseguiu nada. Non buscamos honores, nin poder, nin di\u00f1eiro... e nada temos. Pola contra, buscamos mellorar a imaxe de Galicia no mundo e entre os seus propios cidad\u00e1ns, quer\u00edamos impedir que caera no esquecemento entre os que tiveron que abandonala, aumentar a s\u00faa autoestima e a admiraci\u00f3n dos demais cara ela, cara a s\u00faa cultura, a s\u00faa terra e as s\u00faas xentes. Tampouco aqu\u00ed o conseguimos todo, mais estamos satisfeitos; e, en todo caso, a\u00ednda temos forzas para seguir loitando. EL CONSELLO DE LA ORDEN Madrid, Marzo de 2015\"\nSegundo os membros, o resultado dos 48 anos de actividade foi prestar atenci\u00f3n a un colectivo galego que non adoita integrarse nos propios centros galegos; loitaron pola recuperaci\u00f3n da galeguidade activa; a relaci\u00f3n entre galegos do exterior e do interior de Galicia; potenciaron o orgullo de seren galegos; a adopci\u00f3n de persoas que senten predilecci\u00f3n por Galicia, as\u00ed como a expansi\u00f3n da galeguidade e do esp\u00edrito xacobeo por diferentes pa\u00edses.\nRepresentantes da Orde.\nO ingreso dos novos membros \u00e9 acordado polo Consello da Orde e sup\u00f3n un reco\u00f1ecemento de m\u00e9ritos como galegos, mais tam\u00e9n o compromiso de facer m\u00e1is por Galicia. Cada membro debe pagar integramente os seus gastos.\nA Orde conta con membros tanto en Espa\u00f1a, como en Am\u00e9rica, Asia e outros pa\u00edses de Europa. Cabe destacar que entre os seus membros at\u00f3panse altos cargos como ex-ministros, ministros, o xefe do Estado maior da defensa, o secretario de migraci\u00f3n da Xunta, xuristas e demais personalidades da elite que mostran a posici\u00f3n pol\u00edtica e ideol\u00f3xica do grupo.\nRecital de recibimento.\nAnte o pleno do Consello, acto p\u00fablico e solemne, ten lugar o seguinte procedemento :\nPublicaci\u00f3ns.\nEsta asociaci\u00f3n conta cunha serie de publicaci\u00f3ns, todas elas co tema central de Galicia:"}
{"id": "336108", "revid": "23204", "url": "https://gl.wikipedia.org/wiki?curid=336108", "title": "Poncio Pilato", "text": "Poncio Pilato ou Pilatos (en lat\u00edn: Pontius Pilatus), membro da orde ecuestre, foi o quinto prefecto da provincia romana de Xudea, entre os anos 26 e 36 d. C., polo que tivo un papel relevante nos acontecementos da provincia neses anos. Os evanxeos can\u00f3nicos pres\u00e9ntano como responsable executivo do suplicio e condena \u00e1 morte de Xes\u00fas de Nazaret.\nFragmentos biogr\u00e1ficos.\nOs detalles da biograf\u00eda de Poncio Pilato antes e despois do seu nomeamento como prefecto de Xudea e tras a s\u00faa participaci\u00f3n no proceso contra Xes\u00fas de Nazaret son desco\u00f1ecidos. A\u00ednda que varias fontes textuais posteriores (os \"Annales\" de T\u00e1cito e os escritos de Flavio Xosefo) menci\u00f3nano como \"procvrator\" (\"procurador\") ou como \"praeses\" (gobernador), a s\u00faa denominaci\u00f3n oficial foi a de \"praefectus\" que, segundo xa sospeitara Ou. Hirschfeld en 1905, era a que correspond\u00eda a tal cargo at\u00e9 a \u00e9poca de Claudio. Este dato quedou documentado sen d\u00fabida tras o achado en 1961, entre os restos do teatro de Cesarea (importante porto antigo, entre Tel-Aviv e Haifa), dunha inscrici\u00f3n fragmentaria oficial, na que Pilato adicaba (ou refac\u00eda) un \"Tiberieum\" ou templo de culto ao emperador Tiberio. O seu texto ad\u00f3itase restitu\u00edr da seguinte forma:\nA inscrici\u00f3n de Poncio Pilato p\u00f3dese ver comentada en espa\u00f1ol, con imaxes do orixinal, nun recente artigo que re\u00fane fontes textuais romanas e xud\u00edas non cristi\u00e1s sobre Xes\u00fas de Nazaret.\nMoitos detalles que carecen de calquera confirmaci\u00f3n por outras v\u00edas (especialmente relativos ao seu supostos arrepentimento, suicidio ou condena e decapitaci\u00f3n) foron engadidos \u00e1 tradici\u00f3n biogr\u00e1fica a partir das \"Actas de Pilato\", un relato contido nos evanxeos ap\u00f3crifos, que circularon con m\u00e1is profusi\u00f3n por Oriente; entre aqueles c\u00f3ntanse tam\u00e9n un nome para a s\u00faa esposa, Claudia Procula (que, xunto a el, foi canonizada como santa pola Igrexa ortodoxa et\u00edope, e soa pola bizantina), ou un (improbable) nacemento de Pilato en Tarraco (Tarragona). O certo, con todo, \u00e9 que cientificamente non se sabe nada seguro sobre as cidades de nacemento e falecemento de Pilato, e que o seu rastro hist\u00f3rico p\u00e9rdese nos anos 36-37 d.C., cando se sabe que, destitu\u00eddo do seu cargo, regresa a Roma.\nFoi designado prefecto de Xudea por Tiberio, a instancias do seu prefecto para o pretorio, Lucio Elio Sejano, adversario de Agripina e destacado antisemita.\nTentou romanizar Xudea sen \u00e9xito, introducindo imaxes de culto ao C\u00e9sar, e tratou de constru\u00edr un acueduto cos fondos do Templo. As desavinzas co pobo xudeu lev\u00e1rono a trasladar o seu centro de mando de Cesarea a Xerusal\u00e9n para controlar mellor as revoltas. \nPilato enfront\u00e1base ademais a grupos extremistas antiimperialistas entre os que se contaba Barrab\u00e1s, quen asasinara a un soldado romano. Estes grupos subversivos daban moito quefacer a Pilato.\nPoncio Pilato foi relevado do mando de Xudea no ano 36 d.C., despois de reprimir fortemente unha revolta dos samaritanos, durante a cal crucificou a varios alborotadores.\nPoncio Pilato, personaxe hist\u00f3rico.\nExisten varias referencias da existencia de Poncio Pilato que poden considerarse. Por exemplo, Xustino M\u00e1rtir, quen escribiu a mediados do s\u00e9culo II, dixo o seguinte respecto da morte de Xes\u00fas: \u201cPolas Actas de Poncio Pilato podes determinar que estas cousas sucederon\u201d. Ademais, segundo Xustino M\u00e1rtir estes mesmos rexistros mencionaban os milagres de Xes\u00fas, dos cales di: \u201cDas Actas de Poncio Pilato podes aprender que El fixo esas cousas\u201d. \u00c9 verdade que estas \u201cActas\u201d ou rexistros oficiais xa non existen, pero \u00e9 posible que existisen no s\u00e9culo II, e Xustino instou con confianza aos seus lectores a comprobar con elas a veracidade do que dic\u00eda.\nO testemu\u00f1o que o historiador romano T\u00e1cito, nacido ao redor do ano 55 d.C., que non era amigo do cristianismo, escribiu pouco despois do ano 100, mencionando a persecuci\u00f3n dos cristi\u00e1ns por Ner\u00f3n, cando engade: \u201cCristo, o fundador do nome, sufrira a pena de morte no reinado de Tiberio, sentenciado polo procurador Poncio Pilato, e a perniciosa superstici\u00f3n (cristianismo) det\u00edvose momentaneamente, pero xurdiu de novo, non soamente en Xudea, onde comezou aquela peste, sen\u00f3n na capital mesma (Roma)\u201d.\n, escritor xudeu de Alexandr\u00eda (Exipto) que viviu no s\u00e9culo I, narra un acto similar de Pilato que provocou unha protesta. Nesa ocasi\u00f3n tivo que ver cuns escudos de ouro que levaban os nomes de Pilato e Tiberio, e que Pilato colocara na s\u00faa residencia de Xerusal\u00e9n. Os xudeus apelaron ao emperador de Roma, e Pilato recibiu a orde de levar os escudos a Cesarea. Fil\u00f3n ref\u00edrese a Poncio Pilato como un home \u00abde car\u00e1cter inflexible e duro, sen ningunha consideraci\u00f3n\u00bb. M\u00e1is a\u00ednda, segundo este escritor de Alexandr\u00eda, o goberno de Poncio caracteriz\u00e1base polo seu \u00abcorruptibilidade, roubos, violencias, ofensas, brutalidades, condenas continuas sen proceso previo, e unha crueldade sen l\u00edmites\u00bb.\nSegundo o historiador xudeu Xosefo, Pilato tivo un mal comezo no que respecta \u00e1s relaci\u00f3ns cos seus s\u00fabditos xudeus: de noite enviou a Xerusal\u00e9n soldados romanos que levaban estandartes militares con imaxes do emperador. E a situaci\u00f3n complicouse porque as insignias foron colocadas na Torre Antonia, cuartel xeral das cohortes romanas, \u00e9 dicir, xusto fronte a un dos \u00e1ngulos do complexo do Templo, co engadido de que os xudeus creron que os auxiliares romanos queimaban incenso fronte \u00e1s imaxes de Tiberio e Augusto. Este suceso provocou un gran resentimento debido a que vulneraba a prohibici\u00f3n da Torah ao uso de \u00eddolos, e unha delegaci\u00f3n de principais entre os xudeus (representantes do Sanedr\u00edn) viaxou a Ces\u00e1rea para protestar pola presenza das insignias e esixir que as quitasen. \nDespois de cinco d\u00edas de discusi\u00f3n, Pilato tentou atemorizar aos que fixeron a petici\u00f3n, ameaz\u00e1ndoos con que os seus soldados executar\u00edanos, pero a enconada negativa daqueles a dobregarse (pois mesmo se inclinaron en terra e mostraron os seus pescozos para ser degolados, a\u00ednda que Pilato s\u00f3 pretendera enganalos para que cedesen) e dado o alto custo pol\u00edtico (xa que Pilato levaba apenas seis semanas no posto e ter\u00eda que executar nesa soa ocasi\u00f3n at\u00e9 a seis mil xudeus) f\u00edxolle acceder \u00e1 s\u00faa demanda.\nXosefo a\u00ednda menciona outro alboroto: a expensas da tesourar\u00eda do templo de Xerusal\u00e9n, Pilato constru\u00edu un acueduto para levar auga a Xerusal\u00e9n desde unha distancia de case 40\u00a0km. Pilato solicitou do Gran Sanedr\u00edn fondos do Tesouro do Templo para financiar a obra, baixo a advertencia de que si eran negados ter\u00eda que aumentar os impostos. Os sacerdotes neg\u00e1ronse en principio alegando que era di\u00f1eiro sacro, pero cederon baixo a condici\u00f3n de que se ocultase a orixe dos fondos e de que o principal fluxo do l\u00edquido chegase aos dep\u00f3sitos do propio Templo, pero o acordo foi descuberto. Grandes multitudes vociferaron contra este acto cando Pilato visitou a cidade. Pilato enviou soldados disfrazados para que se mesturasen entre a multitude e atac\u00e1sena ao recibir un sinal, o que resultou en que moitos xudeus morresen ou quedasen feridos.\nXosefo informa que a posterior destituci\u00f3n de Pilato foi o resultado das queixas que os samaritanos presentaron a Vitelio, por ent\u00f3n gobernador de Siria e superior inmediato de Pilato. A queixa ti\u00f1a que ver coa matanza ordenada por Pilato de varios samaritanos aos que enganou un impostor, reun\u00edndoos no monte Guerizim coa esperanza de descubrir os tesouros sacros que supostamente escondera al\u00ed Mois\u00e9s. Vitelio mandou a Pilato a Roma para comparecer ante Tiberio, e puxo a Marcelo no seu lugar. Tiberio morreu no ano 37 d.C., mentres Pilato a\u00ednda estaba en cami\u00f1o a Roma medorento de ser xulgado e executado pola s\u00faa antiga relaci\u00f3n con Sejano, xa que tras a ca\u00edda deste, todos os que se relacionaron con el foron tratados como inimigos polo emperador Tiberio e na s\u00faa maior\u00eda executados. Incluso, chegouse a relacionar a s\u00faa decisi\u00f3n de ceder ante a presi\u00f3n do Sanedr\u00edn xudeu no xu\u00edzo de Jes\u00fas (cando os sacerdotes lembr\u00e1ronlle que si soltaba a un suposto subversivo como Jes\u00fas, que se proclamaba rei, ent\u00f3n non era amigo de C\u00e9sar, \u00e9 dicir, do emperador dese momento, Tiberio), para salvar a s\u00faa carreira e mesmo a s\u00faa vida e as\u00ed evitar que Tiberio sospeitase da s\u00faa lealdade e mand\u00e1seo chamar a Roma para investigalo e xulgalo como asociado a Sejano. Ademais, e xa que Sejano hab\u00eda hostilizado en vida \u00e1 colonia xud\u00eda de Roma, despois da s\u00faa morte, Tiberio ordenou a Pilato cambiar cara a unha pol\u00edtica favorable aos costumes xudeus.\nPoncio Pilato nos evanxeos.\nSegundo os Evanxeos sin\u00f3pticos Xes\u00fas foi apresado por un grupo de homes armados pertencentes \u00e1 garda do Templo, por orde de Caif\u00e1s e os sumos sacerdotes. En cambio, o evanxeo de Xo\u00e1n afirma que foi apresado por unha compa\u00f1\u00eda romana ao mando dun tribuno (Xo\u00e1n 18:12), o que dar\u00eda a entender que foi por orde do prefecto. Os evanxeos din que, logo dun interrogatorio nocturno, os l\u00edderes saduceos levaron a Xes\u00fas ante o procurador romano pola ma\u00f1\u00e1 temper\u00e1n (os romanos s\u00f3 fac\u00edan xu\u00edzos antes do mediod\u00eda), solicitando a Pilato que o executase, xa que lle acharon culpable de blasfemia, pero a pena capital s\u00f3 pod\u00eda ser aplicada polos romanos. Pilato env\u00eda a Xes\u00fas a Herodes Antipas debido a un conflito coa xurisdici\u00f3n correspondente a un reo de Galilea. Ao ser devolto \u00e1s s\u00faas mans, Pilatos decl\u00e1rase incompetente para resolver asuntos relixiosos e declara non acharlle culpable. Os l\u00edderes xudeus ent\u00f3n cambian a acusaci\u00f3n sobre Xes\u00fas a sedici\u00f3n. A pesar de non achalo culpable, Pilato -sabendo que era v\u00e9spera de Pascuas- deixa que o pobo decida entre liberar a un preso de nome Barrab\u00e1s ou liberar a Xes\u00fas.\nO pobo, dirixido polos sumos sacerdotes, escolle a liberaci\u00f3n de Barrab\u00e1s e a crucifixi\u00f3n de Xes\u00fas. Ante esa decisi\u00f3n Pilato simbolicamente lavou as mans para indicar que non quer\u00eda ser parte da decisi\u00f3n tomada polo xent\u00edo. Pilato di \u00abNon son responsable polo sangue deste home\u00bb. Ao que a multitude responde: \u00abQue o seu sangue caia sobre n\u00f3s e sobre os nosos descendentes\u00bb. N\u00e1rrase tam\u00e9n que Pilato ordena a flaxelaci\u00f3n de Xes\u00fas antes da s\u00faa execuci\u00f3n, pero os evanxeos discrepan en canto a si esta medida foi tomada como un intento de substituci\u00f3n da execuci\u00f3n, ou si era simplemente parte do proceso da execuci\u00f3n.\nPoncio Pilato como s\u00edmbolo.\nSegundo P\u00e9rez-Rioja, \u00abPilato converteuse nun s\u00edmbolo tradicional da vileza e da submisi\u00f3n aos baixos intereses da pol\u00edtica\u00bb.\nO acto de \u00ablavar as mans\u00bb levado a cabo por Pilato no Evanxeo de Mateu, xunto con outros temas simb\u00f3licos emblem\u00e1ticos da paix\u00f3n de Cristo (as trinta moedas de prata, o bico de Xudas ou o canto do galo), deixou a s\u00faa marca na linguaxe coti\u00e1 e nas imaxes.\nSegundo J.L. McKenzie, o acto de \u00ablavarse as mans\u00bb non formaba parte do proceso legal: xa non hab\u00eda audiencia nin interrogatorio de testemu\u00f1as, sen\u00f3n mais ben unha forma de facer comunicar ao xent\u00edo, por medio dun costume xudeu, o seu desapego ao caso. A sentenza estaba impl\u00edcita. O factor importante non era xa o proceso, sen\u00f3n as presi\u00f3ns que provocaron o resultado do proceso. Os evanxeos implican claramente que Pilato deuse conta de que non hab\u00eda ning\u00fan cargo aut\u00e9ntico contra Xes\u00fas, e o lavatorio simb\u00f3lico das mans engadido por Mateo, v\u00e9n subli\u00f1alo. Este acto quedou na cultura como s\u00edmbolo daquel que, por conveniencia persoal, cede ante a presi\u00f3n doutros \u00e1 vez que pretende desentenderse dun veredicto inxusto. O lavatorio de mans implica un acto de purificaci\u00f3n baleiro de contido que non consegue en conciencia eludir a responsabilidade, posto que quen condena a un home inocente por presi\u00f3ns non est\u00e1 moralmente moi por encima dos que as exercen.\nPoncio Pilato na arte.\nEsteticamente, Poncio Pilato chamou a atenci\u00f3n e imaxinaci\u00f3n de escritores (a s\u00faa persoa converteuse en personaxe case obrigado en calquera representaci\u00f3n da paix\u00f3n de Xesucristo), de artistas pl\u00e1sticos, e de produtores e directores cinematogr\u00e1ficos.\nPoncio Pilato na literatura.\nPoncio Pilato \u00e9 o personaxe principal de \u00abO procurador de Xudea\u00bb, de Anatole France, publicado en \"Lle Temps\" de 25 de decembro de 1891, e recolleito logo na colecci\u00f3n de relatos \"O estoxo de n\u00e1car\" (1892). Posteriormente, o conto editouse por separado en edici\u00f3ns de bibli\u00f3filo, a primeira delas en 1902 con ilustraci\u00f3ns de Eug\u00e8ne Grasset. \nEn devandito relato, Poncio Pilato, retirado xa en Sicilia, at\u00f3pase con Aelio Lamia, un co\u00f1ecido do seu per\u00edodo como procurador de Xudea. En d\u00faas conversaci\u00f3ns sucesivas fan repaso aos acontecementos que viviron xuntos. Ambos expo\u00f1en unha visi\u00f3n radicalmente contraposta sobre a historia e os xudeus.\nO conto antic\u00edpase en m\u00e1is unha d\u00e9cada \u00e1 denuncia do antisemitismo que se manifestar\u00e1 na sociedade francesa a ra\u00edz do caso Dreyfus.\nEn 1980, Leonardo Sciascia traduciu \u00abO procurador de Xudea\u00bb ao italiano, quen o consideraba un dos m\u00e1is perfectos do seu x\u00e9nero. Serviu de inspiraci\u00f3n a Joyce para \"Dublineses\", en especial para o relato m\u00e1is co\u00f1ecido, \u00abOs mortos\u00bb. \nCabe destacar tam\u00e9n a alusi\u00f3n ao seu nome no personaxe de\u00abPoncia\u00bb, do drama \u00abLa Casa de Bernarda Alba\u00bb, de Federico Garc\u00eda Lorca.\nEn 2012 publicouse en li\u00f1a a novela \"A Santa Palangana\" (A Paix\u00f3n segundo Pilato), escrita por Juan Antonio de Lucas quen se presenta como o editor dun texto dun catedr\u00e1tico chamado J\u00e2n Gr\u00f6b. A novela suponse baseada en documentos do mesmo Pilatos que permanecer\u00edan ocultos. Narra o proceso xudicial contra Xesucristo cun desenlace moi diferente ao hist\u00f3rico.\nPoncio Pilato retr\u00e1tase en \u00abO Mestre e Margarita\u00bb de Mikhail Bulgakov como desapiadado, e con todo, complexo e humano. A novela describe o seu encontro con Jes\u00fas o Nazareno, mostrando o reco\u00f1ecemento dunha afinidade e a necesidade espiritual del, e a s\u00faa renuente entrega, a\u00ednda que resignada e pasiva, aos que quer\u00edan matalo. Aqu\u00ed Pilato exemplifica a afirmaci\u00f3n \"A covard\u00eda \u00e9 o peor dos vicios\", e, por tanto, serve como modelo, nunha interpretaci\u00f3n aleg\u00f3rica da obra, para todas as persoas que se lavaron as mans\" en silencio ou tomado parte activa nos crimes cometidos porStalin.\nPoncio Pilato no cine.\nNa cinematograf\u00eda, diversos actores representaron o papel de Poncio Pilato."}
{"id": "336110", "revid": "34155", "url": "https://gl.wikipedia.org/wiki?curid=336110", "title": "Ram\u00f3n Baltar Cardona", "text": "Ram\u00f3n Baltar Cardona, finado en Ribeira en maio de 1959, foi un industrial e pol\u00edtico galego.\nTraxectoria.\nArmador. Foi concelleiro de Ribeira na ditadura de Primo de Rivera. Membro da Derecha Liberal Republicana, foi elixido concelleiro nas elecci\u00f3ns municipais do 12 de abril de 1931. Foi elixido alcalde na sesi\u00f3n constitutiva da nova corporaci\u00f3n o 22 de abril. Participou na Asemblea pro Estatuto Galego celebrada na Coru\u00f1a o 4 de xu\u00f1o de 1931. Foi alcalde de Ribeira at\u00e9 1933, cando foi substitu\u00eddo polo tenente de alcalde Jos\u00e9 Fern\u00e1ndez Berm\u00fadez."}
{"id": "336113", "revid": "18868", "url": "https://gl.wikipedia.org/wiki?curid=336113", "title": "Quercus nigra", "text": ""}
{"id": "336114", "revid": "18868", "url": "https://gl.wikipedia.org/wiki?curid=336114", "title": "Carballo negro", "text": ""}
{"id": "336115", "revid": "18868", "url": "https://gl.wikipedia.org/wiki?curid=336115", "title": "Meloxo", "text": ""}
{"id": "336118", "revid": "27155", "url": "https://gl.wikipedia.org/wiki?curid=336118", "title": "Fosforiletanolamina", "text": ""}
{"id": "336122", "revid": "98629", "url": "https://gl.wikipedia.org/wiki?curid=336122", "title": "Carballo mediterr\u00e1neo", "text": "O carballo mediterr\u00e1neo (Quercus canariensis), \u00e9 unha \u00e1rbore rexa, de at\u00e9 30 m de altura cando medra en boas condici\u00f3ns, con copa ampla e densa que proxecta unha boa sombra, arredondada ou irregular. Est\u00e1 clasificada na \"Secci\u00f3n Mesobalanus\", onde fican o carballo de Hungr\u00eda e os seuss parentes de Europa e Asia. Ten os estilos longos; as landras madurecen nuns 6 meses e te\u00f1en un sabor agre, o interior das landras te\u00f1en pelo. A \"secci\u00f3n Mesobalanus\" est\u00e1 estreitamente ligada \u00e1 \"secci\u00f3n Quercus\" (a do carballo veri\u00f1o) e, \u00e1s veces, est\u00e1 inclu\u00edda na mesma.\nDescrici\u00f3n.\nTronco dereito, robusto, con casca pardo-agrisada ou cinsenta, rachada en fendas pouco fondas, lonxitudinais e transversais, nos exemplares m\u00e1is vellos.\nFranzas novas cubertas de vilosidades. Follas adultas algo cori\u00e1ceas, moi vari\u00e1beis segundo a orixe, de 6 a 18 cm, el\u00edpticas ou alongadas e con figura de punta de lanza, te\u00f1en o bordo festonado, con dentes grosos, pouco profundos e nervios laterais moi pronunciados, pola face inferior, de forma regular case paralelos.\nFlores masculinas con envolta de 5 a 7 pezas agrupadas en candeas p\u00e9nsiles de cor amarela. Os froitos son landras, que nacen solitarias ou en grupos, sobre ped\u00fanculos moi curtos e grosos, con c\u00fapula ou cascabullo de escamas algo desiguais.\nFlorea por abril ou maio, madurecendo as landras en outubro ou novembro.\nDistribuci\u00f3n e h\u00e1bitat.\nMedra nas carricovas, abas avesedas e proximidades dos s, case sempre por baixo dos 500 m, a\u00ednda que pode ascender at\u00e9 os 1000 m; sobre solos profundos e frescos, desprovistos de cal ou con este moi lavado, en especial nos desenvolvidos sobre arenitas. C\u00f3mpre dun clima suave, sen xeadas frecuentes, e bastante h\u00famido, polo que non adoita se afastar da influencia mar\u00edtima. As\u00f3ciase con frecuencia \u00e1 sobreira e hibrida con suma facilidade cos caxigos (\"Quercus faginea\"), pubescentes (\"Quercus pubescens\") e cos albari\u00f1oss (\"Quercus petraea\"); con estas d\u00faas \u00faltimas soamente no nord\u00e9s da pen\u00ednsula ib\u00e9rica.\nHabita no norte de \u00c1frica onde forma bosques de consider\u00e1bel extensi\u00f3n en Kabylia e de xeito m\u00e1is fragmentado polas demais monta\u00f1as do Tell en Alxeria, en Marrocos (Rif e Medio Atlas) e na Pen\u00ednsula Ib\u00e9rica; nesta \u00faltima cunha \u00e1rea moi espallada, pola Cordilleira Litoral catal\u00e1, Serra Morena, Montes de Toledo, sur de Portugal e especialmente en Andaluc\u00eda occidental (C\u00e1diz, M\u00e1laga, Sevilla, Huelva), encontr\u00e1ndose as s\u00faas mellores forestas nas ladeiras frescas da metade meridional da provincia de C\u00e1diz, no Parque Natural de los Alcornocales.\nObservaci\u00f3ns.\nSobre a orixe canaria (que ten no nome cient\u00edfico, as\u00ed coma no nome en portugu\u00e9s (\"carvalho-das-Can\u00e1rias\") ou ingl\u00e9s (\"Canary oak\"), hai varias hip\u00f3teses, das cales salientan d\u00faas: Segundo a primeira, o botanista alem\u00e1n Carl Ludwig Willdenow que a describiu en Berl\u00edn, non ollara esta planta no campo; ou el ou o recolledor (Broussonet), deberon confundir a etiqueta crendo que fora recolleita nas Illas Canarias. Segundo a segunda hip\u00f3tese, Carl Ludwig Willdenow non se equivocou e ademais referiuse \u00e1s notas de Alexander von Humboldt, que indicou ter visto un \"Quercus\" aut\u00f3ctono nas Canarias. As\u00ed, queda a posibilidade de que esta \u00e1rbore existise noutrora neste arquip\u00e9lago, mais despois desapareceu de al\u00ed, mentres que se ter\u00edan mantido as s\u00faas poboaci\u00f3ns continentais.\n\u00c9 unha \u00e1rbore elegante que proxecta unha sombra moi agrad\u00e1bel, polo que se ten cultivado \u00e1s veces coma ornamental; a madeira \u00e9 de boa calidade, axeitada para construci\u00f3ns e apeiros de labranza, as\u00ed como para queimar e facer carb\u00f3n.\nTaxonom\u00eda.\n\"Quercus canariensis\" foi descrita por Carl Ludwig Willdenow e publicado en \"Enumeratio Plantarum Horti Botanici Berolinensis\", . . . 975. 1809.\nQuercus: nome xen\u00e9rico do lat\u00edn para designar os carballos.\ncanariensis: ep\u00edteto xeogr\u00e1fico que alude \u00e1 s\u00faa localizaci\u00f3n nas Illas Canarias."}
{"id": "336123", "revid": "18868", "url": "https://gl.wikipedia.org/wiki?curid=336123", "title": "Quercus canariensis", "text": ""}
{"id": "336129", "revid": "4817", "url": "https://gl.wikipedia.org/wiki?curid=336129", "title": "Able 1", "text": ""}
{"id": "336130", "revid": "4817", "url": "https://gl.wikipedia.org/wiki?curid=336130", "title": "Thor Able 1", "text": ""}
{"id": "336131", "revid": "89787", "url": "https://gl.wikipedia.org/wiki?curid=336131", "title": "Factor de crecemento transformante", "text": "O factor de crecemento transformante ou TGF (do ingl\u00e9s \"Transforming Growth Factor\"), \u00e1s veces denominado factor de crecemento tumoral, \u00e9 o nome que se lle d\u00e1 a dous factores de crecemento polipept\u00eddicos: TGF\u03b1 e TGF\u03b2.\nEn realidade, o nome \"factor de crecemento transformante\" \u00e9 un pouco arbitrario, xa que as d\u00faas clases de TGFs non est\u00e1n relacionados nin estrutural nin xeneticamente entre elas, e act\u00faan a trav\u00e9s de distintos mecanismos receptores. Ademais, non sempre inducen a transformaci\u00f3n celular, como parece suxerir o seu nome, e non son os \u00fanicos factores de crecemento que poden inducir a transformaci\u00f3n celular.\nFunci\u00f3n.\nEstas prote\u00ednas foron caracterizadas orixinalmente pola s\u00faa capacidade de inducir a transformaci\u00f3n oncox\u00e9nica nun sistema de cultivo celular espec\u00edfico, os cultivos de fibroblastos de ril de rata. A aplicaci\u00f3n de TGFs a fibroblastos de ril de rata normais induce que as c\u00e9lulas cultivadas proliferen e experimenten un sobrecrecemento, que xa deixa de estar suxeito \u00e1 inhibici\u00f3n normal causada polo contacto entre c\u00e9lulas."}
{"id": "336133", "revid": "5863", "url": "https://gl.wikipedia.org/wiki?curid=336133", "title": "BG120", "text": ""}
{"id": "336134", "revid": "56817", "url": "https://gl.wikipedia.org/wiki?curid=336134", "title": "TGF", "text": "TGF pode referirse a:"}
{"id": "336135", "revid": "27155", "url": "https://gl.wikipedia.org/wiki?curid=336135", "title": "Factor de crecemento tumoral", "text": ""}
{"id": "336139", "revid": "22570", "url": "https://gl.wikipedia.org/wiki?curid=336139", "title": "Kuando el rey Nimrod", "text": "Kuando el rey Nimrod (pronunciaci\u00f3n xudeoespa\u00f1ola: [\u02c8kwando el rei nim\u02c8ro\u00f0], ou [nim\u02c8rod], en ) \u00e9 unha canci\u00f3n folk sefard\u00ed. C\u00e1ntase en lingua xudeoespa\u00f1ola e conta a historia do nacemento do profeta b\u00edblico Abraham.\nHistoria.\nEn contraste coa crenza popular, \"Kuando el rey Nimrod\" non \u00e9 unha canci\u00f3n que fala da \u00e9poca na que os xudeus\u00a0viviron en Espa\u00f1a e Portugal\u00a0durante \u00e1 Idade Media, sen\u00f3n que ten as s\u00faas ra\u00edces nun \"piyyut\" chamado \"La vocaci\u00f3n de Abraham\", do cal poden atoparse varias versi\u00f3ns que datan do s\u00e9culo XVIII e que foron escritas por autores an\u00f3nimos no antigo imperio otom\u00e1n. A canci\u00f3n, da cal a s\u00faa versi\u00f3n orixinal \u00e9 m\u00e1is longa, f\u00edxose moi popular nas comunidades sefard\u00eds asentadas na costa mediterr\u00e1nea. Arredor de 1890, un autor an\u00f3nimo de T\u00e1nxer, escribiu unha versi\u00f3n diferente da canci\u00f3n, acurtando a letra e compo\u00f1endo unha nova melod\u00eda. Esta versi\u00f3n reducida sobreviviu ata os nosos d\u00edas para converterse na canci\u00f3n m\u00e1is popular do repertorio sefard\u00ed, e servindo de inspiraci\u00f3n a cantantes xudeoespa\u00f1ois como Yehoram Gaon e Fortuna."}
{"id": "336142", "revid": "1131", "url": "https://gl.wikipedia.org/wiki?curid=336142", "title": "Biblioteca 114", "text": "A Biblioteca 114 \u00e9 un produto editorial formado por unha colecci\u00f3n de 114 libros, tanto reedici\u00f3ns coma primeiras edici\u00f3ns, de autores galegos consagrados, en lingua galega e castel\u00e1, da Editorial Compostela-\"El Correo Gallego\".\nA distribuci\u00f3n da colecci\u00f3n coincidiu no tempo con outra de formato moi semellante, a Biblioteca de Autores Galegos de \"Diario 16 de Galicia\".\nDescrici\u00f3n.\nEdici\u00f3n non venal, encadernada en cartolina ilustrada, foi distribu\u00edda conxunta e inseparablemente co xornal \"El Correo Gallego\" nos anos 1991-1992.\n&lt;poem&gt;\n1: Rosal\u00eda de Castro: \"Cantares gallegos\"\n2: Rosal\u00eda de Castro: \"Follas novas\"\n3: Rosal\u00eda de Castro: \"En las orillas del Sar\"\n4: Ram\u00f3n Otero Pedrayo: \"Contos de Santos a Nadal\"\n5: Ram\u00f3n Villares: \"Historia de Galicia\" I\n6: Ram\u00f3n Villares: \"Historia de Galicia\" II\n7: Isaac D\u00edaz Pardo: \"Galicia hoy\"\n8: Eduardo Pondal: \"Os Pinos\"\n9: Alejandro P\u00e9rez Lug\u00edn: \"La casa de la Troya\" I\n10: Alejandro P\u00e9rez Lug\u00edn: \"La casa de la Troya\" II\n11: Manuel Mar\u00eda Puga y Parga: \"Pote aldeano\"\n12: Benito Jer\u00f3nimo Feijoo: \"Antolog\u00eda popular\"\n13: Manuel Curros Enr\u00edquez: \"Aires da mi\u00f1a terra\"\n14: Jorge V\u00edctor Sueiro: \"Galicia. Aguardientes, licores, queimadas\"\n15: \"El Ciprianillo\"\n16: \"\" &amp; \"Estatuto de autonom\u00eda de Galicia\"\n17: Luis Moure Mari\u00f1o: \"La corona de fuego y otras leyendas\"\n18: Salvador Garc\u00eda-Boda\u00f1o Zunzunegui: \"Compostela\"\n19: O t\u00edo Marcos da Portela: \"Catecismo do labrego\"\n20: J. L. Karl Grimm, versi\u00f3n galega de Eubensei: \"Contos de Grimm\"\n21: Carlos Villanueva Abelairas: \"Vilancicos galegos do nadal\"\n22: Concepci\u00f3n Arenal: \"La cuesti\u00f3n penitenciaria\"\n23: Alfredo Bra\u00f1as: \"El regionalismo gallego\"\n24: Francisco Mar\u00eda de la Iglesia y Gonz\u00e1lez: \"A fonte do xuramento\"\n25: Gravados de Enrique Mayer: \"Estampas de Compostela\"\n26: Emilia Pardo Baz\u00e1n: \"Cuentos de navidad, a\u00f1o nuevo y reyes\"\n27: Marcial Valladares: \"Maxina ou a filla esp\u00farea\"\n28: Rafael Dieste: \"Viaxe e fin de don Front\u00e1n\"\n29: H. Villar, U. Heinze, S. \u00c1lvarez e A. M\u00aa Fdez.: \"Catro contos de reis\"\n30: Alfonso Daniel Rodr\u00edguez Castelao: \"Escolma\"\n31: Mar Llinares Garc\u00eda: \"Os mouros no imaxinario popular\"\n32: Gabriel Plaza Molina: \"Arte en Galicia\"\n33: Xos\u00e9 Ram\u00f3n Mari\u00f1o Ferro: \"Cultura popular\"\n34: Francisco S\u00e1nchez: \"Que nada se sabe\"\n35: Juan Jos\u00e9 Cebri\u00e1n Franco: \"Santuarios de Galicia\"\n36: Claudio Rodr\u00edguez Fer: \"A muller n\u00faa\"\n37: Helena Villar Janeiro &amp; Xes\u00fas R\u00e1bade Paredes: \"Morrer en Vilaquinte\"\n38: Xos\u00e9 Manuel Rodr\u00edguez Pamp\u00edn: \"Ifixenia non quere morrer\"\n39: Torres, Pazo e Santos: \"Galicia, rexi\u00f3n de constrastes xeogr\u00e1ficos\" I\n40: Torres, Pazo e Santos: \"Galicia, rexi\u00f3n de constrastes xeogr\u00e1ficos\" II\n41: M. A. Fern\u00e1n-Vello &amp; F. Pillado Mayor: \"Carballo Calero\"\n42: Selecci\u00f3n de Manuel Quint\u00e1ns: \"Refraneiro galego\"\n43: Antonio Tovar: \"Non\" / \"O vento no teu colo\"\n44: Edici\u00f3n de Clodio Gonz\u00e1lez P\u00e9rez: \"El humor de Vidales Tom\u00e9\"\n45: \u00c1nxel Fole S\u00e1nchez: \"A l\u00fas do candil\" I\n46: \u00c1nxel Fole S\u00e1nchez: \"A l\u00fas do candil\" II\n47: Manuel Mar\u00eda: \"Farsa de Bulul\u00fa\"; \"Unha vez foi o treb\u00f3n\"\n48: Luis Blanco Vila: \"Dos d\u00edas antes\"\n49: Antonio Fraguas: \"Galicia m\u00e1xica\"\n50: Pedro Fern\u00e1ndez de Castro, VII Conde de Lemos: \"El b\u00faho gallego\"\n51: Antonio D. Olano: \"Picasso gallego\"\n52: Manuel Jes\u00fas Precedo Lafuente: \"Santiago y su catedral\"\n53: Vicente Risco: \"Prosa varia\"\n54: X. Amancio Li\u00f1ares: \"\u00a1Ouh Galicia Man\u00e1!\"\n55: Jos\u00e9 Manuel V\u00e1zquez Varela: \"Las m\u00e1s viejas ra\u00edces de Galicia\"\n56: Ram\u00f3n \u00c1lvarez de la Bra\u00f1a: \"Gu\u00eda del viajero de Santiago\"\n57: Nicomedes Pastor D\u00edaz: \"Poes\u00edas\"\n58: \u00c1lvaro Cunqueiro: \"Encuentros, caminos y noticias en el Reino de la Tierra\"\n59: Euloxio R. Ruibal: \"Teatro infantil e xuvenil\"\n60: Manuel Murgu\u00eda: \"Don Diego Gelm\u00edrez\"\n61: Beir\u00f3 Bux\u00e1n: \"Selecci\u00f3n de textos e debuxos\"\n62: Aquilino Iglesia Alvari\u00f1o: \"Escolma po\u00e9tica\"\n63: Julio Hern\u00e1ndez Borge: \"Tres mill\u00f3ns de galegos\"\n64: J. V. Viqueira: \"Ensaios\"\n65: Emilio Gonz\u00e1lez: \"La Iglesia Gallega en la \"Guerra de la Independencia\"\"\n66: Selecci\u00f3n de Luis Alonso Girgado: \"Cantigas medievais galegoportuguesas\"\n67: Xos\u00e9 Lu\u00eds Blanco Campa\u00f1a: \"Cento catorce canci\u00f3ns galegas\"\n68: Miguel Anxo Fern\u00e1n-Vello: \"Tr\u00f3pico de luas\"\n69: \u00darsula Heinze: \"Confidencias\"\n70: Xos\u00e9 Neira Vilas: \"Na outra banda do mar\"\n71: Antonio L\u00f3pez Ferreiro: \"A tecedeira de Bonaval\" I\n72: Antonio L\u00f3pez Ferreiro: \"A tecedeira de Bonaval\" II\n73: Xos\u00e9 Manuel L\u00f3pez G\u00f3mez, 'Ardeiro': \"Sombras e outras presencias\"\n74: Jos\u00e9 Lucas Labrada: \"Descripci\u00f3n econ\u00f3mica del Reino de Galicia\"\n75: Xos\u00e9 Posada: \"Manual de los vinos y aguardientes de Galicia\"\n76: Antonio Fraguas Fraguas: \"Carnaval e outras festas\"\n77: Manuel Mar\u00eda Puga y Parga: \"La cocina pr\u00e1ctica\" I\n78: Manuel Mar\u00eda Puga y Parga: \"La cocina pr\u00e1ctica\" II\n79: Ant\u00f3n Avil\u00e9s de Taramancos: \"Antolox\u00eda po\u00e9tica\"\n80: Emilia Pardo Baz\u00e1n: \"Morri\u00f1a\"\n81: Delf\u00edn Garc\u00eda Guerra: \"Medicina y sociedad en Santiago. Siglo XVIII\"\n82: Edici\u00f3n de Clodio Gonz\u00e1lez P\u00e9rez: \"O humor de Maside\"\n83: Manuel Rabanal \u00c1lvarez: \"Nebulosas y otros escritos\"\n84: Vasco de Aponte: \"Pedro Madruga y las principales Casas de Galicia\"\n85: Avelino Abu\u00edn de Tembra: \"Roldas de Compostela\"\n86: Roberto Vidal Bola\u00f1o: \"Agasallo de sombras\"\n87: Carmen Blanco: \"Escritoras galegas\"\n88: Albino Mallo: \"La otra medicina en Galicia\"\n89: Valent\u00edn Paz Andrade: \"Pranto matricial e outros poemas\"\n90: Raimundo Garc\u00eda Dom\u00ednguez: \"La tremenda ni\u00f1ez de la Bella Otero\"\n91: Avelino Pousa Antelo: \"Fiestra\"\n92: Carlos Reigosa: \"Oxford Am\u00e9n\" (Planes de nadie I)\n93: Carlos Reigosa: \"Oxford Am\u00e9n\" (Planes de nadie II)\n94: Carlos Reigosa: \"Oxford Am\u00e9n\" (Planes de nadie III)\n95: Francisco Pillado: \"Cinco aspectos do Teatro Galego\"\n96: Carlos Mella: \"O protocolo xapon\u00e9s\"\n97: Ram\u00f3n Castromil: \"La mano como poder creador. Hacia una metaf\u00edsica del Sonido\"\n98: Xos\u00e9 de Cora: \"Letra de muller\"\n99: Dar\u00edo Xoh\u00e1n Cabana: \"Recolleita\"\n100: Suso de Toro: \"Unha pouca cinza\"\n101: Luciano Garc\u00eda Al\u00e9n: \"O se\u00f1or das olas. Cr\u00f3nica de viaxes e outras historias\"\n102: Miguel-Anxo Murado: \"D\u00edas impares e outros d\u00edas\"\n103: Lu\u00eds Gonz\u00e1lez Tosar: \"Coa forza da palabra\"\n104: Varios autores: \"Contos de hogano\"\n105: Jos\u00e9 P\u00e9rez Vilari\u00f1o: \"La sociolog\u00eda de los juegos de azar en Galicia\"\n106: Francisco Bermejo: \"El equilibrio roto\"\n107: Benxam\u00edn Casal: \"O campo galego\"\n108: Anxo Tarr\u00edo Varela: \"Opini\u00f3ns e xoguetes literarios\"\n109: Baldomero Cores Trasmonte: \"De la Am\u00e9rica real a la Galicia inventada\"\n110: Xos\u00e9 Cerme\u00f1o: \"Las diosas v\u00edrgenes\"\n111: Ferm\u00edn Bouza-Brey: \"Cobalgadas en Saln\u00e9s e Poemas\"\n112: Alfredo Conde: \"Cubita, la bella\"\n113: Ram\u00f3n Pi\u00f1eiro: \"Cartas para os amigos\"\n114: Manuel Fraga Iribarne: \"O rexionalismo de onte a hoxe\"\n&lt;/poem&gt;"}
{"id": "336143", "revid": "5863", "url": "https://gl.wikipedia.org/wiki?curid=336143", "title": "El Ciprianillo", "text": ""}
{"id": "336145", "revid": "5863", "url": "https://gl.wikipedia.org/wiki?curid=336145", "title": "J. L. Karl Grimm", "text": ""}
{"id": "336146", "revid": "5863", "url": "https://gl.wikipedia.org/wiki?curid=336146", "title": "Jacob Ludwig Karl Grimm", "text": ""}
{"id": "336147", "revid": "5863", "url": "https://gl.wikipedia.org/wiki?curid=336147", "title": "Estatuto de autonom\u00eda de Galicia", "text": ""}
{"id": "336148", "revid": "5863", "url": "https://gl.wikipedia.org/wiki?curid=336148", "title": "Francisco Mar\u00eda de la Iglesia y Gonz\u00e1lez", "text": ""}
{"id": "336149", "revid": "5863", "url": "https://gl.wikipedia.org/wiki?curid=336149", "title": "M. A. Fern\u00e1n-Vello", "text": ""}
{"id": "336150", "revid": "5863", "url": "https://gl.wikipedia.org/wiki?curid=336150", "title": "F. Pillado Mayor", "text": ""}
{"id": "336151", "revid": "5863", "url": "https://gl.wikipedia.org/wiki?curid=336151", "title": "Ardeiro", "text": ""}
{"id": "336152", "revid": "5863", "url": "https://gl.wikipedia.org/wiki?curid=336152", "title": "J. V. Viqueira", "text": ""}
{"id": "336153", "revid": "12452", "url": "https://gl.wikipedia.org/wiki?curid=336153", "title": "\u00c1nxel Fole S\u00e1nchez", "text": ""}
{"id": "336154", "revid": "5863", "url": "https://gl.wikipedia.org/wiki?curid=336154", "title": "A l\u00fas do candil", "text": ""}
{"id": "336155", "revid": "5863", "url": "https://gl.wikipedia.org/wiki?curid=336155", "title": "Manuel Quint\u00e1ns", "text": ""}
{"id": "336156", "revid": "5863", "url": "https://gl.wikipedia.org/wiki?curid=336156", "title": "Luis Blanco Vila", "text": ""}
{"id": "336157", "revid": "5863", "url": "https://gl.wikipedia.org/wiki?curid=336157", "title": "Antonio Fraguas", "text": ""}
{"id": "336158", "revid": "5863", "url": "https://gl.wikipedia.org/wiki?curid=336158", "title": "Antonio D. Olano", "text": ""}
{"id": "336159", "revid": "5863", "url": "https://gl.wikipedia.org/wiki?curid=336159", "title": "X. Amancio Li\u00f1ares", "text": ""}
{"id": "336160", "revid": "27155", "url": "https://gl.wikipedia.org/wiki?curid=336160", "title": "Factor de crecemento transformante alfa", "text": "O factor de crecemento transformante alfa (TGF-\u03b1) \u00e9 unha prote\u00edna codificada en humanos polo xene \"TGFA\" situado no cromosoma 2, que funciona como factor de crecemento. Como membro da familia do factor de crecemento epid\u00e9rmico (EGF), o TGF-\u03b1 \u00e9 un polip\u00e9ptido mitox\u00e9nico. A prote\u00edna act\u00edvase cando se une a receptores que te\u00f1en actividade de prote\u00edna quinase para realizar as\u00ed sinalizaci\u00f3ns celulares.\nO TGF-\u03b1 \u00e9 un ligando para o receptor do factor de crecemento epid\u00e9rmico, que activa unha v\u00eda de sinalizaci\u00f3n para a proliferaci\u00f3n celular, diferenciaci\u00f3n e desenvolvemento. Esta prote\u00edna pode actuar como ligando para o seu receptor tanto en estado soluble coma en estado unido a unha prote\u00edna transmembrana. O seu xene foi asociado con moitos tipos de cancro, e pode tam\u00e9n estar implicado nalg\u00fans casos de padal/beizo fendido (leporino).\nS\u00edntese.\nO TGF-\u03b1 \u00e9 sintetizado internamente formando parte dun precursor transmembrana m\u00e1is grande de 160 amino\u00e1cidos (en humanos) ou 159 (en ratas). O precursor est\u00e1 composto por un dominio extracelular que cont\u00e9n un dominio transmembrana hidrof\u00f3bico, un tramo de 50 amino\u00e1cidos, que \u00e9 o TGF-\u03b1, e un dominio citoplasm\u00e1tico de 35 residuos de longo. Na s\u00faa forma m\u00e1is pequena o TGF-\u03b1 ten seis ciste\u00ednas que se unen por medio de tres pontes disulfuro. Colectivamente todos os membros da familia EGF/TGF-\u03b1 comparten esta estrutura. Non obstante, esta prote\u00edna non est\u00e1 directamente relacionada co TGF-\u03b2.\nNo est\u00f3mago, o TGF-\u03b1 prod\u00facese na mucosa g\u00e1strica sa. O TGF-\u03b1 inhibe a secreci\u00f3n de \u00e1cido g\u00e1strico. O TGF-\u03b1 pode tam\u00e9n producirse en macr\u00f3fagos, c\u00e9lulas do cerebro, e queratinocitos.\nFunci\u00f3n.\nO TGF-\u03b1 induce o desenvolvemento epitelial. O TGF-\u03b1 \u00e9 membro da familia de EGF, as acci\u00f3ns biol\u00f3xicas do TGF-\u03b1 e do EGF son similares. Por exemplo, o TGF-\u03b1 e o EGF \u00fanense ao mesmo receptor, EGFR. Cando o TGF-\u03b1 se une ao EGFR pode dar inicio a m\u00faltiples eventos de proliferaci\u00f3n celular. Os eventos de proliferaci\u00f3n celular que implican a uni\u00f3n do TGF-\u03b1 ao EGFR incl\u00faen a curaci\u00f3n de lesi\u00f3ns e a embriox\u00e9nese. O TGF-\u03b1 est\u00e1 tam\u00e9n implicado na x\u00e9nese de tumores e crese que promove a anxiox\u00e9nese. O TGF\u03b1 estimula a proliferaci\u00f3n das c\u00e9lulas neurais no cerebro adulto lesionado.\nO receptor de TGF-\u03b1.\nUnha prote\u00edna de membrana de 170 kDa glicosilada chamada receptor de EGF (EGFR) \u00fanese ao TGF-\u03b1, o que permite que o polip\u00e9ptido funcione en varias v\u00edas de sinalizaci\u00f3n celular. O receptor de EGF caracter\u00edzase por ter un dominio extracelular que ten numerosos amino\u00e1cidos. O EGFR consta dun s\u00f3 dominio transmembrana, un dominio intracelular (que ten actividade de tirosina quinase), e reco\u00f1ecemento de ligando. Como factor de crecemento ancorado en membrana, o TGF-\u03b1 pode ser clivado da prote\u00edna integral de membrana por unha protease. As formas solubles de TGF-\u03b1 son o resultado da clivaxe e te\u00f1en a capacidade de activar ao EGFR, a\u00ednda que o EGFR pode ser activado tam\u00e9n a partir dun factor de crecemento unido a membrana.\nCando o TGF-\u03b1 se une ao EGFR dimer\u00edzase desencadeando a activaci\u00f3n do seu dominio con actividade de prote\u00edna-tirosina quinase. A actividade de prote\u00edna-tirosina quinase causa unha autofosforilaci\u00f3n de varios residuos tirosina do C-terminal do EGFR, o que infl\u00fae na activaci\u00f3n e sinalizaci\u00f3n doutras prote\u00ednas que interaccionan en moitas v\u00edas de transduci\u00f3n.\nEstudos en animais.\nNun modelo animal da enfermidade de Parkinson no que foron danadas neuronas dopamin\u00e9rxicas pola 6-hidroxidopamina, a infusi\u00f3n do TGF-\u03b1 no cerebro causou un incremento no n\u00famero de c\u00e9lulas presursoras neuronais. Por\u00e9n, o tratamento con TGF-\u03b1 non causou neurox\u00e9nese de neuronas dopamin\u00e9rxicas.\nEstudos en humanos.\nO TGF-\u03b1 e o sistema neuroend\u00f3cino.\nA familia EGF/TGF-\u03b1 regula a hormona liberadora da hormona luteinizante (LHRH) por medio dun proceso interactivo glial-neuronal. o TGF-\u03b1 producido nos astrocitos hipotal\u00e1micos, estimula indirectamente a liberaci\u00f3n da LHRH por medio de varios intermediarios. Como resultado, o TGF-\u03b1 \u00e9 un compo\u00f1ente fisiol\u00f3xico esencial para a iniciaci\u00f3n do proceso da puberdade feminina.\nO TGF-\u03b1 e o n\u00facleo supraquiasm\u00e1tico.\nO TGF-\u03b1 tam\u00e9n se expresa no n\u00facleo supraquiasm\u00e1tico. Isto suxire un papel da sinalizaci\u00f3n de EGFR na regulaci\u00f3n do reloxo biol\u00f3xico e ritmos circadianos no sistema nervioso central. En estudos similares nos que se inxectou no terceiro ventr\u00edculo, o TGF-\u03b1 pode suprimir o comportamento locomotor circadiano xunto coas actividades de beber e comer.\nO TGF-\u03b1 e os tumores.\nSuxeriuse o seu uso potencial como biomarcador para facer progn\u00f3sticos en varios tumores, como o cancro g\u00e1strico ou no melanoma.\nInteracci\u00f3ns.\nO TGF-\u03b1 presenta interacci\u00f3ns con GORASP1 e GORASP2."}
{"id": "336161", "revid": "27155", "url": "https://gl.wikipedia.org/wiki?curid=336161", "title": "TGF-alfa", "text": ""}
{"id": "336162", "revid": "27155", "url": "https://gl.wikipedia.org/wiki?curid=336162", "title": "TGF alfa", "text": ""}
{"id": "336163", "revid": "27155", "url": "https://gl.wikipedia.org/wiki?curid=336163", "title": "TGF-\u03b1", "text": ""}
{"id": "336164", "revid": "27155", "url": "https://gl.wikipedia.org/wiki?curid=336164", "title": "TGF\u03b1", "text": ""}
{"id": "336165", "revid": "5863", "url": "https://gl.wikipedia.org/wiki?curid=336165", "title": "Mar Llinares Garc\u00eda", "text": "Mar\u00eda del Mar Llinares Garc\u00eda, nada no Pindo (Carnota) o 15 de decembro de 1961, \u00e9 profesora titular de Historia na Universidade de Santiago de Compostela.\nTraxectoria.\n\u00c9 doutora en Xeograf\u00eda e Historia pola Universidade de Santiago de Compostela. Ten publicados varios artigos sobre temas de antropolox\u00eda de Galicia en revistas especializadas e colaborado en varias obras colectivas, as\u00ed como dirixido varias teses de doutoramento\nObras.\nPublicou os seguinte libros:"}
{"id": "336167", "revid": "5863", "url": "https://gl.wikipedia.org/wiki?curid=336167", "title": "Majina", "text": ""}
{"id": "336171", "revid": "1888", "url": "https://gl.wikipedia.org/wiki?curid=336171", "title": "Xos\u00e9 Posada", "text": ""}
{"id": "336182", "revid": "34155", "url": "https://gl.wikipedia.org/wiki?curid=336182", "title": "\u00c1lvaro Landeira Mart\u00ednez", "text": "\u00c1lvaro Landeira Mart\u00ednez foi un pol\u00edtico galego.\nTraxectoria.\nFuncionario de Tel\u00e9grafos destinado en Vilagarc\u00eda de Arousa en 1934, e despois en Pontevedra. Logo do golpe de Estado do 18 de xullo de 1936 foi suspendido de emprego e soldo durante seis meses. Nos anos cincoenta era xefe de Tel\u00e9grafos de Ribeira. Logo da morte de Miguel Rodr\u00edguez Bautista, sucedeuno Andr\u00e9s Filgueira Paz como alcalde interino e posteriormente foi nomeado alcalde de Ribeira polo gobernador civil Evaristo Mart\u00edn Freire. Ao acto de toma posesi\u00f3n asistiu o marqu\u00e9s de Revilla, Joaqu\u00edn Otero Goyanes. Permaneceu no cargo at\u00e9 1963. Foi deputado provincial polo distrito de Noia de 1961 a 1963.\nVida persoal.\nCasou en Ribeira con Milagros Fari\u00f1a Puente en setembro de 1934, e foi pai de Milagros e \u00c1lvaro Landeira Fari\u00f1a."}
{"id": "336189", "revid": "4817", "url": "https://gl.wikipedia.org/wiki?curid=336189", "title": "Pioneer 1", "text": "Pioneer 1, denominada tam\u00e9n como Able 2, foi unha sonda espacial que se intentou lanzar cara a L\u00faa por parte dos Estados Unidos de Am\u00e9rica.\nCaracter\u00edsticas.\nPioneer 1 foi lanzada o 11 de outubro de 1958 mediante un foguete Thor-Able desde a base espacial de Cabo Ca\u00f1averal cara a L\u00faa, pero a segunda fase do foguete non xerou suficiente pulo e a nave acadou unha traxectoria suborbital que a levou a s\u00f3 un terzo da distancia \u00e1 L\u00faa antes de volver a caer \u00e1 Terra.\nA orixe da Pioneer 1, xunto coas s\u00faas irm\u00e1s Pioneer 0 e Pioneer 2, est\u00e1 na aprobaci\u00f3n en 1958 por parte dos Estados Unidos do primeiro plan para exploraci\u00f3n lunar que deu lugar a cinco proxectos da Advanced Research Project Agency: tres xestionados pola USAF e dous polo Ex\u00e9rcito. O proxecto das Pioner luares foi transferido \u00e1 NASA moi pouco despois da creaci\u00f3n da axencia aeroespacial e a Pioneer 1 foi lanzada cara a L\u00faa tan s\u00f3 dez d\u00edas despois da s\u00faa fundaci\u00f3n.\nA misi\u00f3n orixinal de Pioneer 1 era facer unha viaxe ata a L\u00faa e unha vez al\u00ed frear e entrar en \u00f3rbita para facer medici\u00f3ns cient\u00edficas, pero debido a unha falta de potencia da segunda etapa do foguete lanzador a \u00f3rbita prevista converteuse unha traxectoria suborbital cun apoxeo de 113.800\u00a0km e que finalizou coa reentrada da nave na atmosfera terrestre \u00e1s 3:46 GMT do 13 de outubro de 1958. Intentouse usar o motor de frenada da sonda para polo menos po\u00f1er a nave en \u00f3rbita terrestre, pero debido \u00e1 baixa temperatura das bater\u00edas o foguete non se acendeu. Durante o voo os instrumentos de a bordo realizaron as s\u00faas medici\u00f3ns facendo algo de ciencia \u00fatil, descubrindo que a radiaci\u00f3n arredor da Terra rep\u00e1rtese formando bandas e medindo a s\u00faa extensi\u00f3n, cartografiando o fluxo ionizante, facendo as primeiras observaci\u00f3ns de oscilaci\u00f3ns hidromagn\u00e9ticas no campo magn\u00e9tico terrestre e tomando as primeiras medidas da densidade de micrometeoritos e do campo magn\u00e9tico interplanetario.\nNave espacial.\nA estrutura da nave, de fibra de vidro, ti\u00f1a forma de dous conos truncados unidos pola base mediante un cilindro baixo, cun conxunto de oito pequenos foguetes e unha antena dipolo nun dos extremos e un foguete de 13,3 kN de pulo no outro extremo, baseado no m\u00edsil aire-aire Falcon. Este \u00faltimo foguete ti\u00f1a como misi\u00f3n frear a sonda ao seu paso pola L\u00faa para entrar na s\u00faa \u00f3rbita. A nave ti\u00f1a pintado un patr\u00f3n de bandas brancas e escuras para como control t\u00e9rmico pasivo e a alimentaci\u00f3n el\u00e9ctrica era proporcionada por un conxunto de bater\u00edas de n\u00edquel-cadmio para a ignici\u00f3n dos foguetes, de prata para a c\u00e1mara e de mercurio para o resto de sistemas. As transmisi\u00f3ns ter\u00edan lugar na frecuencia de 108,06 MHz para telemetr\u00eda e medici\u00f3ns Doppler e a recepci\u00f3n de ordes desde a Terra far\u00edase na frecuencia de 115\u00a0MHz. A nave estabilizar\u00edase mediante xiro a 1,8 revoluci\u00f3ns por segundo. En total, a sonda ti\u00f1a unha altura de 76\u00a0cm, un di\u00e1metro de 72,5\u00a0cm e un peso de 38,1\u00a0kg.\nInstrumentos cient\u00edficos.\nA nave contaba coa seguinte instrumentaci\u00f3n cient\u00edfica, totalizando 17,8\u00a0kg de masa:\nCausas do fallo do lanzamento.\nDeterminouse que a causa da perda de pulo da segunda etapa foi unha v\u00e1lvula configurada incorrectamente que fixo que \u00e1 s\u00faa vez un aceler\u00f3metro proporcionase informaci\u00f3n falsa, causando unha lectura err\u00f3nea na velocidade dos gases de escape e levando a que o foguete se apagase 10 segundos antes do previsto."}
{"id": "336190", "revid": "4817", "url": "https://gl.wikipedia.org/wiki?curid=336190", "title": "Able 2", "text": ""}
{"id": "336191", "revid": "89787", "url": "https://gl.wikipedia.org/wiki?curid=336191", "title": "Airix\u00edn, Vilabol de Suarna, A Fonsagrada", "text": "Airix\u00edn \u00e9 un lugar da parroquia de Vilabol de Suarna, no concello lugu\u00e9s da Fonsagrada. Segundo o IGE, en 2015 ti\u00f1a 12 habitantes (7 homes e 5 mulleres)."}
{"id": "336192", "revid": "89787", "url": "https://gl.wikipedia.org/wiki?curid=336192", "title": "Estoupelo, Vilabol de Suarna, A Fonsagrada", "text": "Estoupelo \u00e9 un lugar da parroquia de Vilabol de Suarna, no concello lugu\u00e9s da Fonsagrada. Segundo o IGE, en 2015 ti\u00f1a 15 habitantes (7 homes e 8 mulleres)."}
{"id": "336193", "revid": "85894", "url": "https://gl.wikipedia.org/wiki?curid=336193", "title": "Mirallos, Vilabol de Suarna, A Fonsagrada", "text": "Mirallos \u00e9 un lugar da parroquia de Vilabol de Suarna, no concello lugu\u00e9s da Fonsagrada. Segundo o IGE, en 2015 ti\u00f1a 2 habitantes (1 home e 1 muller).\nToponimia.\nSegundo Nicandro Ares \"Mirallos\" v\u00e9n do antrop\u00f3nimo g\u00f3tico , ser\u00edan as s\u00faas posesi\u00f3ns."}
{"id": "336194", "revid": "89787", "url": "https://gl.wikipedia.org/wiki?curid=336194", "title": "Naraxa, Vilabol de Suarna, A Fonsagrada", "text": "Naraxa \u00e9 un lugar da parroquia de Vilabol de Suarna, no concello lugu\u00e9s da Fonsagrada. Segundo o IGE, en 2015 ti\u00f1a 14 habitantes (5 homes e 9 mulleres)."}
{"id": "336195", "revid": "1131", "url": "https://gl.wikipedia.org/wiki?curid=336195", "title": "A Retorta, Vilabol de Suarna, A Fonsagrada", "text": "A Retorta \u00e9 un lugar da parroquia de Vilabol de Suarna, no concello lugu\u00e9s da Fonsagrada. Segundo o IGE, en 2015 estaba deshabitado."}
{"id": "336196", "revid": "89787", "url": "https://gl.wikipedia.org/wiki?curid=336196", "title": "Sancedo, Vilabol de Suarna, A Fonsagrada", "text": "Sancedo \u00e9 un lugar da parroquia de Vilabol de Suarna, no concello lugu\u00e9s da Fonsagrada. Segundo o IGE, en 2015 ti\u00f1a 12 habitantes (10 homes e 2 mulleres)."}
{"id": "336197", "revid": "85894", "url": "https://gl.wikipedia.org/wiki?curid=336197", "title": "Vilabol, Vilabol de Suarna, A Fonsagrada", "text": "Vilabol \u00e9 un lugar da parroquia de Vilabol de Suarna, no concello lugu\u00e9s da Fonsagrada. Segundo o IGE, en 2015 ti\u00f1a 21 habitantes (15 homes e 6 mulleres)."}
{"id": "336198", "revid": "89787", "url": "https://gl.wikipedia.org/wiki?curid=336198", "title": "Pobo irland\u00e9s", "text": "O pobo irland\u00e9s (en , \"na h\u00c9ireannaigh\" ou \"na Gaeil\") \u00e9 un grupo nacional, cultural e etnolong\u00fc\u00edstico nativo da illa de Irlanda.\nIrlanda est\u00e1 habitada dende hai m\u00e1is de 9\u00a0000 anos segundo os estudos arqueol\u00f3xicos. Durante a maior parte da historia documentada de Irlanda, os irlandeses foron principalmente un pobo ga\u00e9lico. Os anglo-normandos conquistaron partes de Irlanda no s\u00e9culo XII. A partir dos s\u00e9culos XVI e XVII, o Reino de Inglaterra reconquistou e colonizou Irlanda, traendo consigo un gran n\u00famero de escoceses das Terras Baixas e ingleses, que ocuparon principalmente o norte da illa.\nHoxe en d\u00eda Irlanda est\u00e1 dividida en d\u00faas partes: unha \u00e9 a Rep\u00fablica de Irlanda (un estado independente) e a outra \u00e9 Irlanda do Norte (que forma parte do Reino Unido). A s\u00faa poboaci\u00f3n combinada era de 6\u00a0392\u00a0132 segundo o censo de 2011. Por\u00e9n, est\u00edmase que hai entre 70 e 80 mill\u00f3ns de persoas en diferentes pa\u00edses que te\u00f1en ascendencia irlandesa, feito que converte a di\u00e1spora irlandesa nunha das meirandes do mundo. Historicamente, a emigraci\u00f3n en Irlanda foi resultado de graves problemas econ\u00f3micos e fames, especialmente entre os s\u00e9culos XVIII e XIX.\nAs persoas de ascendencia irlandesa poden atoparse principalmente en pa\u00edses de fala inglesa, especialmente no Reino Unido, nos Estados Unidos de Am\u00e9rica, no Canad\u00e1 e Australia. Tam\u00e9n son significativas as poboaci\u00f3ns na Arxentina e M\u00e9xico. Nos Estados Unidos est\u00e1 a poboaci\u00f3n m\u00e1is numerosa, mentres que Australia ten a meirande porcentaxe de descendentes de irlandeses de todo o mundo en relaci\u00f3n co total da s\u00faa poboaci\u00f3n. As\u00ed mesmo, moitos islandeses te\u00f1en antepasados irlandeses e escoceses."}
{"id": "336200", "revid": "25871", "url": "https://gl.wikipedia.org/wiki?curid=336200", "title": "Mariana Esp\u00f3sito", "text": "Mariana \"Lali\" Esp\u00f3sito, nada en Buenos Aires o 10 de outubro de 1991, \u00e9 unha actriz, vocalista, compositora e empresaria arxentina.\nComezou coas s\u00faas actuaci\u00f3ns en produci\u00f3ns de Cris Morena coas teleseries \"Rinc\u00f3n de luz\", \"Floricienta\" e \"Chiquititas sin fin\", tam\u00e9n chegou a ser co\u00f1ecida pola s\u00faa interpretaci\u00f3n do personaxe de \"Marianella Rinaldi\" na serie \"Casi \u00e1ngeles\" e como membro da banda pop derivada, Teen Angels. Dende 2013 desenvolveu unha carreira como vocalista solitaria, en paralelo ao seu traballo como actriz."}
{"id": "336203", "revid": "89787", "url": "https://gl.wikipedia.org/wiki?curid=336203", "title": "Adolfo Sigwald", "text": "Adolfo Sigwald, nado en C\u00f3rdoba o 27 de outubro de 1923 e finado en Buenos Aires o 22 de marzo de 1999, foi un militar arxentino designado Gobernador de facto de C\u00f3rdoba pola Xunta Militar do Proceso de Reorganizaci\u00f3n Nacional.\nTraxectoria.\nNaceu no Barrio San Vicente da cidade de C\u00f3rdoba. Na s\u00faa carreira militar foi xefe do Batall\u00f3n no Colexio Militar da Naci\u00f3n, xefe do Rexemento de Infantar\u00eda de Monte 28 e comandante da X Brigada de Infantar\u00eda, pasando a retiro o 20 de febreiro de 1979, voluntariamente, co grao de xeneral de brigada.\nD\u00edas despois, a xunta militar nomeouno interventor federal na provincia de C\u00f3rdoba (sendo chamado \u201cgobernador\u201d), asumindo o 8 de marzo de 1979. Na s\u00faa administraci\u00f3n, a cal se estendeu por case tres anos, fomentou conversaci\u00f3ns entre diversos \u00e1mbitos sociais. O 20 de xaneiro de 1982 foi substitu\u00eddo polo Dr. Rub\u00e9n Juan Pellanda."}
{"id": "336204", "revid": "89787", "url": "https://gl.wikipedia.org/wiki?curid=336204", "title": "J. C. Leyendecker", "text": "Joseph Christian Leyendecker, nado en Montbaur o 23 de marzo de 1874 e finado en New Rochelle, Nova York o 25 de xullo de 1951, foi un dos m\u00e1is salientables ilustradores estadounidenses de comezos do s\u00e9culo XX. \u00c9 co\u00f1ecido polos seus p\u00f3sters, ilustraci\u00f3ns de libros e publicidade, e as numerosas portadas para \"The Saturday Evening Post\". Entre 1896 e 1950, Leyendecker pintou m\u00e1is de 400 portadas de revistas. Durante a Idade Dourada da Ilustraci\u00f3n Americana, s\u00f3 para \"The Saturday Evening Post\", J. C. Leyendecker produciu 322 portadas, as\u00ed como moitas ilustraci\u00f3ns de publicidade para as p\u00e1xinas interiores. Ning\u00fan outro artista, at\u00e9 a chegada de Norman Rockwell d\u00faas d\u00e9cadas despois, foi tan claramente identificado na produci\u00f3n dunha publicaci\u00f3n. Leyendecker \"virtualmente inventou o concepto completo do dese\u00f1o de revista moderno\"."}
{"id": "336205", "revid": "23204", "url": "https://gl.wikipedia.org/wiki?curid=336205", "title": "Joseph Christian Leyendecker", "text": ""}
{"id": "336206", "revid": "1131", "url": "https://gl.wikipedia.org/wiki?curid=336206", "title": "Aeroporto de Londres-Southend", "text": "O Aeroporto de Londres-Southend (IATA: SEN, ICAO: EGMC) \u00e9 un aeroporto internacional no distrito de Rochford en Essex, Inglaterra, aproximadamente a 68 quil\u00f3metros (42\u00a0mi) do centro de Londres.\nDurante a d\u00e9cada de 1960, Southend foi o terceiro aeroporto m\u00e1is transitado no Reino Unido. Mant\u00edvose como o terceiro aeroporto de maior tr\u00e1fico de pasaxeiros de Londres at\u00e9 a fin da d\u00e9cada de 1970, cando o papel de \"terceiro aeroporto de Londres\" pasou a Stansted. Despois da s\u00faa compra por parte de Stobart Group en 2008, que estableceu un programa de constante desenvolvemento, cunha terminal de nova construci\u00f3n e a torre de control, e un servizo de tren regular que vai desde a estaci\u00f3n do aeroporto de Southend \u00e1 Liverpool Street no centro de Londres.\nEasyJet comezou os seus servizos mediante a apertura dunha base en abril de 2012. A empresa irlandesa Aer Lingus Regional iniciou voos regulares a Dubl\u00edn en maio dese mesmo ano. Como resultado, o aeroporto experimentou un r\u00e1pido aumento no n\u00famero de pasaxeiros. Arredor de 617.000 pasaxeiros utilizaron o aeropuerto durante o ano 2012. Con 721.661 pasaxeiros nos 12 meses seguintes ao inicio destes servizos. O n\u00famero de pasaxeiros creceu at\u00e9 aproximadamente 970 000 en 2013. O operador aeroportuario espera aumentar o n\u00famero de pasaxeiros a dous mill\u00f3ns para o ano 2020.\nDescrici\u00f3n.\nO aeroporto est\u00e1 localizado entre Rochford e Southend, no condado de Essex, a 58\u00a0km (36\u00a0mi) ao leste de Londres. Disp\u00f3n dunha \u00fanica pista de 1.856 metros (6.089\u00a0ft) de asfalto, con capacidade m\u00e1xima para acoller aeronaves tipo Boeing 757.\nA terminal actual completouse en febreiro de 2012, e t\u00e9n d\u00faas cafetar\u00edas, un bar, duty-free, un quiosco de WHSmith, caixeiro dispensador de Libras esterlinas,e Euros, unha axencia de troco de divisas, alugueiro de taxi, alugueiro de coches de Europcar e Hertz.\nA vella terminal presta agora servizo para avi\u00f3ns privados, con salas de espera propias e salas de conferencias.\nAccesos.\nTren.\nDesde 2011, o aeroporto ten a s\u00faa propia estaci\u00f3n de tren preto da terminal de pasaxeiros, Estaci\u00f3n de Southend Airport na Li\u00f1a Shenfield-Southend, a cal est\u00e1 servida por Abellio Greater Anglia conectando o aerporto coa Estaci\u00f3n de Liverpool Street en Londres con at\u00e9 8 frecuencias por hora e na Estaci\u00f3n de Southend-Victoria na outra direcci\u00f3n. A viaxe ao centro de Londres leva aproximadamente 53 minutos.\nEstrada.\nAo aerporto p\u00f3dese chegar en 20 minutos desde o N\u00f3 29 na M25 v\u00eda A127. Est\u00e1 servido por buses de Arriva Southend desde a entrada do aeroporto a Southend (7, 8 e 9), Rochford (7 e 8), Ashingdon (7), Hawkwell (8), Hockley (7 e 8), Eastwood (9) e Rayleigh (7, 8 e 9). As li\u00f1as 7, 8 e 9 son operadas normalmente con buses modernos, de plataforma baixa e acceso para persoas con mobilidade reducida. First Essex opera a li\u00f1a X30 desde a terminal a Chelmsford e o aeroporto de Londres-Stansted."}
{"id": "336207", "revid": "65337", "url": "https://gl.wikipedia.org/wiki?curid=336207", "title": "Jochi", "text": "Jochi ou Yochi (tam\u00e9n Jo\u010di, J\u00f6chi, Juchi ou O teu\u0161i, Du\u0161i en fontes persas e turcas) (ca. 1184-1227) foi o maior do catro fillos do emperador mongol Xenxis Kan coa s\u00faa principal esposa, B\u00f6rte. Foi un gran caudillo militar e participou na conquista do seu pai de Asia central, xunto cos seus irm\u00e1ns e t\u00edos.\nA\u00ednda que Xenxis Kan elixiu como sucesor a Ogodei, un dos seus irm\u00e1ns m\u00e1is novos, ao falecer seis meses antes que o seu pai evitouse unha potencial guerra civil entre os irm\u00e1ns. El e os seus descendentes conquistaron as estepas rusas, terras dos khans da Horda de Ouro.\nA palabra \"Jochi\", en idioma mongol, significa \"h\u00f3spede.\" Alg\u00fans historiadores trataron de relacionar ese significado coa incerteza sobre a paternidade de J\u00f6chi, pero non parece existir tal implicaci\u00f3n, xa que J\u00f6chi era un nome com\u00fan entre os mongois.\nPrimeiros anos.\nExisten d\u00fabidas en canto a quen foi o verdadeiro pai de Jochi. Pouco despois de unirse a Gengis Khan (co\u00f1ecido como Temujin nese ent\u00f3n), B\u00f6rte, a s\u00faa muller, fora secuestrada polos membros da tribo merkita. B\u00f6rte foi entregada a un certo Chilger Boke, que era o irm\u00e1n do xefe merkita, en calidade de bot\u00edn de guerra. Ela permaneceu en cativerio por alg\u00fans meses antes de que Temujin rescat\u00e1sea. Pouco tempo despois deu a luz a Jochi.\nIndependentemente dos sucesos, o Gran Khan tratou a Jochi como o seu primeiro fillo, pero a d\u00fabida permaneceu sempre entre os mongois sobre quen era o verdadeiro pai de Jochi, si Temujin ou Chilger Boke. Esta incerteza achega da verdadeira orixe de Jochi tivo consecuencias, pois os descendentes deste, a pesar de formar a rama m\u00e1is antiga da familia gengisida, nunca foron considerados para a sucesi\u00f3n e o reclamo da herdanza do seu pai. A s\u00faa presunta ilegitimidad foi motivo de tensi\u00f3ns co seu irm\u00e1n Chagatai.\nGuerras de conquista.\n\u00c9 posible que tome parte nas batallas que librou o seu pai para a unificaci\u00f3n de Mongolia. A s\u00faa primeiro campa\u00f1a independente foi a submisi\u00f3n dos pobos dos bosques de Siberia en 1207. En recompensa, o seu pai outorgoulle ese territorio, facendo do r\u00edo Irtish o centro do seu feudo. Posteriormente fixo campa\u00f1a, xunto cos seus irm\u00e1ns, contra a dinast\u00eda Jin no norte de China, Mongolia Interior e Shanxi en 1211, e logo en Hebei e Henan en 1213. En 1216-17 foi enviado a guerrear contra os remanentes rebeldes dos merkitas; ao regresar desa campa\u00f1a, as tropas de Jochi atop\u00e1ronse con forzas do \"jwarazmshah\" \u02bfA o\u0101\u02be-ao-Din Mo\u1e25ammad b. Teke\u0161 (r. 1200-20). Non tendo ordes de enfrontar ao inimigo, os mongois retir\u00e1ronse despois dunhas breves escaramuzas; este suceso poder\u00eda explicar a actitude provocadora que o gobernante corasmio tivo despois cara aos embaixadores de Gengis Khan, o que haber\u00eda de custarlle salvaxes represalias dos mongois. En 1218-19 foi enviado a sufocar a rebeli\u00f3n dos pobos dos bosques. Someteu a estes e aos kirguises do r\u00edo Yenis\u00e9i, pero a pesar destes \u00e9xitos, cando Gengis Khan escolleu o seu herdeiro antes de partir \u00e1 conquista do Imperio corasmio preferiu ao seu terceiro fillo Ogodei desprazando aos dous maiores, Jochi e Chagatai, quen aceptaron a decisi\u00f3n do seu pai.\nA contribuci\u00f3n de Jochi na guerra de Corasmia foi extensa, comandando o flanco dereito dos ex\u00e9rcitos mongois que foi enviado augas abaixo do Yaxartes, capturando as cidades do curso inferior como Signak, Jand, e Yanjikant en abril de 1220, e combatendo aos qanqli que resid\u00edan ao norte do Mar de Aral e eran aliados dos corasmios. Esta campa\u00f1a durou at\u00e9 a primavera de 1221, cando Jochi foi enviado a sufocar unha rebeli\u00f3n no curso superior do Yaxartes. Ao regresar desa misi\u00f3n, Gengis ordenoulle unirse a Chagatai no ataque contra a cidade de Urgench, que era a capital do Imperio corasmio. O sitio da cidade atrasouse considerablemente, en parte polo contraste de pareceres entre Jochi e Chagatai sobre asuntos militares. Gengis Khan interveu na campa\u00f1a e designou a Ogodei como comandante, quen reasumi\u00f3 as operaci\u00f3ns vigorosamente e a cidade foi finalmente capturada a fins de 1221. Corasmia pasou a integrar o feudo de Jochi, que designou \"b\u0101sq\u0101qs\" (gobernadores) para administrala.\nLogo da conquista do Imperio corasmio, Jochi volveu ao norte con ordes de conquistar os territorios da estepa p\u00f3ntica, \u00e9 dicir, combater aos kipchaks, os alanos, os b\u00falgaros e os rus. Pero en lugar de seguir as ordes do seu pai e dirixirse ao oeste, Jochi dirixiuse ao leste cara ao territorio qanqli e m\u00e1is al\u00f3, at\u00e9 o seu campamento no r\u00edo Irtish. Con todo, unha parte substancial das s\u00faas tropas permaneceron preto dos kipchaks orientais. Ao parecer, estas tropas loitaron contra os kipchaks facendo un gran n\u00famero de prisioneiros, pero a \u00e1rea non foi conquistada nesta etapa da expansi\u00f3n mongol. Aparentemente, en 1223 Jochi reuniuse co seu pai e os seus irm\u00e1ns preto de Samarcanda, levando consigo unha gran cantidade de asnos salvaxes e cabalos da estepa kipchak e confirmando os seus dotes como o mellor cazador da familia. Logo dunha gran cazar\u00eda, os outros fillos de Gengis Khan retornaron ao leste mentres Jochi retir\u00e1base ao seu feudo. \u00c9 probable que a desidia de Jochi en cumprir coas ordes de conquista recibidas haxa desgustado moito ao gran Khan. Si non se produciu unha ruptura definitiva entre pai e fillo, foi pola prematura morte de Jochi en 1227, uns meses antes da do propio Gengis Khan. Logo da s\u00faa morte, Jochi recibiu o t\u00edtulo de \"ulus-idi\" (amo do reino).\nDescendentes.\nNo kuriltai de 1229 que seguiu \u00e1 morte de Gengis Khan, confirmouse a soberan\u00eda sobre os territorios do oeste para os fillos de Jochi. A herdanza de leste foi dividida entre os seus fillos: Batu e Orda fundaron, respectivamente, a Horda Branca e a Horda Azul, que m\u00e1is tarde se combinar\u00edan no Khanato Kipchak ou Horda de Ouro. Outro dos fillos, Shayban, recibiu territorios ao norte dos \"\u00fcl\u00fcs\" de Batu e Orda. Segundo Henry Hoyle Howorth, Jochi tivo polo menos catorce fillos e unha filla. Ademais dos xa mencionados Batu, Orda e Shayban, Berke, khan da Horda de Ouro entre 1257 e 1267; Berjechir; Tangad; Teval (ou Buval), av\u00f3 de Nogai Khan; Chilagun; Sinqur; Chimbay; Mohammad; Udur; Tuq-timur, devanceiro dos khans da Gran Horda, Shingum, e unha filla dada en matrimonio ao gobernante qarluq de Almaliq.\nOs dominios de Jochi, segundo Jovayni estend\u00edanse des\"de\" as fronteiras de Qayaliq (no moderno Casaquist\u00e1n) e Corasmia no leste at\u00e9 os extremos m\u00e1is remotos de Saqsin e Bulghar sobre o Volga no oeste, e \"de al\u00ed tan lonxe canto avanzasen os casos dos cabalos t\u00e1rtaros\". Segundo os jochidas, estes territorios inclu\u00edan tam\u00e9n Arr\u0101n e Acerbaix\u00e1n, e talvez m\u00e1is territorios en Joras\u00e1n e o norte de Persia; durante os khanatos de Ogodei (r. 1229-41) e M\u00f6ngke (r. 1251-59) os descendentes de Jochi parecen ter unha posici\u00f3n privilexiada en Persia e Acerbaix\u00e1n. A partir de 1260 estes \u00faltimos territorios convert\u00e9ronse no n\u00facleo do Iljanato, a dinast\u00eda mongol establecida por H\u00fcleg\u00fc (r. 1256-65), sobri\u00f1o de Jochi, e a disputa por esa rexi\u00f3n foi a principal causa de enfrontamento entre os jochidas e os ilj\u00e1nidas. Esta rivalidade continuou at\u00e9 a ca\u00edda do IlKhanato en 1335, e reviviu posteriormente baixo Timur (1336-1405).\nAlg\u00fans autores posteriores manipularon a biograf\u00eda de Jochi para lexitimar o reclamo dos seus descendentes para reinar sobre unha parte dos territorios uzbekos. Con todo, Jochi \u00e9 unha figura relativamente pouco frecuente nas fontes e nas investigaci\u00f3ns modernas, que prestaron m\u00e1is atenci\u00f3n a alg\u00fans dos seus descendentes, como os seus fillos Batu), conquistador de Europa, Berke, o primeiro pr\u00edncipe mongol en adoptar o islamismo, e Shayban ou \u0160ib\u0101n, o antecesor dos uzbekos, as\u00ed como o descendente de Jochi en quinta xeraci\u00f3n Mo\u1e25ammad \u00d6zbeg (r. 1313-41), cuxa conversi\u00f3n ao islam levou \u00e1 islamizaci\u00f3n da Horda de Ouro."}
{"id": "336208", "revid": "27155", "url": "https://gl.wikipedia.org/wiki?curid=336208", "title": "TGFA", "text": ""}
{"id": "336209", "revid": "98629", "url": "https://gl.wikipedia.org/wiki?curid=336209", "title": "Factor de crecemento transformante beta", "text": "O factor de crecemento transformante beta (TGF-\u03b2, do ingl\u00e9s \"Transforming Growth Factor beta\") \u00e9 unha prote\u00edna citocina multifuncional que pertence \u00e1 superfamilia do TGF, que comprende tres isoformas principais desta prote\u00edna (TGF-\u03b21-2-3) de mam\u00edferos e moitas outras prote\u00ednas de sinalizaci\u00f3n producidas por todas as li\u00f1axes de c\u00e9lulas brancas do sangue. Os complexos TGF-\u03b2 activados xunto con outros factores forman un complexo serina/treonina quinase que se une aos receptores de TGF-\u03b2. Este receptor est\u00e1 composto por subunidades de receptor de tipo 1 e de tipo 2. Despois da uni\u00f3n de TGF-\u03b2, a receptor quinase de tipo 2 fosforila e activa a receptor quinase de tipo 1, que activa \u00e1 s\u00faa vez unha fervenza de sinalizaci\u00f3n. Isto leva \u00e1 activaci\u00f3n de distintos substratos situados \"augas abaixo\" da ruta e prote\u00ednas reguladoras, inducindo a transcrici\u00f3n de diferentes xenes diana que funcionan na diferenciaci\u00f3n, quimiotaxe, proliferaci\u00f3n, e activaci\u00f3n de moitas c\u00e9lulas inmunitarias.\nO TGF-\u03b2 segr\u00e9gano moitos tipos de c\u00e9lulas, como os macr\u00f3fagos, nunha forma latente na cal est\u00e1 formando un complexo con outros polip\u00e9ptidos, que son a prote\u00edna de uni\u00f3n ao TGF-beta latente (LTBP, \"latent TGF-beta binding protein\") e o p\u00e9ptido asociado \u00e1 latencia (LAP, \"latency-associated peptide\"). As proteinases s\u00e9ricas como a plasmina catalizan a liberaci\u00f3n do TGF-\u03b2 activo deste complexo. Isto xeralmente ocorre na superficie dos macr\u00f3fagos, nos que o complexo TGF-\u03b2 latente est\u00e1 unido a CD36 por medio do seu ligando, a trombospondina-1 (TSP-1). Os est\u00edmulos inflamatorios que activan os macr\u00f3fagos potencian a liberaci\u00f3n de TGF-\u03b2 activo ao promoveren a activaci\u00f3n da plasmina. Os macr\u00f3fagos poden tam\u00e9n endocitar os complexos TGF-\u03b2 latentes unidos a IgG, que son segregados polas c\u00e9lulas plasm\u00e1ticas e despois libera o TGF-\u03b2 activo no flu\u00eddo extracelular. Entre as s\u00faas funci\u00f3ns principais est\u00e1 a regulaci\u00f3n dos procesos inflamatorios, especialmente no tracto dixestivo. O TGF-\u03b2 tam\u00e9n ten un papel crucial na diferenciaci\u00f3n de c\u00e9lulas nais e na regulaci\u00f3n e diferenciaci\u00f3n de c\u00e9lulas T. \u00c9 unha citocina que est\u00e1 a ser moi investigada nos campos do cancro, enfermidades autoinmunes e infecciosas.\nA superfamilia do TGF-\u03b2 incl\u00fae as prote\u00ednas que inhiben o crecemento end\u00f3xeno; un incremento na expresi\u00f3n de TGF-\u03b2 xeralmente est\u00e1 relacionado co car\u00e1cter maligno de moitos cancros e un defecto na resposta de inhibici\u00f3n do crecemento celular ao TGF-\u03b2. As s\u00faas funci\u00f3ns inmunosupresoras despois acaban dominando e contrib\u00faen \u00e1 oncox\u00e9nese. A desregulaci\u00f3n das s\u00faas funci\u00f3ns inmunosupresoras est\u00e1 tam\u00e9n implicada na patox\u00e9nese das enfermidades autoinmunes, a\u00ednda que os seus efectos son mediados por outras citocinas presentes no ambiente celular.\nEstrutura.\nOs tres tipos principais de TGF-\u03b2 son:\nAs estruturas pept\u00eddicas das isoformas do TGF-\u03b2 son moi similares, con homolox\u00edas da orde do 70-80%. Todas son codificadas en forma de grandes mol\u00e9culas proteicas precursoras, que se procesan e dan lugar \u00e1 prote\u00edna definitiva; o TGF-\u03b21 consta de 390 amino\u00e1cidos e o TGF-\u03b22 e o TGF-\u03b23 te\u00f1en 412 amino\u00e1cidos cada un. Te\u00f1en un p\u00e9ptido sinal N-terminal de 20-30 amino\u00e1cidos que c\u00f3mpre para a secreci\u00f3n f\u00f3ra da c\u00e9lula, unha pro-rexi\u00f3n chamada p\u00e9ptido asociado \u00e1 latencia (LAP), e unha rexi\u00f3n C-terminal de 112-114 amino\u00e1cidos que \u00e9 a que se converte na mol\u00e9cula TGF-\u03b2 madura despois da s\u00faa separaci\u00f3n da pro-rexi\u00f3n por corte proteol\u00edtico. A prote\u00edna TGF-\u03b2 madura dimer\u00edzase para producir unha prote\u00edna activa de 25 kDa con moitos motivos estruturais conservados. O TGF-\u03b2 ten nove residuos de ciste\u00edna que est\u00e1n conservados na s\u00faa familia de prote\u00ednas. Oito delas forman catro pontes disulfuro dentro da prote\u00edna formando unha estrutura en n\u00f3 de cistina caracter\u00edstica da superfamilia do TGF-\u03b2. A novena ciste\u00edna forma pola s\u00faa parte unha ponte disulfuro coa novena ciste\u00edna doutra prote\u00edna TGF-\u03b2 para orixinar un d\u00edmero. Moitos outros residuos conservados no TGF-\u03b2 crese que forman unha estrutura secundaria por medio de interacci\u00f3ns hidrof\u00f3bicas. A rexi\u00f3n entre a quinta e a sesta ciste\u00edna conservada alberga a \u00e1rea m\u00e1is diverxente entre as prote\u00ednas TGF-\u03b2, que est\u00e1 exposta na superficie da prote\u00edna e est\u00e1 implicada na uni\u00f3n ao receptor e na especificidade do TGF-\u03b2.\nComplexo TGF-\u03b2 latente.\nOs tres TGF-\u03b2s sintet\u00edzanse como mol\u00e9culas precursoras cunha rexi\u00f3n propeptido ademais da rexi\u00f3n do homod\u00edmero TGF-\u03b2. Unha vez sintetizado, o homod\u00edmero TGF-\u03b2 interacciona cun p\u00e9ptido asociado \u00e1 latencia (LAP), que \u00e9 unha prote\u00edna derivada da rexi\u00f3n N-terminal do produto do xene do TGF-\u03b2, formando con el un complexo chamado Complexo Latente Pequeno ou SLC (do ingl\u00e9s \"Small Latent Complex\"). Este complexo permanece na c\u00e9lula ata que se lle une outra prote\u00edna chamada prote\u00edna de uni\u00f3n ao TGB-\u03b2 latente ou LTBP, formando un complexo maior chamado Complexo Latente Grande ou LLC (do ingl\u00e9s \"Large Latent Complex\"). \u00c9 este LLC o que \u00e9 segregado \u00e1 matriz extracelular.\nNa maior\u00eda dos casos, antes de que se segregue o LLC, o precursor do TGF-\u03b2 \u00e9 cortado proteoliticamente do prop\u00e9ptido pero permanece a\u00ednda unido a el por enlaces non covalentes. Despois da s\u00faa secreci\u00f3n, permanece na matriz extracelular como un complexo inactivado que cont\u00e9n tanto o LTBP coma o LAP, as cales c\u00f3mpren para que contin\u00fae o seu procesamento e libere finalmente o TGF-\u03b2 activo. A uni\u00f3n de TGF-\u03b2 \u00e1 LTBP fai que permaneza inactivo ao impedir que se una aos seus receptores. Como os diferentes mecanismos celulares requiren distintos niveis de sinalizaci\u00f3n de TGF-\u03b2, o complexo inactivo desta citocina d\u00e1 a oportunidade de que se estableza unha axeitada mediaci\u00f3n da sinalizaci\u00f3n de TGF-\u03b2.\nCo\u00f1\u00e9cense catro isoformas de LTBP denominadas LTBP-1, LTBP-2, LTBP-3 e LTBP-4. A mutaci\u00f3n ou alteraci\u00f3n de LAP ou LTBP pode ter como resultado unha inadecuada sinalizaci\u00f3n de TGF-\u03b2. Os ratos que carecen de LTBP-3 ou LTBP-4 presentan fenotipos que concordan cos fenotipos vistos en ratos con sinalizaci\u00f3n de TGF-\u03b2 alterada. Ademais, certas isoformas espec\u00edficas de LTBP te\u00f1en unha propensi\u00f3n a asociarse con isoformas espec\u00edficas LAP\u2022TGF-\u03b2. Por exemplo, a LTBP-4 \u00fanese s\u00f3 a TGF-\u03b21, e dese xeito, a mutaci\u00f3n en LTBP-4 pode orixinar complicaci\u00f3ns asociadas con TGF-\u03b2, que son espec\u00edficas de tecidos nos que est\u00e1 predominantemente implicado o TGF-\u03b21. Ademais, a diferenza estrutural nas LAP d\u00e1 lugar a diferentes complexos TGF-\u03b2 latentes, que son selectivos de est\u00edmulos espec\u00edficos xerados por activadores espec\u00edficos.\nActivaci\u00f3n.\nA\u00ednda que o TGF-\u03b2 \u00e9 importante para a regulaci\u00f3n de actividades celulares fundamentais, s\u00f3 se co\u00f1ecen actualmente unhas poucas v\u00edas que activan o TGF-\u03b2, e o mecanismo completo que subxace non se comprende ben. Algunhas das v\u00edas activadoras co\u00f1ecidas son espec\u00edficas de tipo celular ou e tecido, mentres que outras danse en moitos tipos celulares e tecidos. As proteases, as integrinas, o pH, e as especies reactivas do ox\u00edxeno son s\u00f3 alg\u00fans dos factotres que se sabe que poden activar o TGF-\u03b2, como se discute m\u00e1is baixo. S\u00e1bese que as perturbaci\u00f3ns destes factores activadores pode levar \u00e1 aparici\u00f3n de niveis de sinalizaci\u00f3n de TGF-\u03b2 non regulados que poden causar graves complicaci\u00f3ns, como a inflamaci\u00f3n, doenzas autoinmunes, fibrose, cancro e cataratas. Na maior\u00eda dos casos, un ligando TGF-\u03b2 activado inicia a fervenza de sinalizaci\u00f3n de TGF-\u03b2 sempre que estean dispo\u00f1ibles para unirse os receptores de TGF-\u03b2 1 e 2. Isto d\u00e9bese \u00e1 alta afinidade entre o TGF-\u03b2 e os seus receptores, o que indica por que a sinalizaci\u00f3n do TGF-\u03b2 recruta un sistema de latencia para mediar a s\u00faa sinalizaci\u00f3n.\nActivaci\u00f3n independente de integrina.\nA plasmina e varias metaloproteinases de matriz (MMP) xogan un papel clave en promover a invasi\u00f3n dos tumores e a remodelaci\u00f3n dos tecidos ao inducir a prote\u00f3lise de varios compo\u00f1entes da matriz extracelular. O proceso de activaci\u00f3n do TGF-\u03b2 implica a liberaci\u00f3n do LLC da matriz, seguido de m\u00e1is prote\u00f3lises do LAP para liberar o TGF-\u03b2 para unirse aos seus receptores. O MMP-9 e o MMP-2 clivan o TGF-\u03b2 latente. O complexo LAP cont\u00e9n unha rexi\u00f3n bisagra sensible \u00e1 protease, que pode ser a diana potencial para esta liberaci\u00f3n do TGF-\u03b2. A pesar do feito de que as MMPs xogan un papel clave na activaci\u00f3n do TGF-\u03b2, e os ratos con mutaci\u00f3ns nos xenes da MMP-9 e MMP-2 poden a\u00ednda activar o TGF-\u03b2 e non mostran ning\u00fan fenotipo deficiente do TGF-\u03b2; isto pode reflectir unha redundancia entre os encimas activadores, o que suxire que poder\u00edan estar implicadas outras proteases a\u00ednda desco\u00f1ecidas.\nAs condici\u00f3ns \u00e1cidas poden desnauralizar a LAP. O tratamento do medio con pHs extremos (1,5 ou 12) te\u00f1en como resultado unha activaci\u00f3n significativa do TGF-\u03b2 como se demostrou en ensaios monitorizados con radiorreceptor e en \u00e1gar, mentres que o tratamento con \u00e1cidos suaves (pH 4,5) orixina s\u00f3 o 20-30% da activaci\u00f3n que hai a pH 1,5.\nA estrutura da LAP \u00e9 importante para manter a s\u00faa funci\u00f3n. A modificaci\u00f3n da estrutura da LAP poden causar unha distorsi\u00f3n da interacci\u00f3n entre a LAP e o TGF-\u03b2 e dese modo activalo. Entre os factores que poden causar esas modificaci\u00f3ns poden estar radicais hidroxilo procedentes de especies reactivas do ox\u00edxeno (ROS). O TGF-\u03b2 \u00e9 activado rapidamente despois da exposici\u00f3n da radiaci\u00f3n \"in vivo\" \u00e1s especies reactivas do ox\u00edxeno.\nA trombospondina-1 (TSP-1) \u00e9 unha glicoprote\u00edna matricelular que se encontra no plasma de pacientes con boa sa\u00fade en concentraci\u00f3ns entre 50 e 250\u00a0ng/mL. Os niveis de TSP-1 increm\u00e9ntanse en resposta a lesi\u00f3ns e durante o desenvolvemento. A TSP-1 activa o TGF-beta latente ao formar ineracci\u00f3ns directas co complexo TGF-\u03b2 latente e induce un rearranxo conformacional que impide que este se una ao TGF-\u03b2 maduro.\nActivaci\u00f3n por integrinas que conte\u00f1en alfa(V).\nA idea de que as integrinas participan na activaci\u00f3n latente de TGF-\u03b21 xurdiu de estudos que examinaron mutaci\u00f3ns/knockouts da integrina \u03b26, a integrina \u03b1V, a integrina \u03b28 e a LAP. Estas mutaci\u00f3ns produc\u00edan fenotipos que eran similares aos fenotipos vistos en ratos knockout para TGF-\u03b21. Actualmente propux\u00e9ronse dous modelos sobre como as integrinas que conte\u00f1en \u03b1V poden activar o TGF-\u03b21 latente. O primeiro modelo proposto \u00e9 por medio da induci\u00f3n dun cambio conformacional no complexo TGF-\u03b21 latente e, por tanto, liberando o TGF-\u03b21 activo. O segundo modelo prop\u00f3n un mecanismo dependente de protease.\nA integrina \u03b1V\u03b26 foi a primeira integrina que foi identificada como activador do TGF-\u03b21. As LAPs que conte\u00f1en un motivo RGD que \u00e9 reco\u00f1ecido pola gran maior\u00eda das integrinas que conte\u00f1en \u03b1V, e as integrinas \u03b1V\u03b26 poden activar o TGF-\u03b21 ao unirse ao motivo RGD presente na LAP-\u03b21 e a LAP-\u03b23. Despois de unirse, ind\u00facense forzas na c\u00e9lula mediadas pola adhesi\u00f3n que son traducidas en sinais bioqu\u00edmicos, que poden levar \u00e1 liberaci\u00f3n/activaci\u00f3n do TGFb do seu complexo latente. Esta v\u00eda foi demostrada para a activaci\u00f3n de TGF-\u03b2 en c\u00e9lulas epiteliais e non se asocian a MMPs.\nComo a MMP-2 e MMP-9 poden activar o TGF-\u03b2 por medio da degradaci\u00f3n proteol\u00edtica do complexo TGF-\u03b2 latente, as integrinas que conte\u00f1en \u03b1V activan o TGF-\u03b21 ao crear unha estreita conexi\u00f3n entre o complexo TGF-\u03b2 latente e as MMPs. Suxeriuse que as integrinas \u03b1V\u03b26 e \u03b1V\u03b23 se unen simultaneamente o complexo TGF-\u03b21 latente e as proteinases, inducindo cambios conformacionais simult\u00e1neos na LAP e secuestrando as proteases ata unha estreita proximidade. Independentemente das MMPs implicadas, este mecanismo a\u00ednda necesita a asociaci\u00f3n de intergrinas, polo que constit\u00fae unha v\u00eda non proteol\u00edtica.\nV\u00edas de sinalizaci\u00f3n celular.\nSinalizaci\u00f3n xeral: A v\u00eda SMAD.\nAs SMADs son un tipo de prote\u00ednas de sinalizaci\u00f3n intracelular e factores de transcrici\u00f3n para a familia do TGF-\u03b2 de mol\u00e9culas de sinalizaci\u00f3n. Esta v\u00eda lembra conceptualmente a v\u00eda Jak-STAT de transduci\u00f3n de sinais caracterizada na activaci\u00f3n de receptores de citocinas implicados, por exemplo, na v\u00eda de cambio de isotipo das c\u00e9lulas B. Como xa se mencionou, a uni\u00f3n do ligando TGF-\u03b2 ao receptor de TGF-\u03b2, fai que a quinase do receptor tipo 2 fosforile e active a quinase do receptor tipo 1, que activa a fervenza de sinalizaci\u00f3n. No caso da v\u00eda SMAD, as SMADs activadas polo receptor son fosforiladas pola quinase do receptor de TGF-\u03b2 de tipo 2, e estas despois forman complexos con outras SMADs, que poden translocarse ao n\u00facleo celular para inducir a transcrici\u00f3n de diferentes efectores.\nM\u00e1is especificamente, os complexos TGF-\u03b2 activados \u00fanense ao dominio tipo 2 do receptor de TGF-\u03b2, que despois recruta e fosforila un receptor de tipo 1. O receptor de tipo 1 recruta despois e fosforila unha SMAD regulada por receptor (R-SMAD). A R-SMAD \u00fanese despois \u00e1 SMAD com\u00fan (coSMAD) SMAD4 e forma un complexo heterodim\u00e9rico. Este complexo entra despois no n\u00facleo celular, onde act\u00faa como un factor de transcrici\u00f3n para varios xenes, inclu\u00edndo os que activan a v\u00eda da prote\u00edna quinase activada por mit\u00f3xeno 8, a cal desencadea a apoptose. A v\u00eda SMAD est\u00e1 regulada por inhibici\u00f3n por retroalimentaci\u00f3n. As SMAD6 e SMAD7 poden bloquear os receptores de tipo I. Hai tam\u00e9n evidencias substanciais de que a v\u00eda de sinalizaci\u00f3n dependente de TGF-\u03b2 por medio da v\u00eda de SMAD-3 \u00e9 a responsable de moitas das funci\u00f3ns inhibidoras do TGF-\u03b2 discutidas nas secci\u00f3ns posteriores e as\u00ed est\u00e1 implicada na oncox\u00e9nese.\nApoptose por medio da v\u00eda DAXX.\nO TGF-\u03b2 induce a apoptose, ou morte celular programada, en linfocitos humanos e hepatocitos. A importancia desta funci\u00f3n \u00e9 clara nos ratos deficientes en TGF-\u03b2, que sofren hiperproliferaci\u00f3n celular e autoinmunidade non regulada. Nunha v\u00eda apopt\u00f3tica separada da asociaci\u00f3n da prote\u00edna asociada \u00e1 morte 6 (DAXX) co receptor de morte Fas, hai evidencias da asociaci\u00f3n e uni\u00f3n entre DAXX e a quinase do receptor de TGF-\u03b2 tipo 2, na cal DAXX se une \u00e1 rexi\u00f3n C-terminal do receptor de TGF-\u03b2 de tipo 2. Desco\u00f1\u00e9cese o mecanismo molecular exacto, pero facendo un resumo xeral p\u00f3dese dicir que a DAXX \u00e9 despois fosforilada pola prote\u00edna quinase que interacciona co homeodominio 2 (HIPK2), a cal despois activa a quinase indutora de sinal de apoptose 1 (ASK1), que activa a v\u00eda da quinase amino terminal Jun (JNK) e dese modo activa a apoptose, como se ve no panel esquerdo da imaxe da dereita.\nEfectos sobre as c\u00e9lulas inmunitarias.\nLinfocitos T.\nO TGF-\u03b21 xoga un papel na induci\u00f3n da formaci\u00f3n a partir de c\u00e9lulas T CD4+ de c\u00e9lulas T reguladoras inducidas (iTregs), que te\u00f1en unha funci\u00f3n reguladora, e de c\u00e9lulas Th17 (ou TH17), que segregan citocinas proinflamatorias.\nO TGF-\u03b21 por si s\u00f3 pode precipitar a expresi\u00f3n de Foxp3 e a diferenciaci\u00f3n de Treg a partir de c\u00e9lulas T colaboradoras, e o mecanismo para esta diferenciaci\u00f3n \u00e9 desco\u00f1ecido tanto para o caso das c\u00e9lulas T reguladoras inducidas coma para o das c\u00e9lulas T reguladoras naturais. En modelos de ratos, o efecto do TGF-\u03b21 parece ser dependente da idade.\nA neutralizaci\u00f3n de TGF-\u03b21 in vitro inhibe a diferenciaci\u00f3n de c\u00e9lulas T colaboradoras en c\u00e9lulas Th17. O papel do TGF-\u03b21 na xeraci\u00f3n de c\u00e9lulas Th17 vai en contra da s\u00faa consideraci\u00f3n xeral como citocina antiinflamatoria; por\u00e9n, o requirimento com\u00fan das c\u00e9lulas inmunes inflamatorias e antiinflamatorias suxire que un desequilibrio entre estes dous tipos de c\u00e9lulas pode ser unha importante ligaz\u00f3n coa aparici\u00f3n de autoinmunidade. Para a diferenciaci\u00f3n de c\u00e9lulas Th17, ademais do TGF-\u03b21 \u00e9 necesaria a coactivaci\u00f3n por IL-6 procedente de c\u00e9lulas dendr\u00edticas activadas, que serve para activar o factor de transcrici\u00f3n STAT3. Por\u00e9n, o mecanismo molecular da diferenciaci\u00f3n de Th17 non se comprende completamente. Como as c\u00e9lulas Th17, a diferenza das Th1 e Th2, te\u00f1en a capacidade de realizar funci\u00f3ns reguladoras, isto \u00e9 unha evidencia adicional da funci\u00f3n reguladora do TGF-\u03b21 no sistema inmunitario.\nLinfocitos B.\nO TGF-\u03b2 ten principalmente efectos inhibidores sobre os linfocitos B. O TGF-\u03b2 inhibe a proliferaci\u00f3n de c\u00e9lulas B. O mecanismo exacto non se co\u00f1ece, pero hai probas de que o TGF-\u03b2 inhibe a proliferaci\u00f3n de c\u00e9lulas B ao inducir o factor de transcrici\u00f3n Id3, inducindo a expresi\u00f3n do inhibidor de quinases dependentes de ciclina 21 (un regulador da progresi\u00f3n do ciclo celular a trav\u00e9s das fases G1 e S da interfase), e reprimindo outros xenes reguladores clave como c-myc e ATM. O CD40 \u00e9 unha mol\u00e9cula de superficie clave na activaci\u00f3n da resposta inmunitaria innata, que pode inducir a expresi\u00f3n de SMAD7 para inverter a inhibici\u00f3n do crecemento de c\u00e9lulas B inducido polo TGF-\u03b2. O TGF-\u03b2 tam\u00e9n bloquea a activaci\u00f3n de c\u00e9lulas B e promove o cambio de clase de IgA tanto en c\u00e9lulas B humanas coma de rato pero ten doutro modo unha funci\u00f3n inhibidora para a produci\u00f3n de anticorpos.\nO TGF-\u03b2 tam\u00e9n induce a apoptose de c\u00e9lulas B en repouso e inmaturas; o mecanismo \u00e9 desco\u00f1ecido, pero pode solaparase coa s\u00faa v\u00eda antiproliferativa. O TGF-\u03b2 regula \u00e1 baixa a c-myc como na inhibici\u00f3n da proliferaci\u00f3n de c\u00e9lulas B. Tam\u00e9n se sabe que induce o inhibidor de NF-\u03baB IKBa, inhibindo a activaci\u00f3n de NF-\u03baB. O NF-\u03baB \u00e9 un factor de transcrici\u00f3n que regula a produci\u00f3n de ciotocinas como IL-1, TNF-\u03b1, e defensinas, a\u00ednda que a s\u00faa funci\u00f3n na apoptose pode ser separada desta funci\u00f3n.\nMacr\u00f3fagos.\nO consenso xeral na literatura \u00e9 que o TGF-\u03b2 estimula os monocitos en repouso e inhibe os macr\u00f3fagos activados. Cos monocitos, o TGF-\u03b2 funciona como quimioatractor e como regulador \u00e1 alza de respostas inflamatorias. Por\u00e9n, o TGF-\u03b2 regula \u00e1 baixa a produci\u00f3n de citocinas inflamatorias en monocitos e macr\u00f3fagos, probablemente pola inhibici\u00f3n antes mencionada de NF-\u03baB. Esta contradici\u00f3n pode deberse a que o efecto de TGF-\u03b2 \u00e9 moi dependente do contexto.\nO TGF-\u03b2 crese que desempe\u00f1a un papel na activaci\u00f3n alternativa dos macr\u00f3fagos observada en ratos, e estes macr\u00f3fagos mante\u00f1en un fenotipo antiinflamatorio. Este fenotipo p\u00e9rdese nos ratos obesos, os cales non s\u00f3 te\u00f1en m\u00e1is macr\u00f3fagos que os ratos delgados sen\u00f3n tam\u00e9n m\u00e1is macr\u00f3fagos activados clasicamente que liberan TNF-\u03b1 e outras citocinas proinflamatorias que contrib\u00faen a manter un medio cronicamente proinflamatorio.\nCiclo celular.\nO TGF-\u03b2 xoga un papel crucial na regulaci\u00f3n do ciclo celular ao bloquear o avance desde a fase G1 do ciclo. O TGF-\u03b2 causa a s\u00edntese das proteinas p15 e p21, que bloquean o complexo ciclina:CDK responsable da fosforilaci\u00f3n da prote\u00edna do retinoblastoma (Rb). As\u00ed, o TGF-\u03b2 bloquea o avance a trav\u00e9s da fase G1 do ciclo celular. Ao facelo, o TGF-\u03b2 suprime a expresi\u00f3n de c-myc, un xene que es\u00e1 implicado na progresi\u00f3n do ciclo celular en G1.\nImportancia cl\u00ednica.\nCancro.\nEn c\u00e9lulas normais, o TGF-\u03b2, ao actuar sobre a s\u00faa v\u00eda de sinalizaci\u00f3n, det\u00e9n o ciclo celular na fase G1 para parar a proliferaci\u00f3n, inducir a diferenciaci\u00f3n, ou promover a apoptose. En moitas c\u00e9lulas cancerosas parte da v\u00eda de sinalizaci\u00f3n de TGF-\u03b2 est\u00e1 mutada, e o TGF-\u03b2 xa non controla a c\u00e9lula, polo que estas c\u00e9lulas cancerosas proliferan. As c\u00e9lulas estrom\u00e1ticas que as rodean (fibroblastos) tam\u00e9n proliferan. Ambas as c\u00e9lulas incrementan a s\u00faa produci\u00f3n de TGF-\u03b2. Este TGF-\u03b2 act\u00faa sobre as c\u00e9lulas estrom\u00e1ticas dos arredores, c\u00e9lulas inmunes, endoteliais e do m\u00fasculo liso. Causa a inmunosupresi\u00f3n e a anxiox\u00e9nese, o que fai que o cancro sexa m\u00e1is invasivo. O TGF-\u03b2 tam\u00e9n converte as c\u00e9lulas T efectoras, que noirmalmente atacan o cancro cunha reacci\u00f3n inflamatoria (inmune), en c\u00e9lulas T reguladoras (supresoras), que paran a reacci\u00f3n inflamatoria.\nEnfermidades card\u00edacas.\nUn estudo animal suxire que o colesterol suprime a resposta de c\u00e9lulas cardiovasculares ao TGF-\u03b2 e as s\u00faas cualidades protectoras, permitindo as\u00ed o desenvolvemento da aterosclerose e enfermidades card\u00edacas, mentres que as estatinas, que son f\u00e1rmacos que rebaixan os niveis de colesterol, poden potenciar a resposta de c\u00e9lulas cardiovasculares \u00e1s acci\u00f3ns protectoras do TGF-\u03b2.\nO TGF-\u03b2 est\u00e1 implicado na rexeneraci\u00f3n do coraz\u00f3n do peixe cebra.\nS\u00edndrome de Marfan.\nA sinalizaci\u00f3n de TGF-\u03b2 tam\u00e9n xoga probablemente un papel principal na patox\u00e9nese da s\u00edndrome de Marfan, unha doenza caracterizada pola altura desproporcionada, aracnodactilia, ectopia lentis e complicaci\u00f3ns card\u00edacas como o prolapso da v\u00e1lvula mitral e o agrandamento da v\u00e1lvula a\u00f3rtica, o que incrementa a probabilidade de disecci\u00f3n a\u00f3rtica. A\u00ednda que o que subxace no defecto da s\u00edndrome de Marfan \u00e9 a insuficiencia na s\u00edntese da glicoprote\u00edna fibrilina-1, que normalmente \u00e9 un importante compo\u00f1ente das fibras el\u00e1sticas, demostrouse que en ratos afectados o fenotipo da s\u00edndrome de Marfan pode aliviarse pola adici\u00f3n de antagonistas do TGF-\u03b2. Isto suxire que a\u00ednda que os s\u00edntomas da s\u00edndrome de Marfan poden parecer consistentes co trastorno do tecido conectivo, o mecanismo est\u00e1 m\u00e1is probablemente relacionado coa reduci\u00f3n do secuestro de TGF-\u03b2 pola fibrilina.\nS\u00edndrome de Loeys\u2013Dietz.\nA sinalizaci\u00f3n do TGF-\u03b2 est\u00e1 tam\u00e9n alterado na s\u00edndrome de Loeys\u2013Dietz, que est\u00e1 causado polas mutaci\u00f3ns no receptor de TGF-\u03b2.\nObesidade e diabetes.\nA v\u00eda de sinalizaci\u00f3n de TGF-\u03b2/SMAD3 \u00e9 importante na regulaci\u00f3n da glicosa e a homeostase de enerx\u00eda e poder\u00eda xogar un papel na nefropat\u00eda diab\u00e9tica.\nComo se indicou antes na secci\u00f3n sobre os macr\u00f3fagos, a perda da sinalizaci\u00f3n de TGF-\u03b2 na obesidade \u00e9 un contribuidor ao medio inflamatorio xerado nos casos de obesidade.\nAs c\u00e9lulas T reguladoras (iTreg), estimuladas polo TGF-\u03b2 en presenza de IL-2, suprime o desenvolvemento de encefalite autoinmune experimental (EAE), un modelo animal de esclerose m\u00faltiple, por medio dun Foxp3 e a resposta mediada pola IL-10. Isto suxire un posible papel do TGF-\u03b2 e das iTreg na regulaci\u00f3n e tratamento da esclerose m\u00faltiple.\nObservouse un decrecemento dos niveis de TGF-\u03b2 en pacientes diagnosticados de esclerose m\u00faltiple. O seu papel na esclerose m\u00faltiple pode explicarse debido ao papel do TGF-\u03b2 na regulaci\u00f3n da apoptose de c\u00e9lulas Th17. Cando dimin\u00faen os niveis de TGF-\u03b2, xa non poden inducir a apoptose das c\u00e9lulas Th17. As c\u00e9lulas Th17 segregan TNF-\u03b1, que induce a desmielinaci\u00f3n da v\u00eda oliodendroglial do receptor de TNF 1. A diminuci\u00f3n dos niveis de TGF-\u03b2 dan lugar a un incremento de c\u00e9lulas Th17 e incrementan os niveis de TNF\u03b1. Como resultado, ocorre a desmielenizaci\u00f3n das neuronas. O TGF-\u03b2 tam\u00e9n induce o crecemento dos oligodendrocitos (c\u00e9lulas produtoras da va\u00ed\u00f1a de mielina). Por tanto, o decrecemento dos niveis de TGF-\u03b2 durante a esclerose m\u00faltiple pode tam\u00e9n impedir a remielinaci\u00f3n das neuronas.\nOutras.\nAt\u00f3panse maiores concentraci\u00f3ns de TGF-\u03b2 no sangue e l\u00edquido cefalorraqu\u00eddeo de pacientes de enfermidade de Alzheimer en comparaci\u00f3n cos suxietos de conrol, o que suxire un posible papel na fervenza neurodexenerativa que leva ao desenvolvemento dos s\u00edntomas e patolox\u00eda da enfermidade de Alzheimer.\nEn estudos de pacientes de queratocono observouse unha sobreactivaci\u00f3n do TGF-\u03b2, cun incremento do TGF-\u03b22.\nHai probas substanciais en estudos en animais e nalg\u00fans estudos humanos de que o TGF-\u03b2 do leite materno pode ser un factor inmunorregulador clave no desenvolvemento da resposta inmunitaria dos nenos pequenos, moderando o risco de enfermidade at\u00f3pica ou autoinmunidade."}
{"id": "336210", "revid": "27155", "url": "https://gl.wikipedia.org/wiki?curid=336210", "title": "TGF beta", "text": ""}
{"id": "336211", "revid": "27155", "url": "https://gl.wikipedia.org/wiki?curid=336211", "title": "TGF-beta", "text": ""}
{"id": "336212", "revid": "27155", "url": "https://gl.wikipedia.org/wiki?curid=336212", "title": "TGF-\u03b2", "text": ""}
{"id": "336213", "revid": "27155", "url": "https://gl.wikipedia.org/wiki?curid=336213", "title": "TGF\u03b2", "text": ""}
{"id": "336216", "revid": "5863", "url": "https://gl.wikipedia.org/wiki?curid=336216", "title": "Atentados de Bruxelas de marzo de 2016", "text": ""}
{"id": "336220", "revid": "11384", "url": "https://gl.wikipedia.org/wiki?curid=336220", "title": "Anos 1960", "text": ""}
{"id": "336221", "revid": "23204", "url": "https://gl.wikipedia.org/wiki?curid=336221", "title": "Luis Rojas-Marcos", "text": "Luis Rojas-Marcos de la Viesca, nado en Sevilla o 27 de agosto de 1943, \u00e9 un psiquiatra, investigador e profesor de orixe andaluza nacionalizado estadounidense. \u00c9 irm\u00e1n do l\u00edder andalucista e exalcalde de Sevilla Alejandro Rojas-Marcos."}
{"id": "336222", "revid": "6939", "url": "https://gl.wikipedia.org/wiki?curid=336222", "title": "Luis Rojas Marcos", "text": ""}
{"id": "336224", "revid": "22570", "url": "https://gl.wikipedia.org/wiki?curid=336224", "title": "Washington Irving", "text": "Washington Irving, nado na illa de Manhattan, en Nova York, o 3 de abril de 1783 e finado en Tarrytown, Wetschester (Estado de Nova York), o 28 de novembro de 1859, foi un escritor estadounidense pertencente \u00e1 \u00c9poca rom\u00e1ntica."}
{"id": "336234", "revid": "56817", "url": "https://gl.wikipedia.org/wiki?curid=336234", "title": "Gabriel Plaza Molina", "text": "Gabriel Plaza Molina, nado en Madrid o 12 de abril de 1945 e finado en Almeida de Sayago en 2010, foi un escritor espa\u00f1ol de narrativa e ensaio en lingua castel\u00e1.\nTraxectoria.\nPeriodista, editorialista e escritor, fundador da \"Asociaci\u00f3n Nacional de Informadores de la Salud\" (ANIS), xunto con Jos\u00e9 Mar\u00eda Catal\u00e1n e Ram\u00f3n S\u00e1nchez Oca\u00f1a, organizou conferencias de relevancia nacional sobre o tratamento do VIH e foi autor de numerosos artigos, ensaios e novelas entre as que destaca \"El Tri\u00e1ngulo de las Verduras\", prologado por Camilo Jos\u00e9 Cela."}
{"id": "336238", "revid": "5863", "url": "https://gl.wikipedia.org/wiki?curid=336238", "title": "B114", "text": ""}
{"id": "336248", "revid": "72012", "url": "https://gl.wikipedia.org/wiki?curid=336248", "title": "Termidor", "text": "Termidor (en franc\u00e9s \"Thermidor\") \u00e9 o nome que recibe o und\u00e9cimo mes do calendario republicano franc\u00e9s, o segundo da estaci\u00f3n estival, que dura dende o 19 ou 20 de xullo at\u00e9 o 17 ou 18 de agosto, segundo o ano. Cadra aproximadamente co paso aparente do Sol pola constelaci\u00f3n zodiacal de Leo.\nO adxectivo \"termidoriano\" apl\u00edcase ao per\u00edodo da Revoluci\u00f3n francesa co\u00f1ecido como Convenci\u00f3n termidoriana, por principiar co golpe de estado do 27 de xullo de 1794 (9 de termidor do ano II), cando se derroca a Robespierre."}
{"id": "336251", "revid": "98629", "url": "https://gl.wikipedia.org/wiki?curid=336251", "title": "Pioneer 2", "text": "Pioneer 2, denominada tam\u00e9n como Able 3, foi unha sonda espacial que se intentou lanzar cara a L\u00faa por parte dos Estados Unidos de Am\u00e9rica.\nCaracter\u00edsticas.\nPioneer 2 foi lanzada o 8 de novembro de 1958 mediante un foguete Thor-Able desde a base espacial de Cabo Ca\u00f1averal cara a L\u00faa, pero a terceira fase do foguete non chegou a acenderse e a sonda acadou unha altura m\u00e1xima de 1550\u00a0km antes de volver a caer \u00e1 Terra e desintegrarse na atmosfera.\nA orixe da Pioneer 2, xunto coas s\u00faas irm\u00e1s Pioneer 0 e Pioneer 1, est\u00e1 na aprobaci\u00f3n en 1958 por parte dos Estados Unidos do primeiro plan para exploraci\u00f3n lunar que deu lugar a cinco proxectos da Advanced Research Project Agency: tres xestionados pola USAF e dous polo Ex\u00e9rcito. O proxecto das Pioner luares foi transferido \u00e1 NASA moi pouco despois da creaci\u00f3n da axencia aeroespacial e a Pioneer 2 foi lanzada cara a L\u00faa tan s\u00f3 uns d\u00edas despois da s\u00faa fundaci\u00f3n.\nA misi\u00f3n orixinal de Pioneer 2 era facer unha viaxe ata a L\u00faa e unha vez al\u00ed frear e entrar en \u00f3rbita para facer medici\u00f3ns cient\u00edficas, pero debido a que a terceira etapa do foguete portador non se acendeu acadou tan s\u00f3 1550\u00a0km de altura antes de volver a caer \u00e1 Terra aos 45 minutos do lanzamento. Durante o curto voo os instrumentos de a bordo realizaron algunhas medici\u00f3ns conseguindo facer un pouco de ciencia \u00fatil, descubrindo que na zona ecuatorial da Terra o fluxo de radiaci\u00f3n era maior do previamente calculado e que a densidade de micrometeoritos na zona pr\u00f3xima \u00e1 Terra e maior que no espazo m\u00e1is afastado.\nNave espacial.\nA estrutura da nave, de fibra de vidro, ti\u00f1a forma de dous conos truncados unidos pola base mediante un cilindro baixo, cun conxunto de oito pequenos foguetes e unha antena dipolo nun dos extremos e un foguete de 13,3 kN de pulo no outro extremo, baseado no m\u00edsil aire-aire Falcon. Este \u00faltimo foguete ti\u00f1a como misi\u00f3n frear a sonda ao seu paso pola L\u00faa para entrar na s\u00faa \u00f3rbita. A nave ti\u00f1a pintado un patr\u00f3n de bandas brancas e escuras para como control t\u00e9rmico pasivo e a alimentaci\u00f3n el\u00e9ctrica era proporcionada por un conxunto de bater\u00edas de n\u00edquel-cadmio para a ignici\u00f3n dos foguetes, de prata para a c\u00e1mara e de mercurio para o resto de sistemas. As transmisi\u00f3ns ter\u00edan lugar na frecuencia de 108,06 MHz para telemetr\u00eda e medici\u00f3ns Doppler e a recepci\u00f3n de ordes desde a Terra far\u00edase na frecuencia de 115\u00a0MHz. A nave estabilizar\u00edase mediante xiro a 1,8 revoluci\u00f3ns por segundo. En total, a sonda ti\u00f1a unha altura de 76\u00a0cm, un di\u00e1metro de 72,5\u00a0cm e un peso de 39,5\u00a0kg.\nInstrumentos cient\u00edficos.\nA nave contaba coa seguinte instrumentaci\u00f3n cient\u00edfica, totalizando 15,6\u00a0kg de masa:"}
{"id": "336252", "revid": "4817", "url": "https://gl.wikipedia.org/wiki?curid=336252", "title": "Able 3", "text": ""}
{"id": "336253", "revid": "89787", "url": "https://gl.wikipedia.org/wiki?curid=336253", "title": "Buscando Ardebullo", "text": "Buscando Ardebullo foi un programa de televisi\u00f3n da TVG, que se emitiu entre o 23 de febreiro at\u00e9 o 26 de abril de 2016. Tr\u00e1tase dun programa de viaxes, en clave de humor, presentado por Marcos Pereiro, Xos\u00e9 Antonio Touri\u00f1\u00e1n e Manolo Pereiro (o pai de Marcos), no que percorren distintas localidades de Galicia amosando as s\u00faas caracter\u00edsticas e a s\u00faa xente."}
{"id": "336254", "revid": "5863", "url": "https://gl.wikipedia.org/wiki?curid=336254", "title": "Botarse ao monte", "text": "Botarse ao monte foi un programa de televisi\u00f3n da TVG, que se emitiu desde o 27 de xullo at\u00e9 o 26 de outubro de 2009. Tr\u00e1tase dun programa de sendeirismo, presentado por Xos\u00e9 Antonio Touri\u00f1\u00e1n, no que percorre distintas localizaci\u00f3ns de Galicia, e no que se dan consellos sobre excursionismo. Emit\u00edronse un total de 13 episodios, producidos por Bren Entertainment para a Televisi\u00f3n de Galicia."}
{"id": "336255", "revid": "22570", "url": "https://gl.wikipedia.org/wiki?curid=336255", "title": "Distrito de Rochford", "text": "O Distrito de Rochford \u00e9 un distrito non metropolitano en Essex, Inglaterra. Chamado as\u00ed por un dos seus principais asentamentos, Rochford, malia que o principal n\u00facleo de poboaci\u00f3n do distrito \u00e9 a cidade de Rayleigh. Outros n\u00facleos importantes son Hockley, Ashingdon, Great Wakering, Canewdon e Hullbridge.\nFoi creado o 1 de abril de 1974 pola uni\u00f3n do Distrito Urbano de Rayleigh e o Distrito Rural de Rochford.\nO Distrito de Rochford est\u00e1 irmandado coa cidade alem\u00e1 de Haltern."}
{"id": "336256", "revid": "89787", "url": "https://gl.wikipedia.org/wiki?curid=336256", "title": "Carmina Burana (Carl Orff)", "text": "Carmina Burana \u00e9 unha cantata esc\u00e9nica do s\u00e9culo XX composta por Carl Orff entre 1935 e 1936, empregando como texto alg\u00fans dos poemas medievais de \"Carmina Burana\". Estreouse o 8 de xu\u00f1o de 1937 na Alte Oper de Frankfurt dirixida por Oskar W\u00e4lterlin.\nA versi\u00f3n de Orff constit\u00fae, xunto con \"Catulli Carmina\" e \"Trionfo di Afrodite\", a trilox\u00eda \"Trionfi\". Orff subtitulou a composici\u00f3n: \"Cantiones profan\u00e6 cantoribus et choris cantand\u00e6 comitantibus instrumentis atque imaginibus magicis\" (en galego: \u00abCanci\u00f3ns laicas para cantantes e coreutas para ser cantadas xunto a instrumentos e imaxes m\u00e1xicas\u00bb). O primeiro e \u00faltimo movementos da peza ch\u00e1manse \"\" (\"Fortuna, Emperatriz do Mundo\") e comeza co famoso \"O Fortuna\".\nEstrutura e contido.\nA obra, unha escolma musicada de textos dos \"Carmina Burana\", estrut\u00farase arredor de tres grandes temas: primavera, a taberna, o amor. Abre e pecha co \"Fortuna, emperadora do mundo\", que resume a visi\u00f3n da vida presente en toda a obra.\nContido.\nFortuna Imperatrix Mundi (Fortune, Emperadora do Mundo)\n1. O Fortuna\n2. Fortune plango vulnera\nI. Primo vere (Na primavera)\n3. Veris leta facies\n4. Omnia sol temperat\n5. Ecce gratum\nUf dem anger (No prado)\n6. Tanz\n7. Floret silva nobilis\n8. Chramer, gip die varwe mir (alem\u00e1n)\n9. Reie (alem\u00e1n)\n10. Were diu werlt alle min (alem\u00e1n)\nII. In Taberna (Na taberna)\n11. Estuans interius\n12. Olim lacus colueram\n13. Ego sum abbas\n14. In taberna quando sumus\nIII. Cour d'amours (O tribunal do Amor)\n15. Amor volat undique\n16. Dies, nox et omnia\n17. Stetit puella\n18. Circa mea pectora\n19. Si puer cum puellula\n20. Veni, veni, venias\n21. In truitina\n22. Tempus est iocundum\n23. Dulcissime\nBlanziflor et Helena\n24. Ave formosissima\nFortuna Imperatrix Mundi\n25. O Fortuna"}
{"id": "336258", "revid": "25871", "url": "https://gl.wikipedia.org/wiki?curid=336258", "title": "What Went Down", "text": "What Went Down \u00e9 o cuarto \u00e1lbum da banda brit\u00e1nica de indie rock Foals, publicado o 25 de agosto de 2015 a trav\u00e9s do selo Transgressive Records no Reino Unido. O disco est\u00e1 producido por James Ford, co\u00f1ecido polo seu traballo con Simian Mobile Disco, The Last Shadow Puppets e Arctic Monkeys entre outros. \"What Went Down\" estreouse no n\u00famero 3 da lista brit\u00e1nica de \u00e1lbums e no 58 da \"Billboard 200\", sendo o traballo da banda en chegar m\u00e1is alto na listas estadoundienses ata a data."}
{"id": "336259", "revid": "5863", "url": "https://gl.wikipedia.org/wiki?curid=336259", "title": "Manuel Cend\u00f3n Ca\u00ed\u00f1a", "text": "Manuel Francisco Cend\u00f3n Ca\u00ed\u00f1a \u00e9 un pol\u00edtico galego, exalcalde de Beariz.\nTraxectoria.\nFoi nomeado recadador de c\u00e9dulas de Beariz en 1941. Accedeu \u00e1 alcald\u00eda de Beariz tras as primeiras elecci\u00f3ns democr\u00e1ticas, encabezando a candidatura de Coalici\u00f3n Democr\u00e1tica. Nesa lexislatura acadou cinco concelleiros, fronte aos catro de UCD.\nFoi xulgado en 1990 con Laureano Caride Romero e C\u00e1ndido Cabanelas Barros acusados de falsificaci\u00f3n de documento p\u00fablico, para facilitar a afiliaci\u00f3n ao r\u00e9xime xeral agrario da Seguridade Social de vecinos de Beariz."}
{"id": "336260", "revid": "89787", "url": "https://gl.wikipedia.org/wiki?curid=336260", "title": "Rochford", "text": "Rochford \u00e9 unha vila do distrito de Rochford, no condado de Essex. At\u00f3pase a uns 69\u00a0km do centro de Londres e aproximadamente a 34\u00a0km da principal cidade de Essex, Chelmsford. Segundo o censo de 2001 a parroquia civil de Rochford, que abrangue a propia vila e o Aeroporto de Londres-Southend, ti\u00f1a unha poboaci\u00f3n de 7\u00a0610 habitantes, que aumentaron a 8\u00a0471 no censo de 2011."}
{"id": "336264", "revid": "1131", "url": "https://gl.wikipedia.org/wiki?curid=336264", "title": "Editorial Compostela", "text": "A Editorial Compostela, fundada en 1938 en Santiago de Compostela por Juan S\u00e1enz-D\u00edez Garc\u00eda, \u00e9 a editorial do xornal \"El Correo Gallego\", pertencentes \u00e1mbalas d\u00faas empresas ao \"Grupo Correo Gallego\".\nDescrici\u00f3n.\nFoi propietaria dos desaparecidos \"El Compostelano\" e \"La Noche\". Ded\u00edcase \u00e1 publicaci\u00f3n, impresi\u00f3n, edici\u00f3n e/ou venda de peri\u00f3dicos, libros, bolet\u00edns como o Diario Oficial de Galicia, revistas e produtos audiovisuais, como a serie de televisi\u00f3n \"Pratos Combinados\".\nObras publicadas.\nEntre outras, sacou do prelo as seguintes:"}
{"id": "336272", "revid": "1888", "url": "https://gl.wikipedia.org/wiki?curid=336272", "title": "Manuel Francisco Cend\u00f3n Ca\u00ed\u00f1a", "text": ""}
{"id": "336274", "revid": "5863", "url": "https://gl.wikipedia.org/wiki?curid=336274", "title": "FlocosTV", "text": ""}
{"id": "336275", "revid": "5863", "url": "https://gl.wikipedia.org/wiki?curid=336275", "title": "A navalla su\u00edza", "text": ""}
{"id": "336276", "revid": "5863", "url": "https://gl.wikipedia.org/wiki?curid=336276", "title": "GalegoLAB", "text": ""}
{"id": "336277", "revid": "5863", "url": "https://gl.wikipedia.org/wiki?curid=336277", "title": "Mar\u00eda del Mar Llinares Garc\u00eda", "text": ""}
{"id": "336279", "revid": "56817", "url": "https://gl.wikipedia.org/wiki?curid=336279", "title": "The Bright Lights of America", "text": "The Bright Lights of America \u00e9 o sexto \u00e1lbum da banda estadounidense de punk rock Anti-Flag, publicado o 1 de abril de 2008 a trav\u00e9s do selo RCA Records. A meirande parte do disco apareceu no MySpace do grupo o d\u00eda 24 de marzo. Este traballo \u00e9 bastante diferente dos anteriores, sendo o primeiro en contar cunha secci\u00f3n de cordas e coros de nenos. A banda foi criticada por este feito, xa que afastouse bastante do seu estilo habitual."}
{"id": "336281", "revid": "22570", "url": "https://gl.wikipedia.org/wiki?curid=336281", "title": "Kablammo!", "text": "Kablammo! \u00e9 o sexto \u00e1lbum da banda norteirlandesa de rock alternativo Ash, publicado o 25 de maio de 2015 a trav\u00e9s do selo earMUSIC. Tr\u00e1tase do seu primeiro disco dende o \"Twilight of the Innocents\" de 2007, sendo o seu per\u00edodo m\u00e1is longo entre dous \u00e1lbums."}
{"id": "336282", "revid": "15490", "url": "https://gl.wikipedia.org/wiki?curid=336282", "title": "Antonio Men\u00e9ndez Franco", "text": "Antonio Men\u00e9ndez Franco, finado en Lugo o 10 de marzo de 1933, foi un xornalista galego.\nTraxecroria.\nFillo de Juan Antonio Men\u00e9ndez, o impresor e propietario de \"La Idea Moderna\". Foi redactor do peri\u00f3dico e \u00e1 morte do seu pai, en 1911, suced\u00e9uno como propietario. Despois colaborou en \"La Voz de la Verdad\", \"El Pueblo Gallego\" e \"Vanguardia Gallega\" as\u00ed como noutros peri\u00f3dicos de Lugo. Foi elixido concelleiro en Lugo polo Partido Liberal en 1911 e 1915."}
{"id": "336289", "revid": "89787", "url": "https://gl.wikipedia.org/wiki?curid=336289", "title": "S\u00fcjbaataryn Batbold", "text": "S\u00fcjbaataryn Batbold ou S\u00fcjbaatar Batbold (1963) \u00e9 un pol\u00edtico mongol que ocupou o cargo de primeiro ministro dende o 29 de outubro de 2009 at\u00e9 o 10 de agosto de 2012. Previamente foi ministro de Asuntos Exteriores no goberno do seu predecesor, .\nBatbold estudou no Instituto Estatal de Relaci\u00f3ns Internacionais de Moscova entre 1980 e 1986. \u00a0Entre 1988 e 2002 foi dirixente de varias empresas. Est\u00e1 divorciado e ten cinco fillos.\nAccedeu ao posto de primeiro ministro tras a renuncia de Bayar por motivos de sa\u00fade. A s\u00faa candidatura foi presentada polo gobernante Partido Revolucionario do Pobo de Mongolia e foi aprobada polo presidente Tsakhiagiin Elbegdorj. Esper\u00e1base que no seu mandato conseguise m\u00e1is investimentos para fomentar a explotaci\u00f3n dos recursos mineiros do pa\u00eds."}
{"id": "336291", "revid": "23204", "url": "https://gl.wikipedia.org/wiki?curid=336291", "title": "Monceaux-sur-Dordogne", "text": "Monceaux-sur-Dordogne (en occitano Mont Ciaus) \u00e9 unha comuna e poboaci\u00f3n de Francia, na rexi\u00f3n de Lemos\u00edn, departamento de Corr\u00e8ze, no distrito de Tulle e cant\u00f3n de Argentat.\nA s\u00faa poboaci\u00f3n no censo de 2008 era de 679 habitantes.\nNon est\u00e1 integrada en ningunha \"Communaut\u00e9 de communes\"."}
{"id": "336295", "revid": "89787", "url": "https://gl.wikipedia.org/wiki?curid=336295", "title": "James Dewar", "text": "James Dewar nado o 20 de setembro de 1842 en Kincardine-on-Forth (Escocia) e finado o 27 de marzo de 1923) en Londres, foi un f\u00edsico e qu\u00edmico escoc\u00e9s.\nTraxectoria.\nFoi o m\u00e1is novo de seis irm\u00e1ns e quedou orfo de pai e nai aos 15 anos. Naceu en Kincardine-on-Forth e foi educado en Dollar Academy e na Universidade de Edimburgo, onde se gradu\u00f3. Posteriormente converter\u00edase en profesor na Universidade de Cambridge en 1875, fac\u00e9ndose membro da Royal Institution en 1877. Desenvolveu a f\u00f3rmula qu\u00edmica do benceno e realizou un extenso traballo no campo da espectroscopia durante m\u00e1is de 25 anos. En 1891 descubriu o proceso para producir os\u00edxeno l\u00edquido en cantidades industriais. Inventou un dep\u00f3sito illante, o vaso Dewar, para estudar os gases a baixas temperaturas. Usou este invento para transportar gases l\u00edquidos, como hidr\u00f3xeno, en 1898. Tam\u00e9n foi o primeiro en obter hidr\u00f3xeno s\u00f3lido En 1905 observou que o carb\u00f3n fr\u00edo pod\u00eda producir baleiro. Esta t\u00e9cnica foi moi \u00fatil para a experimentaci\u00f3n na f\u00edsica at\u00f3mica.\nXunto con Sir Frederick Augustus Abel desenvolveu explosivos sen fume, cuxo nome com\u00fan \u00e9 cordita."}
{"id": "336303", "revid": "5863", "url": "https://gl.wikipedia.org/wiki?curid=336303", "title": "James Redding Ware", "text": "James Redding Ware, co\u00f1ecido polo pseud\u00f3nimo Andrew Forrester, nado en 1832 e finado contra 1909 foi un novelista e dramaturgo brit\u00e1nico, reco\u00f1ecido hoxe por ser o primeiro en facer unha detective muller nunha obra de ficci\u00f3n, concretamente na obra \"The Female Detective\" (1864)."}
{"id": "336304", "revid": "6939", "url": "https://gl.wikipedia.org/wiki?curid=336304", "title": "Andrew Forrester", "text": ""}
{"id": "336305", "revid": "92340", "url": "https://gl.wikipedia.org/wiki?curid=336305", "title": "Juan Antonio Men\u00e9ndez", "text": "Juan Antonio Men\u00e9ndez, finado en Lugo o 6 de agosto de 1911, foi un impresor e xornalista galego.\nTraxectoria.\nImpresor instalado en Lugo. Fundou o peri\u00f3dico \"El Buscapi\u00e9\" en 1880 e foi o propietario de \"La Idea Moderna\".\nFoi pai do tam\u00e9n xornalista Antonio Men\u00e9ndez Franco."}
{"id": "336313", "revid": "865", "url": "https://gl.wikipedia.org/wiki?curid=336313", "title": "American Spring", "text": "American Spring \u00e9 o noveno \u00e1lbum da banda estadounidense de punk rock Anti-Flag, publicado o 26 de maio de 2015 a trav\u00e9s do selo Spinefarm Records. Tr\u00e1tase do seu priemeiro traballo nesta discogr\u00e1fica tras editar os seus dous anteriores discos con SideOneDummy Records. En marzo de 2015 lanzouse un v\u00eddeo para o primeiro sinxelo do \u00e1lbum, \"Fabled World\". O segundo sinxelo ser\u00eda \"Sky Is Falling\", e publicouse un mes despois. O 19 de maio lanzar\u00edase un videoclip para \"Brandenburg Gate\"."}
{"id": "336326", "revid": "89787", "url": "https://gl.wikipedia.org/wiki?curid=336326", "title": "Juan Jos\u00e9 Cebri\u00e1n Franco", "text": "Juan Jos\u00e9 Cebri\u00e1n Franco, nado o 6 de xu\u00f1o de 1933 en Santiago de Compostela e finado o 25 de xullo de 2009 tam\u00e9n en Santiago, foi un sacerdote cat\u00f3lico e escritor galego en lingua castel\u00e1. Tomou posesi\u00f3n como c\u00f3engo da Catedral de Santiago de Compostela un mes antes de falecer."}
{"id": "336330", "revid": "27155", "url": "https://gl.wikipedia.org/wiki?curid=336330", "title": "NF-kB", "text": ""}
{"id": "336337", "revid": "32797", "url": "https://gl.wikipedia.org/wiki?curid=336337", "title": "Gran Premio da China de 2016", "text": "O Gran Premio da China 2016 oficialmente 2016 Formula 1 Pirelli Chinese Grand Prix, foi unha carreira de F\u00f3rmula Un celebrada o 17 de abril de 2016 no Circu\u00edto Internacional de Xangai da China. Foi a terceira carreira da tempada de F\u00f3rmula Un 2016, e marca a d\u00e9cimo terceira vez que o Gran Premio da China disputouse como unha rolda do Campionato Mundial de F\u00f3rmula 1.\nAntecedentes.\nTralas cr\u00edticas xeneralizadas do formato de \"eliminaci\u00f3n\" na cualificaci\u00f3n utilizado en Australia e Bahrain, o sistema foi abandonado para o Gran Premio da China e reintroduciuse o sistema de tres quendas utilizado entre e .\nFernando Alonso recibiu a alta m\u00e9dica para poder disputar este Gran Premio logo do seu espectacular accidente en Australia.\nCarreira.\nDaniel Ricciardo adiantou ao poleman Nico Rosberg na primeira curva para liderar. Detr\u00e1s da parella Sebastian Vettel chocou co seu compa\u00f1eiro de equipo Kimi R\u00e4ikk\u00f6nen ao tratar de evitar ao Red Bull Racing de Daniil Kvyat. Ambos Ferrari foron capaces de continuar a carreira. M\u00e1is abaixo no paquete Romain Grosjean recibiu alg\u00fans danos, mentres que Lewis Hamilton chocou con Felipe Nasr e destru\u00edu o seu aler\u00f3n dianteiro. Raikkonen, Grosjean, Hamilton e Nasr todos fixeron unha parada en boxes ao final da primeira volta. Ricciardo mantivo a vantaxe ata que o seu pneum\u00e1tico traseiro esquerdo fallou durante a volta 3 na longa recta entre as curvas 13 e 14. Rosberg adiantouno e Ricciardo entrou rapidamente a boxes para po\u00f1er un novo xogo de pneum\u00e1ticos, perdendo posici\u00f3n na pista. Unha volta m\u00e1is tarde sa\u00edu o coche de seguridade para permitir aos comisarios limpar os restos da pista. Kvyat, P\u00e9rez, Vettel, Hulkenberg, Sainz, Bot\u00f3n, Bottas, Verstappen, Ericsson e Magnussen optaron por facer unha parada en boxes durante este per\u00edodo de coche de seguridade para po\u00f1er pneum\u00e1ticos novos. Vettel tam\u00e9n cambiou o seu aler\u00f3n dianteiro danado. Rosberg elixido manterse \u00e1 marxe. Hamilton entrou aos pits, pero volveu s\u00f3 unha volta m\u00e1is tarde para cambiar o seu xogo de pneum\u00e1ticos superbrandos de cor vermella por un conxunto dos brandos de cor amarela.\nLogo de 9 voltas, a orde era a seguinte: Rosberg, Massa, Alonso, Wehrlein, Guti\u00e9rrez, Kvyat, Palmer, P\u00e9rez, Bottas, Button. Unha volta m\u00e1is tarde o coche de seguridade regresou aos pits e reiniciouse a carreira normal. Rosberg creou rapidamente unha brecha entre el e os coches de atr\u00e1s, mentres Kvyat meteuse no cuarto lugar. Tanto Vettel como Hamilton comezaron a escalar posici\u00f3ns logo de caer de novo ao 15 e 21, respectivamente, debido \u00e1s s\u00faas paradas en boxes. Unha segunda rolda de paradas en boxes produciuse a partir da volta 15 ata a volta 21, conclu\u00edndo coa entrada de Rosberg na s\u00faa primeira parada logo de acumular unha c\u00f3moda vantaxe. Rosberg lideraba agora por diante de Kyat, mentres que Vettel meteuse na terceira posici\u00f3n por diante de Massa, P\u00e9rez, Ericsson, Bottas, Alonso e Sainz.\nAlonso foi superado rapidamente polos coches m\u00e1is r\u00e1pidos que vi\u00f1an por detr\u00e1s, caendo f\u00f3ra dos dez primeiros postos na volta 27. Os catro primeiros mantiv\u00e9ronse sen cambios ata que Massa cambiou pneum\u00e1ticos na volta 31. Catro voltas m\u00e1is tarde, Kvyat e Vettel entraron nos boxes ao mesmo tempo ao final da volta 35. Kvyat quedou por diante ao principio, pero o alem\u00e1n alcanzouno durante a seguinte volta. Os tres primeiros, Rosberg, Vettel e Kvyat aguantaron na s\u00faa posici\u00f3n o resto da carreira. Ricciardo pasou a Hamilton e Massa para tomar o cuarto lugar durante a volta 43, e foi capaz de manter a posici\u00f3n ata o final. Hamilton chegou a estar na quinta posici\u00f3n, pero non puido pasar o Williams de Massa e logo foi superado polo propio Ricciardo e R\u00e4ikk\u00f6nen, tivo que conformarse co s\u00e9timo lugar. Bottas parec\u00eda encami\u00f1arse \u00e1 8\u00aa posici\u00f3n ata que foi superada polos pilotos de Toro Rosso Verstappen e Sainz nas tres \u00faltimas voltas, logrando en \u00faltima instancia, o d\u00e9cimo lugar. P\u00e9rez logrou a und\u00e9cima posici\u00f3n por diante dos McLaren de Alonso e Button. Hulkenberg terminou 14\u00ba e Guti\u00e9rrez 15\u00ba. Ericsson, Magnussen, Wherlein, Grosjean, Nasr, Hary e Palmer redondearon a clasificaci\u00f3n final, logrando que toda a grella terminara a carreira.\nNico Rosberg levouse a s\u00faa terceira vitoria da tempada e a sexta consecutiva, estendendo a s\u00faa vantaxe no campionato a 36 puntos.\nResultados.\nClasificaci\u00f3n.\n!style=\"background-color:#f2f3f4\"|Pos.\n!style=\"background-color:#f2f3f4\"|N\u00ba\n!style=\"background-color:#f2f3f4\"|Piloto\n!style=\"background-color:#f2f3f4\"|Construtor\n!style=\"background-color:#f2f3f4\"|Q1\n!style=\"background-color:#f2f3f4\"|Q2\n!style=\"background-color:#f2f3f4\"|Q3\n!style=\"background-color:#f2f3f4\"|Grella\n!style=\"background-color:#f2f3f4\"|1\n!style=\"background-color:#f2f3f4\"|2\n!style=\"background-color:#f2f3f4\"|3\n!style=\"background-color:#f2f3f4\"|4\n!style=\"background-color:#f2f3f4\"|5\n!style=\"background-color:#f2f3f4\"|6\n!style=\"background-color:#f2f3f4\"|7\n!style=\"background-color:#f2f3f4\"|8\n!style=\"background-color:#f2f3f4\"|9\n!style=\"background-color:#f2f3f4\"|10\n!style=\"background-color:#f2f3f4\"|11\n!style=\"background-color:#f2f3f4\"|12"}
{"id": "336339", "revid": "83328", "url": "https://gl.wikipedia.org/wiki?curid=336339", "title": "F\u00edsico, f\u00edsica", "text": "F\u00edsico \u00e9 o nome com\u00fan que se lles d\u00e1 aos cient\u00edficos e profesionais que se dedican \u00e1 \u00e1rea das ciencias f\u00edsicas ou a actividades econ\u00f3micas relacionadas coa aplicaci\u00f3n das mesmas.\nHistoricamente, poder\u00eda considerarse a Galileo Galilei como unha das primeiras persoas cuxo perfil se axusta ao do f\u00edsico moderno. Galileo foi un dos primeiros en estudar as cuesti\u00f3ns acerca do mundo material mediante o m\u00e9todo cient\u00edfico. A cuesti\u00f3n que abordou Galileo foi a \"ca\u00edda dos graves\" (ca\u00edda libre dos corpos \"graves\" ou \"pesados\", non como as plumas ou follas). Foi un dos primeiros en dar coa ecuaci\u00f3n correcta que relacionaba a distancia percorrida por un grave en ca\u00edda libre en funci\u00f3n do tempo.\nArist\u00f3teles escribiu o primeiro tratado chamado \"F\u00edsica\" que se baseaba na observaci\u00f3n e a abstracci\u00f3n, pero non tomaba en conta a experimentaci\u00f3n, polo cal, non se lle pode considerar como un f\u00edsico no sentido moderno do termo.\nO termo \"f\u00edsico\" foi acu\u00f1ado en 1840 por William Whewell no seu libro \"The Philosophy of the Inductive Sciences\".\nCaracterist\u00edcas da F\u00edsica como profesi\u00f3n.\nSa\u00eddas laborais.\nA f\u00edsica \u00e9 unha ciencia que s\u00f3 \u00e9 desenvolvida por aquelas persoas que se dedican \u00e1 investigaci\u00f3n. Con todo, a f\u00edsica ten unha gran cantidade de aplicaci\u00f3ns t\u00e9cnicas no mundo real, o cal converte os licenciados ou graduados en f\u00edsica nuns dos profesionais con menor taxa de paro.\nDebido \u00e1 s\u00faa profunda formaci\u00f3n en todas as ramas da f\u00edsica (mec\u00e1nica, termodin\u00e1mica, \u00f3ptica, electromagnetismo, f\u00edsica do estado s\u00f3lido, f\u00edsica cu\u00e1ntica, electrodin\u00e1mica) e tam\u00e9n en matem\u00e1ticas (\u00e1lxebra, an\u00e1lise matem\u00e1tica real e complexa, estat\u00edstica...), os f\u00edsicos xeralmente te\u00f1en boas capacidades de an\u00e1lise e resoluci\u00f3n de problemas t\u00e9cnicos. Por iso, non \u00e9 de estra\u00f1ar que os f\u00edsicos hoxe en d\u00eda se dediquen a:\nProfesi\u00f3n de minor\u00edas.\nTanto nos pa\u00edses en v\u00edas de desenvolvemento como nos do primeiro mundo, a proporci\u00f3n de f\u00edsicos respecto do resto da poboaci\u00f3n \u00e9 pequena. \u00c9 menor que a proporci\u00f3n de m\u00e9dicos e moito menor que a dos avogados.\nProfesi\u00f3n de persoas con amplos estudos.\nO grao m\u00ednimo de estudos para dedicarse \u00e1 investigaci\u00f3n en f\u00edsica \u00e9 a licenciatura en f\u00edsica ou algunha \u00e1rea af\u00edn, como enxe\u00f1ar\u00eda, matem\u00e1ticas ou qu\u00edmica. Nos pa\u00edses do primeiro mundo a maior\u00eda dos f\u00edsicos que traballan en universidades ou centros de investigaci\u00f3n te\u00f1en un doutoramento.\nEn moitos pa\u00edses, un gran n\u00famero de f\u00edsicos con licenciatura ded\u00edcanse principalmente \u00e1 docencia en bacharelato ou secundaria e a labores de computaci\u00f3n. Os f\u00edsicos con doutoramento ded\u00edcanse a desenvolver investigaci\u00f3n en centros e laboratorios estatais ou privados, e a docencia nas universidades.\nProfesi\u00f3n de baixo risco.\nA expectativa de vida dos f\u00edsicos respecto doutras profesi\u00f3ns \u00e9 alta. Malia isto, o \u00edndice de suicidios entre os f\u00edsicos \u00e9 un pouco maior que entre o resto da poboaci\u00f3n, pero menor que entre os artistas.\nHonores e premios.\nO honor m\u00e1is alto outorgado hoxe en d\u00eda aos f\u00edsicos \u00e9 o Premio Nobel de F\u00edsica, premio outorgado desde 1901 pola Real Academia das Ciencias de Suecia."}
{"id": "336348", "revid": "98629", "url": "https://gl.wikipedia.org/wiki?curid=336348", "title": "FIP", "text": "FIP (orixinalmente France Inter Paris) \u00e9 unha emisora de radio francesa de \u00e1mbito nacional pertencente \u00e1 cadea p\u00fablica Radio France. Iniciou as s\u00faas emisi\u00f3ns o 5 de xaneiro de 1971.\nFormato.\nO concepto que hai detr\u00e1s de FIP apenas cambiou dende a s\u00faa creaci\u00f3n: m\u00fasica continua, interrompida s\u00f3 para bolet\u00edns de tr\u00e1fico, anuncios ocasionais sobre pr\u00f3ximos eventos, e emisi\u00f3n de noticias breves 10 minutos antes de cada hora, pero sen publicidade.\nA programaci\u00f3n de FIP \u00e9 unha mestura ecl\u00e9ctica de x\u00e9neros musicais: chanson, cl\u00e1sica, m\u00fasica de cine, jazz, rock, m\u00fasica do mundo e m\u00e1is, pero po\u00f1endo un especial coidado no paso dun tema a outro. FIP \u00e9 unha das poucas emisoras do mundo en transmitir este tipo de programaci\u00f3n durante todo o d\u00eda.\nHistoria.\nA emisora foi creada o 5 de xaneiro de 1971 por Jean Garetto e Pierre Codou, ambos presentadores de fin de semana en France Inter. Emit\u00eda desde Par\u00eds, en 514 m (585\u00a0kHz) na onda media, de a\u00ed o seu nome orixinal France Inter Paris 514. Destacou polo seu particular estilo de programar e o ton doce dos seus locutores informando dos problemas de tr\u00e1fico con humor e iron\u00eda.\nLogo de Par\u00eds, a emisora foi emulada noutras cidades (Li\u00f3n, Marsella e as\u00ed sucesivamente), nas cales emiten a mesma m\u00fasica e noticias cos eventos e o estado do tr\u00e1fico local. A letra P en FIP cambia segundo a localizaci\u00f3n: FIB, FIL, FIM e as\u00ed sucesivamente.\nComo a maior\u00eda de emisoras de Radio Francia, FIP pasou \u00e1 FM e est\u00e9reo."}
{"id": "336354", "revid": "89787", "url": "https://gl.wikipedia.org/wiki?curid=336354", "title": "Israeli American Council", "text": "O Consello Americano-Israel\u00ed (en ingl\u00e9s: \"Israeli-American Council\", en hebreo: \u05d0\u05e8\u05d2\u05d5\u05df \u05d4\u05e7\u05d4\u05d9\u05dc\u05d4 \u05d4\u05d9\u05e9\u05e8\u05d0\u05dc\u05d9\u05ea-\u05d0\u05de\u05e8\u05d9\u05e7\u05d0\u05d9\u05ea ) \u00e9 unha organizaci\u00f3n americana que ten como misi\u00f3n: \"constru\u00edr e manter unida a comunidade israel\u00ed-americana durante as pr\u00f3ximas xeraci\u00f3ns e fomentar o seu apoio cara ao estado de Israel.\"\nInformaci\u00f3n xeral.\nO Consello Americano-Israel\u00ed (IAC), foi co\u00f1ecido inicialmente como Consello de Liderado Israel\u00ed (ILC), foi fundado na cidade dos Angeles no ano 2007 para organizar a comunidade israel\u00ed-americana. Un grupo de l\u00edderes comunitarios israel\u00eds-americanos reun\u00edronse para formar o primeiro consello de directores da organizaci\u00f3n, que ent\u00f3n se chamaba (ILC) \"Israeli Leadership Council.\" O grupo fundacional formulou tres alicerces clave para o futuro da organizaci\u00f3n: fortalecer \u00e1s futuras xeraci\u00f3ns de cidad\u00e1ns israel\u00eds-americanos, as\u00ed como contar co apoio da comunidade xud\u00eda americana cara ao Estado de Israel. O r\u00e1pido crecemento da organizaci\u00f3n fixo que a IAC pronto se establecese como a maior organizaci\u00f3n israel\u00ed-americana dos Estados Unidos. Ao chegar o ano 2013, a organizaci\u00f3n cambiou o seu antigo nome, e adoptou o seu nome actual: Consello Americano-Israel\u00ed (IAC). No ano 2014, o IAC celebrou a s\u00faa primeira conferencia nacional en Washington D.C. No ano 2015, o IAC aumentou a s\u00faa presenza e estableceu 7 oficinas en varios lugares do territorio nacional dos Estados Unidos.\u00a0O seu cuartel xeral est\u00e1 na cidade dos Angeles, ten oficinas rexionais en Nova York, Washington, Miami, Boston, e Nova Jersey.\nObxectivos.\nO IAC define os seus obxectivos como os seguintes:\nHistoria.\nNo ver\u00e1n do ano 2006, durante a Segunda Guerra do L\u00edbano, o consulado israel\u00ed nos \u00c1nxeles organizou unha manifestaci\u00f3n pro-israel\u00ed. Mentres que a comunidade e os seus dirixentes, as\u00ed como centenares de membros comunitarios asistiron ao acto, tan s\u00f3 un pu\u00f1ado de israel\u00eds-americanos participaron. Os organizadores estaban decepcionados ao ver a baixa participaci\u00f3n dos m\u00e1is de 200 000 israel\u00eds-americanos que resid\u00edan naquela \u00e1rea, tendo en conta que os israel\u00eds-americanos estaban a seguir de preto os acontecementos que ent\u00f3n ti\u00f1an lugar en Israel, e que alg\u00fans deles mesmo estaban a liderar iniciativas de apoio. Como comunidade, non estaban organizados ou afiliados con ningunha instituci\u00f3n que fose capaz de unilos e lideralos.\nReco\u00f1ecendo o potencial non aproveitado desta comunidade, o c\u00f3nsul israel\u00ed que estaba nos \u00c1nxeles naquel momento, Ehud Danoch, reuniuse con dous veteranos locais da comunidade israel\u00ed-americana, Danny Alpert e Eli Marmour. Danny preparou unha reuni\u00f3n preliminar na s\u00faa casa cos membros activos da comunidade Adam Milstein, Eli Tene, Steve Erdman, Naty Saidoff, Eli Marmour e Shoham Nicolet. Eles fundaron o Consello de Liderado Israel\u00ed, en ingl\u00e9s: \"Israeli Leadership Council\" (ILC), co obxectivo de constru\u00edr unha comunidade israel\u00ed-americana para fortalecer as pr\u00f3ximas xeraci\u00f3ns da comunidade xud\u00eda americana, e apoiar o Estado de Israel.\nEn xullo do ano 2007, aproximadamente 80 l\u00edderes comunitarios, as\u00ed como homes e mulleres de negocios americanos-israel\u00eds reun\u00edronse no Hotel Hilton de Beverly Hills para asistir a un xantar organizado polo ILC. Neste acto participou o alcalde dos Angeles e o c\u00f3nsul xeral de Israel. Liderando o ILC estaban os membros fundadores do consello: Adam Milstein, Steve Erdman, Eli Marmour, Naty Saidoff, Shawn Evenhaim, Yossi Rabinovitz e Nissan Pardo. Eles nomearon a Danny Alpert e a Eli Tene como copresidentes do consello. Shoham Nicolet serviu como membro fundador e como director executivo.\nNo ano 2008 o ILC conseguira atraer a moitos l\u00edderes comunitarios e a homes de negocios da comunidade, entre eles estaban Beny Alagem, Leo David e Haim Saban, que tiveron un papel clave, apoiando ao ILC. \"Life for Sderot\" en galego: vida para\u00a0Sderot, foi a primeira iniciativa importante do ILC,; este proxecto beneficiou \u00e1 poboaci\u00f3n do sur de Israel, que se atopaba baixo un fogo constante debido aos ataques con foguetes. Nun esforzo conxunto co consulado israel\u00ed, o ILC reuniu 1 800 asistentes, entre eles celebridades de Hollywood, l\u00edderes comunitarios e personaxes p\u00fablicos. Os candidatos \u00e1 presidencia dos Estados Unidos do ano 2008, Barack Hussein Obama, Hillary Rodham Clinton, e John McCain, enviaron o seu apoio a trav\u00e9s de mensaxes de v\u00eddeo. Os aforros que se conseguiron reunir neste evento axudaron a levar as tecnolox\u00edas educativas \u00e1s escolas do pobo de Sderot. Esta foi a primeira vez que os israel\u00eds-americanos residentes nos Estados Unidos lideraron un acto ben\u00e9fico para reunir fondos, a trav\u00e9s dun evento comunitario dirixido ao conxunto da comunidade xud\u00eda dos Angeles.\nNO ano 2008 o ILC lanzou o proxecto chamado \"Tzav 8\", usando as novas tecnolox\u00edas para mobilizar a miles de membros comunitarios para apoiar publicamente a Israel. Este esforzo deu como resultado unha manifestaci\u00f3n de m\u00e1is de 6 000 persoas ante o Edificio Federal Wilshire. Desde ent\u00f3n, a organizaci\u00f3n usou o c\u00f3digo de alerta \"Tzav 8\" cando tiveron lugar graves crise en Israel.\nNo ano 2009, o ILC tivo a s\u00faa primeira cea de gala anual. Centenares de israel\u00eds-americanos se reuniron por primeira vez para asistir a un acto ben\u00e9fico de recollida de fondos, co prop\u00f3sito de contribu\u00edr polo ben da s\u00faa propia comunidade. Na segunda cea anual de gala, e desde ent\u00f3n cada ano, o Presidente de Israel, o Primeiro ministro, e outros cargos do goberno israel\u00ed enviaron mensaxes de apoio \u00e1 organizaci\u00f3n e \u00e1 comunidade. Nos seguintes dous anos, o ILC empezou a dar o seu apoio a un certo n\u00famero de organizaci\u00f3ns; unha destas ch\u00e1mase\u00a0Tzofim. Os \"Tzofim\" son os boy scouts israel\u00eds, que contan coa axuda e o apoio da comunidade.\nHoxe a asociaci\u00f3n ofrece o seu apoio a m\u00e1is de 50 organizaci\u00f3ns sen \u00e1nimo de lucro dos Estados Unidos. O ILC tam\u00e9n desenvolveu novos programas. O ano 2010 o ILC fundou BINA, unha asociaci\u00f3n xud\u00eda americana de mozos profesionais, e no ano 2011, o ILC introduciu o seu primeiro programa a nivel nacional, chamado\u00a0\"Sifriyat Pixama Be America\", un programa para aprender a ler en hebreo, para nenos de entre 2 e 8 anos, que entrega gratuitamente cada mes libros en hebreo para os nenos de miles de familias israel\u00eds-americanas residentes nos Estados Unidos.\nEn setembro do ano 2011, o ILC recrutou ao seu primeiro director a tempo completo, Sagi Balasha, que axudou a dirixir a organizaci\u00f3n nun per\u00edodo de r\u00e1pido crecemento e expansi\u00f3n. O mes de novembro de 2011, a iniciativa voluntaria chamada \"ILC Care\" foi lanzada cun concerto que contou coa asistencia de 6 000 persoas nos Estudos Universal de Hollywood.\nEn abril do ano 2012, o ILC iniciou o \"Celebrate Israel Festival\", un festival que celebra o \"Yom Ha'atzmaut\", o D\u00eda da independencia do Estado de Israel, que contou coa asistencia dunhas 15 000 persoas nos Angeles. No mes de maio do ano 2012, Shawn Evenhaim foi nomeado novo presidente do consello, liderando o r\u00e1pido crecemento da organizaci\u00f3n nos anos seguintes, xunto co director executivo Sagi Balasha e o consello directivo do ILC. Entre o ver\u00e1n do ano 2011 e o ver\u00e1n do ano 2012, m\u00e1is de 30 000 persoas participaron nos programas do ILC e nos seus eventos.\nA mediados do ano 2013, a organizaci\u00f3n case chegou a dobrar as s\u00faas actividades, con m\u00e1is de 50 000 participantes. Como resultado, programas adicionais foron desenvolvidos, e os programas xa existentes volv\u00e9ronse m\u00e1is fortes para servir \u00e1s necesidades cambiantes da comunidade.\nEn outubro do ano 2014, Adam Milstein converteuse no novo presidente nacional do Consello Americano-Israel\u00ed (IAC), e Shoham Nicolet volveu para exercer o cargo de director executivo.\nCrecemento nacional.\nNo ano 2013, a organizaci\u00f3n pasou a chamarse Consello Americano-Israel\u00ed (IAC). O novo nome foi anunciado durante a cea de gala anual, que tivo lugar no mes de marzo. Durante a gala, fil\u00e1ntropos e varios activistas pro-israel\u00eds, como o matrimonio formado por Sheldon Adelson e Miriam Adelson, compromet\u00e9ronse en prover os recursos necesarios para facer posible que o IAC se converta nunha asociaci\u00f3n nacional. En setembro de 2013, o plan de expansi\u00f3n nacional do IAC foi lanzado, ofrecendo un modelo para chegar a m\u00e1is de 600 000 israel\u00eds-estadounidenses residentes nos Estados Unidos.\nNo ano 2015, o IAC establecera 7 oficinas rexionais: na cidade de Los \u00c1ngeles at\u00f3pase a sede nacional, hai oficinas rexionais do IAC en: Nova York, Washington DC, Las Vegas, Miami, Boston, e Nova Jersey. O consello nacional do IAC creceu, engadindo representantes de diversas rexi\u00f3ns; entre eles, Avi Almozlino (Boston), Rachel Davidson (Nova York), Yohanan Lowie (Las Vegas), Rani Ben David (Florida) e Gilly Arie (Washington DC). Cun persoal de 70 membros profesionais, e un orzamento anual de 17 mill\u00f3ns e medio de d\u00f3lares americanos, a organizaci\u00f3n estivo servindo a 200 000 participantes cunha ampla gama de programas e eventos.\nEn novembro do ano 2014, o IAC tivo a s\u00faa primeira conferencia nacional en Washington DC, o acto reuniu a m\u00e1is de 750 l\u00edderes comunitarios de 23 estados. O programa da conferencia presentaba a varios l\u00edderes pol\u00edticos dos Estados Unidos e do Estado de Israel, a fil\u00e1ntropos, e a varias voces prominentes do mundo dos negocios, as\u00ed como membros da comunidade israel\u00ed-estadounidense.\nO IAC ten plans para abrir m\u00e1is oficinas rexionais, para satisfacer as necesidades crecentes da comunidade. Os membros da comunidade israel\u00ed-estadounidense son entre medio mill\u00f3n e unhas 800 000 persoas, que residen actualmente no territorio dos Estados Unidos."}
{"id": "336375", "revid": "89787", "url": "https://gl.wikipedia.org/wiki?curid=336375", "title": "Bohemian Rhapsody", "text": "\"Bohemian Rhapsody\" \u00e9 unha canci\u00f3n composta en 1975 por Freddie Mercury, integrante da banda brit\u00e1nica Queen, e inclu\u00edda no seu \u00e1lbum \"A Night at the Opera.\" Esta canci\u00f3n non pos\u00fae refr\u00e1n, e consta de tres partes principais: un segmento de balada que acaba cun solo de guitarra, unha pasaxe oper\u00edstica e unha secci\u00f3n de hard rock. Nela, Freddie Mercury, Roger Taylor e Brian May cantan respectivamente nas tesituras media, aguda e grave. May toca a guitarra, Taylor toca a bater\u00eda, o t\u00edmpano e o gong, e John Deacon toca o baixo el\u00e9ctrico.\nCando se lanzou como single, \"Bohemian Rhapsody\" converteuse nun \u00e9xito comercial: mant\u00edvose no cumio da \"UK Singles Chart\" durante nove semanas e vendeu m\u00e1is dun mill\u00f3n de copias ata a fin de xaneiro de 1976. Tam\u00e9n chegou ao n\u00famero un das listas en diversos mercados, como Canad\u00e1, Australia, Nova Zelandia, Irlanda e os Pa\u00edses Baixos.\nO sinxelo foi complementado cun v\u00eddeo promocional, innovador para a \u00e9poca, e popularizou o uso de videoclips para o lanzamento de sinxelos. Ademais, foi considerado o marco inicial da \u201cera da MTV\u201d. Malia a inicial divisi\u00f3n da cr\u00edtica, especialmente nos Estados Unidos, \"Bohemian Rhapsody\" contin\u00faa a ser unha das composici\u00f3ns m\u00e1is populares de Queen. A revista \"Rolling Stone\" colocouna no posto 163 da s\u00faa lista \"The 500 Greatest Songs of All Time\" e considerou o seu solo de guitarra como o vix\u00e9simo mellor solo de todos os tempos.\nHistoria e gravaci\u00f3n.\nFreddie Mercury escribiu a maior parte de \"Bohemian Rhapsody\" na s\u00faa casa, en Holland Road, Kensington, no oeste de Londres. O produtor da m\u00fasica, Roy Thomas Baker, relatou como Mercury tocou para el o inicio da secci\u00f3n de balada: \"El tocou o inicio no piano e daquela parou e dixo: aqu\u00ed comeza a parte da \u00f3pera! E ent\u00f3n fomos cear\". O guitarrista Brian May dixo que a banda considerou o proxecto de Mercury para a m\u00fasica \"intrigante e orixinal, e que merec\u00eda ser traballado\". Unha gran parte do material de Queen, segundo May, escrib\u00edase no estudio, pero esa m\u00fasica xa \"estaba na mente de Freddie\" antes de comezar. A music\u00f3loga Sheila Whiteley suxeriu que \"o t\u00edtulo se basea fortemente na ideolox\u00eda do rock contempor\u00e1neo, no individualismo do mundo bohemio do artista, coa rapsodia, afirmando os ideais rom\u00e1nticos do art rock\". Comentando sobre o seu bohemismo, Judith Peraino di que \"Mercury quer\u00eda... [que esa m\u00fasica] fose unha mofa, algo f\u00f3ra do normal na m\u00fasica de rock, e realmente segue unha correcta l\u00f3xica oper\u00edstica: coros de moitas voces alternan con solos mel\u00f3dicos; as emoci\u00f3ns son excesivas e o enredo \u00e9 confuso\".\nSegundo Chris Smith (un pianista amigo de Mercury), Mercury comezou a desenvolver \"Bohemian Rhapsody\" \u00e1 fin da d\u00e9cada de 1960. Mercury adoitaba tocar co piano partes das composici\u00f3ns que estaba a escribir e unha das s\u00faas pezas, co\u00f1ecida como \"The Cowboy Song\", conti\u00f1a letras que acabaron na versi\u00f3n completa que foi producida anos despois, en 1975, especificamente \"\"Mama... just killed a man\".\"\nAs gravaci\u00f3ns comezaron en Rockfield Studios, preto de Monmouth, o 24 de agosto de 1975, logo de tres semanas de ensaio en Herefordshire. Durante a produci\u00f3n da m\u00fasica us\u00e1ronse outros catro estudios (Roundhouse, SARM, Scorpion e Wessex). Segundo alg\u00fans membros da banda, Mercury preparou a m\u00fasica mentalmente e dirixiu a banda durante a produci\u00f3n. Mercury usou un piano \"Bechstein\", que tocou no v\u00eddeo promocional e na xira polo Reino Unido. Debido \u00e1 s\u00faa natureza moi complexa, a m\u00fasica foi gravada en varias secci\u00f3ns, e a s\u00faa conxunci\u00f3n realizouse sobre a base da percusi\u00f3n da bater\u00eda, para manter todas as pistas sincronizadas.\nMay, Mercury e Taylor cantaron as s\u00faas partes vocais continuamente de 10 a 12 horas por d\u00eda. Levou tres semanas gravar toda a peza. Como os estudios da \u00e9poca ofrec\u00edan cintas anal\u00f3xicas con s\u00f3 24 canles, foi necesario que os tres se gravasen a si mesmos moitas veces e logo o xuntasen todo en sucesivas mesturas. Foi o sinxelo m\u00e1is caro de producir e unha das gravaci\u00f3ns m\u00e1is elaboradas na historia da m\u00fasica popular.\nComposici\u00f3n e an\u00e1lise.\nA m\u00fasica consiste de seis secci\u00f3ns: introduci\u00f3n, balada, solo de guitarra, \u00f3pera, hard rock e conclusi\u00f3n. Este formato, con cambios abruptos de estilo, ton e movemento, era excepcional en m\u00fasicas de rock. A banda xa utilizara unha versi\u00f3n embri\u00f3nica dese estilo en \"My Fairy King\" e \"The March of the Black Queen\".\nIntroduci\u00f3n (0:00 - 0:49).\nA m\u00fasica comeza cun coral a cappella en catro partes en si bemol maior, unha gravaci\u00f3n en multicanles enteiramente de Mercury, a pesar de que o v\u00eddeo amosa os catro membros cantando esta secci\u00f3n. A letra cuestiona se a vida \u00e9 \"real\" ou \"s\u00f3 fantasia\" antes de conclu\u00edr que \"non pode haber escapatoria da realidade\".\nTras 14 segundos, o piano entra e a voz de Mercury alterna con outras partes vocais. O narrador pres\u00e9ntase como \"s\u00f3 un pobre neno\", a\u00ednda que declara que \"non lle c\u00f3mpre simpat\u00eda\" porque el \"v\u00e9n doadamente e doadamente vai\", un efecto que provoca a atmosfera on\u00edrica. A fin desta secci\u00f3n \u00e9 marcada pola entrada do baixo e a familiar parte do piano en si bemol maior.\nBalada (0:49 - 2:36).\nO piano comeza a parte en si bemol maior xunto coa entrada do baixo de Deacon, marcando o inicio desa secci\u00f3n. Despois de ser tocada d\u00faas veces, entra a voz de Mercury. Durante o curso da secci\u00f3n, os vocais evolucionan dunha harmon\u00eda suavemente cantada cara a unha apaixonada interpretaci\u00f3n s\u00f3 de Mercury. O narrador expl\u00edcalle \u00e1 s\u00faa nai que el acabara de matar un home \"cunha arma contra a s\u00faa cabeza\". Esa secci\u00f3n \"confesional\", comentou Whiteley, \u00e9 unha \"afirmaci\u00f3n da cari\u00f1osa e vivificante forza do feminino e da necesidade de absoluci\u00f3n\". A li\u00f1a crom\u00e1tica do baixo fai unha modulaci\u00f3n para mi bemol maior, o que sustenta o clima de desesperaci\u00f3n. \u00c9 nese momento (1:19) cando a bater\u00eda de Taylor entra (presentando o ritmo 1-1-2 de \"We Will Rock You\" en formato de balada) e o narrador fai a segunda de diversas invocaci\u00f3ns \u00e1 s\u00faa nai no novo ton, reutilizando o tema orixinal. O narrador explica o seu arrepentimento por \"facela chorar\" e p\u00eddelle que \"contin\u00fae como se nada importase\" para el. Unha breve variaci\u00f3n descendente do piano conecta con d\u00faas repetici\u00f3ns da parte en si bemol maior, introducindo o segundo verso.\nEntanto que a balada prosegue no seu segundo verso, o narrador amosa o canso e abatido que est\u00e1 polas s\u00faas acci\u00f3ns (mentres May entra coa guitarra e imita a tesitura superior do piano no minuto 1:50). May imita outro obxecto de percusi\u00f3n (unha \"bell tree\") durante a frase \"sends shivers down my spine\". O narrador dille adeus ao mundo, anunciando que el ten que partir e se prepara para \"encarar a verdade\", admitindo: \"Non quero morrer. \u00c1s veces gustar\u00edame non ter nacido\". Nese momento comeza o solo de guitarra, que pasa por unha modulaci\u00f3n cunha r\u00e1pida serie de notas descendentes, que levan a tonalidade cara a la maior, marcando o inicio da secci\u00f3n \"\u00f3pera\".\nSolo de guitarra (2:36 - 3:03).\nEntanto que Mercury canta a frase ascendente \"\u00c1s veces gustar\u00edame non ter nacido\", o volume do son aumenta, chegando ao solo de guitarra tocado e composto por May, que serve como unha ponte entre a balada e a \u00f3pera. A intensidade contin\u00faa a crecer, mais as\u00ed que a nova tonalidade \u00e9 estabelecida a banda enmudece abruptamente no minuto 3:03, ag\u00e1s o piano.\nO produtor Baker lembrou que o solo de May foi feito en s\u00f3 unha pista. May afirmou que quer\u00eda compor \"unha pequena melod\u00eda que ser\u00eda unha contrapartida da melod\u00eda principal; eu non quer\u00eda s\u00f3 tocar a melod\u00eda\". O guitarrista dixo que o seu mellor material provi\u00f1a dese xeito de traballo polo que el pensa na melod\u00eda antes de tocala: \"os dedos tenden a ser previsibles, a non ser que estean sendo controlados polo cerebro\".\n\u00d3pera (3:03 - 4:07).\nUnha r\u00e1pida serie de variaci\u00f3ns r\u00edtmicas e harm\u00f3nicas introducen unha secci\u00f3n intermedia pseudooper\u00edstica, que cont\u00e9n a maior parte dos elaborados vocais, representando a baixada do narrador ao inferno. Malia manterse o pulso b\u00e1sico da m\u00fasica, a din\u00e1mica var\u00eda moito de comp\u00e1s a comp\u00e1s, desde s\u00f3 a voz de Mercury acompa\u00f1ada polo piano ata un coro de varias voces apoiado pola bater\u00eda, o baixo, o piano e o timbal. De acordo con Roger Taylor, a s\u00faa voz combinada coas de May e Mercury creou un amplo alcance vocal: \"Brian pod\u00eda alcanzar notas moi baixas, Freddie ti\u00f1a unha voz poderosa nas notas medias, e eu era bo coas notas altas\". A banda quixo crear \"unha parede de son, que comeza baixa e vai ata o alto\". A banda usou o efecto de camp\u00e1s para as expresi\u00f3ns \"\"Magnifico\" e \"Let me go\"\". \u00c1 parte diso, en \"Let me go\", Taylor, cantando a parte m\u00e1is alta, contin\u00faa por un tempo despois de que o \"coro\" pare de cantar.\nReferencias l\u00edricas nesta pasaxe incl\u00faen Scaramouche, o fandango, Galileo Galilei, o Figaro, e Bismillah, mentres facci\u00f3ns rivais loitan pola alma do narrador. Un coro acusa, outro defende, mentres o heroe se presenta a si mesmo como pac\u00edfico e astuto. A introduci\u00f3n da m\u00fasica \u00e9 lembrada en \"I'm just a poor boy, nobody loves me\". A secci\u00f3n concl\u00fae cun tratamento completo de coral na frase \"\"Beelzebub has a devil put aside for me\"!\", nun bloque en si bemol maior.\nHard rock / heavy metal (4:07 - 4:56).\nA secci\u00f3n oper\u00edstica leva a un agresivo interludio musical hard rock / heavy metal, cun riff de guitarra escrito por Mercury. No minuto 4:15, Mercury canta palabras cheas de rabia dirixidas a un \"ti\" non especificado, acus\u00e1ndoo de traiz\u00f3n e abuso e insistindo en que el \"non pode facer iso comigo\", o que poder\u00eda ser interpretado como un flashback a certos eventos que levaron \u00e1 secci\u00f3n de balada (\"acabo de matar un home\"). A guitarra toca tres pasaxes ascendentes, e Mercury novamente executa unha parte en si bemol maior, mentres a m\u00fasica se aproxima ao final cun \"ritardando\".\nConclusi\u00f3n (4:56 - 5:55).\nDespois de que May toque algunhas notas, a m\u00fasica retorna ao tempo e \u00e1 forma da introduci\u00f3n, inicialmente en mi bemol maior, antes de cambiar rapidamente a d\u00f3 menor, e axi\u00f1a entra nunha serie de modulaci\u00f3ns curtas, e volve ao d\u00f3 menor en tempo para a secci\u00f3n \"nothing really matters\" final. Unha guitarra acompa\u00f1a o coro \"ooh, ooh yeah, ooh yeah\". Un amplificador toca unha melod\u00eda; o amplificador foi creado por John Deacon e alc\u00famano cari\u00f1osamente \"Deacy Amp\". A frase de Mercury \"Nothing really matters...\" aparece novamente, con leves arpexos de piano, suxerindo tanto a resignaci\u00f3n (tonalidades menores) canto un novo sentido de liberdade no amplo abano vocal. Despois de repetirse varias veces a li\u00f1a \"nothing really matters\", a m\u00fasica finalmente acaba en mi bemol maior. A derradeira parte da letra, cantada calmamente, \"Anyway the wind blows\" \u00e9 seguida pola batida dun gong, que marca o fin da m\u00fasica.\nContexto.\nO The New York Times comentou que \"a caracter\u00edstica m\u00e1is distintiva da m\u00fasica \u00e9 a letra fatalista\". Mercury rexeitou explicar s\u00faa composici\u00f3n e a banda a\u00ednda segue a protexer o segredo da m\u00fasica. Brian May suxire que a m\u00fasica pos\u00fae referencias veladas a traumas persoais de Mercury, lembrando que \"Freddie era unha persoa moi complexa: irreverente e simp\u00e1tica no exterior, mais escond\u00eda inseguridades e problemas coa s\u00faa vida e a s\u00faa infancia. El nunca explicou a letra, mais eu penso que colocou moito de si mesmo naquela m\u00fasica\". May, mentres, di que a banda concordou en que o punto central da letra era un problema \u00edntimo do compositor.En calquera caso, as cr\u00edticas tanto xornal\u00edsticas canto acad\u00e9micas especularon sobre o significado que se agocha detr\u00e1s da letra. Alg\u00fans cren que describe un asasino suicida atormentado por demos ou retrata eventos que preceden a unha execuci\u00f3n. Esa \u00faltima explicaci\u00f3n apunta, como unha probable inspiraci\u00f3n, cara \u00e1 novela de Albert Camus, O Estranxeiro, na que un rapaz confesa un asasinato por impulso e ten unha epifan\u00eda antes de ser executado. Outros cren que a letra foi escrita s\u00f3 para encaixar na m\u00fasica, e que non pos\u00fae significado, e outros interpretaron a letra como un xeito mediante o cal Mercury afronta os seus problemas persoais.\nLanzamento.\nCando a banda quixo lanzar o single en 1975, varios executivos suxeriron que, con 5 minutos e 55 segundos, a m\u00fasica era longa de m\u00e1is e nunca chegar\u00eda a ser un n\u00famero 1. Pero o p\u00fablico avalou o \u00e9xito e moitos dos seus fans intentaban xa comprar o single en canto se deu a co\u00f1ecer, mesmo d\u00edas antes de sa\u00edr ao mercado.\nA peza chegou ao n\u00famero un no Nadal de 1975 no Reino Unido e mantivo a posici\u00f3n durante nove semanas. \"Bohemian Rhapsody\" foi a primeira composici\u00f3n en alcanzar a primeira posici\u00f3n d\u00faas veces coa mesma versi\u00f3n, e tam\u00e9n foi o \u00fanico single en ser n\u00famero un en Nadal no Reino Unido d\u00faas veces coa mesma versi\u00f3n. A segunda vez foi no seu relanzamento (xunto con \"These are the days of our lives\") en 1991, logo da morte de Mercury, e mantivo o primeiro lugar durante cinco semanas.\nNos Estados Unidos, o single tam\u00e9n foi un \u00e9xito, a\u00ednda que nunha escala menor que no Reino Unido. O single orixinal, lanzado al\u00ed ao inicio de 1976, alcanzou a novena posici\u00f3n na Billboard Hot 100, entanto que no relanzamento en 1992 (programado para sa\u00edr xunto co filme no que aparec\u00eda, \"Wayne's World\") alcanzou a segunda posici\u00f3n. Debido \u00e1 s\u00faa longa permanencia nas listas, durante 24 semanas, chegou a ocupar o posto 18 entre os maiores \u00e9xitos de 1976, m\u00e1is alto que algunhas canci\u00f3ns que alcanzaron o n\u00famero 1 o mesmo ano. O single tam\u00e9n recibiu o galard\u00f3n de disco de ouro por vender m\u00e1is dun mill\u00f3n de copias nos Estados Unidos. E no Canad\u00e1 o \u00e9xito a\u00ednda foi maior, ao alcanzar a primeira posici\u00f3n nas listas do pa\u00eds o 1 de maio de 1976.\nV\u00eddeo promocional.\nA\u00ednda que alg\u00fans artistas xa ti\u00f1an feito videoclips para acompa\u00f1ar as s\u00faas canci\u00f3ns (inclu\u00edndo o propio Queen con, por exemplo, \"Keep Yourself Alive\", \"Seven Seas of Rhye\", \"Killer Queen\" e \"Liar\"), s\u00f3 \u00e9 despois do \u00e9xito de \"Bohemian Rhapsody\" cando a produci\u00f3n de v\u00eddeos promocionais para singles se volveu unha pr\u00e1ctica regular da industria da m\u00fasica. De feito, consid\u00e9rase que este v\u00eddeo \u00e9 o detonante da era da canle MTV.\nO v\u00eddeo foi dirixido por Bruce Gowers, que tam\u00e9n dirixira un v\u00eddeo da presentaci\u00f3n da banda en 1974 no Rainbow Theatre, de Londres. O c\u00e1mara foi Barry Dodd e o asistente Jim McCutcheon. A s\u00faa gravaci\u00f3n, o 10 de novembro de 1975, durou soamente catro horas e custou 4.500 libras esterlinas.\nO v\u00eddeo in\u00edciase cunha imaxe dos catro membros da banda na penumbra, mentres cantan a parte \"a cappella.\" As luces ap\u00e1ganse e aparece Freddie en primeiro plano. A composici\u00f3n da imaxe \u00e9 a mesma da portada do seu segundo \u00e1lbum, \"Queen II\". A continuaci\u00f3n am\u00f3sase a banda tocando os seus instrumentos. Na secci\u00f3n oper\u00edstica, o escenario volve \u00e1s posici\u00f3ns do \"Queen II\", logo de volveren ao escenario durante a parte de rock.\nTodos os efectos especiais foron realizados durante a gravaci\u00f3n, e non mediante posproduci\u00f3n. O efecto visual do rostro de Mercury aparecendo en fervenza (durante a palabra en eco \"go\") realizouse apuntando a c\u00e1mara a un monitor, o que provoca a retroalimentaci\u00f3n visual. O efecto de colmea creouse usando unha lente modificada. A s\u00faa edici\u00f3n durou s\u00f3 cinco horas, xa que deber\u00eda ser emitido nesa mesma semana en que se gravou. Ao que se rematou, enviouse \u00e1 BBC\u00a0 e transmitiuse por primeira vez en \"Top of the Pops\", en novembro de 1975. Unhas semanas despois, creouse unha versi\u00f3n reeditada. As diferenzas m\u00e1is obvias son as chamas superpostas e diversos \u00e1ngulos de c\u00e1mara alterados.\nA cr\u00edtica.\n\"Bohemian Rapsody\" recibiu numerosos premios e foi adaptada e interpretada por moitos artistas. En 1977, s\u00f3 dous anos despois de seu lanzamento, a British Phonographic Industry nomeouna como o mellor single brit\u00e1nico no per\u00edodo de 1952-1977. Aparece constantemente nas enquisas das mellores canci\u00f3ns e foi nomeada polo Libro Guinness dos R\u00e9cords como o mellor sinxelo brit\u00e1nico de todos os tempos. En 2004, a revista Rolling Stone colocouna no lugar 163 da s\u00faa lista \"The 500 Greatest Songs of All Time\". Tam\u00e9n ten un lugar no \"Rock and Roll Hall of Fame's 500 Songs that Shaped Rock and Roll\".\nNunha enquisa da BBC World Service para atopar a canci\u00f3n favorita en todo o mundo quedou no d\u00e9cimo posto e, en 2000, quedou en segundo lugar, atr\u00e1s de \"Imagine\" de John Lennon, na realizada por Channel 4 sobre \"Os mellores n\u00fameros 1\". Ademais, estivo nas cinco primeiras posici\u00f3ns dos dez mellores singles nos Pa\u00edses Baixos desde 1977, e alcanzou a primeira posici\u00f3n en oito ocasi\u00f3ns. A partir de 1999, a enquisa anual \"Top 2000\" comezou a procurar as mellores canci\u00f3ns compostas e \"Bohemian Rhapsody\" foi a n\u00famero un en todas as edici\u00f3ns, ag\u00e1s en 2005 e en 2010.\nEn 2004, esta canci\u00f3n foi inclu\u00edda no Grammy Hall of Fame. Ata 2004, \"Bohemian Rhapsody\" foi a segunda canci\u00f3n m\u00e1is tocada na radio brit\u00e1nica. A BBC Radio 2 anunciou que a peza foi a m\u00e1is tocada desde o lanzamento da emisora, seguida de \"Imagine\", de John Lennon, e de \"Hey Jude\", dos Beatles.\nOutras versi\u00f3ns.\nEn 1992, a canci\u00f3n foi interpretada polo cantante brit\u00e1nico Elton John e por Axl Rose no concerto de tributo a Freddie Mercury: \"The Freddie Mercury Tribute Concert\". En 1997, foi gravada por Montserrat Caball\u00e9 e por Bruce Dickinson para o \u00e1lbum \"Friends For Life.\" En 2009, os Muppets gravaron e lanzaron dixitalmente como single unha versi\u00f3n da m\u00fasica cun toque infantil. Tam\u00e9n se fixo un v\u00eddeo musical, dirixido por Kirk Thatcher. O mesmo ano, a cantante Pink cantou a canci\u00f3n no \"Funhouse Tour\", en Australia. No ano seguinte, o elenco da serie de televisi\u00f3n americana \"Glee\" fixo unha versi\u00f3n no episodio \"Journey\". En 2011, Christina Aguilera, Cee O Green, Adam Levine e Blake Shelton fixeron unha versi\u00f3n no \"reality show\" \"The Voice.\" M\u00e1is tarde, a versi\u00f3n foi utilizada no anuncio do lanzamento do coche Volkswagen Fox Rock in Rio."}
{"id": "336377", "revid": "56817", "url": "https://gl.wikipedia.org/wiki?curid=336377", "title": "Good Company", "text": "Good Company \u00e9 unha canci\u00f3n que forma parte do \u00e1lbum A Night at the Opera, editado en 1975 pola banda de rock inglesa Queen.\nBrian May, o guitarrista, foi o autor da canci\u00f3n e era tam\u00e9n quen a icantaba, ao tempo que tocaba o banjo, nas actuaci\u00f3ns en directo, que substitu\u00edu por un ukelele na versi\u00f3n gravada.\nA canci\u00f3n, inspirada na vida do pai do compositor, narra a historia dun rapaz ao que o seu pai lle daba consellos para saber elixir as compa\u00f1\u00edas. Logo, ao ir pasando o tempo, casa e vai perdendo interese polos seus amigos e estes van desaparecendo, e as\u00ed vai fac\u00e9ndose vello.\nAo final fala un home de idade avanzada que narra a historia e experiencias da s\u00faa vida, porque xa non ten a quen m\u00e1is contarllas."}
{"id": "336378", "revid": "54334", "url": "https://gl.wikipedia.org/wiki?curid=336378", "title": "Hermandad Gallega de Venezuela", "text": "A Hermandad Gallega de Venezuela foi creada o 12 de outubro de 1960 ao fusionarse os tres centros galegos existentes nese momento en Caracas. Os seus fundadores foron tres, un por cada centro: \u00c1ngel Feijoo Gonz\u00e1lez (Casa de Galicia), Baldomero Gallego Figueiras (Lar Gallego) e Vicente Barcia Portela (Centro Gallego).\nOs seus s\u00edmbolos son a bandeira, o escudo e o himno de Galiza.\nHistoria.\nNun primeiro momento, o centro a pesar de ser consecuencia dunha fusi\u00f3n, ti\u00f1a como caracter\u00edstica a conservaci\u00f3n das propiedades individuais que tivera cada unha das tres asociaci\u00f3ns e contaba con 800 socios. Estes eran emigrantes e, en menor medida, exiliados do ap\u00f3s-Guerra Civil, varios dos cales volveron a Galiza do exilio americano entre os principios dos 60 e finais dos 70 para desenvolveren ou apoiaren proxectos culturais ou empresariais na metr\u00f3pole, como aconteceu cos fundadores do grupo cer\u00e1mico, art\u00edstico e editorial Sargadelos. A Hermandad Gallega en Caracas presentou unha rede institucional na que actuaron axentes da esquerda e do nacionalismo, entre os cales destacaron polas s\u00faas actividades literarias, Farruco Sesto Nov\u00e1s e Xos\u00e9 Sesto L\u00f3pez, da UPG.\nA partir de 1962 comezou a medrar e ao ano seguinte o m\u00e9todo para elixir ao presidente cambiou. As votaci\u00f3ns divid\u00edronse en dous grupos: \u201cPlancha 1\u201d (Asociaci\u00f3n Galaica) e \u201cPlancha 2\u201d (Grupo Uni\u00f3n). A primeira foi a pioneira da directiva que contou coa participaci\u00f3n de Celso Emilio Ferreiro nas actividades culturais, en 1966, a\u00ednda que foi despedido ao cambiar a presidencia dous anos despois.\nAnte a crise econ\u00f3mica que atravesou no ano 92, decidiron que a Hermandad Gallega fose unha sociedade por acci\u00f3ns.\nObxectivos.\nEsta asociaci\u00f3n ten tres grandes obxectivos: cultural, asistencial e deportivo-recreativo.\nDentro do cultural promoven a fomento, a divulgaci\u00f3n e a defensa do idioma e da cultura galega e dos valores aut\u00f3ctonos de Galiza as\u00ed como a promoci\u00f3n da cultura dentro de Venezuela e a realizaci\u00f3n de intercambios culturais cos demais pobos. Ademais, tam\u00e9n te\u00f1en unha especial dedicaci\u00f3n \u00e1 fundaci\u00f3n de centros de cultura de Galiza e Venezuela.\nNo asistencial, intentan crear e soster servizos m\u00e9dicos asistenciais, centros de coidados diarios e programas de prevenci\u00f3n e axuda aos socios e aos galegos en xeral.\nNo \u00e1mbito deportivo-recreativo, fomentan e desenvolven actividades deportivas de car\u00e1cter afeccionado, social e saud\u00e1bel.\nSedes.\nInicialmente, a asociaci\u00f3n non ti\u00f1a unha sede fixa sen\u00f3n que se repart\u00eda entre as diferentes instalaci\u00f3ns que ti\u00f1an os tres centros a trav\u00e9s dos que foi fundada.\nFoi no ano 62 cando adquiriu a s\u00faa primeira propiedade, raz\u00f3n pola cal medrou tanto. Esta sede era o antigo club \u201cCasablanca\u201d, unha asociaci\u00f3n deportiva que tivera problemas econ\u00f3micos, situada na Avenida Principal Marip\u00e9rez (nome polo cal se co\u00f1ece hoxe en d\u00eda). Ocupa unha parcela de 22 000 metros cadrados e, entre outros, alberga varios espazos: despachos e oficinas, salas de reuni\u00f3ns, sal\u00f3n de actos, sal\u00f3n de xogos, restaurantes e bares, almac\u00e9ns, colexio, teatro e aparcadoiro.\nAnos m\u00e1is tarde, no 78, adquiriron os terreos de \u201cValle Fresco\u201d, situados ao exterior da capital, onde constru\u00edron un grande complexo deportivo e recreativo que ocupa 40 hect\u00e1reas. Alberga campos de f\u00fatbol e de f\u00fatbol sala, pistas de tenis, restaurante, bar, \u00e1reas de espallamento, servizos hixi\u00e9nicos, parques infant\u00eds, sal\u00f3n de reuni\u00f3ns, capela etc. Nela real\u00edzanse diferentes celebraci\u00f3ns como a festa de San Xo\u00e1n, o Magosto ou o Santiago Ap\u00f3stolo, entre outras.\nActividades.\nActividades culturais.\nDende a s\u00faa fundaci\u00f3n levan impartido, de maneira intermitente, un bo n\u00famero de cursos do idioma galego.\nNo ano 1960 creouse un programa de radio chamado \u201cSempre en Galiza\u201d que se emitiu, e se segue emitindo, todos os domingos \u00e1s 11 da ma\u00f1\u00e1. A s\u00faa emisora cambiou de Radio Suave a, a actual, Radio Continente. O seu obxectivo \u00e9 difundir a cultura galega, a venezolana e a espa\u00f1ola ademais de informar sobre as actividades levadas a cabo pola Hermandad ou sobre acontecementos de Galiza ou Espa\u00f1a.\nContan con varios grupos folcl\u00f3ricos centrados na danza, no canto e na aprendizaxe instrumental da gaita. Por exemplo, unha agrupaci\u00f3n de danza \u00e9 \u201cLonxe da terri\u00f1a\u201d, fundada no ano 1975 cun n\u00famero aproximado de 40 compo\u00f1entes divididos en gaiteiros e bailar\u00edns.\nUnha das actividades culturais m\u00e1is importantes que desenvolve dende a s\u00faa fundaci\u00f3n \u00e9 a actividade editorial. Por exemplo, ao ano de ser creada, en 1961, comeza a publicar mensualmente \"Aires da terra\" onde se informa sobre as actividades da sociedade, sobre a cultura galega e \u00e1s veces sobre econom\u00eda. Public\u00e1base en castel\u00e1n e era gratu\u00edta. Mentres Celso Emilio Ferreiro colaborou coa Hermandad, foi o director de \"Galicia en Caracas\", unha publicaci\u00f3n que se creou en xullo de 1967 para celebrar os 400 anos da capital emitindo soamente un n\u00famero. Estaba escrita enteiramente en galego e ademais contou coa participaci\u00f3n de autores tan importantes como Camilo Jos\u00e9 Cela, Otero Pedrayo ou Xos\u00e9 Sesto L\u00f3pez. Unha das publicaci\u00f3ns m\u00e1is importantes que editou a asociaci\u00f3n foi o xornal \"Irmandade\" o cal se fundou o 1 de marzo de 1965 e cesou a s\u00faa actividade en outubro de 1972, a pesar de que volveu a editarse en diferentes anos en formato de revista. Contou coa direcci\u00f3n de Celso Emilio Ferreiro e coa reproduci\u00f3n de artigos de Castelao, Otero Pedrayo, M\u00e9ndez Ferr\u00edn ou Blanco Amor, entre outros. Este diario estaba escrito tanto en galego como en castel\u00e1n, con predominio deste \u00faltimo e informaba sobre as actividades da sociedade, as\u00ed como trataba temas sobre diversos aspectos da actualidade e da cultura galega.\nContan cunha ampla biblioteca con m\u00e1is de 50.000 volumes.\nAdemais, actualmente seguen activas instalaci\u00f3ns como o colexio Castelao e o teatro Rosal\u00eda de Castro. O primeiro fundouse no ano 62 e a d\u00eda de hoxe imparten a educaci\u00f3n primaria, secundaria e o bacharelato ademais de dar clases de literatura e lingua galega e charlas e conferencias referentes \u00e1 cultura galega. Conta con m\u00e1is de 600 alumnos. O teatro (situado na sede central de Marip\u00e9rez), creado 30 anos m\u00e1is tarde, foi un dos m\u00e1is modernos e funcionais do pa\u00eds cunha capacidade de 700 butacas.\nAl\u00e9n disto a Hermandad realiza outras actividades como cursos de pintura ou fotograf\u00eda, exposici\u00f3ns, conferencias, concertos, cursos de baile e gaita, cursos de lingua galega etc.\nActividades deportivas.\nPresentan unha gran variedade de actividades deportivas como xadrez, tenis, front\u00f3n, f\u00fatbol, voleibol, baloncesto etc.\nTodos os equipos participan en campionatos internos, propios da Hermandad Gallega, e en torneos nacionais.\nOutras actividades.\nDisp\u00f3n dun consultorio m\u00e9dico, no cal traballan m\u00e1is de 60 persoas, con numerosas especialidades, entre as que se poden mencionar xinecolox\u00eda, traumatolox\u00eda ou pediatr\u00eda. Existe tam\u00e9n un Comit\u00e9 de Damas que se encarga de actividades sociais e de atenci\u00f3n para os necesitados. Realizan diversas actividades como colectas, visitas a cl\u00ednicas e hospitais e contribuci\u00f3ns monetarias para o sustento de necesitados."}
{"id": "336379", "revid": "56817", "url": "https://gl.wikipedia.org/wiki?curid=336379", "title": "Love of My Life", "text": "Love of My Life (\"O amor da mi\u00f1a vida\") \u00e9 unha balada de piano do grupo ingl\u00e9s Queen, escrita entre 1974 e 1975 por Freddie Mercury e lanzada en 1975. Mercury compuxo este tema pensando na que era a s\u00faa moza nesa \u00e9poca, Mary Austin, e a quen este se referiu m\u00e1is dunha vez como o amor da s\u00faa vida.\nHistoria.\nO tema alcanzou o n\u00famero 1 das listaxes de popularidade en Suram\u00e9rica nunha edici\u00f3n single da versi\u00f3n de \"Live Killers\", e chegou a ser un cl\u00e1sico. Pertence ao \u00e1lbum \"A Night at the Opera\", de 1975. Foi escrita orixinalmente en piano por Mercury. O guitarrista Brian May toca a arpa (gravou acorde por acorde e logo xuntounos) e tam\u00e9n alg\u00fans motivos de guitarra.\nEsta canci\u00f3n at\u00f3pase nas tonalidades de d\u00f3 maior e fa maior, con partes en si bemol. Cando a tocaban en directo, May utilizaba unha guitarra de doce cordas. Esta canci\u00f3n gustaba tanto nos concertos que Mercury deixaba de cantar frecuentemente, para que a audiencia a cantase completamente, o que animou \u00e1 banda a escribir futuras canci\u00f3ns como \"We Will Rock You\" e \"Radio Ga Ga\", tendo na mente a participaci\u00f3n do p\u00fablico.\u00a0\nP\u00f3dese atopar unha versi\u00f3n en vivo deste tema no \u00e1lbum \"Live Killers\", de 1979. Tam\u00e9n se gravou en vivo no concerto \"Rock Montreal\", de novembro de 1981, en Queen On Fire: Live At The Bowl, de xu\u00f1o de 1982, e en \"Live At Wembley '86\".\nOutras versi\u00f3ns.\nNumerosos artistas lanzaron versi\u00f3ns comerciais de \"Love of My Life\", inclu\u00edndo a Declan Galbraith, Scorpions, Michael Burgess, Extreme, Rose Marie, Elaine Paige, Mark Slaughter, Paulo Ricardo, Norma Waterson, a banda romanesa Iris e o cuarteto vocal checo 4TET."}
{"id": "336381", "revid": "1131", "url": "https://gl.wikipedia.org/wiki?curid=336381", "title": "F\u00e9lix Garc\u00eda Arriaga", "text": "F\u00e9lix Garc\u00eda Arriaga, finado en Ribeira o 6 de maio de 1991, foi un m\u00e9dico e pol\u00edtico galego.\nTraxectoria.\nM\u00e9dico. Foi nomeado alcalde de Ribeira e tomou posesi\u00f3n o 26 de xullo de 1963. Permaneceu no cargo at\u00e9 1973. Finou en Ribeira o 6 de maio de 1991.\nVida persoal.\nCasou con Mar\u00eda Luisa Leyra Fern\u00e1ndez."}
{"id": "336382", "revid": "56817", "url": "https://gl.wikipedia.org/wiki?curid=336382", "title": "The Prophet's Song", "text": "\"The Prophet's Song\" \u00e9 unha canci\u00f3n da banda brit\u00e1nica de rock Queen, a oitava do seu cuarto \u00e1lbum de estudio, titulado \"A Night at the Opera.\" A canci\u00f3n foi escrita por Brian May e \u00e9 unha das m\u00e1is complexas e longas en toda a carreira da banda.\nHistoria.\n\"The Prophet's Song\", escrita por Brian May a mediados de 1974, foi inspirada nun so\u00f1o do guitarrista, no cal a Terra era destru\u00edda. Nesta \u00e9poca, o instrumentista estaba hospitalizado, por problemas de hepatite que case o levan \u00e1 morte. Segundo o m\u00fasico, o so\u00f1o tam\u00e9n o fixo reflectir acerca do futuro da sociedade humana e os seus problemas de relacionamento, que envolve a interacci\u00f3n social e a empatia.\nPara producir a canci\u00f3n, o m\u00fasico utilizou practicamente todos os recursos usados en \"Bohemian Rhapsody\", composici\u00f3n do mesmo \u00e1lbum. Con varias voces, \"riffs\" intricados e tam\u00e9n voces a capella interpretadas por Freddie Mercury, que definiu a peza como \"ultraxante e xigantesca\". Outra caracter\u00edstica de \"The Prophet's Song\" son seus versos apocal\u00edpticos."}
{"id": "336383", "revid": "23204", "url": "https://gl.wikipedia.org/wiki?curid=336383", "title": "Incubadora de Wikimedia", "text": "A Incubadora de Wikimedia (en ingl\u00e9s \"Wikimedia Incubator\") \u00e9 un wiki da Fundaci\u00f3n Wikimedia, iniciado o 2 de xu\u00f1o de 2002. \u00dasase como e incubadora para novos proxectos da fundaci\u00f3n ou versi\u00f3ns en novos idiomas de proxectos existentes."}
{"id": "336384", "revid": "23204", "url": "https://gl.wikipedia.org/wiki?curid=336384", "title": "Lingua diula", "text": "A lingua diula (tam\u00e9n dioula, dyula, yula ou jula) \u00e9 unha lingua da familia mand\u00e9 aut\u00f3ctona de Costa do Marfil, Mal\u00ed e principalmente de Burkina Faso. Tradicionalmente foi unha lingua comercial en \u00c1frica Occidental como primeira ou segunda lingua. Util\u00edzase xeralmente para comerciar e como forma de comunicaci\u00f3n dentro das tribos coexistindo co franc\u00e9s, que \u00e9 idioma oficial.\nOutros dos idiomas ou dialectos falados na zona son: yacuba, senufo, baoul\u00e9 e anyi. Est\u00e1 relacionado coa lingua bambara da mesma forma que o est\u00e1 o ingl\u00e9s brit\u00e1nico do ingl\u00e9s estadounidense. Tam\u00e9n \u00e9 mutuamente intelixible co malink\u00e9.\nExisten tres tipos de escritura para o diula: unha baseada en alfabeto \u00e1rabe, outra baseada no alfabeto latino e outra m\u00e1is nun alfabeto aut\u00f3ctono chamado n'ko."}
{"id": "336386", "revid": "15490", "url": "https://gl.wikipedia.org/wiki?curid=336386", "title": "Triciclo", "text": "Un triciclo (de tri, tres e do grego \"\u03ba\u03cd\u03ba\u03bb\u03bf\u03c2\", c\u00edrculo, roda) \u00e9 un veh\u00edculo de tres rodas, xeralmente impulsado por forza humana. Tam\u00e9n entran na categor\u00eda os triciclos motorizados que son moi similares a unha motocicleta. Polo com\u00fan os autom\u00f3biles con tres rodas non se denominan triciclos.\nSon amplamente co\u00f1ecidos os triciclos para nenos, xa que adoitan ser o primeiro veh\u00edculo de moitos pequenos debido \u00e1 s\u00faa estabilidade, potencial de diversi\u00f3n e prezo. Polo xeral os pedais que o impulsan at\u00f3panse na roda dianteira, se ben alg\u00fans pos\u00faen pi\u00f1\u00f3ns e cadea similar ao da bicicleta impulsando as rodas traseiras.\nO primeiro triciclo foi constru\u00eddo en 1655 ou 1680 por un parapl\u00e9xico alem\u00e1n chamado Stephan Farffler, que viv\u00eda preto de N\u00fcrnberg. Farffler era un reloxeiro e o seu triciclo ti\u00f1a engrenaxes e manivelas que lle permit\u00edan moverse sen necesidade de usar as s\u00faas pernas."}
{"id": "336387", "revid": "1131", "url": "https://gl.wikipedia.org/wiki?curid=336387", "title": "7 ensayos sobre Rosal\u00eda", "text": "7 ensayos sobre Rosal\u00eda \u00e9 unha obra de car\u00e1cter ensa\u00edstico da vida, obra e tem\u00e1tica de Rosal\u00eda de Castro. Est\u00e1 escrita en galego, castel\u00e1n e portugu\u00e9s.\nFoi publicada pola Editorial Galaxia no ano 1952, dous anos despois da creaci\u00f3n da editora. A publicaci\u00f3n desta obra sup\u00f3n unha tentativa de Galaxia de ofrecer un xu\u00edzo cr\u00edtico e destacar a figura de Rosal\u00eda -voz l\u00edrica de Galicia por excelencia\u2013 por parte dos homes que formaron parte e colaboraron nesta editorial, grandes escritores e ensa\u00edstas, e de axentes portugueses, como o caso de Teixeira de Pascoaes.\nAutores.\nForon Lu\u00eds Pimentel, Teixeira de Pascoaes, Ricardo Carballo Calero, Domingo Garc\u00eda-Sabell, Jacinto do Prado Coelho, Celestino Fern\u00e1ndez de la Vega, Ram\u00f3n Pi\u00f1eiro, Xo\u00e1n Rof Carballo e Salvador Lorenzana\nContido.\nA publicaci\u00f3n conta cunha presentaci\u00f3n panor\u00e1mica da obra en cuesti\u00f3n, a seguir de dous poemas dedicados \u00e1 figura de Rosal\u00eda. Despois, at\u00f3panse os sete ensaios. Hai tam\u00e9n ilustraci\u00f3ns de Carlos Maside e Xoh\u00e1n Ledo como peche desta colecci\u00f3n.\nSecci\u00f3ns.\nPresentaci\u00f3n.\nFai unha introduci\u00f3n sobre a cultura galega moderna e que sup\u00f3n a figura de Rosalia de Castro, como base e cumio do rexurdimento literario de Galicia. No referido ao contido, sinala as opini\u00f3ns cr\u00edticas dos autores a presentar e os lugares e datas de escritura, con puntos de vista actuais (no ano de creaci\u00f3n) sobre Rosal\u00eda (tem\u00e1tica, vida e obra). Non est\u00e1 asinada.\nLuis Pimentel e Teixeira de Pascoaes.\nPoetas galego e portugu\u00e9s respectivamente, que dedican dous poemas \u00e1 principal figura do Rexurdimento da literatura galega. Luis Pimentel en \u201ca Rosal\u00eda\u201d resalta a imaxe de chorona, que moitos ti\u00f1an sobre ela: \u201cela chorou pra todos e pra sempre\u201d, como aquela que sofre por todos os galegos as situaci\u00f3ns que estaban a acontecer naqueles tempos.\nNamentres, \u201ca Rosal\u00eda de Castro\u201d de Teixeira de Pascoaes \u00e9 unha exaltaci\u00f3n da figura de Rosal\u00eda, saudade e figura divina da l\u00edrica galega do s\u00e9culo XIX \u201csenhora da saudade e da melancol\u00eda\u201d\nRicardo Carballo Calero.\nEscribe \u201carredor de Rosal\u00eda\u201d. Este ensaio est\u00e1 dividido en 18 subtemas que van desde a figura de Rosal\u00eda como mito (\u201cas cousas santas han seren tratadas santamente\u201d), a relaci\u00f3n entre a vida do autor e a creaci\u00f3n literaria deste (\u201ca personalidade hum\u00e1 do poeta desborda de tal xeito sobor da s\u00faa obra que a biografia ten que ir inseparablemente engadida \u00e1 bibliograf\u00eda\u201d), e unha orde cronol\u00f3xica da s\u00faa obra (primeiro po\u00e9tica, logo narrativa).\nNon aporta unha reflexi\u00f3n sobre o argumento das composici\u00f3ns da autora, sen\u00f3n que aporta un punto de vista cr\u00edtico sobre a s\u00faa creaci\u00f3n, os procedementos de composici\u00f3n a respecto das obras po\u00e9ticas e narrativas, e como se levou a cabo esa evoluci\u00f3n da narrativa despois de teres un comezo mediocre comparado coa po\u00e9tica rosaliana, po\u00f1endo como exemplo \"Cantares gallegos\" e \"Follas novas\".\nDomingo Garc\u00eda Sabell.\n\"Rosal\u00eda y su sombra\" comeza cunha cita de Martin Heidegger \u2014 Garc\u00eda-Sabell foi o que traduciu a este fil\u00f3sofo alem\u00e1n ao galego \u2014 fala da posici\u00f3n do ser no mundo e en que esca\u00f1o* se atopa.\nDer Ruf kommt aus \"mir\" und doch \"\u00fcber\" mich. \nNeste ensaio contrapo\u00f1ense os conceptos luces e sombras no mundo do poeta: \"el poeta es due\u00f1o de un mundo que jam\u00e1s llega a tomar posesi\u00f3n del mundo\". Hai un amplo c\u00edrculo de poeta que quedan presos da sombra, son aqueles que non seguen o cami\u00f1o na busca do propio ser.\nA luz ref\u00edrese ao deslumbramento* literario, mais a sombra non \u00e9 algo negativo, sen\u00f3n a simple falta de luz. En Rosal\u00eda, esa falta de luz pode reflectirse na ausencia paterna ou na s\u00faa predestinaci\u00f3n humana, mais desde esta sombra \u00e9 capaz de fuxir e encontrar a luz do mundo que ela quere.\nEn \"Negra Sombra\" at\u00f3pase a esta Rosal\u00eda cunha forma diferente de mirar ao mundo en relaci\u00f3n \u00e1 xente da s\u00faa \u00e9poca. \"Libre para hacerse a s\u00ed misma, m\u00e1s intimamente libre que nadie eligi\u00f3 la vida aut\u00e9ntica y desech\u00f3 la inaut\u00e9ntica\"\nJacinto de Prado Coelho.\n\"O classico e o prazenteiro en Rosal\u00eda\" aporta unha visi\u00f3n cr\u00edtica aos temas e ao simbolismo na obra rosaliana.\nA parte da angustia, a nostalxia, da morri\u00f1a, da melancol\u00eda e de dedicar a Galicia a s\u00faa obra, o autor considera que non s\u00f3 se mostra a negatividade, sen\u00f3n que tam\u00e9n \u00e9 alegre e p\u00f3dese asociar con Portugal xa que tomou referencia dos cancioneiros portugueses.\nAtaca \u00e1 cr\u00edtica, que non soubo ver a parte alegre dos cantares, xa que so se centrou na morri\u00f1a dunha moza que sufr\u00eda por unha patria. A s\u00faa alegr\u00eda e contento m\u00f3stranse na natureza, deix\u00e1ndoa bailar e aportando trazos que axudan a crear unha natureza idealizada.\nAfonda nos temas negativos falando do simbolismo, m\u00e1is concretamente dos r\u00edos, do mar que, segundo Bouza Brey na s\u00faa tese en \"Cuadernos de Estudios Gallegos\", estes elementos levan ao abismo, ao suicidio, mais para Prado Coelho non amosan negatividade xa que \"o valor simb\u00f3lico da auga reside na pureza\".\nCelestino Fern\u00e1ndez de la Vega.\nNo seu ensaio \"Campanas de Bastabales\", m\u00f3strase a incomprensi\u00f3n do autor polo silencio ao que estivo sometido a obra de rosaliana e o seu desconcerto ante esta situaci\u00f3n de indiferenza que provocaba Rosal\u00eda en autores interesados pola literatura espa\u00f1ola e en recompilar aos escritores desta o que xustifica, m\u00e1is adiante, co tempo no que viviu a escritora.\nAutores como Azor\u00edn ou Mary Pierre Tyrrell, reivindicaron a importancia de Rosal\u00eda como unha das poetas m\u00e1is significativas das culturas galega e espa\u00f1ola.\nConsidera tam\u00e9n \u00e1 poeta, como unha poeta de angustia.\nRam\u00f3n Pi\u00f1eiro.\nCon \"Saudade en Rosal\u00eda\" expl\u00edcasenos a pegada que Rosal\u00eda de Castro deixou en Galicia, a s\u00faa loita por facer do galego unha lingua digna e o seu sentir cos pobos galegos.\nO autor fai especial menci\u00f3n ao sentimento de dor de Rosal\u00eda e a s\u00faa capacidade para expresalo:\nA s\u00faa voz puido espresar a door de todos, que sent\u00eda en s\u00ed mesma, e isto valeulle a espont\u00e1nea devoci\u00f3n popular que para sempre estar\u00e1 acesa al\u00ed onde este\u00f1a a bater un coraz\u00f3n galego. Rosal\u00eda ten sido, ningu\u00e9n poder\u00e1 negarllo, unha das outas e puras voces que expresaran o sentimento da door, tanto da door absoluta, filos\u00f3fica, entendida como interpretaci\u00f3n da vida, como da door do pobo galego: dos segadores, dos emigrantes, das viudas de vivos e mortos, da soidade da terra etc.[...] \nAdemais, fala da soidade como un sentimento inherente a Rosal\u00eda e, a ra\u00edz disto, explica as d\u00faas dimensi\u00f3ns polas que se gu\u00eda o home: \"a soedade intima i-a da trascendencia comunicativa\". \u00c9 dicir, o mesmo tempo que sabe vivir en soidade \u00e9 capaz de se abrir ao mundo e deixar esa soidade de lado.\nXo\u00e1n Rof Carballo.\nEn \"Rosal\u00eda, anima galaica\", Rof Carballo mostra a Rosal\u00eda como unha autora comprometida con todos os aspectos que envolven a Galicia. Compara a poes\u00eda rosaliana cunha vagabundaxe no que a escritora non atopa nos seus escritos o que realmente busca. Ademais, declara que tanto nas almas galegas como no subconsciente do pobo galego hai non s\u00f3 certa queixa permanente sen\u00f3n unha compracencia no sufrimento para explicar a personalidade de Rosal\u00eda, a que xustifica coa ausencia da figura paterna no contorno familiar da autora.\nSentimento de tenrura, morri\u00f1a, nostalxia segundo o autor son os temas a destacar na poes\u00eda rosaliana.\nSalvador Lorenzana.\n\"Xuicios cr\u00edticos sobre Rosal\u00eda\" incide, no caso de Salvador Lorenzana e de moitos autores galegos, no seu pesar pola falta de informaci\u00f3n que temos sobre Rosal\u00eda e, sobre todo, pola falta de an\u00e1lise e estudos que outros autores realizores* sobre ela, considerando esa falta de interese desequilibrada e desproporcionada coa importancia que tivo a autora non s\u00f3 na cultura galega. A ra\u00edz disto, o autor cita exemplos doutros escritores interesados na obra de Rosal\u00eda non s\u00f3 a nivel galego e espa\u00f1ol, sen\u00f3n tam\u00e9n, a visi\u00f3n da poeta nos Estados Unidos de Am\u00e9rica, en escritores iberoamericanos e outros pa\u00edses como Portugal ou Italia."}
{"id": "336389", "revid": "98629", "url": "https://gl.wikipedia.org/wiki?curid=336389", "title": "Frikipedia", "text": "A Frikipedia foi unha wiki en lingua castel\u00e1, creada como parodia da Wikipedia. Era tam\u00e9n nomeada \"a enciclopedia extremadamente seria\" ou a \"enciclopedia par\u00f3dica\". Contaba con preto de 11\u00a0230 artigos. A Frikipedia estaba baixo a licenza de documentaci\u00f3n libre de GNU. A principios de 2006, o xefe da Frikipedia decidiu clausurar o sitio tras unha denuncia da SGAE. Foi aberta de novo en 2007 ata que finalmente o 1 de xaneiro de 2016 foi pechada novamente de forma voluntaria e de maneira definitiva debido \u00e1s numerosas denuncias e xu\u00edzos pendentes, sumado \u00e1 imposibilidade de sosterse economicamente.\nVandalismo.\nDebido ao car\u00e1cter aberto da Frikipedia, padeceu ataques vand\u00e1licos como calquera outro sitio baseado en wiki. Por exemplo, adoitaban branquearse p\u00e1xinas, inclu\u00edr publicidade doutras webs e escribir groser\u00edas, problema que \u00e9 dos m\u00e1is facilmente identificables e que adoece dunha soluci\u00f3n deficiente (en moitos casos, as entradas mante\u00f1en referencias \u00e1s groser\u00edas que, en lugar de ser borradas, simplemente aparecen tachadas cunha li\u00f1a horizontal que non impide ler o que din).\nA\u00ednda que as pol\u00edticas seguidas por Frikipedia eran bastante permisivas, os seus administradores eliminaban calquera artigo que non cumprise cos requisitos establecidos e bloqueaban aos usuarios que comet\u00edan vandalismo. Isto tam\u00e9n trouxo o descontento dalg\u00fans usuarios.\nPeche e campa\u00f1a en apoio \u00e1 Frikipedia.\nA principios do ano 2006 a Sociedade Xeral de Autores e Editores (SGAE) de Espa\u00f1a demandou ao responsable de Frikipedia, Vicente Herrera, por \u00abimproperios e insultos\u00bb, ped\u00edndolle entre 9000 e 12\u00a0000 euros de indemnizaci\u00f3n. O 3 de febreiro de 2006 a Frikipedia pechou a s\u00faa web por este motivo. Pedro Farr\u00e9, director de relaci\u00f3ns institucionais da SGAE, asegurou que retirar\u00eda a demanda \u00abse retira eses contidos de Internet, retr\u00e1ctase e pide desculpas\u00bb.\nTras o peche da web p\u00faxose en marcha unha campa\u00f1a en apoio \u00e1 Frikipedia. Ademais, o responsable da Frikipedia abriu unha p\u00e1xina desde onde recoll\u00eda pequenos donativos de dous e cinco euros a trav\u00e9s do sistema de pagos PayPal coa intenci\u00f3n de sufragar os gastos de desprazamento, avogados e unha hipot\u00e9tica pena.\nDespois dun acordo coa SGAE, Frikipedia abriu de novo o seu sitio o 26 de febreiro pero sen mencionar \u00e1 entidade nas s\u00faas p\u00e1xinas. Tras o malestar de moitos internautas ante esta medida volveu pechar \u00e1s poucas horas. Con todo, en xu\u00f1o de 2006 volveu abrir en modo de probas; e o non pronunciar \u00e1 SGAE quedou s\u00f3 como medida mentres ti\u00f1a lugar o proceso.\nDoutra banda, alg\u00fans dos artigos da Frikipedia foron rescatados desde os cach\u00e9s de Google e Yahoo!, e levados \u00e1 Uncyclopedia. Isto produciu un notable aumento da cantidade de artigos na rama en espa\u00f1ol da Uncyclopedia, o que produciu que se iniciase o proxecto irm\u00e1n Inciclopedia, cos artigos rescatados, entre eles o da SGAE.\nO 8 de novembro de 2007 a Audiencia Nacional de Madrid confirma o fallo que condena ao seu editor Vicente Herrera a pagar 600 euros de indemnizaci\u00f3n \u00e1 xestora e ao seu directivo Pedro Farr\u00e9 e as costas xudiciais.\nPeche definitivo.\nO 1 de xaneiro de 2016, a Frikipedia anunciou o seu peche definitivo coa seguinte mensaxe: \"Despois de m\u00e1is de dez anos de enxe\u00f1osas chifladuras dicimos adeus. Os motivos son varios. En primeiro lugar, chegamos a un punto en que quedamos asfixiados de ameazas, demandas e denuncias. O caso m\u00e1is soado foi, probablemente, o noso litixio coa SGAE; pero ao longo da nosa andaina, sobre todo nos \u00faltimos anos, sufrimos denuncias e ameazas practicamente cada semana\".\nCaracter\u00edsticas.\nNa portada aparec\u00eda paradoxalmente a frase \u00abBenvidos \u00e1 Frikipedia! A enciclopedia que antes molaba\u00bb. As entradas da Frikipedia adoitaban ser disparates, de pouco ou nulo parecido coa realidade, debido a que era realmente un sitio creado para satirizar e criticar. Non obstante, en ocasi\u00f3ns o seu contido pod\u00eda chegar a ser simp\u00e1tico, pero sempre c\u00f3mico.\nPor exemplo, o artigo sobre Lucifer da Frikipedia aseguraba que \u00abera unha besta de cor sangre que fora causante das maiores calamidades\u00bb. Outro artigo afirmaba que \u00aba Pepsi est\u00e1 formada por deuterio\u00bb.\nA Frikipedia tam\u00e9n contaba cun chat p\u00fablico no que todos pod\u00edan conectarse e falar cos demais usuarios, tam\u00e9n permit\u00eda aos usuarios crear as s\u00faas propias enquisas ou votar nas enquisas dos outros usuarios.\nDesde 2005 at\u00e9 2015, esta p\u00e1xina usouse como o equivalente da Encyclopedia Dramatica debido a que as s\u00faas pol\u00edticas de edici\u00f3n eran completamente permisivas, ademais de dedicarse artigos para pa\u00edses f\u00f3ra de Espa\u00f1a, como a Arxentina no caso dos Wachiturros e o Per\u00fa no caso de What d\u00e1 Faq Show."}
{"id": "336390", "revid": "23204", "url": "https://gl.wikipedia.org/wiki?curid=336390", "title": "Wikipedia en xapon\u00e9s", "text": "Wikipedia en xapon\u00e9s (en ; \"Wikipedia Nihongo-ban\") \u00e9 a edici\u00f3n xaponesa de Wikipedia, unha enciclopedia libre e aberta. Esta edici\u00f3n \u00e9 a oitava m\u00e1is grande despois da Wikipedia en ingl\u00e9s, alem\u00e1n, franc\u00e9s, polaco, italiano, espa\u00f1ol e ruso. Comezou en marzo de 2001, e esta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn marzo de 2001 cre\u00e1ronse tres novas Wikipedias: a alem\u00e1n, a catal\u00e1, e a xaponesa. A p\u00e1xina orixinal http://ja.wikipedia.com estaba escrita en r\u014dmaji, posto que o software non permit\u00eda caracteres xaponeses.\nO primeiro artigo foi \"Nihongo Non Funimekusu\" (a\u00ednda que era incorrecto, probablemente quer\u00eda dicir \"onso taikei\", fonolox\u00eda) e estaba escrito en r\u014dmaji.\nO 1 de setembro de 2002, o software foi actualizado \u00e1 \"Fase III\" e os artigos foron trasladados \u00e1 nova versi\u00f3n. Foi neste punto no que se traduciu o software interface ao xapon\u00e9s.\nO 17 de decembro de 2009, a Wikipedia en xapon\u00e9s \u00e9 excedida pola Wikipedia en italiano con pouco m\u00e1is de 639\u00a0000 artigos, o 22 de marzo de 2011 \u00e9 superada pola Wikipedia en espa\u00f1ol con pouco m\u00e1is de 740\u00a0000 artigos, o 21 de setembro de 2011 \u00e9 superada pola Wikipedia en ruso con pouco m\u00e1is de 769\u00a0000 artigos e o 21 de outubro pola Wikipedia en neerland\u00e9s con pouco m\u00e1is de 773\u00a0000 artigos."}
{"id": "336391", "revid": "22570", "url": "https://gl.wikipedia.org/wiki?curid=336391", "title": "Wikiquote", "text": "Wikiquote \u00e9 unha colecci\u00f3n de citas soadas de personaxes famosos, libros e proverbios. Real\u00edzase de forma colaborativa a trav\u00e9s de Internet, baixo a licenza libre GFDL, e base\u00e1ndose en tecnolox\u00eda wiki. Bas\u00e9ase nunha idea de Daniel Alston, implementada por Brion Vibber.\n\u00c9 un proxecto irm\u00e1n de Wikipedia, sendo auspiciado tam\u00e9n pola Fundaci\u00f3n Wikimedia, e utilizando o mesmo software, MediaWiki.\nNon alcanzou un desenvolvemento tan grande como Wikipedia, pero existen xa versi\u00f3ns en varios idiomas. Entre todos eles conta con m\u00e1is de 364\u00a0000 p\u00e1xinas, das que unhas cen mil poden ser propiamente artigos de citas (sen contar redirecci\u00f3ns, p\u00e1xinas de conversa nin instruci\u00f3ns sobre o propio proxecto). M\u00e1is de vinte mil destes artigos corresponden \u00e1 versi\u00f3n en ingl\u00e9s. A versi\u00f3n en espa\u00f1ol \u00e9 a s\u00e9tima en n\u00famero de artigos: ten m\u00e1is de dezanove mil p\u00e1xinas, das que m\u00e1is de cinco mil son artigos de citas.\nPrincipais Wikiquote e a s\u00faa evoluci\u00f3n.\nO interese por Wikiquote fixo crecer os proxectos. O 13 de novembro de 2004, a versi\u00f3n en ingl\u00e9s alcanzou os 2000 artigos. En marzo de 2005, antes de que o subdominio en ingl\u00e9s alcanzase os 3000 artigos, Wikiquote entre todos os seus idiomas xa presentaba 10\u00a0000 p\u00e1xinas. Ao conclu\u00edr 2005 xa hab\u00eda 7 Wikiquotes con m\u00e1is de 2000 artigos de citas (como antes, sen contar p\u00e1xinas de conversa, de redirecci\u00f3n nin de axuda), mentres Wikiquote en espa\u00f1ol apenas superaba os mil:\nEn xaneiro de 2006, 26 proxectos estaban activos (no sentido de que ti\u00f1an polo menos un artigo lex\u00edtimo de citas e rexistraron polo menos unha edici\u00f3n no mes).\nEn abril, Wikiquote en franc\u00e9s (o terceiro proxecto en n\u00famero de artigos) foi pechada por problemas legais, xa que parte do contido pod\u00eda violar dereitos de bases de datos. O 4 de decembro de 2006 foi reaberta, e un ano despois superaba os oitocentos artigos (segundo as s\u00faas estat\u00edsticas).\nPara o 3 de xaneiro de 2008, as catorce Wikiquotes que superaban os mil artigos eran:\nAo comezar 2009, 16 versi\u00f3ns de Wikiquote superaban os mil artigos:\nAo comezar 2010, 21 edici\u00f3ns superan os mil artigos:"}
{"id": "336392", "revid": "134396", "url": "https://gl.wikipedia.org/wiki?curid=336392", "title": "Wikipedia en neerland\u00e9s", "text": "A Wikipedia en neerland\u00e9s (en ) \u00e9 a edici\u00f3n en neerland\u00e9s de Wikipedia. Comezada en xu\u00f1o de 2001, esta edici\u00f3n ti\u00f1a uns 100.000 artigos en outubro de 2005, e foi a cuarta Wikipedia en superar o mill\u00f3n de artigos, despois das edici\u00f3ns inglesa, alem\u00e1 e francesa.\nEsta versi\u00f3n da enciclopedia cont\u00e9n artigos e usuarios, dos cales son activos.\nEvoluci\u00f3n.\nEstivo na sexta posici\u00f3n por n\u00famero de artigos, a\u00ednda que foi superada pola xaponesa, e pola Wikipedia en espa\u00f1ol en xu\u00f1o de 2010 mant\u00e9ndose desde ent\u00f3n no oitavo posto at\u00e9 ser superada pola Wikipedia en portugu\u00e9s en decembro de 2010 e pouco despois pola Wikipedia en ruso.\nEn abril de 2011 volveu superar en cantidade de artigos \u00e1 Wikipedia en portugu\u00e9s. En outubro de 2011 adiantou \u00e1 Wikipedia en ruso e en xapon\u00e9s, e tras aumentar en 80.000 artigos en apenas once d\u00edas grazas ao uso de bots, superou \u00e1 Wikipedia en espa\u00f1ol e \u00e1 Wikipedia en polaco o 30 de outubro de 2011, alcanzando as\u00ed o quinto posto en cantidade de artigos. En novembro de 2011 superou \u00e1 Wikipedia en italiano, coloc\u00e1ndose cuarta en n\u00famero de artigos e alcanzou a cifra dun mill\u00f3n de artigos trala creaci\u00f3n por parte de bots de m\u00e1is de 100.000 artigos en s\u00f3 10 d\u00edas. Durante abril de 2012 superou \u00e1 Wikipedia en franc\u00e9s, coloc\u00e1ndose terceira en n\u00famero de artigos. A partir de febreiro de 2013, grazas a un bot que crea preto de 1.000 artigos por hora, a Wikipedia en neerland\u00e9s engadiu velozmente m\u00e1is de 400.000 artigos, pasando de 1.100.000 en febreiro a m\u00e1is de 1.500.000 a fins de abril de 2013. En xu\u00f1o de 2013 superou \u00e1 Wikipedia en alem\u00e1n, pasando a ocupar a segunda praza tras a Wikipedia en ingl\u00e9s. Posteriormente volveu a baixar \u00e1 cuarta posici\u00f3n.\nTen 757\u00a0693 usuarios, dos cales 4147 son activos.\nDato.\nNo ano 2013, o 57% dos seus artigos est\u00e1n editados por robots."}
{"id": "336393", "revid": "23204", "url": "https://gl.wikipedia.org/wiki?curid=336393", "title": "Wikipedia en ruso", "text": "A Wikipedia en ruso (en ) \u00e9 a edici\u00f3n de Wikipedia en lingua rusa. Foi creada o 20 de maio de 2001. O 25 de febreiro de 2010 alcanzou os 500.000 artigos. O 29 de novembro de 2006, a \"Wikipedia en ruso\" foi galardoada polo Estado ruso co \"Premio Runet\" (\u041f\u0440\u0435\u043c\u0438\u044f \u0420\u0443\u043d\u0435\u0442\u0430) na categor\u00eda de ciencia e educaci\u00f3n, galard\u00f3n que repetiu en 2007 e 2009.\n\u00c9 a Wikipedia con m\u00e1is artigos das que utilizan o alfabeto cir\u00edlico. Esta versi\u00f3n da enciclopedia cont\u00e9n artigos e usuarios, dos cales son activos."}
{"id": "336394", "revid": "89787", "url": "https://gl.wikipedia.org/wiki?curid=336394", "title": "Supervivente", "text": "Denom\u00ednase supervivente ou sobrevivente a aquela persoa que logra manterse con vida en situaci\u00f3ns adversas e que polo xeral causar\u00edan a s\u00faa morte."}
{"id": "336395", "revid": "23204", "url": "https://gl.wikipedia.org/wiki?curid=336395", "title": "Wikipedia en chin\u00e9s", "text": "Wikipedia en chin\u00e9s (chin\u00e9s tradicional: \u4e2d\u6587\u7dad\u57fa\u767e\u79d1,\u00a0chin\u00e9s simplificado: \u4e2d\u6587\u7ef4\u57fa\u767e\u79d1,\u00a0pinyin: \"w\u00e9ij\u012b b\u01ceik\u0113\") \u00e9 a edici\u00f3n en idioma chin\u00e9s de Wikipedia. Foi iniciada o 11 de maio de 2001.\nEsta versi\u00f3n da enciclopedia cont\u00e9n artigos e usuarios, dos cales son activos.\nNome.\nO nome da versi\u00f3n chinesa de Wikipedia (chin\u00e9s tradicional: \u7dad\u57fa\u767e\u79d1, chin\u00e9s simplificado: \u7ef4\u57fa\u767e\u79d1, pinyin: \"w\u00e9ij\u012b b\u01ceik\u0113\", literalmente \"enciclopedia wiki\") decidiuse o 21 de outubro de 2003, tras unha votaci\u00f3n. A transcrici\u00f3n ao chin\u00e9s do termo \"wiki\" consta de dous caracteres: \"w\u00e9i\" (t. \u7dad, s. \u7ef4), cuxo significado orixinal como morfema chin\u00e9s \u00e9 o de \"rede de pescar\" ou \"fibra\", utilizado aqu\u00ed en alusi\u00f3n a Internet; e j\u012b (\u57fa), que significa \"base\" ou \"fundamento\". A segunda parte do nome, b\u01ceik\u0113 (\u767e\u79d1), \u00e9 abreviatura da palabra chinesa \"enciclopedia\" \"b\u01ceik\u0113\" qu\u00e1nsh\u016b (t. \u767e\u79d1\u5168\u66f8, s. \u767e\u79d1\u5168\u4e66), que significa literalmente \"libro completo dos cen (\u00e9 dicir, m\u00faltiples) materias\".\nAdemais de w\u00e9ij\u012b (t. \u7dad\u57fa, s. \u7ef4\u57fa), propux\u00e9ronse outras transcrici\u00f3ns en caracteres chineses para o concepto tecnol\u00f3xico de \"wiki\", tales como w\u00e9ik\u00e8 (t. \u7dad\u5ba2, s. \u7ef4\u5ba2) ou \"w\u00e9ij\u00ec\" (t. \u570d\u7d00, s. \u56f4\u7eaa). Os proxectos da fundaci\u00f3n Wikimedia utilizan sempre a primeira forma, polo que no uso actual en chin\u00e9s, o termo \"w\u00e9ij\u012b\" adoita asociarse a Wikimedia.\nA Wikipedia en chin\u00e9s utiliza tam\u00e9n un subt\u00edtulo en chin\u00e9s cl\u00e1sico: H\u01cei n\u00e0 b\u01cei chu\u0101n, e\u01d2ou r\u00f3ng n\u01cei d\u00e0 (t. \u6d77\u7d0d\u767e\u5ddd\uff0c\u6709\u5bb9\u4e43\u5927, s. \u6d77\u7eb3\u767e\u5ddd\uff0c\u6709\u5bb9\u4e43\u5927), que significa \"O mar recibe a cen r\u00edos, e a todos ac\u00f3lleos. Tal \u00e9 a s\u00faa grandeza\". Este s\u00edmil entre o mar e a inmensidade do co\u00f1ecemento humano utiliza tam\u00e9n o numeral 100 como sin\u00f3nimo de \"numeroso\", recurso moi habitual en chin\u00e9s, e \u00e9 a primeira metade dun famoso pareado composto polo funcionario e poeta da dinast\u00eda Qing Lin Zexu.\nComunidade.\nA Wikipedia en chin\u00e9s re\u00fane a participantes de orixes moi diversas. Segundo estat\u00edsticas de marzo de 2005, un 46% dos usuarios con\u00e9ctanse desde a China continental, un 22% desde Am\u00e9rica do Norte, un 12% desde Taiw\u00e1n, un 9% desde Hong Kong, un 3% desde o Xap\u00f3n, un 3% desde Europa, un 2% desde o sueste asi\u00e1tico e un 3% desde outras partes do mundo.\nAs \u00e1reas de co\u00f1ecemento con maior desenvolvemento en Wikipedia en chin\u00e9s corresponden a temas de historia, cultura e xeograf\u00eda da China. A presenza dispar das novas tecnolox\u00edas inform\u00e1ticas nas diferentes rexi\u00f3ns de lingua chinesa explica que a profundidade dos artigos sobre Hong Kong, Taiw\u00e1n, Macau e Singapur, as\u00ed como sobre as rexi\u00f3ns costeiras da China continental, sexa moi superior \u00e1 de artigos sobre as zonas menos desenvolvidas economicamente da China, das que proceden moi poucos usuarios.\nOs temas que provocan m\u00e1is conflitos e discusi\u00f3ns son aqueles directamente relacionados coa pol\u00edtica chinesa e as relaci\u00f3ns entre Taiw\u00e1n e a Rep\u00fablica Popular. Por exemplo, os artigos sobre o independentismo taiwan\u00e9s ou sobre as protestas da Praza de Tian'anmen de 1989 provocaron moitas guerras de edici\u00f3ns e bloqueos de p\u00e1xinas. Especialmente problem\u00e1ticos foron os artigos sobre o movemento Falun Gong dada a diversidade de opini\u00f3ns respecto deste grupo, moi cr\u00edtico co Partido Comunista da China, e considerado unha seita destrutiva polos seus detractores e un movemento espiritual pac\u00edfico polos seus defensores. A diferenza do que ocorre con estes temas directamente relacionados coa China, outros asuntos de \u00e1mbito internacional que foron motivo de disputas e guerras de edici\u00f3ns noutras edici\u00f3ns de Wikipedia, como o conflito \u00e1rabe-israel\u00ed, apenas suscitaron problemas na versi\u00f3n chinesa de Wikipedia.\nXunto co , Wikipedia en chin\u00e9s tenta evitar o sinocentrismo habitual en moitas enciclopedias impresas chinesas. Por iso, en prol dunha descrici\u00f3n neutral, ev\u00edtanse termos como \"w\u01d2 gu\u00f3\" (t. \u6211\u570b, s. \u6211\u56fd), \"o noso pa\u00eds\", forma habitual de referirse \u00e1 China, ou \"b\u011bn g\u01ceng\" (\u672c\u6e2f), \"este porto\", expresi\u00f3n utilizada con frecuencia para referirse a Hong Kong na prensa dese territorio.\nEn marzo de 2006, Wikipedia en chin\u00e9s contaba con 65 bibliotecarios: 23 establecidos na China continental, nove nos Estados Unidos, oito en Hong Kong, oito en Taiw\u00e1n, seis no Canad\u00e1, dous no Reino Unido, un en Singapur, un en Francia, un en Alema\u00f1a, un en Malaisia, un no Xap\u00f3n, e catro en localidades non especificadas.\nAt\u00e9 a data, os wikipedistas chineses organizaron as seguintes reuni\u00f3ns:\nConversi\u00f3n autom\u00e1tica entre caracteres simplificados e tradicionais.\nSituaci\u00f3n inicial.\nA existencia de dous sistemas est\u00e1ndar de escritura do chin\u00e9s, o chin\u00e9s simplificado e o chin\u00e9s tradicional, levou nun primeiro momento \u00e1 creaci\u00f3n de d\u00faas versi\u00f3ns diferentes de Wikipedia en lingua chinesa, baixo os c\u00f3digos \"zh-cn\" e \"zh-tw\". Polo xeral, os usuarios da China continental utilizaban a versi\u00f3n en chin\u00e9s simplificado, mentres que os usuarios de Hong Kong, Macau e Taiw\u00e1n utilizaban a versi\u00f3n en chin\u00e9s tradicional. A\u00ednda que alg\u00fans usuarios tentaban manter sincronizadas as versi\u00f3ns dos artigos en ambas as wikipedias, a falta de coordinaci\u00f3n e de comunicaci\u00f3n directa entre as d\u00faas wikipedias fac\u00eda dif\u00edcil manter os artigos sincronizados, e a diverxencia entre ambas as versi\u00f3ns \u00eda en aumento.\nSoluci\u00f3n.\nPara evitar esta fragmentaci\u00f3n dos esforzos por escribir unha Wikipedia en lingua chinesa, en xaneiro de 2005 introduciuse un mecanismo mediante o cal unha ferramenta de software instalada nos servidores permite a conversi\u00f3n autom\u00e1tica entre ambos os sistemas de caracteres. Os usuarios non rexistrados poden ler todos os artigos en versi\u00f3n simplificada, tradicional ou na forma orixinal, na que poden aparecer ambos os sistemas mesturados debido \u00e1s edici\u00f3ns de diferentes usuarios. Un sistema de tres pestanas na parte superior dos artigos permite cambiar a versi\u00f3n. Os usuarios rexistrados poden elixir o tipo de caracteres que desexan nas s\u00faas preferencias persoais, co que ven todo o texto nun \u00fanico sistema.\nA conversi\u00f3n entre ambos os est\u00e1ndares \u00e9 un problema t\u00e9cnico complexo, pois \u00e1s veces a relaci\u00f3n entre caracteres de ambos os sistemas non \u00e9 biun\u00edvoca (por exemplo, o car\u00e1cter simplificado \u540e pode corresponder a dous caracteres tradicionais, \u540e ou \u5f8c, dependendo do contexto). Tam\u00e9n hai transcrici\u00f3ns de nomes propios estranxeiros que son diferentes na China continental e en Taiw\u00e1n, Hong Kong e Macau. A conversi\u00f3n efect\u00faase a trav\u00e9s dunhas t\u00e1boas de equivalencias que poden ser editadas polos bibliotecarios. Ademais, o propio software de MediaWiki permite indicar manualmente, mediante c\u00f3digos nos propios artigos, diferenzas ente ambos os sistemas, de modo que un determinado car\u00e1cter se visualice dunha maneira na versi\u00f3n simplificada e doutra maneira na versi\u00f3n tradicional.\nEstas diferenzas entre est\u00e1ndares dan lugar a catro opci\u00f3ns para as preferencias de usuario:\nOs t\u00edtulos das p\u00e1xinas est\u00e1n sometidos a un sistema de redirecci\u00f3n autom\u00e1tica, polo que os usuarios poden buscar os artigos de maneira indistinta en caracteres simplificados ou tradicionais.\nA outra principal enciclopedia chinesa en Internet, Baidu Baike, mencionada m\u00e1is adiante neste artigo, utiliza exclusivamente o sistema est\u00e1ndar de caracteres simplificados da China continental, segundo o est\u00e1ndar de codificaci\u00f3n \"GB 2312\" para chin\u00e9s simplificado, a diferenza de MediaWiki, que utiliza \"UTF-8\".\nHistoria.\nWikipedia en chin\u00e9s foi creada en maio de 2001 xunto con outras doce versi\u00f3ns de Wikipedia, a\u00ednda que permaneceu sen artigos durante moitos meses.\nEn outubro de 2002 o usuario Ghyll (posteriormente renomeado a zh:User:Mountain) escribiu a primeira p\u00e1xina en lingua chinesa: a portada. Mountain foi tam\u00e9n o primeiro usuario rexistrado en Wikipedia en chin\u00e9s. Unha actualizaci\u00f3n de software o 27 de outubro de 2002 pasou a permitir a introduci\u00f3n directa de texto en chin\u00e9s desde teclado. O 17 de novembro de 2002, Mountain traduciu o artigo en:Computer Science da Wikipedia en ingl\u00e9s, creando zh:\u8ba1\u7b97\u673a\u79d1\u5b66, o primeiro artigo enciclop\u00e9dico da Wikipedia en chin\u00e9s.\nNos seus primeiros momentos, a maior parte dos artigos da Wikipedia en chin\u00e9s eran traducidos da versi\u00f3n en ingl\u00e9s de Wikipedia. Os primeiros cinco bibliotecarios zh:User:Samuel, zh:User:Menchi, zh:User:Lorenzarius, zh:User:Formulax e zh:User:Shizhao foron nomeados o 14 de xu\u00f1o de 2003. Shizhao, ademais de encargarse de tarefas de mantemento, tivo un papel destacado no levantamento do primeiro bloqueo que sufriu Wikipedia na China continental, en xu\u00f1o de 2004.\nA primeira menci\u00f3n a Wikipedia na prensa da China continental foi no \"Diario de formaci\u00f3n inform\u00e1tica da China\" (\u4e2d\u56fd\u7535\u8111\u6559\u80b2\u62a5) o 20 de outubro de 2003 nun artigo titulado \"Eu tam\u00e9n vou escribir unha enciclopedia\" (\u6211\u4e5f\u6765\u5199\u767e\u79d1\u5168\u4e66). O 16 de maio de 2004, apareceu a primeira menci\u00f3n co\u00f1ecida nun dos principais diarios de Taiw\u00e1n, nun artigo no China Times (\u4e2d\u570b\u6642\u5831). Desde ent\u00f3n, foron numerosas as referencias a Wikipedia nos medios de comunicaci\u00f3n, e varios bibliotecarios foron entrevistados por xornalistas.\nBloqueo de Wikipedia.\nA Rep\u00fablica Popular da China e os provedores de servizos de Internet mante\u00f1en unha pol\u00edtica de bloqueo de sitios web cuxos contidos poidan violar leis nacionais ou ameacen a seguridade do Estado. Isto incl\u00fae sitios web con contidos de pornograf\u00eda ou violencia, pero tam\u00e9n p\u00e1xinas con contidos pol\u00edticos e de informaci\u00f3n. Os sitios web de Wikimedia foron sometidos a bloqueo en todo o territorio da Rep\u00fablica Popular da China, excepto Hong Kong e Macau, polo menos en catro ocasi\u00f3ns.\nO primeiro bloqueo transcorreu entre o 2 e o 21 de xu\u00f1o de 2004. Comezou cando o acceso a Wikipedia en chin\u00e9s desde Pequ\u00edn foi bloqueado durante o 15\u00ba aniversario das protestas da Praza de Tian'anmen de 1989.\nPosiblemente en relaci\u00f3n con este mesmo feito, o 31 de maio publicouse un artigo do servizo de noticias \"IDG News Service\", no que se discut\u00eda o tratamento dado no artigo de Wikipedia \u00e1s protestas de 1989. Mencion\u00e1base tam\u00e9n a presenza en Wikipedia de artigos sobre o independentismo taiwan\u00e9s, aos que poden contribu\u00edr, sen ning\u00fan tipo de restrici\u00f3n, usuarios de Taiw\u00e1n e outras partes do mundo. Varios d\u00edas despois do bloqueo de Wikipedia en chin\u00e9s, interrompeuse o acceso desde a China continental a todos os proxectos de Wikimedia. En resposta a esta situaci\u00f3n, dous bibliotecarios prepararon unha solicitude para pedir que se levantase o bloqueo. Esta solicitude foi presentada aos seus provedores de Internet para que lla fixesen chegar \u00e1s autoridades. Entre o 17 e o 21 de xu\u00f1o de 2004, as p\u00e1xinas de Wikimedia volveron estar accesibles desde toda China.\nEste primeiro bloqueo afectou \u00e1 vitalidade de Wikipedia en chin\u00e9s, que sufriu descensos en varios par\u00e1metros estat\u00edsticos, tales como a incorporaci\u00f3n de usuarios novos, o n\u00famero de artigos novos e o n\u00famero de edici\u00f3ns de artigos. Nalg\u00fans casos, necesit\u00e1ronse entre seis e doce meses para volver \u00e1s cifras de maio de 2004.\nA segunda suspensi\u00f3n do acceso a Wikipedia, menos importante que a anterior, desenvolveuse entre o 23 e o 27 de setembro de 2004. Durante estes catro d\u00edas, o acceso a Wikipedia foi inestable ou inexistente para moitos usuarios na China continental. En todo caso, este bloqueo non tivo o car\u00e1cter sitem\u00e1tico do primeiro e alg\u00fans usuarios non chegaron a verse afectados polo mesmo. A raz\u00f3n concreta deste bloqueo \u00e9 desco\u00f1ecida, pois neste caso non coincidiu con ningunha efem\u00e9ride nin con ningunha pol\u00e9mica concreta. Alg\u00fans wikipedistas chineses comezaron a preparar unha nova petici\u00f3n dirixida \u00e1s autoridades, pero a continuaci\u00f3n do acceso normal en s\u00f3 catro d\u00edas fixo innecesaria a iniciativa.\nO terceiro bloqueo comezou o 19 de outubro de 2005, e prolongouse at\u00e9 o 10 de novembro de 2006 para Wikipedia en chin\u00e9s, mentres que os demais sitios de Wikimedia, como as versi\u00f3ns de Wikipedia noutras linguas, pasaron a estar accesibles un mes antes, o 10 de outubro. Nun principio pensouse que pod\u00eda tratarse dun bloqueo breve, como os anteriores, pero o transcurso dos meses fixo temer que as autoridades chinesas non tivesen intenci\u00f3n de permitir o acceso a Wikipedia a curto prazo. A liberdade de edici\u00f3n de artigos e a accesibilidade desta a persoas en todo o mundo fan que a informaci\u00f3n de Wikipedia non pase polas canles de control a que est\u00e1n sometidos os medios impresos tradicionais na Rep\u00fablica Popular da China, e este car\u00e1cter de Wikipedia pode ser interpretado como contrario \u00e1s leis sobre informaci\u00f3n do Estado. En calquera caso, na Rep\u00fablica Popular da China non houbo nunca ning\u00fan reco\u00f1ecemento oficial destes bloqueos dos sitios de Wikimedia. Como no caso doutros casos significativos de censura, como o da p\u00e1xina web brit\u00e1nica \"BBC News\", a inaccesibilidade destas p\u00e1xinas \u00e9 confirmada por usuarios de Internet na China, pero non hai ningunha explicaci\u00f3n oficial sobre estes bloqueos.\nApenas unha semana despois do levantamento do bloqueo da Wikipedia en chin\u00e9s, e despois de que os medios de comunicaci\u00f3n f\u00f3ra da China dedicasen unha grande atenci\u00f3n ao aparente cambio de actitude das autoridades chinesas, o 17 de novembro de 2006 renov\u00e1base o bloqueo, de novo total, de todos os sitios web da fundaci\u00f3n Wikimedia. A falta de explicaci\u00f3ns oficiais fan imposible saber se o levantamento do bloqueo e a s\u00faa posterior continuaci\u00f3n deb\u00e9ronse a causas pol\u00edticas ou a cuesti\u00f3ns t\u00e9cnicas.\nBaixo o bloqueo, os usuarios m\u00e1is activos conseguen conectarse a Wikipedia en chin\u00e9s a trav\u00e9s de servidores proxy que eluden os filtros postos en marcha polos provedores chineses de Internet. A falta de acceso directo, con todo, freou a incorporaci\u00f3n de novos usuarios \u00e1 Wikipedia en chin\u00e9s, e mant\u00e9n alta a proporci\u00f3n de usuarios doutros territorios, como Taiw\u00e1n e Hong Kong, no proxecto. A incorporaci\u00f3n de usuarios disparouse durante a breve par\u00e9ntese no \u00faltimo bloqueo.\nInformouse que desde abril de 2008 Wikipedia foi desbloqueada na China continental, salvo a versi\u00f3n en Chin\u00e9s que comezou a estar dispo\u00f1ible no pa\u00eds desde xullo de 2008.\nB\u01ceid\u00f9 B\u01ceik\u0113.\nDurante o per\u00edodo no que o acceso \u00e1s p\u00e1xinas de Wikimedia estaba bloqueado na China continental, o buscador de Internet Baidu, un dos m\u00e1is populares na China continental, lanzou unha enciclopedia en li\u00f1a cuxos artigos poden ser editados por usuarios rexistrados. O nome desta enciclopedia \u00e9 B\u01ceid\u00f9 B\u01ceik\u0113 (\u767e\u5ea6\u767e\u79d1), nome \u00e1s veces traducido ao espa\u00f1ol e a outras linguas europeas como \"Baidupedia\", pois combina o nome do buscador, b\u01ceid\u00f9 (\u767e\u5ea6, \"cen graos\"), co termo \"b\u01ceik\u0113\" (\u767e\u79d1), que forma parte da palabra chinesa para \"enciclopedia\".\nO proceso de edici\u00f3n de B\u01ceid\u00f9 B\u01ceik\u0113 \u00e9 moi diferente, con todo, ao de Wikipedia, xa que as edici\u00f3ns deben ser revisadas por administradores do sistema antes de que sexan incorporadas ao texto dos artigos. O sistema non \u00e9, por iso, un sistema wiki.\nB\u01ceid\u00f9 B\u01ceik\u0113 foi posta en marcha o 20 de abril de 2006, e en poucos d\u00edas superou o n\u00famero de artigos de Wikipedia en chin\u00e9s. Moitos usuarios chineses de Wikipedia acusaron a B\u01ceid\u00f9 B\u01ceik\u0113 de copiar artigos enteiros de Wikipedia sen reco\u00f1ecer a orixe do texto, en violaci\u00f3n da licenza GFDL. Ademais, nos artigos de B\u01ceid\u00f9 B\u01ceik\u0113 \u00e9 dif\u00edcil atopar menci\u00f3ns a temas controvertidos, e o sistema v\u00f3lvese automaticamente inaccesible cando se fan procuras de termos como \"democracia\" ou \"Falun Gong\". Isto \u00faltimo foi tam\u00e9n confirmado por usuarios f\u00f3ra da China."}
{"id": "336396", "revid": "23204", "url": "https://gl.wikipedia.org/wiki?curid=336396", "title": "Man vs. Wild", "text": "Man vs. Wild (tam\u00e9n chamado: \"Born Survivor: Bear Grylls\", \"Ultimate Survival\", \"Survival Game\" ou simplemente \"Bear Grylls\". En Espa\u00f1a chamouse \"El \u00faltimo superivivente\" e en Hispanoam\u00e9rica \"La Prueba de todo\") \u00e9 un programa de televisi\u00f3n no que Edward \"Bear Grylls\" usa os seus co\u00f1ecementos para sobrevivir utilizando raylib en condici\u00f3ns extremas. O programa mostrouno comendo carne cr\u00faa, peixes vivos, alacr\u00e1ns, larvas, vermes, bebendo auga das feces dun elefante para non sufrir unha deshidrataci\u00f3n e fabricando un comp\u00e1s. Dadas esas surrealistas aventuras, acusouse ao programa de ser unha fraude.\nO 13 de marzo de 2012 Grylls foi despedido por parte de Discovery Channel por negarse a realizar dous proxectos. A pesar diso, en outubro de 2012, Bear Grylls asinou un contrato por 4 anos con NBC para producir un novo programa chamado \"Get Out Alive\" (\"Sa\u00edr con vida\", en galego). Esper\u00e1base que a s\u00faa estrea fose para maio do 2013. Con todo, a NBC revogou o contrato debido a varias incoherencias. Por esa raz\u00f3n, Bear chegou a un acordo con Discovery para relanzar un novo programa para a metade do ano."}
{"id": "336397", "revid": "89787", "url": "https://gl.wikipedia.org/wiki?curid=336397", "title": "Bear Grylls", "text": "Edward Michael Grylls, nado en Donaghadee (Irlanda do Norte) o 7 de xu\u00f1o de 1974, co\u00f1ecido como Bear Grylls, \u00e9 un aventureiro experto en supervivencia, escritor e presentador brit\u00e1nico, co\u00f1ecido pola s\u00faa popular serie de televisi\u00f3n \"Man vs. Wild\".\nEn xullo de 2009, Grylls foi nomeado o Xefe Scout m\u00e1is novo \u00e1 idade de 35 anos.\nVida persoal.\n\u00c1 idade de catro anos, a s\u00faa familia mudouse a Bembridge na Illa de Wight. \u00c9 fillo do pol\u00edtico conservador \"sir\" Michael Grylls e \"lady\" Sarah Grylls. Ten unha irm\u00e1 m\u00e1is vella, Lara Fawcett, adestradora de tenis e quen o alcumou \"Bear\" cando ti\u00f1a unha semana de nado. Grylls estudou en Eaton House, no Ludgrove School e Eton College, onde foi membro fundador do primeiro club de monta\u00f1a. En 2002 obtivo o t\u00edtulo en Estudos Hisp\u00e1nicos da Universidade de Londres.\nDesde temper\u00e1 idade Grylls aprendeu a escalar e navegar xunto ao seu pai, quen era membro do prestixioso Royal Yacht Squadron. Durante a s\u00faa adolescencia aprendeu paracaidismo e obtivo o segundo \"dan\" en cinto negro de karate. Fala ingl\u00e9s, espa\u00f1ol e franc\u00e9s. Casou con Shara Cannings Knight no 2000 e te\u00f1en tres fillos: Jesse, Marmaduke e Huckleberry.\nVida militar.\nDe 1994 a 1997, despois de pasar a selecci\u00f3n das Forzas Especiais do Ex\u00e9rcito Brit\u00e1nico, serviu na reserva a tempo parcial das Forzas Especiais do Reino Unido, co SAS 21 Regiment, 21 SAS(R), como un soldado de cabalar\u00eda, instrutor en t\u00e9cnicas de supervivencia e param\u00e9dico. Afirma que serviu no norte de \u00c1frica d\u00faas veces. En 1996 sufriu un accidente de paracaidismo en ca\u00edda libre en Kenya. O seu paraca\u00eddas rachouse a 500\u00a0m, abr\u00edndose en parte, o que fixo que caese, rompendo as costas en 3 partes e parecer momentaneamente morto durante 3 minutos. Grylls pasou os seguintes 18 meses entrando e sa\u00edndo de rehabilitaci\u00f3n militar, tentando quedar o suficientemente ben como para o seu seguinte obxectivo, que era ascender o Everest. O antigo soldado do SAS, Chris Ryan, afirma que el non cre que Grylls rompese as costas nunha operaci\u00f3n do SAS en \u00c1frica e que Grylls esaxerou historias sobre o seu expediente militar.\nEn 2004, Grylls foi distinguido co rango honorario de \"Lieutenant Commander\", que equivale a capit\u00e1n de corveta, na Reserva da Mari\u00f1a Real Brit\u00e1nica.\nGrylls \u00e9 experto en sobrevivir en calquera medioambiente extremo, na serie \"O \u00faltimo sobrevivente\" ou \"A proba de todo\" en Latinoam\u00e9rica, ensinou t\u00e9cnicas de supervivencia en variados climas extremos como os tropicais, glaciais, alta monta\u00f1a, des\u00e9rticos e t\u00e9pedos.\nTam\u00e9n \u00e9 famoso pola s\u00faa creatividade para sa\u00edr de problemas, mesmo no ex\u00e9rcito brit\u00e1nico co\u00f1\u00e9ceno como \"The real MacGyver\" (o verdadeiro MacGyver), polo seu parecido co popular personaxe de televisi\u00f3n (1985-1992).\nExpedici\u00f3ns.\nCircunnavegaci\u00f3n do Reino Unido.\nEn 2010, Grylls dirixiu o primeiro equipo que circunnavegou o Reino Unido en motociclismo acu\u00e1tico, o que lle levou ao redor de 30 d\u00edas, para recadar di\u00f1eiro para a Royal National Lifeboat Institution (RNLI), que \u00e9 un corpo de salvavidas que presta os seus servizos ao longo das illas brit\u00e1nicas. Tam\u00e9n remou espido 35,4 quil\u00f3metros nunha ba\u00f1eira de fabricaci\u00f3n caseira ao longo do r\u00edo T\u00e1mese para recadar fondos para un amigo que perdeu ambas as pernas nun accidente de escalada.\nO monte Everest.\nEn 1998, Grylls converteuse no escalador brit\u00e1nico m\u00e1is novo en coroar o Everest, aos 23 anos de idade.\nEn 2007, Grylls conseguiu unha nova marca mundial no Everest ao voar en paramotor sobre o Himalaia. Grylls engalou a 4.420 msnm e a 12,8 quil\u00f3metros ao sur da monta\u00f1a. Durante o ascenso Grylls rexistrou temperaturas de -60\u00a0\u00b0C, ademais de niveis perigosamente baixos de os\u00edxeno e, finalmente, chegou a 8.992 metros, case 3.050 metros m\u00e1is alto que a anterior marca de 6.102 metros. A faza\u00f1a foi filmada para Discovery Channel. Esta marca carece de probas e por tanto non hai ning\u00fan reco\u00f1ecemento sobre a realizaci\u00f3n do mesmo, nin na FAI (Federaci\u00f3n Aeron\u00e1utica Internacional), nin en estamento reco\u00f1ecido alg\u00fan. \u00c9 m\u00e1is, debido a esta falta de acreditaci\u00f3n na que os interesados non conseguiron probas fotogr\u00e1ficas nin a presentaci\u00f3n do track do seu GPS, existen moitas sospeitas sobre a veracidade do voo.\nTelevisi\u00f3n.\nAs s\u00faas reportaxes da serie \"O \u00faltimo sobrevivente\" (ou \"A proba de todo\") onde se presentan t\u00e9cnicas de supervivencia, comezaron mediante a emisi\u00f3n dun programa piloto o 27 de outubro de 2006 en Discovery Channel. A segunda tempada estreouse nos EUA o 15 de xu\u00f1o de 2007, a terceira en novembro de 2007 e a cuarta en maio de 2008.\nEn decembro de 2008, Grylls fracturouse un ombreiro mentres esquiaba a m\u00e1is de 50\u00a0km/h a trav\u00e9s dun tramo de xeo dun cerro durante unha expedici\u00f3n independente na Ant\u00e1rtida.\nO 13 de marzo de 2012 foi despedido por Discovery Channel xa que se negou a participar en dous novos proxectos nos que se comprometeu.\nA pesar diso, en outubro de 2012, Bear Grylls asinou un contrato por 4 anos con NBC para producir un novo programa chamado \"Get Out Alive with Bear Grylls\" (\"A salvo con Bear Grylls\" en Hispanoam\u00e9rica, \"Ao bordo da morte con Bear Grylls\" en Espa\u00f1a). Esper\u00e1base que a s\u00faa estrea fose en maio do 2013. Con todo, NBC revogou o contrato debido a varias incoherencias. Por esa raz\u00f3n, Bear chegou a un acordo con Discovery para relanzar un novo programa para a metade do ano. En 2015 p\u00faidoselle ver en dous realities; Salvajemente Famosos e Na Illa \"con Bear Grylls\".\nLibros.\nO seu primeiro libro Facing Up (UK)/ The Kid Who Climbed Everest (US), describe a expedici\u00f3n e logros ao alcanzar a cima do monte Everest. O seu segundo libro \"Facing the Frozen Ocean\", foi seleccionado en 2004 para os premios William Hill dos libros deportivos do ano. O seu terceiro libro, Born Survivor: Bear Grylls foi escrito para acompa\u00f1ar \u00e1 serie de televisi\u00f3n do mesmo nome. Cont\u00e9n consellos de supervivencia aprendidos nos sitios m\u00e1is host\u00eds do planeta. Tam\u00e9n escribiu unha gu\u00eda de supervivencia extrema chamado Bear Grylls Outdoor Adventures. En 2012 publicou \"a\" s\u00faa autobiograf\u00eda Mud, Sweat and Tears: The Autobiography, seguido pola Survival Guide for Life o mesmo ano e \"True Grit\" en 2013.\nTam\u00e9n publicou a serie de aventuras extremas para nenos Mission Survival: Gold of the Gods, Mission Survival: Way of the Wolf, Mission Survival: Sands of the Scorpion, Mission Survival: Tracks of the Tiger and Mission Survival: Claws of the Crocodile. Tam\u00e9n escribiu \"Scouting For All published\" publicado pola Asociaci\u00f3n Scout en 2011.\nXefe Scout do Reino Unido.\nO 17 de maio de 2009, a Asociaci\u00f3n de Scouts anunciou que Grylls ser\u00eda nomeado Xefe dos Scouts. Recibiu oficialmente este t\u00edtulo o 11 de xullo de 2009, nun evento que se celebrou ante 3000 scouts, e que foi postulado por petici\u00f3n da maior\u00eda dos \"scouts\" brit\u00e1nicos.\n\u00c9 o d\u00e9cimo xefe Scout do Reino Unido e o m\u00e1is novo desde a creaci\u00f3n do posto por Robert Baden-Powell en 1920"}
{"id": "336398", "revid": "98629", "url": "https://gl.wikipedia.org/wiki?curid=336398", "title": "Seaside Rendezvous", "text": "\"Seaside Rendezvous\" \u00e9 unha canci\u00f3n do grupo de rock brit\u00e1nico Queen, que figura como n\u00famero sete do seu cuarto \u00e1lbum de estudio: \"Unha Noite na \u00d3pera.\" A canci\u00f3n, que nunca foi interpretada en directo, foi escrita por Freddie Mercury e amosa claras influencias do vaudeville e do \"music hall\".\nEsta canci\u00f3n conta cunha curiosa secci\u00f3n de ponte musical executada vocalmente por Mercury e mais por Roger Taylor, na s\u00faa parte central.\nNesa parte musical esc\u00f3itanse uns alegres e agudos sons dun kazoo, producidos vocalmente por Mercury e Taylor, que alcanzan notas infrecuentemente altas. Entre outros instrumentos, tam\u00e9n interpretan os sons de tubas e trompetas.\nTr\u00e1tase dunha das poucas canci\u00f3ns de Queen nas que Brian May non ten participaci\u00f3n ningunha.\nA canci\u00f3n parece doutro tempo. Tr\u00e1tase dunha especie de foxtrot, cun aire de ragtime e cunha letra que parece m\u00e1is ben dos anos 20 ou 30 (\"Be My Clementine\").\u00a0"}
{"id": "336409", "revid": "98629", "url": "https://gl.wikipedia.org/wiki?curid=336409", "title": "John Deacon", "text": "John Richard Deacon, nado en Leicester o 19 de agosto de 1951, \u00e9 un m\u00fasico ingl\u00e9s, hoxe retirado, m\u00e1is co\u00f1ecido por ser o baixista e un dos compositores da banda de rock Queen. Foi o \u00faltimo dos catro membros en entrar no grupo e tam\u00e9n o m\u00e1is novo, xa que s\u00f3 ti\u00f1a 19 anos nese momento. Deacon \u00e9 o autor dun gran n\u00famero de \u00e9xitos de Queen, inclu\u00edndo os sinxelos \"You're My Best Friend\", \"Spread Your Wings\", \"Back Chat\", \"I Want to Break Free\" e o maior \u00e9xito de todos, o sinxelo m\u00e1is vendido da banda nos Estados Unidos, \"Another One Bites the Dust\", as\u00ed como outras canci\u00f3ns de practicamente todos os discos de Queen. Tocou tam\u00e9n a guitarra, o piano e a guitarra cl\u00e1sica en varios \u00e1lbums, as\u00ed como os teclados e sintetizadores, e a programaci\u00f3n. De xeito diferente aos seus compa\u00f1eiros, o instrumentista sempre evitou actuar nas voces do grupo, e a s\u00faa participaci\u00f3n lim\u00edtase \u00e1s voces de apoio nalgunhas presentaci\u00f3ns en directo. John Deacon \u00e9 considerado como un dos maiores baixistas do mundo do rock.\nDespois do espect\u00e1culo Freddie Mercury Tribute Concert, en 1992, o baixista presentouse con Queen e mais co amigo de Mercury, Elton John, nunha \u00fanica interpretaci\u00f3n: \"The Show Must Go On\" (Elton John inicialmente cantara a canci\u00f3n coa banda no tributo a Freddie Mercury). Deacon contribu\u00edu tam\u00e9n noutra canci\u00f3n de Queen: \"No-One But You (Only The Good Die Young)\", lanzada en 1997 no \u00e1lbum \"Queen Rocks\", e despois diso retirouse da industria da m\u00fasica.\nDeacon decidiu non participar no supergrupo Queen+Paul Rodgers, mais apoiou a iniciativa dos excompa\u00f1eiros de banda.\u00a0\nTraxectoria.\nAntes de Queen.\nDeacon creceu en Oadby, Leicestershire, co seu pai Arthur, a s\u00faa nai Lilian e a s\u00faa irm\u00e1 m\u00e1is nova Julie.\u00a0Mais en 1962, cando Deacon ti\u00f1a 11 anos, o seu pai morreu dun ataque card\u00edaco. Co\u00f1ecido polos amigos como \"Deaks\", estudou no Linden Junior School, en Leicester, e no Gartree High School e o Beauchamp College, en Oadby. En Leicester foi onde formou s\u00faa primeira banda, a \"The Oposition\", en 1965, cando ti\u00f1a catorce anos. Tocaba inicialmente a guitarra, comprada con di\u00f1eiro prestado por outro dos outros membros da banda, e logo converteuse en baixista, logo de que o baixista orixinal abandonara por non ter a calidade musical do resto da banda.\u00a0\nDespois de estar en \"The Oposition\" durante catro anos, Deacon participou no seu \u00faltimo concerto con ela (que daquela cambiara o nome por \"The Art\"), en agosto de 1969. O motivo de abandonala foi a s\u00faa aceptaci\u00f3n para continuar os seus estudos, relacionados coa electr\u00f3nica, no Chelsea College.\nCarreira en Queen.\nDespois de levar menos dun ano en Londres, con notable \u00e9xito acad\u00e9mico, decidiu montar al\u00ed outra banda. Daquela, o grupo Queen xa estaba formado por Brian May, Freddie Mercury e Roger Taylor, e Deacon foi velos en outubro de 1970. Ao comezo de 1971 un amigo presentoulle a Taylor nunha discoteca, quen lle comunicou que andaban na procura dun baixista para a s\u00faa banda. Dous d\u00edas despois, Deacon fixo unha proba nunha aula do Imperial College de Londres e a partir de a\u00ed pas\u00f3u a ser o \u00faltimo membro de Queen.\nNo primeiro \u00e1lbum de Queen foi presentado como \"Deacon John\" e pouco despois pasou a aparecer como John Deacon. A s\u00faa primeira composici\u00f3n aparece no terceiro \u00e1lbum do Queen: \"Sheer Heart Attack\".\nDeacon era considerado como o membro \"tranquilo\" da banda, e tam\u00e9n se di que era o que controlaba as finanzas. Estaba moi vinculado a\u00a0Freddie Mercury e non aceptou a continuidade de Queen sen el. A s\u00faa derradeira aparici\u00f3n p\u00fablica coa banda foi nun evento ben\u00e9fico en favor das v\u00edtimas da SIDA en 1997, e a s\u00faa \u00faltima participaci\u00f3n directa con Queen foi na gravaci\u00f3n de \"No-One But You (Only The Good Die Young)\".\nA partir de a\u00ed pasou a vivir en Putney, no suroeste de Londres, coa s\u00faa esposa Veronica Tetzlaff, con quen casou o 18 de xaneiro de 1975. A parella tivo seis fillos: Robert (18 de xullo de 1975), Michael (3 de febreiro de 1978), Laura (25 de xu\u00f1o de 1979), Joshua (13 de decembro de 1983), Luke (5 de decembro de 1992) e Cameron (7 de novembro de 1993).\nBotando man dos seus co\u00f1ecementos de enxe\u00f1ar\u00eda electr\u00f3nica, en varias ocasi\u00f3ns creou instrumentos que foron usados pola banda. A s\u00faa creaci\u00f3n m\u00e1is famosa \u00e9 o \"Deacy Amp\", usado por Brian May e por el mesmo.\nDiscograf\u00eda.\n\"V\u00e9xase a entrada Queen\"."}
{"id": "336410", "revid": "10599", "url": "https://gl.wikipedia.org/wiki?curid=336410", "title": "Elburgo", "text": ""}
{"id": "336411", "revid": "56817", "url": "https://gl.wikipedia.org/wiki?curid=336411", "title": "Sweet Lady", "text": "Sweet Lady \u00e9 unha canci\u00f3n de rock composta por Brian May, guitarrista de Queen. A canci\u00f3n est\u00e1 inclu\u00edda como a sexta pista do \u00e1lbum \"A Night at the Opera\", realizado en 1975.\nNo comezo da canci\u00f3n, apr\u00e9ciase o son moi persoal e especial da guitarra de Brian May, chamada Red Special.\nMusical e literalmente \u00e9 a canci\u00f3n predecesora de \"Tie Your Mother Down\", que aparecer\u00eda o ano seguinte no \u00e1lbum \"A Day at the Races\".\nRoger Taylor lembra esta canci\u00f3n como a execuci\u00f3n de bater\u00eda m\u00e1is dif\u00edcil que lle tocou interpretar."}
{"id": "336412", "revid": "10599", "url": "https://gl.wikipedia.org/wiki?curid=336412", "title": "Campezo", "text": ""}
{"id": "336413", "revid": "27155", "url": "https://gl.wikipedia.org/wiki?curid=336413", "title": "Fotorreceptor", "text": "En biolox\u00eda, un fotorreceptor \u00e9 unha neurona ou unha mol\u00e9cula sensible \u00e1 luz.\nEn electr\u00f3nica, un fotorreceptor \u00e9 un compo\u00f1ente capaz de transformar unha radiaci\u00f3n luminosa en sinal el\u00e9ctrica."}
{"id": "336414", "revid": "1576", "url": "https://gl.wikipedia.org/wiki?curid=336414", "title": "'39", "text": "'39 \u00e9 unha canci\u00f3n da banda de rock inglesa Queen, escrita polo seu guitarrista Brian May e editada na cara B do sinxelo \"You're My Best Friend\", extra\u00eddo do \u00e1lbum \"A Night at the Opera\", lanzado en 1975. A canci\u00f3n \u00e9 cantada por Brian May e foi definida como unha \"balada folk\".\nNa versi\u00f3n de estudio a canci\u00f3n foi interpretada por Brian May, mentres que nos concertos era Freddie Mercury quen a interpretaba, como se pode escoitar no disco en directo \"Live Killers.\"\nAfirmouse que a inspiraci\u00f3n para a letra a canci\u00f3n poder\u00eda provir da obra de Hermann Hesse. Tam\u00e9n se especulou con que a letra da canci\u00f3n poder\u00eda estar relacionada co comezo da segunda Guerra Mundial e a partida de soldados \u00e1 fronte. Con todo, o seu propio autor declarar\u00eda que a canci\u00f3n \"trata sobre algu\u00e9n que se vai e abandona a s\u00faa familia, e que, cando volve, para el s\u00f3 pasou un ano pero a s\u00faa familia envelleceu cen anos\", en alusi\u00f3n \u00e1 teor\u00eda da relatividade e o efecto de dilataci\u00f3n do tempo.\nDurante o concerto en tributo a Freddie Mercury s\u00f3 foi presentada a primeira estrofa e o coro desta canci\u00f3n, interpretada por George Michael. Esta canci\u00f3n tam\u00e9n foi interpretada durante as xiras de Queen + Paul Rodgers e serv\u00eda, comunmente, para que Brian presentase os m\u00fasicos que completaban a banda.\nA banda espa\u00f1ola Mago de Oz ten unha versi\u00f3n desta canci\u00f3n titulada \"Resacosix en la barra\", que aparece no seu disco de 2007 \"La ciudad de los \u00e1rboles\". A canci\u00f3n \"'39\" \u00e9\u00a0 a n\u00famero 39 da discograf\u00eda de Queen."}
{"id": "336418", "revid": "89787", "url": "https://gl.wikipedia.org/wiki?curid=336418", "title": "MenuAffinity", "text": "MenuAffinity \u00e9 unha aplicaci\u00f3n multiplataforma para tel\u00e9fonos m\u00f3biles adicada \u00e1 gastronom\u00eda. A s\u00faa principal utilidade \u00e9 a busca de men\u00fas do d\u00eda nos restaurantes. At\u00f3pase dispo\u00edbel para Android, iOS e Windows.\nFoi creada polo programador galego Pedro Otero L\u00f3pez."}
{"id": "336419", "revid": "56817", "url": "https://gl.wikipedia.org/wiki?curid=336419", "title": "You're My Best Friend", "text": "\"You're My Best Friend\" \u00e9 un sinxelo da banda brit\u00e1nica de rock Queen, lanzado en 1976. A canci\u00f3n foi escrita polo baixista John Deacon, e pertence ao \u00e1lbum \"A Night at the Opera\", de 1975.\nA canci\u00f3n foi escrita en homenaxe \u00e1 esposa de John Deacon, Veronica Tetzlaff, e salienta por estar escrita no piano, instrumento que John estaba aprendendo a tocar. Na gravaci\u00f3n, o baixista quer\u00eda que o vocalista e pianista Freddie Mercury a tocase nun piano el\u00e9ctrico Wurlitzer, petici\u00f3n \u00e1 que Mercury se negou axi\u00f1a, xa que rexeitaba os pianos el\u00e9ctricos. Xa que logo, foi John Deacon quen gravou o piano nesta peza.\n\"You're My Best Friend\", que alcanzou a d\u00e9cimo sexta posici\u00f3n nas listas dos Estados Unidos, \u00e9 citada xeralmente polos medios especializados como un dos cumio de toda a carreira de Queen. A revista Rolling Stone definiuna como unha das tres mellores interpretaci\u00f3ns vocais de Freddie Mercury, xuntamente con \"Bohemian Rhapsody\" e \"We Are the Champions\".\n\"You're My Best Friend\" foi tam\u00e9n gravada nunha versi\u00f3n en directo en \"Live Killers\", e figura ademais en varios discos compilatorios, como \"Greatest Hits\", \"Absolute Greatest\" e \"Queen Forever\"."}
{"id": "336420", "revid": "56817", "url": "https://gl.wikipedia.org/wiki?curid=336420", "title": "Lazing on a Sunday Afternoon", "text": "\"Lazing on a Sunday Afternoon\" \u00e9 unha canci\u00f3n do grupo ingl\u00e9s Queen escrita polo falecido integrante do grupo Freddie Mercury.\nA canci\u00f3n ten un estilo semellante \u00e1 m\u00fasica de cabaret dos anos 1920. A voz de Mercury esc\u00f3itase distorsionada, xa que a canta nunha xerra de cervexa. O tema foi lanzado no ano 1975 co famoso \u00e1lbum \"A Night at the Opera.\" Ten unha duraci\u00f3n de 1:07 minutos e \u00e9, xa que logo, a segunda canci\u00f3n m\u00e1is curta de Queen, despois de \"Dear Friends\"."}
{"id": "336421", "revid": "55340", "url": "https://gl.wikipedia.org/wiki?curid=336421", "title": "Men\u00fa do d\u00eda", "text": "En restauraci\u00f3n, o men\u00fa do d\u00eda \u00e9 o tipo de men\u00fa servido nos establecementos nos cales se oferta varios pratos dentro dunha oferta limitada, mantendo un prezo fixo, xeralmente econ\u00f3mico, indepentemente do prato que se escolla. Adoita estar composto por unha elecci\u00f3n para o primeiro e o segundo prato. Nalg\u00fans casos poden inclu\u00edr tam\u00e9n bebida, sobremesa ou caf\u00e9. \u00c9 t\u00edpico de Espa\u00f1a, e a s\u00faa orixe est\u00e1 no men\u00fa tur\u00edstico que estableceu o ministerio de turismo en 1965 cun prezo m\u00e1ximo segundo a categor\u00eda do establecemento."}
{"id": "336422", "revid": "25871", "url": "https://gl.wikipedia.org/wiki?curid=336422", "title": "I'm in Love with My Car", "text": "I'm In Love With My Car \u00e9 unha canci\u00f3n escrita por Roger Taylor, bater\u00eda de Queen, na que canta amosando un rango alto moi infrecuente. Foi lanzada en 1975 como cara B de \"Bohemian Rhapsody\" e integra o \u00e1lbum \"A Night At The Opera\", do mesmo ano. Ao final da canci\u00f3n p\u00f3dese escoitar o Alfa Romeo de Taylor, pero na versi\u00f3n do sinxelo o motor esc\u00f3itase ao principio.\nA canci\u00f3n est\u00e1 dedicada a Johnathan Harris pola s\u00faa paix\u00f3n polos autom\u00f3biles, a\u00ednda que Brian May m\u00e1is adiante dir\u00eda que trata sobre a paix\u00f3n que espertan os autom\u00f3biles no mesmo Roger Taylor.\nEn directo, a banda tocaba a canc\u00edon como parte dun medley entre 1977 e 1981, cantada por Roger Taylor e con Freddie Mercury no piano e nos coros. Coa volta en 2005 de Queen e Paul Rodgers, a canci\u00f3n volveu ao repertorio cl\u00e1sico dos concertos."}
{"id": "336423", "revid": "83328", "url": "https://gl.wikipedia.org/wiki?curid=336423", "title": "Depresi\u00f3n posparto", "text": "A depresi\u00f3n posparto \u00e9 unha doenza psiqui\u00e1trica caracterizada pola depresi\u00f3n no contexto da maternidade.\nOs estudos amosa entre un 5% e 25% de prevalencia pero as diferenzas metodol\u00f3xicas entre diferentes estudos fai que a verdadeira taxa de aparici\u00f3n non estea clara.\nC\u00f3mpre non confundir a depresi\u00f3n posparto, reco\u00f1ecida como doenza, da tristeza da maternidade ou \"maternity blues\", que \u00e9 un proceso fisiol\u00f3xico m\u00e1is frecuente."}
{"id": "336426", "revid": "89787", "url": "https://gl.wikipedia.org/wiki?curid=336426", "title": "Tristeza da maternidade", "text": "A tristeza da maternidade (en ingl\u00e9s, maternity blues ou baby blues), tam\u00e9n co\u00f1ecida coma s\u00edndrome do terceiro d\u00eda (por comezar a se manifestar entre o terceiro e s\u00e9timo d\u00eda desde o parto), \u00e9 unha resposta fisiol\u00f3xica normal \u00e9 adaptativa que se d\u00e1 nas mulleres que ve\u00f1en de dar a luz, e que se caracteriza por unha leve alteraci\u00f3n do estado de \u00e1nimo que pode implicar apat\u00eda, tristeza leve, labilidade emocional, ansiedade e outros cambios no humor dentro do espectro da depresi\u00f3n. Polo xeral adoita afectar as nais nos primeiros d\u00edas posparto, mais \u00e9 pos\u00edbel que afecten tam\u00e9n ao proxenitor paterno. Afecta a 75-80% das nais, e os s\u00edntomas poden durar desde unhas horas at\u00e9 varios d\u00edas.\nC\u00f3mpre non confundir a tristeza da maternidade coa depresi\u00f3n posparto, a cal \u00e9 unha verdadeira doenza psiqui\u00e1trica. Por\u00e9n, episodios severos e con s\u00edntomas moi floridos de tristeza da maternidade poder\u00edan ser un factor preditor para padecer depresi\u00f3n posparto nun futuro.\nAlg\u00fans autores relacionan a tristeza da maternidade con pos\u00edbeis alteraci\u00f3ns na gl\u00e1ndula tiroide, que poder\u00eda sufrir cambios transitorios durante o per\u00edodo posparto."}
{"id": "336427", "revid": "27155", "url": "https://gl.wikipedia.org/wiki?curid=336427", "title": "Fotorreceptor (biolox\u00eda)", "text": "Xeneralidades.\nEn biolox\u00eda, segundo o contexto, o termo fotorreceptor pode designar a:\nNeuronas fotorreceptoras.\nClases de neuronas fotorrecpetoras.\nAs neuronas fotorreceptoras poden, grazas \u00e1 s\u00faa capacidade de adaptaci\u00f3n, responder \u00e1s moi d\u00e9biles intensidades luminosas que entran no ollo (en condici\u00f3ns experimentais precisas, un s\u00f3 fot\u00f3n pode ser suficiente para estimulals). Existen dous tipos: \n(Ver tam\u00e9n c\u00e9lula ganglionar retinal fotosensible).\nPropiedades funcionais das neuronas fotorreceptoras.\nAs neuronas fotorreceptoras converten, por un proceso fotoqu\u00edmico, a enerx\u00eda luminosa nun sinal neuroqu\u00edmico. Te\u00f1en a caracter\u00edstica fisiol\u00f3xica de estaren continuamente activadas en ausencia de est\u00edmulos. A resposta anal\u00f3xica dos fotorreceptores \u00e1 potencia luminosa segue aproximadamente unha lei logar\u00edtmica.\nTransmiten esta actividade a trav\u00e9s das s\u00faas sinapses coas c\u00e9lulas bipolares e horizontais, de tal maneira que a actividade destas c\u00e9lulas na superficie retiniana forman unha imaxe. Este sinal prop\u00e1gase ent\u00f3n a trav\u00e9s das c\u00e9lulas bipolares at\u00e9 as c\u00e9lulas ganglionares. As c\u00e9lulas horizontais e as am\u00e1crinas desempe\u00f1an un papel importante propagando o sinal lateralmente na retina."}
{"id": "336431", "revid": "23204", "url": "https://gl.wikipedia.org/wiki?curid=336431", "title": "Xos\u00e9 Manuel Rodr\u00edguez Pamp\u00edn", "text": "Xos\u00e9 Manuel Rodr\u00edguez Pamp\u00edn, nado en Melide en 1940 e finado no mesmo concello o 5 de xu\u00f1o 1997, foi un sacerdote cat\u00f3lico, escritor, tradutor e dramaturgo galego en lingua galega.\nTraxectoria.\nEstudou no Seminario de Santiago de Compostela e na Universidade Pontificia Comillas e foi profesor de relixi\u00f3n en varios institutos de ensino medio. Reivindicou a liturxia en galego e publicou principalmente en \"Encrucillada\" e \"Grial\", inclu\u00eddo nesta \u00faltima varios contos e tres pezas teatrais. Formou parte do equipo que traduciu a \"Biblia ao galego\". Finou en Melide o 5 de xu\u00f1o de 1997.\nReco\u00f1ecementos.\nEn 1990 o equipo de Jos\u00e9 Fern\u00e1ndez Lago e Andr\u00e9s Torres Queiruga, no que el tam\u00e9n participara, recibiu o Premio Nacional de Traduci\u00f3n de Espa\u00f1a polo traballo de traslado ao galego da \"Biblia\" (1973-1989).\nO concello de Melide acordou en 1998 dedicarlle o nome dunha r\u00faa, e executouno en 2011."}
{"id": "336432", "revid": "2520", "url": "https://gl.wikipedia.org/wiki?curid=336432", "title": "Maternity blues", "text": ""}
{"id": "336433", "revid": "2520", "url": "https://gl.wikipedia.org/wiki?curid=336433", "title": "S\u00edndrome do terceiro d\u00eda", "text": ""}
{"id": "336434", "revid": "5863", "url": "https://gl.wikipedia.org/wiki?curid=336434", "title": "Baby blues (hom\u00f3nimos)", "text": "A expresi\u00f3n inglesa Baby blues p\u00f3dese referir a:"}
{"id": "336437", "revid": "85894", "url": "https://gl.wikipedia.org/wiki?curid=336437", "title": "Luis Miguel Pazos Out\u00f3n", "text": "Luis Miguel Pazos Out\u00f3n, nado en Redondela en 1989, \u00e9 un f\u00edsico e investigador galego. Foi un impulsores do emprego da perovskita como material fotovoltaico, ao ter esta a capacidade de reutilizar os fot\u00f3ns de luz.\nTraxectoria.\n\u00c9 Licenciado en F\u00edsica pola Universidade de Salamanca. Posteriormente, mudouse ao Reino Unido para colaborar coa Universidade de Cambridge."}
{"id": "336438", "revid": "98629", "url": "https://gl.wikipedia.org/wiki?curid=336438", "title": "Harald Ertl", "text": "Harald Ertl, nado en Zell am See o 31 de agosto de 1948 e finado o 7 de abril de 1982, foi un piloto de carreiras, autom\u00f3biles e xornalista austr\u00edaco. Ertl asistiu \u00e1 mesma escola que os pilotos de Gran Premio Jochen Rindt e Helmut Marko.\nTraxectoria.\nErtl luc\u00eda un impecable bigote e barba estilo inspector Clouseau. Xornalista, abriuse paso a trav\u00e9s da F\u00f3rmula Vee e Super Vee alem\u00e1, e logo na F\u00f3rmula Tres, antes dun exitoso cambio para os Veh\u00edculos de Turismo. Durante este per\u00edodo, logrou o patrocinio suficiente para entrar na F\u00f3rmula Un, con varios equipos entre e . Ertl \u00e9 recordado como un dos catro pilotos que axudou a sacar a Niki Lauda do seu coche Ferrari en chamas no Gran Premio de Alema\u00f1a de 1976.\nInicios.\nEn 1969, comprou un coche de F\u00f3rmula 5, ga\u00f1ou seis carreiras, pero tam\u00e9n rodou en N\u00fcrburgring. Foi segundo na Copa de Europa cun chasis Kaimann en 1970, e participou tam\u00e9n nunha rolda do Championnat de France cun March-Ford 703, no circu\u00edto A\u00e9roport Dijon-Longvic.Continuou na F3 na seguinte tempada, disputando unha selecci\u00f3n de carreiras en Inglaterra, sendo o seu mellor resultado noveno no Circu\u00edto de Brands Hatch.\nEn 1971, tam\u00e9n participou no Campionato Europeo de Turismos, pilotando un Alfa Romeo, obtendo un terceiro lugar en Monza nas 4 horas de Monza. Para 1972, pasouse ao equipo BMW-Alpina no Deutsche Rennsport Meisterschaft. O mellor resultado da tempada, foi un cuarto posto na primeira carreira, Internationale ADAC-Eifelrennen, que tivo lugar no circu\u00edto de N\u00fcrburgring.\n1973 viu a Ertl continuar mesturando a F\u00f3rmula 3 e Touring Cars, con pouco \u00e9xito, ata que en setembro, xunto a Derek Bell ga\u00f1aron o RAC Tourist Trophy, con ambos pilotos ga\u00f1ando cada un a s\u00faa respectiva eliminatoria, para lograr unha vitoria global.\nPara 1974, o seu obxectivo principal era o Deutsche Formel 3 Polifac Trophy. Unha vez m\u00e1is, o seu mellor resultado foi en N\u00fcrburgring, onde terminou en cuarto lugar. Mentres tanto, tam\u00e9n competiu no Formal Super Vee Gold Pokal, quedando 19\u00ba na clasificaci\u00f3n final. Durante esta tempada, Ertl fixo a s\u00faa estrea na F2, competindo nos eventos da Campionato europeo de pilotos de F2 en Hockenheim.\nEn 1975 Ertl asinou con Fred Opert Racing para seguir competindo na F2. Na terceira carreira co equipo, logrou o podio. Un terceiro lugar na Internationales ADAC-Eifelrennen, celebrada no circu\u00edto de N\u00fcrburgring permitiulle reunir o di\u00f1eiro suficiente, as\u00ed como o patrocinio de Warsteiner para empezar a competir na F1.\nCarreira na F1.\nEn 1975, o patrocinio de Warsteiner permitiulle pilotar un Hesketh 308 na F\u00f3rmula Un, preparado por Hesketh coa s\u00faa librea de ouro. Na s\u00faa estrea no Gran Premio de Alema\u00f1a, terminou oitavo. Na seguinte carreira en casa retirouse, e logo terminou noveno en Monza.\nAlentados por estes resultados, estaba prevista unha tempada completa con Hesketh no ano 1976. No Gran Premio de Sur\u00e1frica clasificouse na \u00faltima fila e rematou 15\u00ba. Nas seguintes carreiras ou non logrou cualificar, ou cualificou no fondo da grella, con retiradas anticipadas debido a fallas mec\u00e1nicas. Malia non estar satisfeito co rendemento do equipo aportoulle cartos, e case anota un punto cando rematou en s\u00e9timo lugar no Gran Premio do Reino Unido de 1976, a\u00ednda que a tres voltas do primeiro.\nD\u00faas semanas m\u00e1is tarde no Gran Premio de Alema\u00f1a de 1976, Ertl foi un dos catro pilotos que axudou a sacar a Niki Lauda do seu Ferrari en chamas logo do grave accidente de Lauda durante a segunda volta da carreira. O resto da tempada viuno acabar en oitavo lugar outras d\u00faas veces, en casa e no chuvioso Gran Premio do Xap\u00f3n.\nErtl continuou con Hesketh unha terceira tempada, participando nalgunhas carreiras europeas, finalizou 9\u00ba no Gran Premio de B\u00e9lxica de 1977. Deixou Hesketh logo do Gran Premio de Francia de 1977 onde unha vez m\u00e1is non puido clasificarse para a carreira.\nNalgunhas carreiras en , Ertl participou con Ensign, pero as cousas a\u00ed a\u00ednda foron peor, os coches non terminaban ou ata peor, cando non precualificaron en Monza. No mesmo evento, que tivo outra oportunidade co coche de reserva do equipo alem\u00e1 ATS, pilotado habitualmento por Jochen Mass lesionouse na proba pre-Monza uns d\u00edas antes. Non logrou pasar o corte.\nDous anos m\u00e1is tarde, Ertl probou unha vez m\u00e1is con ATS no Gran Premio de Alema\u00f1a de 1980 co mesmo resultado. O \u00faltimo Gran Premio de F\u00f3rmula 1 no que participou foi no seu pa\u00eds de orixe no Gran Premio de Austria de 1978.\nCando non participaba en carreiras de F1, Ertl segu\u00eda competindo en F2 a\u00ednda que con moi pouco \u00e9xito. Nestas tres tempadaa, s\u00f3 terminou unha vez entre os seis primeiros. cando deixou os monoprazas, Ertl volveu a Deutsche Rennsport Meisterschaft [DRM] en 1977, agora que a serie cambiara a Grupo 5.\nAnos na DRM.\nEn base a s\u00faa experiencia co seu BMW, Schnitzer Motorsport desenvolveu un Toyota Celica Turbo LB para Ertl en 1977. Schnitzer volveu de novo con BMW na tempada 1978, contratando os servizos de Ertl. Este movemento converteuno nun dos principais candidatos ao t\u00edtulo. Como o Porsche Kremer Racing de Bob Wollek estaba lonxe da cabeza, os representantes de Ford, o Escort de Zakspeed era obsoleto, e o Ford Capri Turbo non era fiable. Ertl ga\u00f1ou cinco das 11 carreiras durante a tempada, cun segundo lugar no final da tempada, un evento de Super Sprint en N\u00fcrburgring, co que ga\u00f1ou o campionato.\nMalia lograr o t\u00edtulo con Schnitzer, Ertl cambiouse a Zakspeed para as seguintes d\u00faas tempadas. 1979 comezou cunha prometedora vitoria na primeira rolda no Zolder, e na seguinte carreira logrou un terceiro posto en Hockenheim. Malia que ga\u00f1ou unha vez m\u00e1is en Mainz-Finthen, a tempada converteuse en miserable con seis abandonos ou retiradas antes de empezar das 11 carreiras, co Ford Capri Turbo de Zakspeed. Mentres tanto, Zakspeed tam\u00e9n desenvolveu un Lotus Europa con motor central para os 1000 km de N\u00fcrburgring. Tampouco terminou a carreira. A tempada seguinte foi igual que a anterior, Ertl segu\u00eda tendo mala sorte: 8 poles, 4 vitorias e 6 retiradas.\nHarald Ertl non competiu internacionalmente en 1981, pero planeaba volver na Copa Renault 5 Turbo de 1982. Lamentablemente, antes de que estes plans chegaron a bo porto, Ertl morreu nun accidente de aviaci\u00f3n \u00e1 idade de 33 anos. Viaxaba nun Beechcraft Bonanza pilotado polo seu cu\u00f1ado o Dr. J\u00f6rg Becker-Hohensee de Mannheim \u00e1 s\u00faa casa de vacaci\u00f3ns en Sylt no norte de Alema\u00f1a para unhas vacaci\u00f3ns de Pascua. Cando levaban menos dunha cuarta parte da distancia do voo, fallou o motor bacedo que o avi\u00f3n se estrelara cerca Giessen. A esposa de Ertl Vera e o seu fillo Sebasti\u00e1n resultaron feridos, pero Becker-Hohensee, Ertl e a s\u00faa sobri\u00f1a morreron.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\". "}
{"id": "336439", "revid": "23204", "url": "https://gl.wikipedia.org/wiki?curid=336439", "title": "Met\u00f3n", "text": "Met\u00f3n de Atenas (grego: \u039c\u03ad\u03c4\u03c9\u03bd \u1f41 \u1f08\u03b8\u03b7\u03bd\u03b1\u1fd6\u03bf\u03c2; xen.: \u039c\u03ad\u03c4\u03c9\u03bd\u03bf\u03c2;), nado cara ao -460, foi un matem\u00e1tico, astr\u00f3nomo, xe\u00f3metra, e enxe\u00f1eiro que viviu en Atenas no s\u00e9culo -V.\nTraxectoria.\n\u00c9 m\u00e1is co\u00f1ecido polo seu ciclo met\u00f3nico de 19 anos que introduciu en -432 no Calendario \u00e1tico lunisolar como m\u00e9todo para o c\u00e1lculo de datas. Met\u00f3n atopou que 19 anos solares son case igual a 235 meses lunares e 6.940 d\u00edas.\nMet\u00f3n foi un dos primeiros astr\u00f3nomos gregos en facer observaci\u00f3ns astron\u00f3micas exactas. Traballando con Euctem\u00f3n, observou o solsticio de ver\u00e1n o 27 de xu\u00f1o de -432, que significaba o comezo do Ano Novo para os atenienses.\nMet\u00f3n aparece brevemente como un personaxe na obra de Arist\u00f3fanes \"As aves.\" Vai sobre o escenario levando instrumentos de topograf\u00eda e \u00e9 descrito como un xe\u00f3metra."}
{"id": "336441", "revid": "624", "url": "https://gl.wikipedia.org/wiki?curid=336441", "title": "Met\u00f3n de Atenas", "text": ""}
{"id": "336442", "revid": "89787", "url": "https://gl.wikipedia.org/wiki?curid=336442", "title": "Ciclo met\u00f3nico", "text": "En astronom\u00eda e co establecemento dos calendarios, o ciclo de Met\u00f3n ou ciclo met\u00f3nico \u00e9 un com\u00fan m\u00faltiplo aproximativo dos per\u00edodos orbitais da Terra e da L\u00faa.\nEn efecto, 19 anos tropicais e 235 meses sin\u00f3dicos non difiren m\u00e1is que en 2 horas; por iso \u00e9 polo que despois de 19 anos, as mesmas datas do ano se corresponden coas mesmas fases da L\u00faa.\nO posto dun ano neste ciclo ch\u00e1mase \"n\u00famero \u00e1ureo\", quizais porque era gravado cada ano nos alicerces dun templo en Atenas e \u00e9 utilizado para o c\u00e1lculo da data de Pascua.\nO nome de \"ciclo met\u00f3nico\" prov\u00e9n do astr\u00f3nomo grego Met\u00f3n , quen sinalara xa esta coincidencia ao redor do -432, como o fixo o astr\u00f3nomo caldeo Kidinnu cara ao -380.\nPero os escritos cuneiformes parecen indicar que este ciclo era xa co\u00f1ecido en Mesopotamia desde o s\u00e9culo -VI\u00a0e era utilizado para predicir as eclipses.\nO ciclo de Met\u00f3n \u00e9 empregado nos calendarios lunisolares.\nEn efecto, nun calendario lunisolar t\u00edpico, a maior parte dos anos son anos lunares de 12 meses, pero 7 dos 19 anos pos\u00faen un mes suplementario, co\u00f1ecido co nome de mes intercalar ou embolismico.\nNos calendarios babilonios e hebreos antigos, os anos: 3, 6, 8, 11, 14, 17 e 19, son anos de trece meses do ciclo met\u00f3nico.\nExisten igualmente outros dous ciclos similares: o \"octaeteris\" (8 anos \u2248 99 lunaci\u00f3ns, cf. calendario \u00e1tico) e o \"tritos\" (11 anos \u2248 136 lunaci\u00f3ns).\nO ciclo met\u00f3nico est\u00e1 igualmente pr\u00f3ximo (a medio d\u00eda case) de 255 meses dracon\u00edticos.\n\u00c9 pois igualmente un ciclo de eclipses, que dura soamente 4 ou 5 eclipses.\nO \"tritos\", pr\u00f3ximo a 146,5 meses dracon\u00edticos, \u00e9 un mellor ciclo de eclipses."}
{"id": "336443", "revid": "89787", "url": "https://gl.wikipedia.org/wiki?curid=336443", "title": "Xo\u00e1n Costa", "text": "Xo\u00e1n Xos\u00e9 Costa Casas, nado en Oroso o 23 de febreiro de 1956, \u00e9 un escritor galego.\nTraxectoria.\nLicenciado en Filolox\u00eda Galego-Portuguesa pola Universidade de Santiago de Compostela, ampliou estudos na Universidade de Lisboa durante o curso 1981-1982. Foi profesor de Lingua e Literatura Galega no IES de Canido (Ferrol) durante os anos 1982 e 1983, no IES de Elvi\u00f1a (A Coru\u00f1a) en 1984, e no IES Men\u00e9ndez Pidal desa mesma cidade desde 1985 a 2016.\nAutor de estudos e artigos sobre lingua e sobre literatura galega, e colaborador en publicaci\u00f3ns peri\u00f3dicas galegas (\"A Nosa Terra\", \"Terra e Tempo\"). Foi director, entre 1985 e 1987, da Revista \"Ag\u00e1lia\". Colabora en N\u00f3s Diario e \"Sermos Galiza\", do que tam\u00e9n \u00e9 Presidente do Consello de Administraci\u00f3n. Entre 2001 e 2020 foi presidente da AS-PG, cargo en que o sucedeu Patricia Varela."}
{"id": "336444", "revid": "22570", "url": "https://gl.wikipedia.org/wiki?curid=336444", "title": "Curva de Rahn", "text": "A curva de Rahn \u00e9 un gr\u00e1fico empregado para ilustrar unha teor\u00eda econ\u00f3mica, proposta en 1996 polo economista americano Richard W. Rahn, que indica a existencia dun nivel no cal os gastos do goberno poden maximizar o crecemento econ\u00f3mico. A teor\u00eda \u00e9 utilizada por liberais cl\u00e1sicos para defender a idea da diminuci\u00f3n nos gastos do goberno e da tributaci\u00f3n. A curva con forma da letra U suxire que o nivel m\u00e1is axeitado para o gasto do goberno est\u00e1 entre 15 e 25% do PIB."}
{"id": "336445", "revid": "98629", "url": "https://gl.wikipedia.org/wiki?curid=336445", "title": "Manuel Godoy Agrelo", "text": "Manuel Godoy Agrelo, nado en Baiona e finado no mesmo concello o 22 de febreiro de 1942, foi un empresario e pol\u00edtico galego. Foi alcalde accidental en distintas ocasi\u00f3ns e o seu paso pola presidencia do concello de Baiona foi ef\u00e9mera, non as\u00ed a s\u00faa actividade p\u00fablica.\nTraxectoria.\nFoi un apaixonado dos deportes e un precursor dos mesmos en Baiona, sendo presidente do \"Bayona Sporting Club\" en 1921 club que propulsou xunto con Ventura Salgado. Presidiu o \"Club N\u00e1utico Bayon\u00e9s\" en febreiro de 1925 e participou en torneos de pelota vasca.\nNa s\u00faa vida p\u00fablica baionesa foi moi activo e estivo en moitas frontes. Foi durante moitos anos tesoureiro da Confrar\u00eda de pescadores baixo a presidencia de Herminio Ramos, e presidente do Casino Recreativo de Baiona en 1925. Tam\u00e9n foi afeccionado \u00f3 teatro, sendo parte habitual no cadro de declamaci\u00f3n de Baiona.\nFoi concelleiro en distintas ocasi\u00f3ns, sendo segundo tenente de alcalde durante o goberno de Jos\u00e9 Rodr\u00edguez de Vicente \"Josel\u00edn\", ocupando accidentalmente a alcald\u00eda en xaneiro e febreiro de 1928.\nEn marzo de 1936 foi elixido alcalde de Baiona, ocupando a tenencia de alcald\u00eda Benito Ramallo, quen o substitu\u00edu tres meses despois, tras dimitir en xu\u00f1o de 1936 por motivos persoais.\nA s\u00faa principal actividade foi a de empresario conserveiro. Comprou a antiga f\u00e1brica de conservas de Juli\u00e1n Revollar xunto co seu socio Valent\u00edn Puga. En 1937 comezan a proxectar a construci\u00f3n dunha nova f\u00e1brica no terreo co\u00f1ecido como \"Debajo del Pozo\", obras que comezaron en 1938, e que foron levadas a cabo polo mestre construtor Mojines, a quen se lle debe o nome dun antigo peirao situado na Avenida Monterreal. O 9 de agosto de 1939 inauguran a f\u00e1brica de Puga &amp; Godoy, coa que contribu\u00edron en moitas ocasi\u00f3ns co Movemento.\nO 22 de febreiro de 1942 faleceu repentinamente dunha embolia cerebral."}
{"id": "336447", "revid": "1888", "url": "https://gl.wikipedia.org/wiki?curid=336447", "title": "Vicente Gonz\u00e1lez Cadilla", "text": "Vicente Gonz\u00e1lez Cadilla, finado en Baiona o 20 de xu\u00f1o de 1946, foi un pol\u00edtico galego.\nTraxectoria.\nPatr\u00f3n de pesca, foi presidente do P\u00f3sito. Foi concelleiro de Baiona nos anos dez do s\u00e9culo XX. Na Segunda Rep\u00fablica foi alcalde de Baiona en 1931 e volveu ser alcalde en 1934. Foi presidente da sociedade ben\u00e9fica La Anunciada."}
{"id": "336448", "revid": "22570", "url": "https://gl.wikipedia.org/wiki?curid=336448", "title": "Valent\u00edn Puga Franco", "text": "Valent\u00edn Puga Franco, finado en Baiona o 25 de marzo de 1963, foi un empresario e pol\u00edtico galego.\nTraxectoria.\nPropietario dunha f\u00e1brica de conservas e salgaz\u00f3n. Na Segunda Rep\u00fablica foi alcalde de Baiona en 1931.\nVida persoal.\nCasou con Florinda de la Pe\u00f1a Pacheco."}
{"id": "336450", "revid": "23204", "url": "https://gl.wikipedia.org/wiki?curid=336450", "title": "A Allonca, A Allonca, A Fonsagrada", "text": "A Allonca \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 ti\u00f1a 3 habitantes (2 homes e 1 muller)."}
{"id": "336451", "revid": "1131", "url": "https://gl.wikipedia.org/wiki?curid=336451", "title": "A Allonqui\u00f1a, A Allonca, A Fonsagrada", "text": "A Allonqui\u00f1a \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 estaba deshabitado."}
{"id": "336452", "revid": "1131", "url": "https://gl.wikipedia.org/wiki?curid=336452", "title": "A Bra\u00f1a, A Allonca, A Fonsagrada", "text": "A Bra\u00f1a \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 estaba deshabitado."}
{"id": "336453", "revid": "1131", "url": "https://gl.wikipedia.org/wiki?curid=336453", "title": "A Ferrar\u00eda, A Allonca, A Fonsagrada", "text": "A Ferrar\u00eda \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 estaba deshabitado."}
{"id": "336454", "revid": "89787", "url": "https://gl.wikipedia.org/wiki?curid=336454", "title": "Grexit", "text": "O acr\u00f3nimo grexit \u00e9 un neoloxismo empregado para se referir \u00e1 potencial e futura sa\u00edda de Grecia da zona Euro, o que implicar\u00eda o abandono do euro no pa\u00eds hel\u00e9nico e a volta ao dracma.\nOrixe.\nO termo grexit prov\u00e9n da fusi\u00f3n das palabras inglesas \"Greece\" (Grecia) e \"exit\" (sa\u00edda). O neoloxismo \u00e9 similar a outros empregados en econom\u00eda e xeopol\u00edtica, coma \"spexit\", que se refere \u00e1 hipot\u00e9tica sa\u00edda de Espa\u00f1a da Zona Euro, ou \"brexit\" para unha hipot\u00e9tica sa\u00edda do Reino Unido da UE.\nO termo \"grexit\" foi empregado por vez primeira o 6 de febreiro de 2012 por Willem Buiter e H. Rahbari Ebrahim, analistas do Citigroup, facendo referencia a un grupo de traballo creado por pa\u00edses da zona euro que se preparaba para facer fronte \u00e1 pos\u00edbel sa\u00edda de Grecia, tentando tomar medidas preventivas e preparar \u00e1 zona euro."}
{"id": "336455", "revid": "23204", "url": "https://gl.wikipedia.org/wiki?curid=336455", "title": "Frontal, A Allonca, A Fonsagrada", "text": "Frontal \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 ti\u00f1a 2 habitantes (1 home e 1 muller)."}
{"id": "336456", "revid": "23204", "url": "https://gl.wikipedia.org/wiki?curid=336456", "title": "A Mu\u00ed\u00f1a, A Allonca, A Fonsagrada", "text": "A Mu\u00ed\u00f1a \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 contaba cun habitante, unha muller."}
{"id": "336457", "revid": "85894", "url": "https://gl.wikipedia.org/wiki?curid=336457", "title": "P\u00e1ntaras, A Allonca, A Fonsagrada", "text": "P\u00e1ntaras \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 ti\u00f1a 5 habitantes (3 homes e 2 mulleres), o que o fai o lugar m\u00e1is poboado da parroquia."}
{"id": "336458", "revid": "1131", "url": "https://gl.wikipedia.org/wiki?curid=336458", "title": "Quintela, A Allonca, A Fonsagrada", "text": "Quintela \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 estaba deshabitado."}
{"id": "336459", "revid": "1131", "url": "https://gl.wikipedia.org/wiki?curid=336459", "title": "O Relaio, A Allonca, A Fonsagrada", "text": "O Relaio \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 estaba despoboado."}
{"id": "336460", "revid": "23204", "url": "https://gl.wikipedia.org/wiki?curid=336460", "title": "A Trousa, A Allonca, A Fonsagrada", "text": "A Trousa \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 ti\u00f1a 3 habitantes (1 home e 2 mulleres)."}
{"id": "336461", "revid": "1131", "url": "https://gl.wikipedia.org/wiki?curid=336461", "title": "Vilarello, A Allonca, A Fonsagrada", "text": "Vilarello \u00e9 un lugar da parroquia da Allonca, no concello lugu\u00e9s da Fonsagrada, na comarca da Fonsagrada. Segundo o IGE, en 2022 estaba deshabitado."}
{"id": "336462", "revid": "22570", "url": "https://gl.wikipedia.org/wiki?curid=336462", "title": "Europa das d\u00faas velocidades", "text": "En pol\u00edtica europea, a Europa das d\u00faas velocidades fai referencia ao feito de que, malia constitu\u00edr unha Uni\u00f3n Europea, non todos os pa\u00edses integrantes est\u00e1n en igualdade de condici\u00f3ns legais, pol\u00edticas e sociais. A expresi\u00f3n da Europa das d\u00faas velocidades contempla a posibilidade de que certos pa\u00edses da Uni\u00f3n decidan xestionar unha integraci\u00f3n maior a todos os niveis, mentres que outros avanzar\u00edan m\u00e1is paseni\u00f1amente en pol\u00edticas comunitarias."}
{"id": "336464", "revid": "2520", "url": "https://gl.wikipedia.org/wiki?curid=336464", "title": "Zona Euro", "text": ""}
{"id": "336465", "revid": "85894", "url": "https://gl.wikipedia.org/wiki?curid=336465", "title": "A Bastida, A Bastida, A Fonsagrada", "text": "A Bastida \u00e9 un lugar da parroquia da Bastida, no concello lugu\u00e9s da Fonsagrada, na comarca da Fonsagrada. Segundo o IGE en 2019 ti\u00f1a dous habitantes (dous homes)."}
{"id": "336466", "revid": "89787", "url": "https://gl.wikipedia.org/wiki?curid=336466", "title": "Bra\u00f1ela, A Bastida, A Fonsagrada", "text": "Bra\u00f1ela \u00e9 un lugar da parroquia da Bastida, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "336467", "revid": "89787", "url": "https://gl.wikipedia.org/wiki?curid=336467", "title": "Lid\u00edn, A Bastida, A Fonsagrada", "text": "Lid\u00edn \u00e9 un lugar da parroquia da Bastida, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (1 home e 3 mulleres)."}
{"id": "336468", "revid": "85894", "url": "https://gl.wikipedia.org/wiki?curid=336468", "title": "Xestoso de Riba, A Bastida, A Fonsagrada", "text": "Xestoso de Riba \u00e9 un lugar da parroquia da Bastida, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 13 habitantes (7 homes e 6 mulleres).\nPor este lugar, tam\u00e9n chamado Xestoso de Palfito, discorre o cami\u00f1o primitivo."}
{"id": "336469", "revid": "85894", "url": "https://gl.wikipedia.org/wiki?curid=336469", "title": "Pereira, A Bastida, A Fonsagrada", "text": "Pereira \u00e9 un lugar da parroquia da Bastida, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 13 habitantes (6 homes e 7 mulleres)."}
{"id": "336470", "revid": "89787", "url": "https://gl.wikipedia.org/wiki?curid=336470", "title": "Queixoiro, A Bastida, A Fonsagrada", "text": "Queixoiro \u00e9 un lugar da parroquia da Bastida, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 6 habitantes (4 homes e 2 mulleres)."}
{"id": "336472", "revid": "5863", "url": "https://gl.wikipedia.org/wiki?curid=336472", "title": "Jos\u00e9 Fern\u00e1ndez Lago", "text": ""}
{"id": "336473", "revid": "5863", "url": "https://gl.wikipedia.org/wiki?curid=336473", "title": "Xos\u00e9 M. R. Pamp\u00edn", "text": ""}
{"id": "336474", "revid": "5863", "url": "https://gl.wikipedia.org/wiki?curid=336474", "title": "Xos\u00e9 M. Rodr\u00edguez Pamp\u00edn", "text": ""}
{"id": "336475", "revid": "5863", "url": "https://gl.wikipedia.org/wiki?curid=336475", "title": "X. M. Rodr\u00edguez Pamp\u00edn", "text": ""}
{"id": "336476", "revid": "89787", "url": "https://gl.wikipedia.org/wiki?curid=336476", "title": "Virus neurotr\u00f3pico", "text": "Un virus neurotr\u00f3pico \u00e9 un virus que ten a capacidade de infectar as c\u00e9lulas do tecido nervioso. Neurotr\u00f3pico significa en xeral, que ten afinidade selectiva polo tecido nervioso.\nTerminolox\u00eda.\nUn virus neurotr\u00f3pico dise que \u00e9 neuroinvasivo se pode acceder ou entrar no sistema nervioso, e que \u00e9 neurovirulento se pode causar doenzas no sistema nervioso. Ambos os termos apl\u00edcanse a infecci\u00f3ns do sistema nervioso central, a\u00ednda que alg\u00fans virus neurotr\u00f3picos son moi neuroinvasivos para o sistema nervioso perif\u00e9rico (por exemplo o virus herpes simplex). Virus neuroinvasivos importantes son o poliovirus, que \u00e9 moi neurovirulento pero debilmente neuroinvasivo, e o virus da rabia, que \u00e9 moi neurovirulento pero require un trauma nos tecidos (a mi\u00fado resultado da trabada dun animal) para ser neuroinvasivo. Usando estas definici\u00f3ns, o virus herpes simplex \u00e9 moi neuroinvasivo para o sistema nervioso perif\u00e9rico e raramente neuroinvasivo para o sistema nervioso central normalmente, pero tam\u00e9n pode causar encefalite herpesviral e, por tanto, \u00e9 considerado altamente neurovirulento. Moitos virus neurotr\u00f3picos transportados por artr\u00f3podos, como o virus do Nilo Occidental, que se estende ao cerebro principalmente por v\u00eda sangu\u00ednea ao cruzar a barreira hematoencef\u00e1lica no que se chama diseminaci\u00f3n hemat\u00f3xena.\nExemplos.\nEntre os virus neurotr\u00f3picos que causan infecci\u00f3ns est\u00e1n o da encefalite xaponesa, o virus da encefalite equina venezolana, o virus da encefalite de California, poliovirus, virus Coxsackie A, \"Echovirus\", virus das papeiras, sarampelo, influenza e rabia, e os virus da familia \"Herpesviridae\" como o virus herpes simplex, virus da varicela-z\u00f3ster, virus de Epstein-Barr, citomegalovirus, e HHV-6.\nOs que causan infecci\u00f3ns latentes incl\u00faen o herpes simplex e o da varicela-z\u00f3ster. Entre os que causan infecci\u00f3ns lentas est\u00e1n o virus do sarampelo, o da rub\u00e9ola e o virus JC, e os retrovirus como o virus T-linfotr\u00f3pico humano 1 e o virus da inmunodeficiencia humana.\nUso en investigaci\u00f3n.\nOs virus neurotr\u00f3picos est\u00e1n us\u00e1ndose cada vez m\u00e1is en experimentaci\u00f3n ao seren utilizados como ferramentas de investigaci\u00f3n, e polo seu uso potential no tratamento. En particular, est\u00e1n us\u00e1ndose para mellorar a comprensi\u00f3n dos circu\u00edtos do sistema nervioso.\nOutras infecci\u00f3ns neurotr\u00f3picas.\nVarias doenzas, como a encefalopat\u00eda esponxiforme transmisible, o Kuru, e a enfermidade de Creutzfeldt-Jakob lembran as infecci\u00f3ns de virus neurotr\u00f3picos lentos, pero en realidade son causadas por prote\u00ednas \"infecciosas\" chamadas pri\u00f3ns."}
{"id": "336478", "revid": "5863", "url": "https://gl.wikipedia.org/wiki?curid=336478", "title": "Can sen Dono", "text": " \nCan sen dono foi unha revista de humor gr\u00e1fico en galego, editada en Vigo e fundada por Pepe Carreiro. A publicaci\u00f3n constou de 23 n\u00fameros editados entre os anos 1983 e 1991. Xunto a outras publicaci\u00f3ns semellantes como \"Xo!\" -m\u00e1is sat\u00edrica e tendenciosa- (desde 1993 a 2000) ou \"Sapoconcho\" -cunha perspectiva m\u00e1is universal- (de 1994 at\u00e9 2000) continuaron o labor humor\u00edstico dos seus antecesores, os chamados \"Primeira xeraci\u00f3n de ouro do humor galego\" e onde atopamos \ufb01guras tan relevantes como Maside ou Castelao. As\u00ed a segunda xeraci\u00f3n vai comprender dende o 1982 at\u00e9 o 2000. Durante o Franquismo partiuse desa \u00e9poca dourada, e a pesar da censura chegaron a publicar debuxos humoristas reco\u00f1ecidos como o propio Carreiro.\nHistoria.\n\"Can sen dono\" naceu como un proxecto de Gogue e Pepe Carreiro que posteriormente presentar\u00e1n no I Seminario Galego do Humor e que se vai materializar meses despois por influencia de diversos acontecementos:\n1. \"I Seminario Galego do Humor\", celebrado en Sada os d\u00edas 26 e 27 de xu\u00f1o do 1982. Reuniu a maior parte dos humoristas galegos da \u00e9poca. Al\u00ed acordaron formar unha secretar\u00eda permanente que recollese ideas cara \u00e1 constituci\u00f3n dunha revista de humor gr\u00e1fica galega\n2. \"O Manifesto en Defensa do Humor\", 1983, pode considerarse como unha firme campa\u00f1a que reivindicaba a falta de atenci\u00f3n ao humor gr\u00e1fico e literario galego. Os art\u00edfices foron Siro e Xaqu\u00edn Mar\u00edn -\u00e1mbolos dous figuras importantes do humorismo galego- e durante dous anos dedic\u00e1ronse a percorrer Galicia ensinando as s\u00faas vi\u00f1etas e declamando o manifesto.\nCon todo os froitos foron bos: abr\u00edronselle as portas dos xornais a humoristas galegos comprometidos con Galicia; propiciou o encontro de Humoristas Galegos; aparecen as primeiras revistas como \"Can sen dono\" ou \"Sapoconcho\" e a inauguraci\u00f3n do Museo do Humor de Fene. Este feito tivo gran relevancia xa que, amais de ser o primeiro museo de humor en Galicia tam\u00e9n o era na Pen\u00ednsula Ib\u00e9rica e un dos poucos en todo o mundo. Ademais sobresa\u00eda o seu papel dinamizador do humor gr\u00e1fico en toda Galicia\nDirecci\u00f3n e coordinaci\u00f3n.\nNa primeira etapa de vida da revista (de 1983 a 1989) a direcci\u00f3n corre da man de Pepe Carreiro, a coordinaci\u00f3n a Gogue e a edici\u00f3n a Ant\u00f3n Mascato. Este equipo directivo sofre algunha variaci\u00f3n nas designaci\u00f3ns de fotocomposici\u00f3n e imprenta (Edigraf, Valcograf ou Linotipias Mar\u00edn; e de Gr\u00e1ficas Alfer a Gr\u00e1ficas Pontevedra, por exemplo).\nNo \"CSD14\" non figura dato alg\u00fan nin da direcci\u00f3n e coordinaci\u00f3n nin do dep\u00f3sito legal ou da impresi\u00f3n.\nNa segunda etapa X. A. Su\u00e1rez substit\u00fae a Pepe Carreiro na funci\u00f3n de direcci\u00f3n. Constit\u00faese un \u201cconsello de direcci\u00f3n\u201d formado por Gustavo Luca de Tena, Ant\u00f3n Mascato, Zacar\u00edas Castro e Pepe Carreiro. No Extra \"Elecci\u00f3ns Xerais 1989\" s\u00famase Xes\u00fas Campos.\nPeriodicidade.\n\"Can sen dono\" tivo d\u00faas etapas na s\u00faa evoluci\u00f3n que se diferencian s\u00f3 pola periodicidade das s\u00faas publicaci\u00f3ns.\nO n\u00famero 0 apareceu en xaneiro de 1983, val\u00e9ndonos de fonte de informaci\u00f3n o hor\u00f3scopo que cont\u00e9n (Acuario, do 22 de xaneiro ao 21 de febreiro). Os exemplares posteriores carecer\u00e1n igualmente de dataci\u00f3n algunha. O dep\u00f3sito legal, o hor\u00f3scopo e a firma nalg\u00fans debuxos ser\u00e1n os \u00fanicos indicios temporais. Carece as\u00ed mesmo, dun texto editorial que trace os obxectivos da revista.\nSegundo fontes externas edit\u00e1ronse un total de 27 n\u00fameros at\u00e9 abril do 1991 en d\u00faas etapas. Ao comezo era unha revista mensual (que vai do n\u00famero 0 ata o 14, m\u00e1is dous especiais: un Especial adicado ao Humor Hist\u00f3rico e outro dedicado a Lu\u00eds Seoane) que pasou despois a trimestral (do n\u00famero 17 ao 23, xa en 1991, m\u00e1is tres exemplares extras: o especial dedicado \u00e1s Elecci\u00f3ns Xerais 1989, outro as Elecci\u00f3ns \u00f3 Parlamento Galego, e o Especial Carballeira de San Xusto), para rematar sa\u00edndo de xeito circunstancial (coincidindo con eventos puntuais como as elecci\u00f3ns, o referendo da OTAN, a Guerra do Golfo P\u00e9rsico etc.).\nSecci\u00f3ns habituais.\n\"Os Pensamentos de Mi-Au\", de Iglesias Viqueira, aparece no \"CSD1\" e contin\u00faa na maior\u00eda dos n\u00fameros posteriores. O humor de Viqueira mestura ideas cr\u00edticas con xogos de palabras.\n\"O conto da boa pipa\", de Vial, comeza no n\u00famero 0 e contin\u00faa en n\u00fameros posteriores, adicado ao envurullo interminable deste tipo de contos.\n\"Os contos de meu ab\u00f3\", de Blanco Rivas, empeza no \"CSD0\" cun relato de segadores e segue con outras moitas historias.\n\u201cFalando en slips\u201d, xa dende o \"CSD0\", aparece primeiro sen firma e logo asinado por Turula Areses e por Ant\u00f3n Mascato. \u00c9 un espazo de entrevistas que se inicia con \u201cLaxeiro\u201d\n\"Os principais de Galicia\", asinado por Cachadi\u00f1a (pseud\u00f3nimo utilizado por Xos\u00e9 A. Perozo), aparece no n\u00famero 0 e alcanza o 9, que analiza os personaxes do momento.\n\"Curriculum vitae\" \u00e9 unha secci\u00f3n na que se dan alg\u00fans datos biogr\u00e1ficos dos colaboradores: Forx\u00e1n (\"CSD0\"), Xes\u00fas Campos (\"CSD1\"), Manoel Gul\u00edn (\"CSD2\"), Xaqu\u00edn Mar\u00edn (\"CSD3\"), Iglesias Viqueira (\"CSD4\"), Rocamadour (\"CSD5\"), Siro (\"CSD5\"), Rocamadour (\"CSD7\"), Gogue (\"CSD8\") e Fragoso (\"CSD9\").\n\"Can danado\" \u00e9 o t\u00edtulo dunha serie que comeza no \"CSD2\" e ven asinado por \"Pasteur\" (pseud\u00f3nimo de Gustavo Luca de Tena).\n\"Humor popular\" fai a s\u00faa primeira aparici\u00f3n no \"CSD3\". Posteriormente Clodio Gonz\u00e1lez P\u00e9rez retomar\u00e1 o apartado inclu\u00edndo contos populares. Os colaboradores Xos\u00e9 Fern\u00e1ndez Ferreiro e Xo\u00e1n Tapias participar\u00e1n con textos de car\u00e1cter fant\u00e1stico e humor negro, respectivamente.\n\"Arroutadas\" \u00e9 unha secci\u00f3n asinada por X. R. Garc\u00eda nos exemplares \"CSD4\" (\u201cArroutadas. Cacolas\u201d e \u201cO Sol Sostido\u201d), \"CSD5\" (\u201cUx\u00eda\u201d), \"CSD8\" (\u201cMexos de anxo\u201d) e \"CSD9\" (\u201cA felicidade\u201d) que desenvolve diversos asuntos.\n\"Os Meus Viaxes\" foi escrita por Cibr\u00e1n Rivas nos n\u00fameros \"CSD3\", \"CSD5\" e \"CSD8\".\n\"Polo ollo da agulla\" tan s\u00f3 aparece no \"CSD6\" e leva a firma de Guerrero. Nel exp\u00f3\u00f1ense comentarios enxe\u00f1osos sobre distintas fotograf\u00edas.\nNa segunda etapa da revista (a que vai desde o n\u00famero 17 ao 23, entre 1989 e 1991) contin\u00faan colaborando Iglesias Viqueira \"(Pensamentos de Mi-Au\") e Ant\u00f3n Mascato (\"Falando en slips\"). Nesta nova andaina incorp\u00f3ranse sen t\u00edtulo fixo nomes como os de Margarita Ledo Andi\u00f3n, X. A. Su\u00e1rez, Xes\u00fas Campos ou Claudio L\u00f3pez Garrido.\n\"Di\u00f3xenes\" \u00e9 a secci\u00f3n coa que se inicia a colaboraci\u00f3n de Chac\u00f3n.\n\"Sobre poetas\" levar\u00e1 a firma de Dar\u00edo Xoh\u00e1n Cabana dende o \"CSD17\" e \u201cMade in Papan ou que grande es, peque\u00f1a\u201d por Claudio L\u00f3pez Garrido.\n\"Bestiario nacional\" e \"Bestiario internacional\" levar\u00e1n a firma de Xes\u00fas Campos que reaparecer\u00e1 na revista no \"CSD-Extra Elecci\u00f3ns 1989\".\nPortada e contraportada.\nNa primeira etapa a portada semella encabezada por unha estreita banda horizontal co t\u00edtulo da revista en tinta vermella e tipograf\u00eda New Times Roman. Debaixo do t\u00edtulo, \u00e1 esquerda, a indicaci\u00f3n do n\u00famero e do ano (\u201cN\u00famero 0 ano 1\u201d) e \u00e1 dereita o prezo (100 pesetas). A partir do n\u00famero 1 inv\u00e9rtese a referencia de n\u00famero e ano, mais desaparecer\u00e1 a partir do n\u00famero 10.\nNa segunda etapa rep\u00edtese a estrutura mantida na primeira co engadido de levar unha referencia temporal na parte central baixo o t\u00edtulo (por exemplo: \"Inverno 1989\"). O resto da portada fai uso de cores (azul, rosa, amarelo, etc.) que se estenden \u00e1 contraportada mesturando texto e debuxo.\nAs contraportadas da primeira etapa estaban dominadas pola publicidade dunha empresa de recreativos, a excepci\u00f3n dos exemplares do tipo \"xornal\" nos que se inclu\u00eda na metade superior a colaboraci\u00f3n de Clodio Gonz\u00e1lez P\u00e9rez \"Humor Popular\". Nas contraportadas da segunda etapa desaparecer\u00e1 a publicidade de empresas de recreativos para ser substitu\u00edda con alg\u00fan texto ou varios debuxos sobre o fondo da cor que dominaba na portada.\nDebuxantes acreditados.\nNa primeira fase da revista as vi\u00f1etas e debuxos ve\u00f1en firmados polos seus autores. Dende o n\u00famero 0 incl\u00faense nomes como os de Fragoso, Xaqu\u00edn Mar\u00edn, portugueses como Relvas ou Z\u00e9 D\u2019Almeida.\nOutros debuxantes crear\u00e1n un \u201cboneco\u201d propio que ir\u00e1 aparecendo en n\u00fameros posteriores como \"San Pirolampio\" de Kukas, o \"Pelouro\" de Xos\u00e9 Guillermo ou as \"Cousas do Gorechi\u00f1o\" de Lalo.\nEn \u00e1mbalas etapas aparecen pequenos debuxos sen firmar que complementan alg\u00fans textos. Todo parece indicar, polas similitudes estil\u00edsticas que amosan, que tras ese anonimato se escondera o nome de Pepe Carreiro.\nEspazos e colaboraci\u00f3ns eventuais.\nEn \"Can sen dono\" aparecen numerosas colaboraci\u00f3ns de car\u00e1cter \u00fanico como son as aparici\u00f3ns de Pasteur (\"Cousas do imperio\", \"CSD0\"), D\u00e1maso Montenegro (\"Abrimos s\u00e1bado \u00e1 tarde\", \"CSD0\"), Forx\u00e1n (\"A meni\u00f1a de Casagrande\", \"CSD1\"), Wilson Lacoste (\"O Socialismo non botou a Porta da \u2018poltrona\u2019\", \"CSD1\"), Xes\u00fas Campos (\"Os anos 50\", \"CSD3\") ou Siro Campos \"(Curiosidades comunitarias\", \"CSD13\"). Outras colaboraci\u00f3ns salient\u00e1beis son as de Xohan Oca P\u00e9dor, Iglesias Viqueira, B\u00e1rtolo de Sassoferrato ou Louis de Montvenus.\nNa segunda andaina da revista colaboran eventualmente nomes como os de Alberto Avenda\u00f1o (\"A milanesa,\" \"CSD17\" e 18), Manuel Rivas (\"Os pol\u00edticos galegos non son de pedra\", \"CSD17\"), Pasteur (\"Cantos crimes se cometeron en nome da lei seca\", \"CSD17\") ou Ant\u00f3n Reixa (\u201cA cabra\u201d, \"CSD17\" e \u201cGas-oil\u201d, \"CSD18\").\nNos n\u00fameros 17, 18 e 19 aparecen anonimamente breves textos baixo o titular de \"Xulgado da Garda (Civil\"). Foron aparecendo tam\u00e9n textos curtos de car\u00e1cter humor\u00edstico baixo t\u00edtulos como \"Aparece un poeta morto na Fonsagrada\" (\"CSD20\"), \"A medalla Castelao en coidados intensivos\" (\"CSD21\") ou \"Empresarios galegos invirten no golfo\" (\"CSD22\").\nXorden illadamente colaboraci\u00f3ns de X. L. M\u00e9ndez Ferr\u00edn (\"O segredo do humor\" \"CSD17\"), Delmiro \u2018O Cunchas\u2019 (\"Cartas a Brais. Noticias do fin do mundo\", \"CSD17\"), Charito Campos (\"Cr\u00f3nica mundana,\" \"CSD18\") ou Sen\u00e9n Beodo Lagarto (\"Bananas,\" \"CSD Extra Nadal 1989\").\nOutros datos.\nPublicidade.\nNa maior\u00eda de n\u00fameros publicados est\u00e1 presente a publicidade relacionada co eido cultural e artesanal galego como pode ser a cer\u00e1mica de Sargadelos.\nA partir do n\u00famero 18 incorp\u00f3rase publicidade institucional como a da Conseller\u00eda da Presidencia, a da Cooperativa Vitivin\u00edcola do Ribeiro ou de \"Graal\" (Revista Galega de Cultura da Deputaci\u00f3n de Pontevedra).\nNo Extra Elecci\u00f3ns 1989 tan s\u00f3 figura publicidade institucional: a do concello de Vigo e a da Conseller\u00eda da Presidencia.\nNo n\u00famero 20 ret\u00edrase a publicidade comercial e tan s\u00f3 se recupera no n\u00famero 21 e no Especial de Arcade.\nPrezo.\nAt\u00e9 o n\u00famero 11 o prezo da revista \u00e9 de 100 pesetas. A partir deste n\u00famero, ser\u00e1 de 125 pesetas a excepci\u00f3n dalg\u00fan n\u00famero especial que sobe at\u00e9 as 150 pesetas como \u00e9 o caso do n\u00famero 2, dedicado ao Humor Hist\u00f3rico. O n\u00famero especial \"Luis Seoane\" ter\u00e1 car\u00e1cter non venal e contar\u00e1 co patrocinio do concello de Soutomaior. Nos n\u00fameros da segunda etapa o prezo verase disminuido a 100 pesetas, mais no CSD 20 alcanza as 200 pesetas. No \"Especial Carballeira de San Xusto\", de novembro de 1990, de 4 p\u00e1xinas numeradas, ter\u00e1 un car\u00e1cter non venal.\nEspazo editorial.\nDistrib\u00faense textos e debuxos (cun predominio destes \u00faltimos nunha proporci\u00f3n 35/65). Os textos pres\u00e9ntanse en tres ou catro columnas e subcolumnas.\nFormato.\n\"Can sen dono\" presenta un formato tipo de revista (21 x 29 cent\u00edmetros) en papel semigroso e con 24 p\u00e1xinas orixinariamente sen numerar.\nO n\u00famero 1 ed\u00edtase en branco e negro, ag\u00e1s a cabeceira en tinta granate. Nos seguintes n\u00fameros van aparecendo cores lisas tanto nos debuxos como nos fondos de p\u00e1xina da portada e contraportada.\nO n\u00famero 3 cont\u00e9n 48 p\u00e1xinas, mais no 5 red\u00facese a 40 e os seguintes con 36 ou 34, sen numerar. A partir do n\u00famero 11, \"Can sen dono\" adopta o formato t\u00edpico dun xornal (31 x 42\u00a0cm; nalg\u00fan exemplar alcanza os 31 x 52\u00a0cm). A paxinaci\u00f3n red\u00facese at\u00e9 as 16 p\u00e1xinas, desta volta numeradas na parte superior dereita.\nNa segunda etapa da revista, entre o inverno de 1989 (n\u00famero 17) e abril de 1991 (n\u00famero 23), v\u00f3lvese ao formato dos primeiros n\u00fameros cunhas dimensi\u00f3ns de 21 x 28 en branco e negro. A paxinaci\u00f3n \u00e9 variable: 32 p\u00e1xinas numeradas na maior\u00eda dos n\u00fameros, mais tam\u00e9n 40 no \"CSD18\" e 19, 16 en \"CSD20\" ou reducidas a 4 e 12 p\u00e1xinas.\nNo Extra Elecci\u00f3ns Xerais 1989 e no extra do Nadal dese mesmo ano v\u00f3lvese ao formato de xornal que se iniciara na primeira etapa a partir do n\u00famero 11 cunhas dimensi\u00f3ns de 29 x 40 cent\u00edmetros.\nLi\u00f1a editorial.\n\"Can sen dono\" pres\u00e9ntase dende o n\u00famero 0 sen ningunha li\u00f1a editorial que po\u00f1a en co\u00f1ecemento os seus obxectivos ou propostas conformando desta maneira unha identidade aberta e plural na procura do humor. Na segunda etapa, no n\u00famero 17, pres\u00e9ntase por primeira vez unha li\u00f1a editorial na que destaca a vocaci\u00f3n de independencia satirizando a situaci\u00f3n cunha comparaci\u00f3n cos cans."}
{"id": "336479", "revid": "27155", "url": "https://gl.wikipedia.org/wiki?curid=336479", "title": "Neurotr\u00f3pico", "text": ""}
{"id": "336480", "revid": "27155", "url": "https://gl.wikipedia.org/wiki?curid=336480", "title": "Neuroinvasivo", "text": ""}
{"id": "336481", "revid": "27155", "url": "https://gl.wikipedia.org/wiki?curid=336481", "title": "Neurovirulento", "text": ""}
{"id": "336482", "revid": "27155", "url": "https://gl.wikipedia.org/wiki?curid=336482", "title": "Neurovirulencia", "text": ""}
{"id": "336483", "revid": "1131", "url": "https://gl.wikipedia.org/wiki?curid=336483", "title": "Asociaci\u00f3n Amigos da Cultura", "text": "A Asociaci\u00f3n Amigos da Cultura \u00e9 unha asociaci\u00f3n de \u00e1mbito galego creada por Agust\u00edn Portela Paz en 1967 na cidade de Pontevedra, mais non entrou a funcionar at\u00e9 o ano 1968 por presi\u00f3ns das autoridades pol\u00edticas. Contin\u00faa en funcionamento e colabora con diversas promoci\u00f3ns culturais, como a recuperaci\u00f3n da Festa dos maios, que se ve\u00f1en celebrando desde o ano 1969.\nActividades Culturais.\nPremio de Econom\u00eda e Sociolox\u00eda de Galiza Alexandre B\u00f3veda.\nO Premio Alexandre B\u00f3veda ti\u00f1a como tema a referencia de calquera aspecto da Econom\u00eda e Sociolox\u00eda de Galicia, cuxo idioma a empregar era o galego e os premios eran de cincuenta mil pesetas e met\u00e1lico e d\u00faas menci\u00f3ns honor\u00edficas, coa obriga de edici\u00f3n por parte da Asociaci\u00f3n Amigos da Cultura en editoriais galegas. A presentaci\u00f3n dos orixinais era obrigatoria, por triplicado e o formato ti\u00f1a que ser en folios medida holandesa a dobre espazo, a cal non pod\u00eda ser inferior a 70 holandesas, cadros ou datos \u00e1 parte. Os traballos remesaranse \u00e1 Asociaci\u00f3n Amigos da Cultura e non pod\u00edan levar firma nin menci\u00f3n do autor, sen\u00f3n que se distingu\u00edan cun lema. Nun sobre \u00e1 parte, figurar\u00eda no seu exterior o lema do traballo, o nome do autor ou autores, enderezo e nacionalidade. Todos os comunicados relacionados co fallo do xurado eran a nome do firmante. O xurado estaba integrado por personalidades de reco\u00f1ecido prestixio elixidos pola Asociaci\u00f3n Amigos da Cultura. O secretario do xurado era un representante da asociaci\u00f3n que non ti\u00f1a voto mais era o portavoz.\nAmigos da Cultura reserv\u00e1base o dereito de publicar as monograf\u00edas premiadas en opci\u00f3n preferente durante o prazo de 18 meses, contado a partir da data de comunicaci\u00f3n oficial do fallo do xurado. As condici\u00f3ns do contrato ou contratos que se establec\u00edan entre as partes, no seu caso, axust\u00e1banse \u00e1s normas dispostas polo Instituto Nacional do Libro Espa\u00f1ol (INLE), non perdendo a propiedade intelectual o autor ou autores sobre os traballos premiados.\nFinalidade do Premio.\nO premio buscaba promover o estudo e investigaci\u00f3n de materias relacionadas \u00e1 Econom\u00eda e Sociolox\u00edas galegas. Asociaci\u00f3n Amigos da Cultura buscaba contribu\u00edr a fortalecer a identidade colectiva do pobo galego servindo de canle \u00e1 reflexi\u00f3n e convidando a continuar o cami\u00f1o, coa esperanza de acadar a independencia da patria galega como fin \u00faltimo.\nActividades Organizadas e Colaboraci\u00f3ns.\nColaboraci\u00f3ns co Casino Mercantil e Industrial.\n\"O goberno da Galicia rural: as s\u00faas instituci\u00f3ns\", por Xos\u00e9 Gonzalo de la Huerga Fidalgo, celebrada na Sala de Actos do Casino Mercantil e Industrial o d\u00eda 25 de abril de 1974."}
{"id": "336484", "revid": "27155", "url": "https://gl.wikipedia.org/wiki?curid=336484", "title": "Virus neurotropo", "text": ""}
{"id": "336490", "revid": "5110", "url": "https://gl.wikipedia.org/wiki?curid=336490", "title": "Pioneer 10", "text": "Pioneer 10, tam\u00e9n co\u00f1ecida como Pioneer F, foi unha sonda espacial lanzada o 3 de marzo de 1972 mediante un foguete Atlas-Centaur desde a base espacial de Cabo Ca\u00f1averal cara X\u00fapiter e o Sistema Solar exterior, convert\u00e9ndose na primeira nave en visitar o xigante gaseoso e no primeiro obxecto humano que sa\u00edu fora do Sistema Solar cara o espazo interestelar.\nCaracter\u00edsticas.\nPioneer 10 chegou a X\u00fapiter 21 meses despois do lanzamento e pasou a unha distancia m\u00ednima duns 200.000\u00a0km do planeta o 4 de decembro de 1973, obtendo as primeiras imaxes de X\u00fapiter desde as s\u00faas proximidades. A sonda continuou o seu cami\u00f1o, alcanzando a velocidade de escape do Sistema Solar e dirix\u00edndose cara o espazo interestelar a unha velocidade de 2,6 Unidades astron\u00f3micas por ano e nunha direcci\u00f3n que apunta \u00e1 estrela Aldebar\u00e1n, a cuxas proximidades chegar\u00e1 dentro duns dous mill\u00f3ns de anos. Pioneer 10 tomou un rumbo que a leva pola cola da heliomagnetosfera ao contrario que outras sondas interestelares posteriores, como a Pioneer 11 e as Voyager 1 e 2, que se dirixen cara a fronte de choque entre a heliomagnetosfera e o gas do espazo interestelar.\nOs obxectivos da Pioneer 10 foron, en X\u00fapiter, estudar a s\u00faa atmosfera, campo magn\u00e9tico, l\u00faas e aneis, e na s\u00faa viaxe interplanetaria, facer medici\u00f3ns do campo magn\u00e9tico do Sistema Solar, do po interplanetario, do vento solar e dos raios c\u00f3smicos.\nNave.\nA nave estaba formada por un corpo principal hexagonal de 36\u00a0cm de altura e con lados de 71\u00a0cm de lonxitude formado por tubos de aluminio e boro con epoxy situado baixo unha antena parab\u00f3lica de alta ganancia de 2,74 m de di\u00e1metro co alimentador da antena a 1,2 m de altura sobre o cal, \u00e1 s\u00faa vez, iba montada a antena de media ganancia. Dun lado do hex\u00e1gono sa\u00eda un compartimento coa instrumentaci\u00f3n cient\u00edfica, mentres que antena de baixa ganancia colgaba do corpo principal a uns 76\u00a0cm en direcci\u00f3n oposta \u00e1 antena principal. A enerx\u00eda para a nave era producida por catro xeradores termoel\u00e9ctricos de radiois\u00f3topos (RTG polas s\u00faas sigras en ingl\u00e9s) modelo SNAP-19 situados a pares a 3 m do corpo principal e separados 120 graos entre si. Os RTG produc\u00edan 155 vatios de potencia ao inicio da misi\u00f3n e 140 vatios no momento do achegamento a X\u00fapiter. Do compartimento de instrumentaci\u00f3n estend\u00edase un mastro de 6,6 metros de lonxitude que levaba no seu extremo un magnet\u00f3metro, situado a esa distancia para que o corpo met\u00e1lico da nave non interferira nas medici\u00f3ns. A nave orient\u00e1base mediante tres sensores de referencia, entre eles un sensor estelar que apuntaba \u00e1 estrela Canopus e que fallou pouco despois do encontro con X\u00fapiter. Pioneer 10 estabiliz\u00e1base mediante xiro, controlado por tres pares de propulsores alimentados por hidracina, a unha velocidad nominal de 5 revoluci\u00f3ns por minuto. O per\u00edodo de rotaci\u00f3n da nave cara o final da misi\u00f3n era de 14,1 segundos.\nAcaroada ao corpo da nave at\u00f3pase unha placa destinada a posibles civilizaci\u00f3ns extraterrestres con diagramas e debuxos representando unha parella humana e a situaci\u00f3n da Terra e o Sol na nosa galaxia.\nAs comunicaci\u00f3ns entre nave e Terra ti\u00f1an lugar en banda S mediante as diversas antenas conectadas a un par de receptores a 2110 MHz e dous transmisores que produc\u00edan ata 8 vatios de potencia para transmisi\u00f3ns a 2292\u00a0MHz que eran recibidas na Rede do Espazo Profundo (DSN) da NASA a velocidades que chegaron aos 2048 bps nas proximidades de X\u00fapiter e que eran de s\u00f3 16 bps ao final da misi\u00f3n.\nDespois do paso por X\u00fapiter a nave seguiu facendo medici\u00f3ns do espazo interplanetario ata que os instrumentos foron fallando ou a potencia dos RTG non foi suficiente para mantelos todos acendidos co que hab\u00eda que turnalos para facelos funcionar.\nAs operaci\u00f3ns de recollida de datos e seguimento rutineiros finalizaron o 31 de marzo de 1997 por motivos presupostarios. Posteriormente se fixeron contactos ocasionais baixo o apoio do proxecto Lunar Prospector, recollendo datos dos instrumentos de part\u00edculas e de radio. As \u00faltimas sesi\u00f3ns de recollida de datos da Pioneer 10 tiveron lugar o 3 de marzo de 2002 (o 30\u00ba aniversario do lanzamento da sonda) e o 27 de abril dese mesmo ano. O sinal da nave escoitouse por \u00faltima vez o 23 de xaneiro de 2003. Intentos posteriores realizados entre o 6 e o 7 de febreiro non conseguiron detectar m\u00e1is sinais, polo que o contacto non volveu a intentarse m\u00e1is veces.\nInstrumentos.\nPioneer 10 levaba a bordo os seguintes instrumentos cient\u00edficos:"}
{"id": "336491", "revid": "56817", "url": "https://gl.wikipedia.org/wiki?curid=336491", "title": "Jimmy Eat World (\u00e1lbum)", "text": "Jimmy Eat World \u00e9 o \u00e1lbum de estrea da banda estadounidense de rock alternativo Jimmy Eat World, publicado o 23 de xaneiro de 1994 a trav\u00e9s do selo Wooden Blue Records. O disco am\u00f3sanos o primeiro son do grupo co guitarrista e finalmente corista como principal vocalista na meirande parte dos temas deste traballo. A \u00fanica canci\u00f3n na que canta o actual vocalista Jim Adkins \u00e9 \"Usery\". Este \u00e1lbum tam\u00e9n marca a \u00fanica aparici\u00f3n do baixista Mitch Porter."}
{"id": "336492", "revid": "4817", "url": "https://gl.wikipedia.org/wiki?curid=336492", "title": "Pioneer F", "text": ""}
{"id": "336493", "revid": "56817", "url": "https://gl.wikipedia.org/wiki?curid=336493", "title": "Americruiser", "text": "Americruiser \u00e9 o segundo \u00e1lbum da banda estadounidense de rock alternativo Urge Overkill, publicado en 1990 a trav\u00e9s do selo Touch and Go Records.\nListaxe de canci\u00f3ns.\nTodos os temas compostos por Nash Kato e Eddie \"King\" Roeser. "}
{"id": "336494", "revid": "56817", "url": "https://gl.wikipedia.org/wiki?curid=336494", "title": "Strap It On", "text": "Strap It On \u00e9 o \u00e1lbum de estrea da banda estadounidense de metal alternativo Helmet, publicado en marzo de 1990 a trav\u00e9s do selo Amphetamine Reptile Records. Posteriormente ser\u00eda reeditado por Interscope Records en novembro de 1991.\nListaxe de canci\u00f3ns.\nTodos os temas compostos por Page Hamilton."}
{"id": "336496", "revid": "56817", "url": "https://gl.wikipedia.org/wiki?curid=336496", "title": "Bricks Are Heavy", "text": "Bricks Are Heavy \u00e9 o terceiro \u00e1lbum da banda estadounidense de grunge L7, publicado o 14 de abril de 1992 a trav\u00e9s do selo Slash Records. Apoiado polo sinxelo \"Pretend We're Dead\", o \u00e1lbum foi todo un \u00e9xito e o grupo converteuse no representante feminino da m\u00fasica grunge.\nO \u00e1lbum lanouse pouco despois da chegada do grunge ao gran p\u00fablico co \u00e9xito sorpresa do \"Nevermind\" de Nirvana. En xullo de 1992 o tema \"Pretend We're Dead\" ga\u00f1ou popularidade nas estaci\u00f3ns de radio estadounidenses, onde foi emitida regularmente. Cara finais de agosto o disco chegar\u00eda ao n\u00famero 1 da lista \"Billboard's Heatseekers\", e d\u00faas semanas despois acadar\u00eda o posto 160 da \"Billboard 200\"."}
{"id": "336500", "revid": "6279", "url": "https://gl.wikipedia.org/wiki?curid=336500", "title": "Bacilarof\u00edceas", "text": ""}
{"id": "336501", "revid": "6279", "url": "https://gl.wikipedia.org/wiki?curid=336501", "title": "Bacilarof\u00edcea", "text": ""}
{"id": "336502", "revid": "116721", "url": "https://gl.wikipedia.org/wiki?curid=336502", "title": "Telesur", "text": "Telesur \u00e9 unha cadea de televisi\u00f3n multiestatal con sede central en Caracas (Venezuela) que transmite en sinal libre e sen custo, operada por \"La Nueva Televisi\u00f3n del Sur C.A.\", unha compa\u00f1\u00eda p\u00fablica que \u00e9 financiada polos gobernos de Bolivia, Cuba, Ecuador, Nicaragua, Uruguai e Venezuela. Iniciou as s\u00faas emisi\u00f3ns o 1 de xullo de 2005.\nProgramaci\u00f3n.\nA programaci\u00f3n de Telesur, comezou combinando contidos informativos con programas educativos, culturais, de debate, entretemento e cine latinoamericano. A partir de 2009 a canle orientouse maioritariamente \u00e1 informaci\u00f3n, quedando a programaci\u00f3n case reducida a informativos, programas de an\u00e1lises e bolet\u00edns deportivos."}
{"id": "336503", "revid": "89787", "url": "https://gl.wikipedia.org/wiki?curid=336503", "title": "Hasidismo", "text": "O hasidismo (en hebreo: \"\u05d7\u05e1\u05d9\u05d3\u05d5\u05ea\", que quere dicir \"piadoso\", da palabra de ra\u00edz hebrea \"chesed\" \"\u05d7\u05e1\u05d3\" co significado \"da bondade\") \u00e9 movemento xudeu relixioso haredi que xorde na Europa Oriental (Belar\u00fas e Ucra\u00edna) no s\u00e9culo XVIII.\nO rabino Israel Ben Eliezer, tam\u00e9n co\u00f1ecido como o Ba'al Shem Tov, foi quen fundou o hasidismo. O credo relixioso prov\u00e9n dun tempo de persecuci\u00f3n dos xudeus, cando os xudeus de Europa incursionan dentro do estudo do Talmud; moitos encontraron que a maior parte das expresi\u00f3ns da vida xudaica se volveran \"moi acad\u00e9micas\" e ti\u00f1an a s\u00faa \u00e9nfase sobre a espiritualidade ou mesmo a alegr\u00eda. O rabino fundador intentou mellorar esta situaci\u00f3n. Coas s\u00faas etapas no inicio, o hasidismo encontrou oposici\u00f3n en varios l\u00edderes xudeus contempor\u00e1neos, m\u00e1is notablemente do Vilna Gaon de Lituania, unidos como o \"mitnagdim\" (en galego: \"opositores\")."}
{"id": "336504", "revid": "6279", "url": "https://gl.wikipedia.org/wiki?curid=336504", "title": "Euribor", "text": ""}
{"id": "336506", "revid": "56817", "url": "https://gl.wikipedia.org/wiki?curid=336506", "title": "Death on Two Legs", "text": "Death on Two Legs \u00e9 a primeira canci\u00f3n do \u00e1lbum \"A Night at the Opera\", realizado pola banda de rock brit\u00e1nica Queen en 1975.\nFreddie Mercury escribiu esta canci\u00f3n como unha carta de despedida ao exmanager de Queen Norman Sheffield, con quen, segundo a banda, non estaban de acordo na distribuci\u00f3n dos beneficios entre 1972 e 1974. Segundo Taylor e May, Freddie estaba realmente desgustado polo xeito en que se repart\u00edan as ganancias da banda, xa que logo de tres \u00e1lbums, o terceiro deles, \"Sheer Heart Attack\", con relativo \u00e9xito internacional, mesmo no Xap\u00f3n, a banda non vira a\u00ednda traducido en beneficio econ\u00f3mico todo o seu esforzo musical. Ao parecer, as contas non cadraban.\"\"\nSegundo as palabras de Mercury: \"\" 'Death on Two Legs' era a letra m\u00e1is malintencionada que escribira xamais. Conti\u00f1a tanto rancor que Brian se sent\u00eda mal ao cantala. Ningu\u00e9n creu nunca canto odio e veleno hab\u00eda no xeito de cantar esta canci\u00f3n, ag\u00e1s pola mesma letra. Simplemente escoiten a letra atentamente. \u00c9 unha cancionci\u00f1a desagradable que saca a relucir a mi\u00f1a vea maligna. Normalmente non me gusta explicar en que estaba a pensar cando escrib\u00edn esta canci\u00f3n. Trata sobre un vello desagradable que co\u00f1ec\u00edn. A letra sa\u00edu con moita facilidade..\".\"\nUnha das queixas de Mercury, era o feito de que el consideraba que necesitaba un bo piano de cola acorde co seu nivel art\u00edstico e coa imaxe que Queen necesitaba proxectar. En particular, Freddie quer\u00eda un \"grand-piano\" branco, o que aparece posteriormente no v\u00eddeo de \"Bohemian Rhapsody\", o que Sheffield se negou a comprar, pois consideraba que era un capricho m\u00e1is do exc\u00e9ntrico Freddie, o que demostra a pouca confianza que ti\u00f1a o exmanager no grupo.\nXa houbera unha protesta subliminar no terceiro \u00e1lbum, \"Sheer Heart Attack,\" co tema \"Flick of The Wrist\", con frases como \"Let me squeeze you till you've dried\" ou \"All this estafe honey... baby you've been had\", nas cales xa Freddie deixa entrever que sent\u00eda explotado.\nNo disco \"A Night At The Opera\" Freddie d\u00e1 un paso m\u00e1is e engade ao t\u00edtulo da canci\u00f3n o famoso \"Dedicado a...?\" para evitar demandas. Non obstante, Sheffield intenta infructuosamente demandalos pola menci\u00f3n do seu nome nos directos, o que leva a banda a introducir o tema en vivo dicindo: \"This next song is from A Night at the Opera, this is about a motherfucker of a gentleman we call him Death on two legs\". A escatolox\u00eda foi suprimida cun asub\u00edo no disco en directo \"Live Killers.\"\nNo que respecta \u00e1 estrutura musical, a canci\u00f3n comeza cunha complexa introduci\u00f3n \"in crescendo\" de arpexios que alcanza niveis pandemon\u00edacos para finalmente develar un riff que recrea unha atmosfera sinistra, que foi composto por Mercury ao piano e logo trasladado \u00e1 guitarra por May, e que constit\u00fae o eixe musical sobre o que se desenvolve toda a melod\u00eda. \"Death On Two Legs\" sempre foi unha peza favorita, tanto de Queen como dos fans en vivo, polo que adoitaban tocala completa ata 1977. Desde 1978 comezaron a tocar s\u00f3 a metade da canci\u00f3n e como introduci\u00f3n dun popurr\u00ed composto ademais por Killer Queen e \"I'm in Love with My Car\", entre outras."}
{"id": "336507", "revid": "23204", "url": "https://gl.wikipedia.org/wiki?curid=336507", "title": "Idioma diula", "text": ""}
{"id": "336508", "revid": "839", "url": "https://gl.wikipedia.org/wiki?curid=336508", "title": "Igrexa ortodoxa ucra\u00edna", "text": "A Igrexa ortodoxa ucra\u00edna (en ; en ) \u00e9 dende o 27 de maio de 2022 \u00e9 unha igrexa ortodoxa autoc\u00e9fala de Ucra\u00edna, e antes unha parte autogobernada da Igrexa ortodoxa rusa."}
{"id": "336509", "revid": "839", "url": "https://gl.wikipedia.org/wiki?curid=336509", "title": "Eparqu\u00eda ortodoxa ucra\u00edna de Lviv e Galicia (Patriarcado de Moscova)", "text": ""}
{"id": "336511", "revid": "23204", "url": "https://gl.wikipedia.org/wiki?curid=336511", "title": "Den\u00eds G\u00f3mez", "text": "Denis G\u00f3mez Feal, de nome art\u00edstico Den\u00eds G\u00f3mez, nado na Coru\u00f1a o 24 de setembro de 1978, \u00e9 un actor de teatro e televisi\u00f3n galego. \u00c9 co\u00f1ecido polos seus papeis como actor secundario en series de televisi\u00f3n galegas e espa\u00f1olas a\u00ednda que tam\u00e9n ten caracterizado personaxes secundarios no cine.\nFormaci\u00f3n.\nIniciou a s\u00faa carreira como actor no grupo de teatro Farsalia entre 1997 e 2001. Entre 2001 e 2003 pasou pola escola Shakespeare Company. De 2003 a 2005 estivo no Estudio Internacional do Actor Juan Carlos Corazza. En 2006 fixo un curso de interpretaci\u00f3n e direcci\u00f3n de Jaime Ch\u00e1varri e no 2007-2008 outro de interpretaci\u00f3n ante a c\u00e1mara de Macarena Pombo e Eva Lesmes. Finalmente, en 2011, realizou un curso intensivo de interpretaci\u00f3n con John Strasberg."}
{"id": "336512", "revid": "1131", "url": "https://gl.wikipedia.org/wiki?curid=336512", "title": "Campo Municipal de F\u00fatbol Arsenio Iglesias Pardo", "text": "O Campo Municipal de F\u00fatbol Arsenio Iglesias Pardo foi un estadio de f\u00fatbol propiedade do Concello da Coru\u00f1a, situado no pol\u00edgono industrial A Grela - Bens. Inaugurado orixinalmente como Campo Municipal de F\u00fatbol A Grela II, o Concello decidiu mudar o nome para homenaxear o ex xogador e exadestrador coru\u00f1\u00e9s Arsenio Iglesias. Trat\u00e1base dun campo principalmente dedicado \u00e1 pr\u00e1ctica do f\u00fatbol afeccionado coru\u00f1\u00e9s.\nO seu terreo de xogo era de c\u00e9spede artificial desde o ano 2008, cando sufriu unhas fondas obras de reforma, inauguradas polo ent\u00f3n alcalde Javier Losada e o presidente da Deputaci\u00f3n da Coru\u00f1a Salvador Fern\u00e1ndez Moreda. As s\u00faas dimensi\u00f3ns eran de 95 \u00d7 58 metros e contaba cunha bancada con capacidade para 440 persoas baixo a cal foran habilitados at\u00e9 seis vestiarios.\nEn 2018, o Concello e Hijos de Rivera, que ten a s\u00faa sede e factor\u00eda nunha propiedade anexa ao campo de f\u00fatbol, chegaron a un acordo mediante o cal a empresa pagar\u00eda 4.2 mill\u00f3ns de euros ao concello pola adquisici\u00f3n da parcela. En novembro dese mesmo ano iniciouse o derrubamento da bancada. O proxecto suscitou as cr\u00edticas dos usuarios do campo."}
{"id": "336513", "revid": "92658", "url": "https://gl.wikipedia.org/wiki?curid=336513", "title": "Koto", "text": "O koto (\u7434 ou \u7b8f) \u00e9 un instrumento de corda xapon\u00e9s de orixe chinesa.\nHistoria.\nEste instrumento foi utilizado amplamente non s\u00f3 na interpretaci\u00f3n da m\u00fasica tradicional, sen\u00f3n tam\u00e9n en moitos x\u00e9neros contempor\u00e1neos.\nFoi introducido desde a China durante a era Nara (710-793). Unha das obras m\u00e1is co\u00f1ecidas \u00e9 \"Rokudan no Shirabe.\" Rokudan foi composta por Yatsuhashi Kengy\u014d. Outra peza cl\u00e1sica moi co\u00f1ecida \u00e9 \"Haru non umi\" (Mar de primavera), de Michio Miyagi.\nEn \u00e9poca m\u00e1is recente, foi utilizado pola banda de rock brit\u00e1nica Queen, especialmente no disco \"A Night at the Opera\", manexado por Brian May.\nTipos.\nHai varios tipos de koto:\nT\u00e9cnica.\nPara pulsar o koto util\u00edzanse tres u\u00f1as (tsume \u3064\u3081) feitas de bamb\u00fa ou marfil, colocadas sobre os dedos polgar, \u00edndice e medio da man dereita. A forma desas u\u00f1as var\u00eda de acordo coa escola de interpretaci\u00f3n: Yamada e Ikuta. A funci\u00f3n b\u00e1sica da man esquerda \u00e9 a de premer nas cordas durante a execuci\u00f3n, co fin de cambiar levemente a afinaci\u00f3n e facer ornamentaci\u00f3n sobre alg\u00fans sons."}
{"id": "336514", "revid": "89787", "url": "https://gl.wikipedia.org/wiki?curid=336514", "title": "Certificaci\u00f3n de vendas discogr\u00e1ficas", "text": "A certificaci\u00f3n de vendas discogr\u00e1ficas \u00e9 un sistema de reco\u00f1ecemento aos artistas cuxas produci\u00f3ns discogr\u00e1ficas alcanzan as m\u00e1is altas cifras de vendas. Nos pa\u00edses do noso controno, os reco\u00f1ecementos m\u00e1is com\u00fans son o Disco de Ouro e o Disco de Platino, pero tam\u00e9n se entregan o Disco de Prata, o Disco de Diamante e o Disco de Uranio (este \u00faltimo s\u00f3 se entregou en contadas ocasi\u00f3ns). Nos pa\u00edses de influencia inglesa \u00e9 moi co\u00f1ecido o \"Golden Record\".\nO n\u00famero de vendas requirido para alcanzar estes premios var\u00eda de acordo coa poboaci\u00f3n do pa\u00eds no que se lance a produci\u00f3n discogr\u00e1fica e co volume habitual de vendas. Pode tam\u00e9n variar o baremo nun mesmo pa\u00eds por evoluci\u00f3n das vendas (aumento ou baixa). Xa que logo, por exemplo, en Alema\u00f1a a cifra para conseguir o platino en sinxelos e \u00e1lbums variou desde os anos 80 ata a actualidade, pasando primeiro de 800.000 copias a 500.000, logo a 300.000 e actualmente \u00e1s 200.000, debido \u00e1 ca\u00edda das vendas e \u00e1 dificultade consecuente de premiar discos. Pola s\u00faa banda, o Reino Unido mantivo constantes as s\u00faas 300.000 copias necesarias para conseguir o Disco de Platino no pa\u00eds, debido a que al\u00ed as vendas de discos non sufriron cambios tan significativos. En Espa\u00f1a, as cantidades necesarias para o Disco de Ouro e de Disco de Platino eran orixinalmente de 50.000 e 100.000 copias, respectivamente; o 1 de novembro de 2005 rebaix\u00e1ronse a 40.000 e 80.000, e a mediados de setembro de 2009 volv\u00e9ronse a rebaixar a 30.000 e 60.000, respectivamente. Actualmente est\u00e1n en 20.000 e 40.000.\nNormalmente entr\u00e9ganse estes reco\u00f1ecementos de acordo coas copias distribu\u00eddas e non segundo as vendidas, xa que non en todos os pa\u00edses se contabilizan ao 100 % as copias vendidas, sen\u00f3n unha porcentaxe que rolda o 80 %, e o resto est\u00edmase. Pero as copias fabricadas si que est\u00e1n contabilizadas ao 100 %.\nAs copias requiridas para lograr un reco\u00f1ecemento tam\u00e9n var\u00edan segundo o formato da produci\u00f3n discogr\u00e1fica: \u00e1lbum, sinxelo, DVD ou descarga. Nalg\u00fans pa\u00edses tam\u00e9n se distingue entre artistas nacionais ou estranxeiros, ou segundo o idioma. As\u00ed, nos Estados Unidos o platino para \u00e1lbums est\u00e1 establecido en 1.000.000 de exemplares, entanto que se o disco cont\u00e9n polo menos un 51 % de temas en castel\u00e1n (denominado latino) opta tam\u00e9n aos premios de ouro e platino, que se entregan ao superar as 200.000 copias vendidas.\nA inicios do s\u00e9culo XXI, as certificaci\u00f3ns conc\u00e9dense xeralmente de xeito acumulativo e \u00e9 posible que un s\u00f3 \u00e1lbum sexa premiado con prata, ouro e platino consecutivamente. Un \u00e1lbum que obt\u00e9n d\u00faas veces disco de platino \u00e9 co\u00f1ecido habitualmente como un \u201cdobre platino\u201d.\nHistoria.\nO premio \"Disco de Ouro\" orixinal (en realidade \"Gold Record\"), era entregado aos artistas polas s\u00faas propias compa\u00f1\u00edas discogr\u00e1ficas, para celebraren o logro de 1.000.000 de discos de vinilo vendidos nos Estados Unidos de Am\u00e9rica. O primeiro destes premios foi entregado pola RCA ao m\u00fasico Glenn Miller, en febreiro de 1942, celebrando as 1.200.000 unidades vendidas do seu sinxelo \"Chattanooga Choo Choo\". Outro exemplo das primeiras entregas deste premio por parte dunha compa\u00f1\u00eda discogr\u00e1fica \u00e9 o concedido a Elvis Presley en 1956, por 1.000.000 de vendas do seu single \"Hound Dog\".\nEstes exemplos provocaron controversia con respecto \u00e1s posteriores entregas do mesmo reco\u00f1ecemento, por vendas moito menores (500.000 en 2007), o cal non far\u00eda xustiza con estes artistas.\nCertificaci\u00f3n da RIAA.\nAplic\u00e1ronse diversos criterios para determinar se unha produci\u00f3n discogr\u00e1fica logra ou non alg\u00fan reco\u00f1ecemento especial polas s\u00faas vendas. Alg\u00fans destes criterios base\u00e1ronse nas unidades vendidas e outros no valor das vendas. Con todo, o primeiro criterio oficialmente reco\u00f1ecido pola Recording Industry Association of America (Asociaci\u00f3n Industrial Discogr\u00e1fica dos Estados Unidos), para obter \u201cGold Record\u201d no seu pa\u00eds foi para a venda de sinxelos en 1958; ao mesmo tempo, a RIAA inscribiu \"Gold Record\" como unha marca rexistrada nos Estados Unidos. O 14 de marzo de 1958, Perry Como obtivo, co sinxelo \"Catch a Falling Star\", o seu primeiro \"Gold Record\". M\u00e1is adiante, ese mesmo ano, Elvis Presley, co seu \u00e9xito \"Hard Headed Woman\", converteuse no primeiro int\u00e9rprete de Rock and roll en obter esta certificaci\u00f3n.\nDo mesmo xeito que outros premios na industria discogr\u00e1fica estadounidense, a medici\u00f3n das vendas dunha produci\u00f3n non se fai sobre as vendas reais ao consumidor, sen\u00f3n sobre os despachos que os produtores fan aos distribuidores comerciantes, ou sobre as transacci\u00f3ns financeiras respectivas. Isto quere dicir que a obtenci\u00f3n temper\u00e1 dalg\u00fan reco\u00f1ecemento para un novo lanzamento discogr\u00e1fico posiblemente reflicta m\u00e1is as expectativas dos distribuidores para o \u00e1lbum e o seu potencial de mercadeo que as s\u00faas vendas reais ao consumidor final.\nCertificaci\u00f3n da IFPI.\nA Federaci\u00f3n Internacional de Produtores Fonogr\u00e1ficos e Videogr\u00e1ficos (IFPI, polas siglas en ingl\u00e9s de \"International Federation of Phonogram and Videogram Producers\") concede, desde 1996, o IFPI Platinum Europe Award aos \u00e1lbums cuxas vendas superen o mill\u00f3n de unidades (1.000.000) en Europa. A continuaci\u00f3n, s\u00e9guese concedendo a mesma certificaci\u00f3n cada vez que o mesmo produto supera outro mill\u00f3n adicional de vendas, o que moitas veces se denomina como Multi-platinum Europe Awards. Non se restrinxe a orixe xeogr\u00e1fica do artista reco\u00f1ecido, nin o tempo que lle leve alcanzar o limiar de vendas requirido."}
{"id": "336515", "revid": "1131", "url": "https://gl.wikipedia.org/wiki?curid=336515", "title": "Campo Municipal de F\u00fatbol Rodrigo Garc\u00eda Vizoso", "text": "O Campo Municipal de F\u00fatbol Rodrigo Garc\u00eda Vizoso \u00e9 un estadio de f\u00fatbol propiedade do Concello da Coru\u00f1a, situado no Pol\u00edgono A Grela - Bens. Inaugurado orixinalmente como Campo Municipal de F\u00fatbol A Grela I, o Concello decidiu mudar o nome para homenaxear o exfutbolista coru\u00f1\u00e9s Rodrigo Garc\u00eda Vizoso.\nO seu terreo de xogo \u00e9 de c\u00e9spede artificial desde comezos do ano 2015, cando foi substitu\u00edda a herba natural da que dispo\u00f1\u00eda at\u00e9 ent\u00f3n. As s\u00faas dimensi\u00f3ns son de 100\u00d760 metros e pos\u00fae unha bancada cuberta con capacidade para 1.000 persoas e tres vestiarios.\nNeste campo adestraba o Real Club Deportivo da Coru\u00f1a na d\u00e9cada de 1990 ademais de na Cidade Deportiva da Torre, tam\u00e9n de titularidade municipal, mais para o ano 2000 o club conseguiu o uso do anovado campo de f\u00fatbol de Acea de Ama, xestionado pola Xunta de Galicia e que dipo\u00f1\u00eda de dimensi\u00f3ns m\u00e1is axeitadas para o adestramento dun equipo de f\u00fatbol profesional de primeira categor\u00eda. Por\u00e9n, seguir\u00eda a ser empregado puntulamente alg\u00fans anos m\u00e1is como campo de adestramento para equipos de f\u00fatbol profesional que visitaban Riazor para se enfrontar ao RC Deportivo mentres este non tivo rematadas as obras da Cidade Deportiva de Abegondo.\nPosteriormente exerceu como local at\u00e9 o ano 2009 o Monta\u00f1eros Club de F\u00fatbol que chegou acadar a Segunda Divisi\u00f3n B a comezos do s\u00e9culo XXI. En xaneiro de 2015 inaugurouse a anovado terreo de xogo cun partido entre un combinado da Asociaci\u00f3n de F\u00fatbol Aficionado da Coru\u00f1a e os veteranos do RC Deportivo, este encontro serviu asemade como homenaxe ao exdeportivista Jos\u00e9 Manuel Sertucha, finado o ano anterior. Durante a tempada 2015-2016 da Terceira Divisi\u00f3n espa\u00f1ola de f\u00fatbol est\u00e1 a exercer os seus partidos como anfitri\u00f3n a Silva Sociedad Deportiva, que tam\u00e9n ten instalada nos seus baixos a s\u00faa sede.\nV\u00e9xase tam\u00e9n.\nLigaz\u00f3ns externas.\nFicha oficial do campo na web do Concello da Coru\u00f1a."}
{"id": "336516", "revid": "98629", "url": "https://gl.wikipedia.org/wiki?curid=336516", "title": "Melody Maker", "text": "Melody Maker (en galego \"Creador de melod\u00edas\") era unha publicaci\u00f3n do Reino Unido que, consonte a s\u00faa empresa editora, IPC Media, chegou a se converter na revista semanal de m\u00fasica m\u00e1is antiga do mundo.\nFundouse en 1926, enfocada soamente aos m\u00fasicos profesionais, e logo pasou a centrarse no mundo do jazz. Nos anos 50 comezou aos poucos a cubrir o mundo do rock, e aumentou a s\u00faa circulaci\u00f3n ata ameazar o liderado do \"New Musical Express\" (NME). As vendas continuaron a subir e no comezo dos anos 70 chegou \u00e1 marca de 250.000 copias por semana.\nA publicaci\u00f3n continuou a tratar s\u00f3 sobre rock e m\u00fasica indie, sacrificando o tratamento doutros temas como a m\u00fasica de baile, e inclu\u00eda cr\u00edticas de equipamentos musicais e de cintas de demostraci\u00f3n enviadas polos lectores, d\u00faas cousas que a diferenciaban do NME. As vendas comezaron a decaer e ao final dos anos 90 a MM foi relanzada no formato revista.\nDeixou de publicarse en 2000, mestur\u00e1ndose oficialmente coa NME (publicada pola mesma empresa, a IPC Med\u00eda), que herdou alg\u00fans dos seus xornalistas e das s\u00faas secci\u00f3ns."}
{"id": "336517", "revid": "89787", "url": "https://gl.wikipedia.org/wiki?curid=336517", "title": "Rockfield Studios", "text": "Rockfield Studios, preto de Monmouth, en Gales, nos arredores de Rockfield, Monmouthshire, son uns estudios de gravaci\u00f3n activos desde a d\u00e9cada de 1960, onde gravaron multitude de bandas brit\u00e1nicas como Black Sabbath, Mot\u00f6rhead, Queen e Oasis.\nHistoria.\nOs estudios foron fundados polos irm\u00e1ns Kingsley e Charles Ward en 1963, adaptando unha granxa que xa exist\u00eda. En 1965, convert\u00e9ronse no primeiro estudio de gravaci\u00f3n-residencia, onde os artistas ou as bandas pod\u00edan aloxarse mentres gravaban. Consta de dous estudios, \"Coach House\" e \"Quadrangle\".\nA primeira gravaci\u00f3n con \u00e9xito dos estudios foi \"I Hear You Knocking\", de Dave Edmunds, gravado en 1970. Despois deste \u00e9xito, a comezos dos anos 1970 grav\u00e1ronse sete \u00e1lbums de Budgie, varios de Hawkwind, \"Chameleon in the Shadow of the Night\", de Peter Hammill, o exitoso sinxelo de Ace \"How Long?\" e o \u00e1lbum \"Sheer Heart Attack\", de Queen. En agosto de 1975, Queen gravou al\u00ed \"A Night At The Opera\", que incl\u00fae \"Bohemian Rhapsody\". Mot\u00f6rhead gravou por primeira vez nos estudios en 1975 e mesmo asinou contrato brevemente co selo discogr\u00e1fico Rockfield."}
{"id": "336518", "revid": "1576", "url": "https://gl.wikipedia.org/wiki?curid=336518", "title": "Swan Song Records", "text": "Swan Song foi un selo discogr\u00e1fico creado polo grupo de rock brit\u00e1nico Led Zeppelin en 1974. O nome do selo fai referencia ao belo canto do cisne xusto antes de morrer. Recalca a diferenza que existe entre o ru\u00eddo desagradable dun cisne durante toda a s\u00faa vida e o canto emitido momentos antes da s\u00faa morte. Prov\u00e9n do nome dunha canci\u00f3n in\u00e9dita composta por Jimmy Page.\nO grupo creu que para traballar con menos presi\u00f3n deb\u00edan eliminar aqueles elementos que a exercesen (discos obrigatorios, propiedade das canci\u00f3ns...) e decidiron crear o selo Swan Song. Este selo foi creado principalmente para as s\u00faas propias gravaci\u00f3ns, e para dar cabida a outros artistas que, ou ben manti\u00f1an unha boa relaci\u00f3n profesional con Led Zeppelin \u2013como o caso de Bad Company\u2013, ou ben dificilmente tivesen cabida noutras discogr\u00e1ficas internacionais (caso de Mirabai). De todos os xeitos, segu\u00edan a s\u00faa relaci\u00f3n con Atlantic Records, que se ocupaba da distribuci\u00f3n dos traballos.\nO primeiro lanzamento de Swan Song Records foi o \u00e1lbum hom\u00f3nimo de Bad Company en maio de 1974, mentres que o primeiro disco editado por Led Zeppelin baixo o seu propio selo foi \"Physical Grafiti\", \u00e1lbum dobre que inclu\u00eda temas sobrantes de antigas sesi\u00f3ns de gravaci\u00f3n doutros \u00e1lbums, e que \u00e9 considerado unha obra mestra.\nEntre os artistas de relevo cuxas obras foron publicadas por Swan Song Records at\u00f3panse, ademais The Pretty Things, Detective e Dave Edmunds.\nSwan Song Records cesou finalmente na s\u00faa actividade en outubro de 1983, quedando operativa unicamente para xestionar as reedici\u00f3ns dos discos de Led Zeppelin e os dereitos derivados deles."}
{"id": "336519", "revid": "98629", "url": "https://gl.wikipedia.org/wiki?curid=336519", "title": "Trident Studios", "text": "Trident Studios era un estudio de gravaci\u00f3n brit\u00e1nico, orixinalmente situado No distrito londiniense de Soho. Foi constru\u00eddo en 1967 polos irm\u00e1ns Barry e Norman Sheffield. O primeiro grande \u00e9xito rexistrado en Trident Studios foi \"Jack's My Name\", de Manfred Mann, en marzo de 1968, que iniciou a s\u00faa reputaci\u00f3n e o seu reco\u00f1ecemento. Un dos moitos \u00e1lbums famosos gravados en Trident \u00e9 \"Transformer\", de Lou Reed, producido por David Bowie.\nA actitude relaxada dos irm\u00e1ns Sheffield, a enxe\u00f1ar\u00eda de son, o estado do estudio e os equipamentos de gravaci\u00f3n fixeron que moitos artistas gravasen al\u00ed.\u00a0\nA lendaria consola de gravaci\u00f3n \"A\" de Trident.\nA lendaria consola de gravaci\u00f3n \"A\" de Trident foi constru\u00edda orixinalmente por e para os Estudios Trident. Cando se correu a voz acerca desta nova e revolucionaria consola de multipista de gravaci\u00f3n, outros estudios chegaban a enviarlles os seus pedidos. Cherokee Studios, en Os \u00c1nxeles, foi un dos primeiros beneficiarios dos primeiros modelos de produci\u00f3n e, finalmente, comproulle tres novos a Trident. David Bowie, Rod Stewart e Frank Sinatra at\u00f3panse entre os primeiros artistas que gravaron por primeira vez discos de \u00e9xito na primeira gama de consolas de Cherokee. Con s\u00f3 13 consolas constru\u00eddas deste modelo, a gama Trident chegou a alcanzar un status case m\u00edtico na industria de gravaci\u00f3n profesional.\n\"Malia ter un prazo moi limitado, a consola \"A\" de Trident ga\u00f1ou gran reputaci\u00f3n polo seu son moi distinto e agradable, coa secci\u00f3n musical de EQ, o que a fixo moi cobizada polos enxe\u00f1eiros aos que lles gustaba combinar a vella escola cun equipamento anal\u00f3xico que se aproximaba \u00e1 tecnolox\u00eda dixital.\"\nThe Beatles e Apple Records.\nTrident Studios foi o primeiro estudio no Reino Unido no uso da reduci\u00f3n de ru\u00eddo Dolby.\u00a0A\u00ednda que en Abbey Road a\u00ednda s\u00f3 se utilizaban catro pistas, Ampex Trident tivo a The Beatles o 31 de xullo de 1968 para gravar \"Hey Jude\". Canci\u00f3ns do \"White Album\" como \"Dear Prudence\", \"Honey Pie\", \"Savoy Truffle\" e \"Martha My Dear\" tam\u00e9n se gravaron al\u00ed. O 22 de febreiro de 1969, The Beatles gravaron por primeira vez \"I Want You (She's So Heavy)\" para o \u00e1lbum Abbey Road. M\u00e1is tarde John Lennon e Y\u014dko Ono regresaron con The Plastic Ono Band para gravar \"Cold Turkey\" con Eric Clapton na guitarra.\nMoitos artistas de Apple Records utilizaron os estudios Trident, inclu\u00edndo Billy Preston, Mary Hopkin e James Taylor. Un \u00e1lbum triplo de George Harrison, \"All Things Must Pass\", que cont\u00e9n o \u00e9xito \"My Sweet Lord\", e de Ringo Starr \"It Don't Come Easy\", tam\u00e9n se gravaron al\u00ed. Harry Nilsson gravou \"Without You\" en Trident, as\u00ed como alg\u00fans anacos de varios dos seus \u00e1lbums de 1970.\u00a0\nOutros artistas que foron enviados de Apple Records a Trident, tendo en conta as limitaci\u00f3ns dos estudios de Apple nese momento, foron Harry Nilsson, Billy Preston, Mary Hopkin e James Taylor, as\u00ed como os catro membros de The Beatles para os seus proxectos en solitario. Ao parecer, foi durante estes d\u00edas cando Paul McCartney decidiu apoiar un novo e prometedor grupo chamado Queen, permit\u00edndolles utilizar as horas reservadas no seu estudio.\nOutras gravaci\u00f3ns.\nEn marzo de 1968, Manfred Mann gravouo primeiro n\u00famero un no estudio Trident 1, o single \"My Name's Jack\", que foi o lanzamento de Trident como un estudio profesional de primeira categor\u00eda. Durante os anos 70, alg\u00fans dos artistas m\u00e1is reputados que utilizaron os estudios nas s\u00faas gravaci\u00f3ns foron, Elton John, Marc Bolan / T.rex, Carly Simon, Frank Zappa, The Rolling Stones, Free, The Plastic Ono Band, Lindisfarne, Dusty Springfield, The Mahavishnu Orchestra, Krisma, Jeff Beck e Rod Stewart.\nEste per\u00edodo coincidiu coa incorporaci\u00f3n dun novo enxe\u00f1eiro chamado Ken Scott, quen se converter\u00eda nun dos enxe\u00f1eiros e produtores m\u00e1is reputados da historia da m\u00fasica rock coa s\u00faa participaci\u00f3n en discos de David Bowie: \"Hunky Dory\" (1971) e \"The Rise and Fall of Ziggy Stardust\" (1972).\u00a0\nTony Stratton-Smith foi tam\u00e9n un dos clientes m\u00e1is regulares dos estudios durante os anos 70. Genesis gravou en Trident varios dos seus discos m\u00e1is co\u00f1ecidos, inclu\u00edndo \"Trespass\" (1970), \"Nursery Cryme\" (1971) e \"A Trick of the Tail\" (1976).\u00a0\nA historia dos irm\u00e1ns Sheffield e Trident Studios tam\u00e9n est\u00e1 relacionada co \u00e9xito inicial da banda Queen. Os irm\u00e1ns Sheffield ti\u00f1an un acordo coa banda polo que se lles permit\u00eda o pleno acceso aos estudios de modernas instalaci\u00f3ns e ao seu persoal, apoiados polos mellores produtores e enxe\u00f1eiros.\nTrident Studios foi vendido en decembro de 1981 ao seu enxe\u00f1eiro, Stephen Short, xunto con outros tres investidores. En 1986, comprou a parte dos outros socios e abriu Trident 2."}
{"id": "336520", "revid": "92340", "url": "https://gl.wikipedia.org/wiki?curid=336520", "title": "Roy Thomas Baker", "text": "Roy Thomas Baker, nado en Hampstead (Londres) o 10 de novembro de 1946, \u00e9 un produtor musical, compositor e arranxador ingl\u00e9s. \u00c9 directivo da Recording Academy e ga\u00f1ador de m\u00faltiples premios. Produciu diversos discos de rock e pop que chegaron a ser disco de ouro e disco de platino desde a d\u00e9cada de 1970 ata hoxe.\nTraxectoria.\nBaker comezou a s\u00faa carreira en Decca Records, en Inglaterra, aos 14 anos. Alentado polo produtor musical Gus Dudgeon, axi\u00f1a cambiou a Trident Studios, onde traballou con grandes produtores musicais, como Gus Dudgeon, Tony Visconti, Mick Jagger e Keith Richards, e Frank Zappa, e con grupos como The Rolling Stones, David Bowie, The Who, Gasolin', Nazareth, Santana, Mothers Of Invention, Be Bop Deluxe, Free e T. Rex.\nLogo de cofundar Neptune (compa\u00f1\u00eda de gravaci\u00f3n de Trident), Baker co\u00f1eceu un grup que ser\u00eda co\u00f1ecido como Queen. Comezou unha relaci\u00f3n de traballo que acabou con cinco \u00e1lbums e moitos premios, inclu\u00edndo un Grammy e o premio R\u00e9cord Guiness ao mellor sinxelo: \"Bohemian Rhapsody\".\nVida persoal.\nBaker vive nos \u00c1nxeles e no seu estudio de gravaci\u00f3n en Arizona. Est\u00e1 casado coa executiva do entretemento e exactriz Tere Baker."}
{"id": "336521", "revid": "98629", "url": "https://gl.wikipedia.org/wiki?curid=336521", "title": "Mike Stone (produtor)", "text": "Mike Stone, nado en 1951 e finado en maio de 2002, foi un produtor discogr\u00e1fico, enxe\u00f1eiro de son, m\u00fasico e compositor brit\u00e1nico, reco\u00f1ecido polo seu traballo con artistas como Queen, Genesis, Kiss, Joe Walsh, REO Speedwagon, Lou Reed, April Wine, America, Asia, Bee Gees, Whitesnake e outros m\u00e1is.\nTraxectoria.\nCarreira art\u00edstica.\nStone comezou a s\u00faa carreira musical como un enxe\u00f1eiro de son asistente nos estudios Abbey Road cando era a\u00ednda un adolescente. Tempo despois, entrou en Trident Studios e traballou como operador de son e enxe\u00f1eiro asistente. En 1972, Stone traballou nos primeiros \u00e1lbums de estudio da banda brit\u00e1nica de rock Queen. Xa que logo, Mike logrou unha gran relaci\u00f3n laboral tanto con Queen como co produtor Roy Thomas Baker. Xunnto a Thomas Baker, Mike traballou nas voces da canci\u00f3n \"Bohemian Rhapsody\". Ao retirarse Thomas Baker como produtor do grupo, Queen decidiu facerse cos servizos de Stone para o traballo de mestura nas voces.\nXa na d\u00e9cada de 1980, Stone patrocinou varios \u00e1lbums de Asia, Journey e April Wine, as\u00ed como alg\u00fans de Ratt e Whitesnake, os cales chegaron a ser discos de platino nos Estados Unidos e o Canad\u00e1.\nFalecemento.\nStone padec\u00eda alcoholismo, o que ao cabo lle impediu realizar unha remasterizaci\u00f3n de todo o cat\u00e1logo de \u00e1lbums de Queen. Mike morreu en xu\u00f1o de 2002 por mor das complicaci\u00f3ns de devandita doenza.\nA pel\u00edcula \"O transportador 2\", protagonizada polo tam\u00e9n brit\u00e1nico Jason Statham foi dedicada \u00e1 s\u00faa memoria."}
{"id": "336534", "revid": "5863", "url": "https://gl.wikipedia.org/wiki?curid=336534", "title": "Jos\u00e9 Fontenla Leal", "text": ""}
{"id": "336535", "revid": "56817", "url": "https://gl.wikipedia.org/wiki?curid=336535", "title": "For Blood and Empire", "text": "For Blood and Empire \u00e9 o quinto \u00e1lbum da banda estadounidense de punk rock Anti-Flag, publicado o 21 de marzo de 2006 a trav\u00e9s do selo RCA Records. Tr\u00e1tase tam\u00e9n do seu primeiro disco a trav\u00e9s dunha grande discogr\u00e1fica, o que causou que o grupo recibise cr\u00edticas debido \u00e1 s\u00faa mensaxe anti-corporativista inicial."}
{"id": "336536", "revid": "1576", "url": "https://gl.wikipedia.org/wiki?curid=336536", "title": "Deftones (\u00e1lbum)", "text": "Deftones \u00e9 o cuarto \u00e1lbum da banda estadounidense de metal alternativo Deftones, publicado o 20 de maio de 2003 a trav\u00e9s do selo Maverick Records. O \u00e1lbum conta cun espectro m\u00e1is amplo de estilos musicais que os seus traballos anteriores, que van dende algunhas das s\u00faas composici\u00f3ns m\u00e1is pesadas (como \"Bloody Cape\" e \"When Girls Telephone Boys\") ata cambiantes influencias trip hop (como \"Lucky You\"). \u00c9 o derradeiro disco do grupo producido por Terry Date, que levaba traballando con Deftones dende o seu \u00e1lbum de estrea en 1995.\nListaxe de canci\u00f3ns.\nTodos os temas compostos por Deftones ag\u00e1s \"Lucky You\", por Deftones e DJ Crook."}
{"id": "336537", "revid": "23204", "url": "https://gl.wikipedia.org/wiki?curid=336537", "title": "Diocese ortodoxa moldava de Ungheni e Nisporeni", "text": "A diocese de Ungheni e Nisporeni \u00e9 unha s\u00e9 da Igrexa ortodoxa rusa parte da metr\u00f3pole de Chi\u0219in\u0103u e toda Moldavia.\nTerritorio.\nA eparqu\u00eda ten xurisdici\u00f3n sobre os distritos de Ungheni, Nisporeni, C\u0103l\u0103ra\u0219i e H\u00eence\u0219ti, en Moldavia. A s\u00e9 episcopal est\u00e1 na cidade de Ungheni. O territorio est\u00e1 dividido en 145 parroquias.\nHistoria.\nFoi estabelecida por decisi\u00f3n do S\u00ednodo da Igrexa ortodoxa rusa o 6 de outubro de 2006, en territorio da diocese de Chi\u0219in\u0103u."}
{"id": "336538", "revid": "2635", "url": "https://gl.wikipedia.org/wiki?curid=336538", "title": "Benjam\u00edn Modesto Rodr\u00edguez Abad", "text": ""}
{"id": "336539", "revid": "85894", "url": "https://gl.wikipedia.org/wiki?curid=336539", "title": "Mar\u00eda Victoria Eiroa", "text": "Mar\u00eda Victoria Eiroa D\u00edaz, nada en Ferrol en 1915 e finada en Madrid o 2 de outubro de 2007, foi unha pol\u00edtica galega.\nTraxectoria.\nEstudou Filosof\u00eda e Letras da Universidade de Santiago de Compostela. Aprendeu alem\u00e1n con Ottilia Ulbricht, que a introduciu nas Juntas de Ofensiva Nacional-Sindicalista. Despois integrouse na Falange de Jos\u00e9 Antonio Primo de Rivera. En febreiro de 1936 Pilar Primo de Rivera na compa\u00f1a de Dora Maqueda visitou Galicia para estender a Secci\u00f3n Femenina da Falange, e Mar\u00eda Victoria Eiroa pasou a integrar primeira xefatura organizativa de Galicia. Co golpe de Estado do 18 de xullo de 1936 regresou a Ferrol e foi xefa comarcal da Secci\u00f3n Feminina de Ferrol, delegada provincial de Auxilio Social e encargada do Auxilio de Invierno. En decembro de 1937 visitou Alema\u00f1a cunha delegaci\u00f3n da Secci\u00f3n Femenina. Ao rematar a guerra instalouse en Madrid e pasou a ser doutora en Filosof\u00eda e Letras. Foi regidora central de Administraci\u00f3n, administradora da Escuela Nacional Isabel La Cat\u00f3lica de \u00c1vila, directora do Colegio Mayor Teresa de Jes\u00fas e regidora central do SEU. Foi reitora de Universidade Laboral de Zarazoza (1967-1977).\nNa Transici\u00f3n foi nomeada Directora xeral de Promoci\u00f3n Familiar e da Muller e formou parte da Asociaci\u00f3n Nueva Andadura con Pilar Primo de Rivera e promoveu a organizaci\u00f3n neofranquista Plataforma 2003."}
{"id": "336540", "revid": "1888", "url": "https://gl.wikipedia.org/wiki?curid=336540", "title": "Mar\u00eda Victoria Eiroa D\u00edaz", "text": ""}
{"id": "336542", "revid": "1131", "url": "https://gl.wikipedia.org/wiki?curid=336542", "title": "Pauline R\u00e9age", "text": ""}
{"id": "336558", "revid": "109216", "url": "https://gl.wikipedia.org/wiki?curid=336558", "title": "La Marea", "text": "La Marea \u00e9 un xornal espa\u00f1ol \u00e9 un medio de comunicaci\u00f3n en castel\u00e1n, editado en papel e de car\u00e1cter mensual. As\u00ed mesmo conta cun diario dixital. \"La Marea\" xorde da cooperativa period\u00edstica M\u00e1sP\u00fablico Sociedad Cooperativa, fundada por ex-traballadores da edici\u00f3n en papel do diario \"P\u00fablico\". O primeiro n\u00famero sa\u00edu \u00e1 venda o 21 de decembro de 2012."}
{"id": "336559", "revid": "98629", "url": "https://gl.wikipedia.org/wiki?curid=336559", "title": "Fotorreceptor (electr\u00f3nica)", "text": "En electr\u00f3nica, un fotorreceptor, tam\u00e9n denominado detector fot\u00f3nico, \u00e9 un sensor de estado s\u00f3lido que converte a enerx\u00eda solar en enerx\u00eda el\u00e9ctrica, xerando habitualmente unha corrente \u00e1 s\u00faa sa\u00edda.\nA incidencia de fot\u00f3ns dunha determinada enerx\u00eda provoca a transici\u00f3n de electr\u00f3ns da banda de valencia \u00e1 banda de conduci\u00f3n.\nFunciona como un transdutor de luz, que proporciona un sinal el\u00e9ctrico como resposta \u00e1 radiaci\u00f3n \u00f3ptica que incide sobre a s\u00faa superficie sens\u00edbel.\nOs fotorreceptores son compo\u00f1entes esenciais de calquera sistema de comunicaci\u00f3n \u00f3ptica e un dos elementos fundamentais no que se refire a prestaci\u00f3ns.\nTipos.\nDentro da categor\u00eda de detectores fot\u00f3nicos podemos encontrar unha gran variedade de dispositivos. Cada un deles presentar\u00e1 unhas caracter\u00edsticas particulares.\nFotocondutor.\nUn fotocondutor, tam\u00e9n chamado fotorresistencia \u00e9 aquel dispositivo que cambia a s\u00faa resistencia el\u00e9ctrica debido \u00e1 exposici\u00f3n \u00e1 enerx\u00eda radiante que chega a el. A resistencia que xera var\u00eda en funci\u00f3n da luz que incide sobre a s\u00faa superficie. A maior intensidade de luz que incida na superficie deste, menor ser\u00e1 a s\u00faa resistencia, e a menor luz que incida maior ser\u00e1 a resistencia.\nP\u00f3dense encontrar fotorresistencias, por exemplo, nas impresoras l\u00e1ser, onde fai de ponte entre o feixe do l\u00e1ser ao n\u00facleo do tambor, creando unha imaxe electroest\u00e1tica do material a imprimir sobre o tambor. Ademais, modulando a intensidade do l\u00e1ser, p\u00f3dese controlar con gran precisi\u00f3n o ton da imaxe que finalmente ser\u00e1 impresa.\nFotod\u00edodo.\nO fotod\u00edodo \u00e9 un semicondutor sens\u00edbel \u00e1 luz vis\u00edbel ou \u00e1 infravermella dependendo do material co que se fabrica. Os d\u00edodos te\u00f1en un sentido normal de circulaci\u00f3n de corrente, que se chama polarizaci\u00f3n directa. Neste sentido, o d\u00edodo deixa pasar a corrente el\u00e9ctrica e practicamente non o permite no sentido inverso: esta \u00e9 a base do funcionamento dun d\u00edodo. Pero no fotod\u00edodo a corrente que est\u00e1 en funcionamento (e que var\u00eda cos cambios da luz) \u00e9 a que circula en sentido inverso ao permitido pola xuntura do d\u00edodo. Producirase un aumento da circulaci\u00f3n de corrente cando o d\u00edodo \u00e9 excitado pola luz.\nUn exemplo de utilizaci\u00f3n do fotod\u00edodo \u00e9 o necesario para cambiar de canal co mando distancia dun televisor. O mando env\u00eda un sinal infravermello e o fotod\u00edodo c\u00e1ptaa.\nFototransistor.\nO fototransistor \u00e9 un transistor sens\u00edbel \u00e1 luz, normalmente infravermella. O fototransistor e m\u00e1is sens\u00edbel que o fotod\u00edodo polo efecto de ganancia propia do transistor. A diferenza m\u00e1is not\u00e1bel na estrutura dun fototransistor e un transistor \u00e9 a c\u00e1psula do fototransistor, que \u00e9 semitransparente ou totalmente transparente, as\u00ed \u00e9 sens\u00edbel \u00e1 luz.\nO fototransistor conduce m\u00e1is ou menos corrente do colector cando incide m\u00e1is ou menos luz sobre as s\u00faas xunturas. Existen d\u00faas versi\u00f3ns de fototransistores: de transmisi\u00f3n e de reflexi\u00f3n.\nIgual que no fotod\u00edodo, o fototransistor ten un tempo de resposta moi curto, responde a cambios de luz moi r\u00e1pidos, pero este entrega variaci\u00f3ns moito maiores de corrente debido a unha amplificaci\u00f3n que o fotodiodo non ten.\nOs fototransistores poden utilizarse en lectores de cinta, tarxetas perforadas, en sensores de proximidade, etc."}
{"id": "336570", "revid": "34155", "url": "https://gl.wikipedia.org/wiki?curid=336570", "title": "Jos\u00e9 P\u00e9rez Mart\u00ednez", "text": "Jos\u00e9 P\u00e9rez Mart\u00ednez, finado en Ribeira o 6 de maio de 1949 foi un industrial e pol\u00edtico galego.\nTraxectoria.\nIndustrial conserveiro. Logo do Golpe de Estado do 18 de xullo de 1936 e tras un breve paso de Antonio Fern\u00e1ndez Salcedo como delegado de Orde P\u00fablico, foi nomeado alcalde de Ribeira. Foi asasinado xunto coa s\u00faa muller e a s\u00faa filla por Jos\u00e9 Agrafojo Otero, escribiente da s\u00faa conserveira, o 6 de maio de 1949.\nVida persoal.\nCasou con Aurea Bravo."}
{"id": "336571", "revid": "34155", "url": "https://gl.wikipedia.org/wiki?curid=336571", "title": "Honorio de la Morena Garc\u00eda", "text": "Honorio de la Morena Garc\u00eda foi un pol\u00edtico galego.\nTraxectoria.\nFoi nomeado alcalde de Ribeira en 1940. Cesou no cargo en 1941."}
{"id": "336576", "revid": "85894", "url": "https://gl.wikipedia.org/wiki?curid=336576", "title": "Aurelio Rey Alar", "text": "Aurelio Rey Alar, nado en Baiona o 11 de maio de 1904 finado no mesmo concello o 8 de agosto de 1993, foi un fot\u00f3grafo e pol\u00edtico galego.\nTraxectoria.\nPasou a infancia en Sabar\u00eds, foi alumno da Escola Pro-Val de Ma\u00f1ufe e despois trasladouse coa s\u00faa familia a Vigo. Regresou a Baiona e, cara 1926, instalouse como fot\u00f3grafo nun local da r\u00faa de Elduayen. Despois abriu unha ferreter\u00eda na r\u00faa Alf\u00e9rez Barreiro onde continuou coa fotograf\u00eda, editando postais panor\u00e1micas da vila. Foi alcalde de Baiona de 1949 a 1951 e posteriormente concelleiro. Continuou coa ferreter\u00eda, ata a s\u00faa xubilaci\u00f3n."}
{"id": "336578", "revid": "23204", "url": "https://gl.wikipedia.org/wiki?curid=336578", "title": "Nefridio", "text": "Os nefridios son \u00f3rganos excretores dos animais invertebrados cunha funci\u00f3n an\u00e1loga \u00e1 dos riles dos vertebrados, eliminando os refugallos metab\u00f3licos do corpo do animal.\nEnc\u00f3ntranse en moitos filos animais, como nos moluscos, artr\u00f3podos e an\u00e9lidos, e disit\u00ednguense dous tipos, protonefridios e metanefridios.\nEtimolox\u00eda.\nO termo nefridio \u00e9 a adaptaci\u00f3n do lat\u00edn cient\u00edfico \"nephridium\" (plural \"nephridia\"), usado desde 1877, e formado pola uni\u00f3n dos elementos \"nephr\u2013\", tirado do grego antigo \u03bd\u03b5\u03c6\u03c1\u03cc\u03c3 \"nephr\u00f3s\", 'ril' e o sufixo diminutivo \"\u2013idium\", adaptaci\u00f3n do grego \u2013\u03af\u03b4\u03b9\u03bf\u03bd \"-\u00eddion\", usado na construci\u00f3n de numerosos termos anat\u00f3micos, biol\u00f3xicos, bot\u00e1nicos, qu\u00edmicos e zool\u00f3xicos.\nProtonefridios e c\u00e9lulas flam\u00edxeras.\nO protonefridios son un tramado de t\u00fabulos de extremos cegos conectados entre si, pero que lles faltan aperturas internas que os comuniquen ao condutor ou canal do protonefridio. Polo seu extremo distal ditos t\u00fabulos \u00e1brense ao exterior a trav\u00e9s do neur\u00f3poro ou nefrostoma, e no seu extremo proximal ens\u00e1nchanse para formaren unha ampola tapizadada internamente de c\u00e9lulas flam\u00edxeras flaxeladas; cando ditas c\u00e9lulas flaxeladas tapizan a cara externa da ampola reciben o nome de solenocitos.\nOs tabiques, as paredes dos t\u00fabulos, deixan paso por osmose. Cada c\u00e9lula ten un ou varios flaxelos e, cando baten no canal do protonefridio, crean unha corrente cara a f\u00f3ra e, por extensi\u00f3n, un baleiro parcial no fondo do conduto. Debido a este baleiro parcial, os refugallos metab\u00f3licos e flu\u00eddos internos do animal son empuxados a trav\u00e9s dos poros das c\u00e9lulas terminais do protonefridio. Os poros das c\u00e9lulas terminais te\u00f1en un di\u00e1metro tal que as mol\u00e9culas pequenas poden pasar, pero as prote\u00ednas, m\u00e1is grandes, quedan retidas no organismo.\nDesde o fondo do protonefridio, o flu\u00eddo das dexecci\u00f3ns \u00e9 transportado polo conduto (formado polas c\u00e9lulas do canal) e saen do animal polo nefrostoma.\nO protonefridios son estruturas embrioloxicamente ectod\u00e9rmicas principalmente osmorreguladoras, xa que nos invertebrados inferiores (acelomados e blastocelomados) a excreci\u00f3n, na maior\u00eda dos casos, real\u00edzase a nivel da parede do cuerpo, pois a s\u00faa estrutura corporal o permite.\nOs protonefridios aparecen nos organismos m\u00e1is sinxelos, como os platihelmintos, os nemertinos, os blastocelomados (tam\u00e9n co\u00f1ecidos como pseudocelomados) e en numerosas formas larvarias, entre elas a larva troc\u00f3fora.\nHai dous tipos de protonefridios:\nC\u00e9lulas flam\u00edxeras: son c\u00e9lulas grandes con cilios. Conectan unhas c\u00e9lulas do interior do corpo co exterior mediante un pequeno conduto. Os produtos nitroxenados pasan dunha c\u00e9lula a outra, at\u00e9 chegaren \u00e1 c\u00e9lula flam\u00edxera que o expulsa ao exterior, grazas \u00e1 corrente que crea o movemento dos cilios.\nSolenocitos: son c\u00e9lulas grandes, flaxeladas, cun colarete. Asocian unhas c\u00e9lulas con outras formando unha c\u00e1mara na que se expulsan as substancias nitroxenadas, que salen ao exterior grazas \u00e1 acci\u00f3n dos flaxelos.\nMetanefridios.\nOs metanefridios son un tipo de gl\u00e1ndulas excretoras presentes nos an\u00e9lidos. Consisten nun tubo ou embude ciliado que se abre dentro da cavidade do celoma conectado a un conduto que pode ter unha variedade de gl\u00e1ndulas, e pode ser pregado ou ensanchado, con ves\u00edculas, e que xeralmente evac\u00faa ao exterior. Estes tubos ciliados transportan auga por bombeo e xunto con ela carrexan os i\u00f3ns en exceso, refugallos metab\u00f3licos, toxinas e hormonas sobrantes, volcando todas estas substancias nun nefridi\u00f3poro. A urina primaria formada por filtraci\u00f3n do sangue \u00e9 transformada por reabsorci\u00f3n selectiva en urina secundaria por acci\u00f3n das c\u00e9lulas que tapizan o metanefridio.\nEn moitas mi\u00f1ocas (an\u00e9lidos) os tubos nefridiais verten no aparato dixestivo polo que leva o nome de enteronefridio.\nNos artr\u00f3podos e nos tard\u00edgrados o sistema excretor leva o nome de tubos de Malpighi."}
{"id": "336584", "revid": "23204", "url": "https://gl.wikipedia.org/wiki?curid=336584", "title": "Zamo\u015b\u0107", "text": "Zamo\u015b\u0107 (en lat\u00edn: Zamoscia) \u00e9 unha cidade no sueste de Polonia con 66.633 habitantes (2004), situado no Voivodato de Lublin (de 1999). A uns 20 quil\u00f3metros da cidade \u00e9 o Parque Nacional Roztocze.\nO centro hist\u00f3rico foi inclu\u00eddo na lista de cidades Patrimonio Mundial de UNESCO (en 1992).\nHistoria.\nZamo\u015b\u0107 fundouse en 1580 por Jan Zamoiski, na ruta comercial entre Europa Occidental e do Norte co mar Negro ao longo das li\u00f1as das cidades comerciais con construci\u00f3ns do arquitecto italiano do barroco Bernardo Morando, un nativo de Padua, Zamo\u015b\u0107 segue sendo un exemplo dunha cidade do Renacemento tard\u00edo (s\u00e9culo XVI) que mant\u00e9n o seu esquema orixinal e fortificaci\u00f3ns e unha serie de edificios que combinan arquitectura italiana e europea Central.\nEn 1594 fundouse unha academia sendo a m\u00e1is importante da rexi\u00f3n, v\u00e9ndose envolta nun clima cosmopolita ao ter unha importante poboaci\u00f3n xud\u00eda na localidade.\nDurante a particici\u00f3n de Polonia esta rexi\u00f3n caeu primeiro baixo o Imperio Austroh\u00fangaro e logo baixo dominio do Imperio Ruso, que fortificou a cidade debido a s\u00faa veci\u00f1anza co imperio inimigo enchendo a cidade con cuarteis.\nEn 1822, preto de 2.500 xudeus viv\u00edan en Zamosc (55% do total da poboaci\u00f3n); en 1890 a porcentaxe foi do 62%. Concentr\u00e1banse no comercio e subministraci\u00f3n de cuarteis militares . En 1939, preto de 12.000 xudeus viv\u00edan en Zamosc (sendo o 60% da poboaci\u00f3n da vila).\nEn 1942, a cidade de Zamo\u015b\u0107, debido ao seu chan f\u00e9rtil, foi escollido para ser colonizada por alem\u00e1ns como parte do \" Plan Xeral do leste\"( plan nazi de colonizaci\u00f3n da Europa Central ocupada). Os invasores alem\u00e1ns planearon a deslocalizaci\u00f3n de polo menos 60.000 alem\u00e1ns \u00e9tnicos na \u00e1rea antes da fin de 1943 e renomearon a cidade como \"Himmlerstadt\" (a cidade de Himmler). En xu\u00f1o / xullo de 1943 realizouse unha operaci\u00f3n chamada \" Wehrwolf I e II \" para o que alg\u00fans 110.000 persoas de 297 aldeas foron enviados a campos de concentraci\u00f3n ou escravizados en Alema\u00f1a. Preto de 30.000 nenos foron regalados a familias alem\u00e1s debido a que eran louros e considerados 100% arios.\nAta 1943, os alem\u00e1ns conseguiron colocar 8.000 colonos, un n\u00famero que aumentou tras as expulsi\u00f3ns 1944. O actual presidente de Alema\u00f1a Horst K\u00f6hler nacido nunha familia de colonos alem\u00e1ns en Skierbiesz\u00f3w.\nDespois da segunda guerra mundial Zamo\u015b\u0107 iniciou un per\u00edodo de desenvolvemento coa recuperaci\u00f3n das antigas rutas de comercio entre Alema\u00f1a e Ucra\u00edna e as portas do Mar Negro.\nEntre 1975 e 1998, Zamo\u015b\u0107 foi capital do seu propio voivodato, coa reforma, en 1999, converteuse en parte da Provincia de Lublin.En 2006 participou nun programa da Uni\u00f3n Europea de intercambio de estudantes de Letonia, Italia, Austria e Ribadavia.\nEconom\u00eda.\nA cidade est\u00e1 situada na li\u00f1a ferroviaria entre Ucra\u00edna maila Alta Silesia. A fronteira coa Ucra\u00edna est\u00e1 situado a 60 quil\u00f3metros."}
{"id": "336590", "revid": "22570", "url": "https://gl.wikipedia.org/wiki?curid=336590", "title": "Factor de crecemento transformante beta 2", "text": "O factor de crecemento transformante beta 2 (TGF-\u03b22) \u00e9 unha prote\u00edna segregada que funciona como citocina e realiza moitas funci\u00f3ns celulares e ten un papel vital durante o desenvolvemento embrionario. Outros nomes que recibe son: factor supresor de c\u00e9lulas T derivado do glioblastoma, G-TSF, inhibidor do crecemento das c\u00e9lulas BSC-1, polierxina, cetermina. Est\u00e1 codificado polo xene TGFB2 do cromosoma 1 humano. Tr\u00e1tase dunha prote\u00edna extracelular glicosilada. Suprime os efectos dos tumores de c\u00e9lulas T dependentes de interleucina. Hai d\u00faas variantes desta prote\u00edna, xeradas por empalme alternativo a partir de transcritos do mesmo xene.\nA estrutura do TGF-2 foi determinada e o seu mon\u00f3mero ten un n\u00facleo hidrof\u00f3bico e un pregamento non globular alongado. Presenta oito ciste\u00ednas que forman 4 pontes disulfuro intracadea agrupadas na rexi\u00f3n central formando unha rede complementaria de pontes de hidr\u00f3xeno. Unha novena ciste\u00edna serve para formar un d\u00edmero mediante unha ponte de hidr\u00f3xeno, o cal est\u00e1 estabilizado por d\u00faas caras hidrof\u00f3bicas."}
{"id": "336591", "revid": "2635", "url": "https://gl.wikipedia.org/wiki?curid=336591", "title": "Eduardo Jos\u00e9 Parga Veiga", "text": ""}
{"id": "336592", "revid": "5863", "url": "https://gl.wikipedia.org/wiki?curid=336592", "title": "Secretar\u00eda Xeral de Pol\u00edtica Ling\u00fc\u00edstica", "text": "A Secretar\u00eda Xeral de Pol\u00edtica Ling\u00fc\u00edstica \u00e9 un \u00f3rgano da Xunta de Galicia encargado da regulaci\u00f3n do idioma galego. \u00c9 un \u00f3rgano dependente da Conseller\u00eda de Cultura, Educaci\u00f3n e Ordenaci\u00f3n Universitaria. O seu titular actual \u00e9 Valent\u00edn Garc\u00eda G\u00f3mez.\nFunci\u00f3ns.\nAs principais funci\u00f3ns da Secretar\u00eda Xeral de Pol\u00edtica Lig\u00fc\u00edstica son:"}
{"id": "336593", "revid": "27155", "url": "https://gl.wikipedia.org/wiki?curid=336593", "title": "TGF-\u03b22", "text": ""}
{"id": "336594", "revid": "27155", "url": "https://gl.wikipedia.org/wiki?curid=336594", "title": "TGF\u03b22", "text": ""}
{"id": "336595", "revid": "27155", "url": "https://gl.wikipedia.org/wiki?curid=336595", "title": "TGFB2", "text": ""}
{"id": "336596", "revid": "27155", "url": "https://gl.wikipedia.org/wiki?curid=336596", "title": "TGF beta 2", "text": ""}
{"id": "336597", "revid": "27155", "url": "https://gl.wikipedia.org/wiki?curid=336597", "title": "TGF-beta 2", "text": ""}
{"id": "336598", "revid": "27155", "url": "https://gl.wikipedia.org/wiki?curid=336598", "title": "TGF-beta2", "text": ""}
{"id": "336603", "revid": "5863", "url": "https://gl.wikipedia.org/wiki?curid=336603", "title": "Xos\u00e9 Manuel R. Pamp\u00edn", "text": ""}
{"id": "336604", "revid": "89787", "url": "https://gl.wikipedia.org/wiki?curid=336604", "title": "Factor de crecemento transformante beta 3", "text": "O factor de crecemento transformante beta 3 (TGF-\u03b23) \u00e9 unha prote\u00edna que nos humanos est\u00e1 codificado polo xene TGFB3 do cromosoma 14.\n\u00c9 unha prote\u00edna que funciona como citocina, que est\u00e1 implicada na diferenciaci\u00f3n celular, embriox\u00e9nese e desenvolvemento. Pertence a unha gran familia de citocinas chamada superfamilia do TGF-\u03b2, que incl\u00fae a familia do TGF-\u03b2, as prote\u00ednas morfox\u00e9nicas \u00f3seas (BMPs), factores de diferenciaci\u00f3n e crecemento (GDFs), inhibinas e activinas.\nO TGF-\u03b23 crese que regula mol\u00e9culas implicadas na adhesi\u00f3n celular e formaci\u00f3n da matriz extracelular durante o proceso do desenvolvemento do padal. Sen TGF-\u03b23, os mam\u00edferos desenvolven unha deformidade denominada padal fendido ou labio leporino. Isto \u00e9 causado pola incapacidade das c\u00e9lulas epiteliais en ambos os lados do corpo de desenvolver un padal fusionado. O TGF-\u03b23 tam\u00e9n xoga un papel esencial no control no desenvolvemento dos pulm\u00f3ns en mam\u00edferos, pero tam\u00e9n regula a adhesi\u00f3n celular e a formaci\u00f3n da matriz extracelular neste tecido, e controla a curaci\u00f3n ao regular os movementos das c\u00e9lulas epid\u00e9rmicas e d\u00e9rmicas na pel lesionada.\nInteracci\u00f3ns.\nO TGF-\u03b23 ten interacci\u00f3ns co receptor de TGF-\u03b2 2.\nInvestigaci\u00f3n cl\u00ednica.\nRealiz\u00e1ronse con \u00e9xito ensaios cl\u00ednicos en fases I e II, co TGF-\u03b23 recombinante humano (Avotermin, co nome comercial previsto Juvista), pero fracasou nos ensaios en fase III."}
{"id": "336605", "revid": "27155", "url": "https://gl.wikipedia.org/wiki?curid=336605", "title": "TGF-\u03b23", "text": ""}
{"id": "336606", "revid": "27155", "url": "https://gl.wikipedia.org/wiki?curid=336606", "title": "TGF\u03b23", "text": ""}
{"id": "336607", "revid": "27155", "url": "https://gl.wikipedia.org/wiki?curid=336607", "title": "TGFB3", "text": ""}
{"id": "336608", "revid": "27155", "url": "https://gl.wikipedia.org/wiki?curid=336608", "title": "TGF-beta 3", "text": ""}
{"id": "336609", "revid": "27155", "url": "https://gl.wikipedia.org/wiki?curid=336609", "title": "TGF beta 3", "text": ""}
{"id": "336610", "revid": "56817", "url": "https://gl.wikipedia.org/wiki?curid=336610", "title": "Expedici\u00f3n Galicia", "text": "Expedici\u00f3n Galicia foi un programa de televisi\u00f3n da TVG, que se emitiu entre o 23 de febreiro e o 11 de maio de 2016. Tr\u00e1tase dun programa de aventura e sendeirismo, presentado por Carlos Caraglia, no que percorre distintos espazos naturais de Galicia, cun acompa\u00f1ante de cada zona. O programa est\u00e1 producido por MBC Audiovisuales para a Televisi\u00f3n de Galicia."}
{"id": "336611", "revid": "27155", "url": "https://gl.wikipedia.org/wiki?curid=336611", "title": "TGF-beta3", "text": ""}
{"id": "336613", "revid": "1505", "url": "https://gl.wikipedia.org/wiki?curid=336613", "title": "Bolsa de Valores de Zagreb", "text": "A Bolsa de Valores de Zagreb (en lingua croata Zagreba\u010dka Burza, en lingua inglesa Zagreb Stock Exchange), ou co\u00f1ecida polas s\u00faas siglas ZSE, \u00e9 unha bolsa de valores situada na cidade de Zagreb, capital da Rep\u00fablica de Croacia.\n\u00c9 a \u00fanica bolsa de valores de Croacia. A bolsa de valores negocia as acci\u00f3ns de empresas croatas, as\u00ed como tam\u00e9n t\u00edtulos e contas comerciais.\nO ZSE foi creado en 1991 como sucesor da \"Bolsa de Valores de Zagreb para os bens e valores\". Foi co-fundada por Samuel David Alexander en 1907. En marzo de 2007 incorporou-se a Bolsa de Valores de Vara\u017edin, formando un \u00fanico mercado continuo de valores na capital croata, po\u00f1\u00e9ndose l\u00edder na rexi\u00f3n balc\u00e1nica por capitalizaci\u00f3n bolsista e volume de negocio.\nA 11 de abril de 2008, a ZSE conta cun total de 376 empresas \u00e9 te\u00f1en un valor de capitalizaci\u00f3n de m\u00e1is de 187.69 mill\u00f3ns de kunas croatas no mercado de valores (249.2 mill\u00f3ns de euros).\nA bolsa ten d\u00faas sesi\u00f3ns, a de pre-mercado desde 9:00 da ma\u00f1\u00e1 \u00e1s 10:00 da ma\u00f1\u00e1, e o segundo horario, os normais, desde as 10:00 da ma\u00f1\u00e1 \u00e1s 16:00 da tarde todos os d\u00edas da semana, ag\u00e1s s\u00e1bados, domingos e festivos declarados pola propia bolsa de valores con antelaci\u00f3n.\nA Bolsa de Valores de Zagreb tam\u00e9n publica os seguintes \u00edndices:\nA Bolsa de Valores local\u00edzase nos ra\u00f1aceos Eurotower na intersecci\u00f3n das r\u00faas Vukovarska e Lu\u010di\u0107eva, na cidade de Zagreb."}
{"id": "336614", "revid": "98629", "url": "https://gl.wikipedia.org/wiki?curid=336614", "title": "Meltdown", "text": "Meltdown \u00e9 o cuarto \u00e1lbum da banda norirlanesa de rock alternativo Ash, publicado o 17 de maio de 2004 a trav\u00e9s do selo Infectious Records. O 8 de marzo de 2005 foi editado nos Estados Unidos. Este \u00e1lbum ten un son m\u00e1is pesado e escuro que o seu anterior disco, \"Free All Angels\"."}
{"id": "336615", "revid": "89787", "url": "https://gl.wikipedia.org/wiki?curid=336615", "title": "Norman Sheffield", "text": "Norman Sheffield, nado en Enfield o 25 de setembro de 1939 e finado en Cornualla o 20 de xu\u00f1o de 2014, foi un m\u00fasico e publicista, moi lembrado pola s\u00faa implicaci\u00f3n na produci\u00f3n e na industria da gravaci\u00f3n musical, propietario dos Trident Studios, e especialmente por ser o primeiro representante da banda de rock brit\u00e1nica Queen.\nTraxectoria musical.\nFoi bater\u00eda de The Hunters, con quen logrou certo \u00e9xito, e tam\u00e9n tocou a percusi\u00f3n nun espect\u00e1culo televisivo no London Palladium, en 1958, xunto con Cliff Richard. M\u00e1is recentemente, un dos maiores \u00e9xitos de The Hunters, \"Teen Scene\", figurou na banda sonora da pel\u00edcula \"An Education\", de 2009.\nLogo inaugurou coa s\u00faa muller unha tenda de discos en Waltham Cross, Hertfordshire (Inglaterra) e m\u00e1is tarde converteu o piso superior nun estudio de gravaci\u00f3n para que os m\u00fasicos locais que o desexasen puidesen gravar al\u00ed a s\u00faa propia m\u00fasica. Finalmente vendeu a tenda e procurou un local m\u00e1is grande en Londres, e moito do equipamento orixinal foi comprado polo fundador de Island Records.\nTrident Studios.\nSheffield continuou co lanzamento de Trident Studios en 1968, co seu irm\u00e1n Barry, na zona do Soho londiniense, que chegaron a converter nun dos estudios de gravaci\u00f3n m\u00e1is importantes do mundo. O estudio traballou con moitos dos mellores artistas da \u00e9poca e gravou canci\u00f3ns lendarias, como \"Hey Jude\", con The Beatles, \"Space Oddity\", con David Bowie, ou \"Candle in the Wind\", con Elton John.\nQueen.\nEntre 1972 e 1975, Sheffield, a trav\u00e9s dunha das s\u00faas empresas dentro do grupo Trident, foi o representante do grupo brit\u00e1nico de rock Queen, as\u00ed como outros artistas do momento.\nTrident investiu moito na banda anteriormente co\u00f1ecida sinxelamente como Smile, cando os seus membros eran estudantes, e finalmente conseguiulles un contrato de gravaci\u00f3n con EMI. Publicouse moito acerca de que Sheffield tratou inxustamente \u00e1 banda, o cal foi fortemente negado por el en diversas entrevistas e m\u00e1is tarde nas s\u00faas memorias. \"Death on Two Legs\" a canci\u00f3n escrita m\u00e1is tarde Freddie Mercury, estaba baseada nestes problemas de relaci\u00f3n con Sheffield.\nPouco despois da morte de Sheffield en xu\u00f1o de 2014, Brian May escribiu na s\u00faa memoria no seu blog persoal.\nMesmo despois da ruptura con Queen, unha das outras empresas do grupo de Sheffield, Trilion Video, foi contratada por Queen para producir o videoclip de \"Bohemian Rhapsody\", en 1975, que adoita ser considerado como o primeiro videoclip moderno.\nAs s\u00faas memorias.\nEn 2013, Sheffield publicou as s\u00faas memorias co t\u00edtulo de \"Life on Two Legs: Set The Record Straight\", onde saca \u00e1 luz a historia interior de Trident Studios, como empezou todo e como medrou ata chegar a gravar a m\u00fasica que o converteu nun dos estudios m\u00e1is famosos do mundo. Tam\u00e9n detalla como descubriu e xestionou a carreira de Queen.\nO libro cont\u00e9n fotos exclusivas, historias non contadas anteriormente sobre os artistas que gravaron en Trident Studios durante a s\u00faa historia e copias dos contratos orixinais de Queen a partir de 1974. O libro est\u00e1 prologado por Paul McCartney.\nOutros negocios.\nCo crecemento da m\u00fasica electr\u00f3nica e dos estudios dom\u00e9sticos na d\u00e9cada dos 80, a industria de m\u00fasica sufriu grandes transformaci\u00f3ns e Sheffield vendeu o estudio e estableceu un dos primeiros comercios de venda de computadores Apple no Reino Unido, import\u00e1ndoos dos Estados Unidos.\nM\u00e1is tarde, xunto cos seus fillos fundou Tableau, unha axencia publicitaria, na que envorcou os seus co\u00f1ecementos anteriores da industria do entretemento e a s\u00faa experiencia adquirida ao publicitar os primeiros computadores. A axencia foi a responsable das primeiras campa\u00f1as de reserva en li\u00f1a da compa\u00f1\u00eda EasyJet, ademais doutras campa\u00f1as publicitarias moi salientables, e conseguiu premios moi importantes neste sector.\nMorte.\nSheffield morreu en Cornualla, no Reino Unido, en xu\u00f1o de 2014, aos 75 anos. Padec\u00eda cancro de gorxa."}
{"id": "336644", "revid": "98629", "url": "https://gl.wikipedia.org/wiki?curid=336644", "title": "Alfonso Mandado Robles", "text": "Alfonso Mandado Robles, finado en Baiona o 18 de decembro de 2010, foi un pol\u00edtico galego.\nTraxectoria.\nEmpregado de banca, foi director da sucursal da Caixa de Aforros Municipal de Vigo en Baiona. Foi nomeado alcalde de Baiona polo gobernador civil en decembro de 1972, tomando posesi\u00f3n o 2 de decembro. Permaneceu no cargo at\u00e9 1974.\nFoi pai de Alfonso Mandado V\u00e1zquez.\nReco\u00f1ecementos.\nRecibiu a medalla de ouro de Baiona o 2 de agosto de 2008."}
{"id": "336649", "revid": "1131", "url": "https://gl.wikipedia.org/wiki?curid=336649", "title": "Estadio Municipal de Viveiro", "text": "O Estadio Municipal de Viveiro, \u00e9 unha instalaci\u00f3n polideportiva situada na parroquia de Covas, Viveiro. O seu propietario \u00e9 o Concello de Viveiro e nel exerce como local o equipo de f\u00fatbol SDR Sacido. Conta cun terreo de xogo de herba natural cunhas dimensi\u00f3ns de 105 x 65 metros e unha bancada cuberta con asentos individuais con capacidade para 1.100 espectadores.\nHistoria.\nConstru\u00eddo entre 1995 e 1996 grazas a un investimento de 200 mill\u00f3ns de pesetas, foi inaugurado o 2 de xullo de 1996 por Manuel Fraga e estreado a finais dese mesmo mes cun enfrontamento entre o Viveiro CF e o RC Deportivo da Coru\u00f1a. No seu momento, o exalcalde viveirense C\u00e9sar Aja propuxo darlle o nome de Augusto C\u00e9sar Lendoiro mais o seu desexo non prosperou.\nSegundo os xestores pol\u00edticos de ent\u00f3n, servir\u00eda de escenario preferente para o principal club local -o Viveiro CF- que compet\u00eda daquela na terceira divisi\u00f3n. Anos despois, o Campo Municipal de Cantarrana contin\u00faa a ser o principal e o novo estadio \u00e9 empregado para adestramentos e como escenario de partidos de categor\u00edas inferiores e de Segunda Auton\u00f3mica, onde compite a SDR Sacido, ademais dalg\u00fan torneo estival.\nEn declaraci\u00f3ns a La Voz de Galicia de Domingo Gonz\u00e1lez L\u00f3pez, presidente do Viveiro CF entre 2006 e 2010, aprobadas polos m\u00e1is dos seareiros e alg\u00fans afectados, explicaba por que ao novo estadio municipal viveirense se lle est\u00e1 a dar unha utilidade ben distinta \u00e1 prevista para a que fora concibida: \u00abO Viveiro sempre xogou en Cantarrana, s\u00e9ntese c\u00f3modo al\u00ed; non creo que os socios aprobaran un cambio de escenario. Ademais, o campo novo \u00e9 moi pouco acolledor, o terreo de xogo non est\u00e1 en boas condici\u00f3ns e cando sopra vento do nord\u00e9s resulta moi complicado xogar ou presenciar un partido. O ideal ser\u00eda que estivese localizado de xeito transversal \u00e1 r\u00eda e non en paralelo\u00bb.\nUn total de 16 conxuntos exercit\u00e1banse en 2009 no recinto localizado na denominada zona do Cembedo: 10 equipos da Escola de F\u00fatbol Viveiro (desde prebenxam\u00edns at\u00e9 alev\u00edns), 4 do Viveiro CF (primeiro equipo, xuven\u00eds, cadetes e infant\u00eds), 1 da AD Praia de Covas (infant\u00eds) e o equipo da SDR Sacido. O primeiro equipo do club celeste era o \u00fanico que non o usaba tam\u00e9n para disputar os seus compromisos ligueiros."}
{"id": "336651", "revid": "89787", "url": "https://gl.wikipedia.org/wiki?curid=336651", "title": "Nicholas Smisko", "text": "Nicholas Smisko, nado o 23 de febreiro de 1936 en Perth Amboy (Nova Jersey) e finado o 13 de marzo de 2011, foi un bispo ortodoxo dos Estados Unidos. Foi o terceiro bispo da diocese ortodoxa rutena de Am\u00e9rica, baixo xurisdici\u00f3n da Igrexa Ortodoxa de Constantinopla.\nTraxectoria.\nNaceu co nome de Richard Smisko o 23 de febreiro de 1936. Logo de completar os estudos de secundaria en Perth Amboy, estudou na Universidade Estatal de Youngstown e na Universidade de Pittsburgh en Johnstown, antes de estudar no Seminario de Cristo Salvador de Johnstown. Foi ordenado sacerdote o 11 de xaneiro de 1959 polo bispo Orestes Chornock. Posteriormente ampliou os seus estudos no seminario patriarcal de Istambul.\nEn 1982 foi nomeado bispo titular de \"Amissos\" e bispo auxiliar da Igrexa Ortodoxa Ucra\u00edna en Am\u00e9rica polo S\u00ednodo da Igrexa Ortodoxa de Constantinopla. Recibiu a consagraci\u00f3n episcopal o 13 de marzo de 1983 de mans do arcebispo Iakovos Koukouzis da arquidiocese ortodoxa grega de Am\u00e9rica do Norte e do Sur.\nLogo da morte de John R. Martin en setembro de 1984, Nicholas Smisko foi elixido como o seu sucesor o 25 de novembro de 1984, e entronizado en abril de 1985. En 1997 foi elevado ao rango de metropolita polo Patriarcado Ecum\u00e9nico.\nFinou o 13 de marzo de 2011 de cancro."}
{"id": "336654", "revid": "1131", "url": "https://gl.wikipedia.org/wiki?curid=336654", "title": "Campo Municipal de Cantarrana", "text": "O Estadio Municipal de Cantarrana, \u00e9 un campo municipal de f\u00fatbol situado na parroquia de Covas (Viveiro). O seu propietario \u00e9 o Concello de Viveiro e nel exerce como local o equipo de f\u00fatbol Viveiro CF. Conta cun terreo de xogo de herba natural e unha bancada cuberta.\nAp\u00f3s a inauguraci\u00f3n do novo Estadio Municipal de Viveiro en 1996 estaba previsto que o Viveiro CF, primeiro equipo da vila, pasara xogar a\u00ed os seus partidos de competici\u00f3n oficial. Por\u00e9n, a directiva do club decidiu manter Cantarrana como sede principal dado o rexeitamento dos seareiros \u00e1s novas instalaci\u00f3ns e ao non reunir estas as condici\u00f3ns de confort axeitadas."}
{"id": "336657", "revid": "56817", "url": "https://gl.wikipedia.org/wiki?curid=336657", "title": "The Hunters (grupo musical)", "text": "The Hunters (en galego: \"Os cazadores\") era unha banda instrumental brit\u00e1nica que mantivo a s\u00faa actividade desde finais da d\u00e9cada de 1950 ata principios da de 1960.\nOrixinal da zona de Cheshunt, en Hertfordshire, e formada a partir do que quedaba de The Parker Royal Five, The Hunters comezou como grupo de apoio a outros artistas de sona, tanto brit\u00e1nicos como provenientes dos Estados Unidos, como Bobby Rydell, Jimmy Jones, The Allisons, Frank Ifield, The Avons, Mark Wynter, Kenny Lynch e Michael Cox. O seu primeiro \u00e9xito salientable foi \"Sweet Dreams\", do selo Columbia, como banda de apoio do cantante Dave Sampson, que acadou o n\u00famero 29 nas listaxes en maio de 1960. Sampson escribira a canci\u00f3n pensando en que a cantase o seu amigo e Cliff Richard, mais o produtor Norrie Paramor pensou que a canci\u00f3n se adaptaba m\u00e1is ao propio Sampson.\u00a0A banda gravou en total catro sinxelos e un maxisingle con Dave Sampson en Columbia Records, e cinco sinxelos e mais dous \u00e1lbums en Fontana, entre 1960 e 1964.\nA banda tam\u00e9n actuou con Cliff Richard substitu\u00edndo a The Shadows, que non estaba dispo\u00f1ible debido a un accidente de coche, inclu\u00edndo, entre outras, unha aparici\u00f3n no \"Sunday Night at the London Palladium\", un espect\u00e1culo de televisi\u00f3n de 1958.\nDespois de The Hunters, o guitarrista principal, Brian Parker, o baixista, John Rogers, e o guitarrista de acompa\u00f1amento, Norman Stracey, pas\u00e1ronse a The Roulettes (non todos ao mesmo tempo), unha banda que actuou como grupo de apoio do cantante Adam Faith. O bater\u00eda Norman Sheffield pasou a fundar os Trident Studios co seu irm\u00e1n en Londres, utilizado por moitos artistas de gran prestixio para as s\u00faas gravaci\u00f3ns desde finais dos anos 1960 e durante toda a d\u00e9cada seguinte, especialmente por Queen, a quen Sheffield representou nos primeiros anos da s\u00faa carreira, conducindo o grupo cara aos seus primeiros \u00e9xitos.\nM\u00e1is recentemente, The Hunters reviviu un dos seus \u00e9xitos en 2009 cando a s\u00faa peza instrumental \"Teen Scene\" se utilizou na banda sonora do filme \"An Education\".\nMembros de banda.\nThe Hunters\nDave Sampson and The Hunters"}
{"id": "336658", "revid": "1888", "url": "https://gl.wikipedia.org/wiki?curid=336658", "title": "Celso Carneiro", "text": "Celso Carneiro Freire, finado en Baiona o 12 de agosto de 2008, foi un pol\u00edtico galego.\nTraxectoria.\nDurante o franquismo foi xefe de Estat\u00edstica en Colocaci\u00f3n do sindicato vertical e despois secretario da delegaci\u00f3n dindical no concello de Baiona. Tam\u00e9n foi concelleiro. Foi nomeado alcalde de Baiona en 1974. Cesou no seu cargo en 1978. Durante o seu mandato conseguiu o compromiso para sacar a concurso o encoro de Ba\u00ed\u00f1a.\nReco\u00f1ecementos.\nRecibiu a medalla de ouro de Baiona o 2 de agosto de 2008."}
{"id": "336660", "revid": "92340", "url": "https://gl.wikipedia.org/wiki?curid=336660", "title": "\u00d3scar Carre\u00f1o", "text": "\u00d3scar Carre\u00f1o Tato \u00e9 un pol\u00edtico galego.\nTraxectoria.\nFoi nomeado alcalde de Baiona en 1979. Premaneceu no cargo dous meses. Foi nomeado xu\u00edz de paz de Baiona en 2008.\nVida persoal.\nCasou con Mar\u00eda Mi\u00f1i\u00f1o Gonz\u00e1lez en 1964.\nReco\u00f1ecementos.\nRecibiu a medalla de ouro de Baiona o 2 de agosto de 2008."}
{"id": "336661", "revid": "1131", "url": "https://gl.wikipedia.org/wiki?curid=336661", "title": "London Palladium", "text": "O London Palladium \u00e9 un teatro de 2.286 prazas localizado en Oxford Street, na cidade de Westminster (Grande Londres). O teatro abriu en 1910 co nome \"The Palladium\", como lugar disposto para representaci\u00f3ns moi variadas. Desde a s\u00faa apertura recibiu moitos espect\u00e1culos e eventos, entre os que c\u00f3mpre salientar actuaci\u00f3ns de The Beatles e o certame de Miss Mundo de 1990.\nArquitectura.\nA construci\u00f3n do London Palladium correu a cargo de Walter Gibbons, e concibiuse para competir co London Hippodrome, de Edward Moss, e co London Coliseum, de Oswald Stoll. A s\u00faa fachada aproveita unha anterior do s\u00e9culo XIX. Antigamente era un edificio de madeira chamado Corinthian Bazaar, que ti\u00f1a como obxectivo atraer clientes do Pantheon Bazaar, que pechara recentemente agora Marks and Spencer), en Oxford Street. O teatro foi reconstru\u00eddo un ano despois por Fredrick Hengler. No entanto, o Palladium foi redese\u00f1ado por Frank Matcham, un famoso arquitecto teatral.\nHistoria.\nAntes da segunda guerra mundial.\nInicialmente co\u00f1ecidocomo The Palladium, o teatro foi escenario de 40 edici\u00f3ns do Royal Variety Performance (1930-2014). En 1928 funcionou durante tres meses como sala de cine.\nO 3 de setembro de 1928, o Palladium inicia unha nova etapa baixo a direcci\u00f3n do empresario e produtor George Black como parte da General Theatre Corporation (GTC). Cando Black asumiu o control, o teatro estaba a piques de quebrar. Black trouxo estrelas brit\u00e1nicas e nomes co\u00f1ecidos de nivel internacional como Duke Ellington e a s\u00faa orquestra, Adelaide Hall, Louis Armstrong e Ethel Waters, para per\u00edodos de d\u00faas semanas. Baixo a s\u00faa xesti\u00f3n, o Palladium foi ga\u00f1ando sona e pasou a ser co\u00f1ecido como o mellor teatro de variedades do mundo.\nDespois da segunda guerra mundial.\nO London Palladium foi alcanzado por unha bomba alem\u00e1 lanzada en paraca\u00eddas o 11 de maio de 1941. O dispositivo caeu no tellado e enviouse un equipo de artificieiros da Mari\u00f1a Real, que conseguiu que a bomba non estoupase.\nEtapa de Val Parnell.\nVal Parnell asumiu o cargo de director administrativo do London Palladium tras a morte de George Black en 1945. Parnell adoptou a pol\u00edtica de presentar grandes nomes do mundo do espect\u00e1culo dos Estados Unidos, como Judy Garland, Sophie Tucker, Bing Crosby, Danny Kaye, Carmen Miranda, Bob Hope, Liza Minnelli, Ella Fitzgerald, Frank Sinatra, Sammy Davis Jr., Frankie Laine e Johnnie Ray, deixando de lado as estrelas brit\u00e1nicas.\nDe 1955 a 1967, o teatro foi o escenario do espect\u00e1culo de variedades da canle ITV, \"Sunday Night at the London Palladium\", presentado inicialmente por Tommy Trinder e m\u00e1is tarde por Bruce Forsyth. O programa transmit\u00edase ao directo todas as semanas pola Associated Television (ATV) e a produci\u00f3n corr\u00eda a cargo de Val Parnell. Nos Estados Unidos, a NBC emitiu seis programas como episodios especiais, entre maio e agosto de 1966.\nLogo de Val Parnell.\nEn xaneiro de 1973, a banda de rock Slade fixo unha actuaci\u00f3n no teatro que provocou o colapso da estrutura do edificio. En 1976, Marvin Gaye gravou un concerto en directo no local, en formato de dobre LP, titulado \"Live at the London Palladium\", que sa\u00edu \u00e1 luz en 1977.\nAo final de 1980, o Palladium foi unha vez m\u00e1is o escenario do popular show de variedades da ITV1, o \"Live From The Palladium\", presentado por Jimmy Tarbuck. Durante este tempo, o teatro era propiedade do grupo Stoll Moss of Theatres, baixo xesti\u00f3n de Margaret e David Locke, que eran os dous maiores accionistas da Stoll Moss nese momento.\nEtapa Really Useful.\nO ano 2000, o teatro cambiou de dono novamente, logo de ser adquirido polo Grupo Really Useful, de Andrew Lloyd Webber. Do 3 de maio de 2000 ao 5 de xaneiro de 2002, o Palladium presentou \"The King and I\", unha produci\u00f3n de grande \u00e9xito que recadou sete mill\u00f3ns de libras esterlinas. Josie Lawrence interpretou o papel de Anna, e Paul Nakauchi e Keo Woolford desempe\u00f1aron o papel do Rei.\nDe abril de 2002 a setembro de 2005, o Palladium foi escenario da versi\u00f3n teatral de Chitty Chitty Bang Bang, que continuou o \u00e9xito do Rei e mais Eu. Ao longo dun ano e tres meses, o espect\u00e1culo acadou o maior \u00e9xito da historia do London Palladium.\nDo 1 de novembro ao 22 de novembro de 2004, o cantante e compositor Jackson Browne actuou a\u00ed dentro da s\u00faa xira ac\u00fastica. Durante o Nadal de 2005, o local foi escenario da produci\u00f3n Scrooge, de Bill Kenwright, un musical que permaneceu en cartel ata o 14 de xaneiro de 2006.\nO show \"Sinatra At The London Palladium\" estivo en exhibici\u00f3n a partir de febreiro de 2006, contando cunha banda en directo, grandes proxecci\u00f3ns e corpos de baile executando os maiores \u00e9xitos de Frank Sinatra."}
{"id": "336663", "revid": "27155", "url": "https://gl.wikipedia.org/wiki?curid=336663", "title": "John Reid", "text": "John Reid \u00e9 un director musical escoc\u00e9s, activo na industria musical desde os anos 70. Actualmente est\u00e1 moi vinculado profesionalmente con Australia, onde \u00e9 moi co\u00f1ecido por formar parte do xurado na versi\u00f3n deste pa\u00eds do concurso televisivo Factor X.\nEntre 1975 e 1978, Reid foi o representante da banda brit\u00e1nica de rock Queen.\nDurante 28 anos, traballou tam\u00e9n co cantante e compositor Elton John. Durante os primeiros cinco anos de traballo, Reid e Elton John mantiveron ademais unha relaci\u00f3n de parella. En 1998, a colaboraci\u00f3n profesional de Elton John con John Reid acabou, en medio dunha forte disputa por cuesti\u00f3ns financeiras, que sa\u00edron \u00e1 luz a trav\u00e9s do Daily Mirror, o que ocasionou que en 2000 os dous acabasen nos xulgados."}
{"id": "336664", "revid": "5863", "url": "https://gl.wikipedia.org/wiki?curid=336664", "title": "Uber", "text": "Uber Technologies Inc., co\u00f1ecido habitualmente coma Uber, \u00e9 unha empresa internacional que se adica a facilitar aos clientes unha rede de transporte privado, a trav\u00e9s da s\u00faa plataforma de aplicaci\u00f3n m\u00f3bil, a cal conecta aos pasaxeiros cos condutores de veh\u00edculos rexistrados no servizo, os caes ofertan un servizo de transporte a particulares. A s\u00faa sede at\u00f3pase en San Francisco, California, e est\u00e1 operativa en numerosas cidades do mundo.\nA diferenza doutros servizos coma Blablacar, nos que condutores particulares comparten veh\u00edculo con outros pasaxeiros para compartires gastos de combust\u00edbel, o servizo de Uber poder\u00eda establecerse como an\u00e1logo dos taxis, feito que levou a confrontaci\u00f3ns entre a empresa e o colectivo de taxistas en numerosas ocasi\u00f3ns.\nEn 2014, a compa\u00f1\u00eda cesou a s\u00faa actividade en Espa\u00f1a ap\u00f3s unha sentenza que declaraba ilegal a s\u00faa actividade. Finalmente, o 30 de marzo de 2016 a compa\u00f1\u00eda reanudar\u00eda os seus servizos en Espa\u00f1a, baixo o modelo Uber X, no que a empresa por\u00eda en contacto a pasaxeiros con condutores con licenza de taxi VTC."}
{"id": "336665", "revid": "98629", "url": "https://gl.wikipedia.org/wiki?curid=336665", "title": "An Education", "text": "An Education \u00e9 un filme brit\u00e1nico-estadounidense de 2009 dirixido por Lone Scherfig. O gui\u00f3n, escrito por Nick Hornby, bas\u00e9ase nun artigo autobiogr\u00e1fico que a xornalista brit\u00e1nica Lynn Barber publicou na revista literaria \"Granta.\" A historia desenv\u00f3lvese no Londres de comezos dos 60 e narra a relaci\u00f3n amorosa entre Jenny (Carey Mulligan), unha estudante que planea ir \u00e1 Universidade de Oxford, e David (Peter Sarsgaard), un home uns vinte anos maior ca ela.\nO filme estreouse o 19 de xaneiro de 2009 no Festival de Cinema de Sundance.\nArgumento.\nPor mor dun ensaio dunha orquestra xuvenil, un encantador home maior, David Goldman, leva \u00e1 s\u00faa casa a unha brillante e fermosa estudante, Jenny . Os dous establecen unha relaci\u00f3n que incl\u00fae tam\u00e9n o socio de David, Danny, e a s\u00faa amante, Helen. David enc\u00e1ntalle aos pais de Jenny, o que lle permite levala aos concertos, clubs de jazz e, mesmo, a Par\u00eds.\nJenny dec\u00e1tase de que David e Danny rouban cousas de casas en venda. Tam\u00e9n descobre que David ga\u00f1a di\u00f1eiro por trasladar familias negras a pisos preto de mulleres maiores que te\u00f1en medo deles, para as\u00ed poder comprar os pisos que elas deixan baratos. Ante a descuberta disto, Jenny arrep\u00edase e ameaza con terminar a relaci\u00f3n, pero ao final atopa a s\u00faa nova vida tan apaixonante que mira m\u00e1is al\u00f3 deste lado m\u00e1is escuro.\nDespois de ver bailar a Jenny con Danny e preocupado ao ver que Jenny pode interesarlle a outro home, David proponlle matrimonio de cami\u00f1o a Jenny. O seu pai est\u00e1 de acordo co compromiso e Jenny abandona a escola sen rematar o bacharelato; a Helen parece gustarlle pero a Danny non moito, e David promete mantelo afastado para evitar que Danny lle quite a Jenny. Buscando cigarros no caix\u00f3n do coche de David, Jenny atopa unha chea de cartas dirixidas ao \"Sr. e a Sra. David Goldman\". Como David non d\u00e1 a cara, t\u00f3calle a Jenny contarlles aos seus pais que xa est\u00e1 casado. A directora n\u00e9gase a permitir que repita o \u00faltimo ano da escola, polo que Jenny vai \u00e1 casa da s\u00faa mestra favorita, que a axuda a pasar o bacharelato. Finalmente \u00e9 aceptada para estudar Literatura Inglesa en Oxford, que era o que desexaba antes de co\u00f1ecer a David.\nA escena final am\u00f3saa montada en bicicleta polas r\u00faas de Oxford con outro estudante, quizais o seu novo noivo. Jenny narra de fondo: \"As\u00ed que fun a ler libros ingleses, e fixen o posible para evitar o destino de lentes e grans que Helen auguraba. \"Probablemente me vise tan nova, inxenua e fascinada como calquera outro estudante... Pero non o era. Un dos mozos cos que sa\u00edn, e realmente eran mozos, convidoume unha vez a ir con el a Par\u00eds. E eu d\u00edxenlle que me encantar\u00eda. Morr\u00eda por ver Par\u00eds. Coma se nunca estivese!\".\""}
{"id": "336666", "revid": "839", "url": "https://gl.wikipedia.org/wiki?curid=336666", "title": "Redentorista", "text": ""}
{"id": "336667", "revid": "23204", "url": "https://gl.wikipedia.org/wiki?curid=336667", "title": "Airbnb", "text": "Airbnb \u00e9 unha empresa e unha plataforma de software adicada \u00e1 oferta de aloxamentos particulares a turistas. Ten unha oferta de arredor de 2.000.000 propiedades en 192 pa\u00edses e 33.000 cidades. Desde a s\u00faa creaci\u00f3n en novembro de 2008 at\u00e9 xu\u00f1o de 2012 realiz\u00e1ronse 10 mill\u00f3ns de reservas.\nA diferenza da plataforma Couchsurfing, que \u00e9 gratu\u00edta, Airbnb oferta os seus servizos mediante o pago en li\u00f1a.\nA plataforma est\u00e1 englobada dentro dos modelos de negocio denominados econom\u00eda colaborativa."}
{"id": "336668", "revid": "2520", "url": "https://gl.wikipedia.org/wiki?curid=336668", "title": "Couchsurfing", "text": ""}
{"id": "336669", "revid": "98629", "url": "https://gl.wikipedia.org/wiki?curid=336669", "title": "Izaak Miko\u0142aj Isakowicz", "text": "Izaak Miko\u0142aj Isakowicz (en ; en ), nado o 6 de xu\u00f1o de 1824 en Lysets (Reino de Galicia e Lodomeria, hoxe Ucra\u00edna) e finado o 29 de abril de 1901 en Lviv, foi un eclesi\u00e1stico cat\u00f3lico armenio, arcebispo de Lviv dende 1882 at\u00e9 o seu pasamento.\nTraxectoria.\nPrimeiros anos.\nNaceu o 6 de xu\u00f1o de 1824 en Lysets, nunha familia da nobreza armenia. Era fillo de Samuel e Rypsymy, de apelido de solteira S\u0142owacki, emparentada co poeta Juliusz S\u0142owacki. Logo de rematar os seus estudos en Stanis\u0142aw\u00f3w en 1844, entrou no seminario en Lviv.\nSacerdocio.\nFoi ordenado sacerdote o 6 de agosto de 1848 polo arcebispo Samuel Cyryl Stefanowicz, e posteriormente exerceu diversos encargos: foi vigairo en Tysmenytsia en 1848, vigairo en Stanis\u0142aw\u00f3w a partir de 1849, capel\u00e1n en Suceava (Bucovina) a partir de 1861, preboste e custodio do santuario mariano de Stanis\u0142aw\u00f3w a partir de 1865, c\u00f3engo honorario do cap\u00edtulo armenio de Lviv a partir de 1871, de\u00e1n de Stanis\u0142aw\u00f3w a partir de 1877, e administrador de Tysmenytsia a partir de 1881.\nRenovou por d\u00faas veces a igrexa de Stanis\u0142aw\u00f3w, a primeira entre os anos 1855 e 1858, a segunda logo dun incendio en 1868. Ocupouse da difusi\u00f3n do culto \u00e1 imaxe da Nai de Deus da Graza, ent\u00f3n na igrexa armenia de Stanis\u0142aw\u00f3w, e obtivo en 1870 unha indulxencia especial do papa P\u00edo IX para o santuario. Escritor de literatura cristi\u00e1, publicou entre 1856 e 1879 varios libros, principalmente no campo homil\u00e9tico; os t\u00edtulos m\u00e1is famosos como \"Ojcze nasz\" (O Noso Pai) te\u00f1en sido reimpresos en varias ocasi\u00f3ns. Defendeu tam\u00e9n a permanencia do rito armenio na obra publicada en Viena en 1861 \"Odprawa autorowi\".\nInvolucrouse tam\u00e9n no eido social, e entre 1867 e 1882 foi concelleiro da cidade de Stanis\u0142aw\u00f3w. Tam\u00e9n a partir de 1869 presidiu o orfanato para nenos de Stanis\u0142aw\u00f3w e a cooperativa de cr\u00e9dito municipal, e foi organizador dun internado feminino para estudiantes. Apoiou financeiramente a moitos estudantes, entre eles ao seu sobri\u00f1o, o destacado pintor Teodor Axentowicz.\nPontificado.\nLogo do pasamento do arcebispo Grzegorz J\u00f3zef Romaszkan foi elixido o 12 de xaneiro de 1882 como novo arcebispo polo clero diocesano. O 19 de marzo obtivo a aprobaci\u00f3n do emperador Francisco Xos\u00e9 I, e o 3 de xullo a confirmaci\u00f3n da s\u00faa elecci\u00f3n polo papa Le\u00f3n XIII. Recibiu a consagraci\u00f3n episcopal o 28 de agosto de 1882 de mans do bispo de Cracovia Albin Dunajewski, e tivo como co-consagrantes aos bispos auxiliares de Lviv dos Latinos, Seweryn Morawski, e de Lviv dos Ucra\u00ednos, Sylvestr Sembratovych.\nEstabeleceu unha parroquia en Suceava (Bucovina) en 1891, e en 1898 dedicou a capela \u00e1 Virxe do Perpetuo Socorro en Lviv, no mosteiro das Irm\u00e1s Bieitas Armenias. Aumentou o clero diocesano ao aceptar nel aos sacerdotes armenios de rito latino. Logo dunha petici\u00f3n de Isakowicz, a Congregaci\u00f3n para a Propagaci\u00f3n da Fe reformou o breviario armenio en 1892, e en 1896 aprobou os estatutos do cap\u00edtulo da catedral armenia de Lviv.\nFinou o 29 de abril de 1901 en Lviv. Segundo a s\u00faa vontade, no canto de flores fix\u00e9ronse doaz\u00f3ns \u00e1 escola secundaria de Cieszyn. Foi enterrado no cemiterio Lychakiv, a car\u00f3n da tumba do tam\u00e9n arcebispo de Lviv Samuel Cyryl Stefanowicz.\nConmemoraci\u00f3ns.\nEn 1905 foi inaugurado un busto do arcebispo na catedral armenia de Lviv, esculpido en m\u00e1rmore branco por Juliusz Wojciech Be\u0142towski. At\u00e9 1939, unha r\u00faa e unha escola en Lviv levaban o seu nome. O 15 de maio de 2001 o cardeal Franciszek Macharski inaugurou unha placa conmemorativa polo cent\u00e9simo aniversario da s\u00faa morte no mosteiro carmelita de Cracovia; neste mesmo mosteiro hai un retrato do arcebispo. A Galer\u00eda de Arte de Lviv acolle outro retrato do arcebispo, obra de Teodor Axentowicz.\nCo gallo do cent\u00e9simo aniversario do seu pasamento, o patriarca de Cilicia Nars\u00e9s Pedro XIX viaxou de Beirut a Lviv. O 4 de novembro de 2001 pregou na tumba do arcebispo, e no mesmo d\u00eda celebrou unha misa na catedral greco-cat\u00f3lica de San Xurxo e un funeral na catedral armenia. Tam\u00e9n pregou na igrexa armenia de Ivano-Frankivsk, hoxe catedral da Igrexa ortodoxa autoc\u00e9fala ucra\u00edna."}
{"id": "336671", "revid": "839", "url": "https://gl.wikipedia.org/wiki?curid=336671", "title": "Antonio Fern\u00e1ndez Salcedo", "text": "Antonio Fern\u00e1ndez Salcedo, nado en Lambayeque (Per\u00fa) o 1 de febreiro de 1880 e finado en Ribeira o 3 de agosto de 1968, foi un comerciante e pol\u00edtico galego.\nTraxectoria.\nFillo de emigrantes galegos no Per\u00fa que retornaron e instal\u00e1ronse en Ribeira. Foi comerciante en Ribeira. Nos anos vinte era presidente da sociedade La Necesaria. Logo do golpe de Estado do 18 de xullo de 1936 foi nomeado delegado de Orde P\u00fablico, e permaneceu uns meses no cargo ata o nomeamento de Jos\u00e9 P\u00e9rez Mart\u00ednez como alcalde.\nVida persoal.\nFillo de Antonio Fern\u00e1ndez Fern\u00e1ndez e Cristina Salcedo Rodr\u00edguez, ambos da localidade pontevedresa das Vides e emigrantes no Per\u00fa. Casou en 1904 en Ribeira con Manuela Sarasquete Otero, e tiveron catro fillos: Antonio, Lucrecio, Ram\u00f3n (xogador do Deportivo da Coru\u00f1a) e Mar\u00eda Dolores Fern\u00e1ndez Sarasquete."}
{"id": "336672", "revid": "25871", "url": "https://gl.wikipedia.org/wiki?curid=336672", "title": "Dicion\u00e1rio das Literaturas Portuguesa, Galega e Brasileira", "text": "O Dicion\u00e1rio das Literaturas Portuguesa, Galega e Brasileira \u00e9 unha obra elaborada durante a segunda metade do s\u00e9culo XX e publicada en 1968. Est\u00e1 dividida en catro tomos m\u00e1is un \u00edndice que procura abranxer na s\u00faa totalidade as literaturas portuguesa, galega e brasileira. Nesta obra def\u00ednense tanto autores como obras, temas, personaxes, x\u00e9neros, formas po\u00e9ticas, rexi\u00f3ns e conexi\u00f3ns da Literatura coa Historia e con outras ramas da cultura de diversos aspectos secundarios, conceptos, revistas, movementos ou \u00e9pocas relevantes para a cultura contempor\u00e1nea.\nEstrutura.\nA obra ten un car\u00e1cter hist\u00f3rico-literario e todos os artigos est\u00e1n seriados por orde alfab\u00e9tica nunha listaxe \u00fanica. Os volumes organ\u00edzanse de forma alfab\u00e9tica, repart\u00edndose as\u00ed: o primeiro volume as letras da A ao E; o segundo do F ao M; o terceiro do N ao R; o cuarto do S ao Z; e o quinto tomo \u00e9 o \u00cdndice de autores e t\u00edtulos.\nA orde de clasificaci\u00f3n dos autores \u00e9: primeiro, os portugueses e brasileiros que aparecen ordenados polo \u00faltimo elemento do apelido literariamente co\u00f1ecido (exemplo: Biester, Ernesto da Cr\u00edtica Literaria Portuguesa). En segundo lugar, os escritores galegos dos s\u00e9culos XIX e XX e pseud\u00f3nimos arcaicos, aparecen ordenados polo primeiro apelido (exemplo: Da Cal, Ernesto Guerra). Tam\u00e9n as personaxes, ordenadas polo primeiro elemento (nome ou apelido) polo que son xeralmente co\u00f1ecidas.\nA orde do t\u00edtulo \"Dicion\u00e1rio das Literaturas Portuguesa, Galega e Brasileira\", v\u00e9n dunha suxeti\u00f3n pola Historia na que se considera que a Literatura Portuguesa \u00e9 m\u00e1is pr\u00f3xima \u00e1 Brasileira do que a Portuguesa \u00e1 Galega (explicado no Pr\u00f3logo Instru\u00e7\u00f5es para Consulta do primeiro volume).\nColaboradores dos volumes.\nA direcci\u00f3n xeral \u00e9 levada a cabo por Jacinto do Prado Coelho, profesor, ensa\u00edsta e cr\u00edtico literario portugu\u00e9s.\nInformaci\u00f3n adicional.\nEn \"Fazer(-se) um nome\", obra escrita por Joel R. G\u00f4mez, o autor ensalza a figura de Ernesto Guerra da Cal e alicerza un novo discurso queirosiano durante os anos 1954 e 1959-\nUtilizou as metodolox\u00edas da Estil\u00edstica e da Literatura Comparada; \u00e9 un tempo no que o autor est\u00e1 intimamente relacionado cos diferentes grupos do \"Campo da Cr\u00edtica Liter\u00e1ria\".\nErnesto Guerra Da Cal consolidouse como especialista prestixiado a trav\u00e9s do reco\u00f1ecimento internacional de LEEQ (L\u00edngua e Estilo de E\u00e7a de Queir\u00f3s nas s\u00faas diferentes edici\u00f3ns.\nOutro elemento interesante a destacar foi a s\u00faa prominencia no CCL que se solidou ao ser convidado pola Universidade de Coimbra como \"membro de honra do V Col\u00f3quio Internacional de Estudos Luso-Brasileiros\". Respecto \u00e1 s\u00faa produci\u00f3n cient\u00edfica, un dos feitos m\u00e1is importantes a resaltar foi a s\u00faa ocupaci\u00f3n da literatura portuguesa e brasileira na Enciclopedia Collier."}
{"id": "336673", "revid": "2635", "url": "https://gl.wikipedia.org/wiki?curid=336673", "title": "PDDdG", "text": ""}
{"id": "336683", "revid": "55340", "url": "https://gl.wikipedia.org/wiki?curid=336683", "title": "Oasis", "text": "Un oasis \u00e9 un espazo dun deserto no cal se poden atopar auga e vexetaci\u00f3n. Adoitan constitu\u00edr porci\u00f3ns de terreo fertilizado por unha fonte de auga no medio dos areais. Nestes lugares pode haber pequenos asentamentos habitados, como os da rexi\u00f3n do S\u00e1hara, a pen\u00ednsula ar\u00e1biga ou vilas como os de Pica, en Chile, Ica no Per\u00fa ou Parras de la Fuente, en M\u00e9xico. Ademais de dar cultivos aos poboadores pr\u00f3ximos, serven para abastecer aos viaxeiros e caravanas. \u00c1s veces, por mor de ilusi\u00f3ns \u00f3pticas co\u00f1ecidas como miraxes ou espellismos, percib\u00edanse visualmente onde non estaban.\nOrixe do termo.\nA palabra \"oasis\" prov\u00e9n do grego \u1f44\u03b1\u03c3\u03b9\u03c2 [oasis], tomado do exipcio \"ou\u1e253t\", en dem\u00f3tico \"ou\u1e25\u1ec9\" e en copto \"ua\u1e25e\".\nOasis de Exipto.\nSoados son os oasis de Exipto, que foron administrados coa mesma atenci\u00f3n que as demais rexi\u00f3ns durante a \u00e9poca do antigo Exipto. Serv\u00edan de lugar de aprovisionamento e descanso \u00e1s grandes caravanas de bedu\u00ednos comerciantes do interior de \u00c1frica, fac\u00e9ndose menci\u00f3n nos anais exipcios destes baixo a denominaci\u00f3n m\u00e1is xeral de habitantes do territorio l\u00edbico.\nOasis en Suram\u00e9rica.\nA lagoa de Huacachina \u00e9 un oasis situado a 5\u00a0km ao oeste da cidade de Ica (no Per\u00fa) e a 60\u00a0km ao leste da costa do oc\u00e9ano Pac\u00edfico. Pres\u00e9ntase como un verdadeiro oasis natural no medio das brancas areas do deserto costeiro do Per\u00fa. De augas cor verde esmeralda, xurdiu debido ao afloramento de correntes subterr\u00e1neas e ao redor dela hai unha abundante vexetaci\u00f3n composta de palmeiras, eucaliptos (especies introducidas) e a especie de alfarrobeira co\u00f1ecida como huarango, que serven para o descanso das aves migratorias que pasan por esta rexi\u00f3n. Todo iso contrib\u00fae a facer de Huacachina un dos lugares m\u00e1is vistosos e belos da costa peruana."}
{"id": "336685", "revid": "98629", "url": "https://gl.wikipedia.org/wiki?curid=336685", "title": "Ministerio de Relaci\u00f3ns Exteriores da Uni\u00f3n Sovi\u00e9tica", "text": "O Ministerio de Relaci\u00f3ns Exteriores (MRE) da Uni\u00f3n de Rep\u00fablicas Socialistas Sovi\u00e9ticas (URSS) ( ruso \u041c\u0438\u043d\u0438\u0441\u0442\u0435\u0440\u0441\u0442\u0432\u043e \u0432\u043d\u0435\u0448\u043d\u0438\u0445 \u0441\u043d\u043e\u0448\u0435\u043d\u0438\u0439 \u0421\u0421\u0421\u0420), formado o 16 de xullo de 1923, era unha das oficinas de Goberno m\u00e1is importantes da Uni\u00f3n Sovi\u00e9tica. Foi co\u00f1ecido at\u00e9 1946, como a Comisar\u00eda do Pobo de Asuntos Exteriores (en ruso: \u041d\u0430\u0440\u043e\u0434\u043d\u044b\u0439 \u043a\u043e\u043c\u0438\u0441\u0441\u0430\u0440\u0438\u0430\u0442 \u043f\u043e \u0438\u043d\u043e\u0441\u0442\u0440\u0430\u043d\u043d\u044b\u043c \u0434\u0435\u043b\u0430\u043c), ou Narkomindel e como o Ministerio de Asuntos Exteriores ( ruso \u041c\u0438\u043d\u0438\u0441\u0442\u0435\u0440\u0441\u0442\u0432\u043e \u0438\u043d\u043e\u0441\u0442\u0440\u0430\u043d\u043d\u044b\u0445 \u0434\u0435\u043b), ou MAE, desde 1946 at\u00e9 1991. O MRE, foi fundado o 6 de xullo de 1923 a nivel de toda a Uni\u00f3n, trala firma do Tratado de Creaci\u00f3n da URSS e baseouse na Comisar\u00eda do Pobo de Asuntos Exteriores da Rep\u00fablica Socialista Federativa Sovi\u00e9tica de Rusia (RSFSR), formada en 1917. At\u00e9 antes de 1946, o Ministerio era liderado por un Comisario, at\u00e9 antes de 1991 por un Ministro de Asuntos Exteriores e en 1991 por un Ministro de Relaci\u00f3ns Exteriores. Cada l\u00edder do Ministerio era nomeado polo Presidente do Consello de Ministros e confirmado polo Presidium do Soviet Supremo e era membro do Consello de Ministros.\nO Ministerio de Relaci\u00f3ns Exteriores negociou tratados diplom\u00e1ticos, manexou asuntos exteriores sovi\u00e9ticos no estranxeiro co Departamento Internacional do Comit\u00e9 Central e conduciu a creaci\u00f3n do comunismo e o \u00abantiimperialismo\u00bb, que eran fortes temas da pol\u00edtica sovi\u00e9tica. Antes de que Mikhail Gorbachov convert\u00e9sese en Secretario Xeral, a estrutura organizativa do MRE non tivo cambios significativos. As\u00ed como moitos outros organismos sovi\u00e9ticos, o MRE tivo un grupo encargado das pol\u00edticas internas, co\u00f1ecido como o Collegium, manexado polo ministro, os dous primeiros viceministros e nove viceministros, entre outros. Cada viceministro encabezaba normalmente o seu propio departamento.\nDeberes e responsabilidades.\nO principal deber do Ministerio de Relaci\u00f3ns Exteriores era dirixir a li\u00f1a xeral de pol\u00edtica exterior sovi\u00e9tica, representar ao pa\u00eds no estranxeiro e participar nas conversaci\u00f3ns coas delegaci\u00f3ns estranxeiras en nome do Goberno sovi\u00e9tico. Tam\u00e9n nomeaba a funcionarios, con excepci\u00f3n dos embaixadores sovi\u00e9ticos, que eran designados polo Consello de Ministros. O MRE foi o responsable de coidar dos intereses econ\u00f3micos e pol\u00edticos da URSS no estranxeiro, a\u00ednda que os intereses econ\u00f3micos tam\u00e9n eran responsabilidade conxunta do Ministerio de Comercio Exterior. O Comit\u00e9 Estatal do Consello de Ministros de Relaci\u00f3ns Culturais con Naci\u00f3ns Estranxeiras e o Ministerio de Cultura traballaron conxuntamente co MRE no que respecta \u00e1 protecci\u00f3n dos cidad\u00e1ns sovi\u00e9ticos no estranxeiro, o exercicio do xeral de relaci\u00f3ns consulares sovi\u00e9ticas no estranxeiro e a promoci\u00f3n da cultura sovi\u00e9tica no exterior. Un deber menos visible do MRE foi o seu papel na coordinaci\u00f3n de operaci\u00f3ns de intelixencia no estranxeiro.\nOs visados de sa\u00edda eran emitidas polo MRE federal, pero tam\u00e9n polos ministerios de relaci\u00f3ns exteriores de toda a uni\u00f3n e polo Ministerio do Interior. O mesmo ocorr\u00eda para os pasaportes civ\u00eds externos que eran entregados aos cidad\u00e1ns sovi\u00e9ticos.\nHistoria.\nA Comisar\u00eda do Pobo de Asuntos Exteriores da Rep\u00fablica Socialista Federativa Sovi\u00e9tica de Rusia (RSFSR) foi establecida en 1917 e o seu comisario foi membro do Consello de Comisarios do Pobo. A Comisar\u00eda do Pobo de Asuntos Exteriores substitu\u00edu ao Ministerio de Asuntos Exteriores do Imperio ruso tras a Revoluci\u00f3n de Outubro. En 1946, o Consello de Comisarios do Pobo foi renomeado como o Consello de Ministros e a Comisar\u00eda do Pobo de Asuntos Exteriores foi renomeada como o Ministerio de Asuntos Exteriores.\nO Ministro de Asuntos Exteriores sovi\u00e9tico, Andrei Gromiko sinalou nas s\u00faas memorias que traballar con Nikita Jrushchov non sempre foi unha tarefa f\u00e1cil, dicindo que, \"\u00abJrushchov estaba constantemente lanzando novas ideas de ac\u00e1 cara\" al\u00e1\u00bb. Estas non sempre obti\u00f1an apoio, pero, como sinalou Gromyko, Jrushchov tivo un impacto positivo sobre a pol\u00edtica exterior sovi\u00e9tica. En relaci\u00f3n a Leonid Br\u00e9zhnev, Gromyko cr\u00eda que era un home moito m\u00e1is f\u00e1cil para negociar porque compensaba a s\u00faa falta de habilidades discutindo temas abertamente dentro do Politbur\u00f3 e, a\u00ednda que era m\u00e1is f\u00e1cil de negociar nalgunhas \u00e1reas, a s\u00faa lentitude e falta de co\u00f1ecemento en determinados campos fixo que fose dif\u00edcil debater con el sobre a pol\u00edtica exterior. Con todo, Gromyko sinalou que deb\u00eda tomarse en consideraci\u00f3n a s\u00faa enfermidade. O \u00abnovo pensamento\u00bb de Mikhail Gorbachov conduciu a relaci\u00f3ns exteriores m\u00e1is amigables cos pa\u00edses occidentais, pero as s\u00faas pol\u00edticas internas desestabilizaron ao pa\u00eds, e en 1991 a Uni\u00f3n Sovi\u00e9tica finalmente foi disolta. Nese ano, antes da disoluci\u00f3n do pa\u00eds, o Ministerio transformouse no Ministerio de Relaci\u00f3ns Exteriores e foi sucedido polo Ministerio de Asuntos Exteriores da Federaci\u00f3n de Rusia en 1992 logo de que Rusia se declarase como a sucesora legal da Uni\u00f3n Sovi\u00e9tica.\nMinistros e Comisarios.\nAs seguintes persoas dirixiron a Comisar\u00eda/Ministerio como comisarios (\"narkoms\"), ministros e viceministros durante a \u00e9poca sovi\u00e9tica:"}
{"id": "336688", "revid": "12452", "url": "https://gl.wikipedia.org/wiki?curid=336688", "title": "RSFS de Rusia", "text": ""}
{"id": "336692", "revid": "111586", "url": "https://gl.wikipedia.org/wiki?curid=336692", "title": "Lura xigante", "text": "Lura xigante, Architeuthis dux, \u00e9 unha especie de cefal\u00f3podo da orde dos \"eg\u00f3psidos\" e, segundo a maior\u00eda dos autores, e do WoRMS, a \u00fanica da familia dos arquit\u00e9utidos e do seu \u00fanico x\u00e9nero, Architeuthis. "}
{"id": "336693", "revid": "89787", "url": "https://gl.wikipedia.org/wiki?curid=336693", "title": "Factor de crecemento transformante beta 1", "text": "O factor de crecemento transformante beta 1 (TGF-\u03b21) \u00e9 un polip\u00e9ptido membro da superfamilia do TGF beta de citocinas. \u00c9 unha prote\u00edna segregada que realiza moitas funci\u00f3ns celulares, como o control do crecemento celular, proliferaci\u00f3n celular, diferenciaci\u00f3n celular e apoptose. En humanos, o TGF-\u03b21 st\u00e1 codificado polo xene TGFB1 do cromosoma 19.\nFunci\u00f3n.\nO TGF-\u03b2 \u00e9 un conxunto multifuncional de peptidos que controla a proliferaci\u00f3n e diferenciaci\u00f3n celular, e outras funci\u00f3ns en moitos tipos celulares. O TGF-\u03b2 act\u00faa sin\u00e9rxicamente co TGF alfa ao inducir a transformaci\u00f3n tumoral de c\u00e9lulas. Tam\u00e9n act\u00faa como factor de crecemento aut\u00f3crino. A desregulaci\u00f3n da activaci\u00f3n de TGF-\u03b2 e a sinalizaci\u00f3n pode ter como resultado a apoptose. O TGF-\u03b2 sintet\u00edzase en moitas c\u00e9lulas e todas te\u00f1en receptores espec\u00edficos para este p\u00e9ptido. As isoformas TGF-\u03b21, TGF-\u03b22, e TGF-\u03b23 funcionan todas utilizando os mesmos sistemas de sinalizaci\u00f3n por receptor.\nO TGF-\u03b21 foi identificado primeiro en plaquetas humanas como prote\u00edna cunha masa molecular de 25 kDa cun uso potencial na curaci\u00f3n de feridas. Posteriormente determinouse que se sintetizaba como unha gran prote\u00edna precursora (que cont\u00e9n 390 amino\u00e1cidos) que \u00e9 despois procesada proteoliticamente para producir un p\u00e9ptido maduro de 112 amino\u00e1cidos.\nO TGF-\u03b21 xoga un importante papel no control do sistema inmunitario, e presenta distintas actividades en distintos tipos de c\u00e9lulas, ou en c\u00e9lulas que est\u00e1n en distintos estados de desenvolvemento. A maior\u00eda das c\u00e9lulas inmunitarias (ou leucocitos) segregan TGF-\u03b21.\nC\u00e9lulas T.\nAlgunhas c\u00e9lulas T (por exemplo as c\u00e9lulas T reguladoras) liberan TGF-\u03b21 para inhibir as acci\u00f3ns doutras c\u00e9lulas T. A proliferaci\u00f3n celular procedente da interleucina 1 e interleucina 2 de c\u00e9lulas T activadas, e a activaci\u00f3n de c\u00e9lulas T colaboladoras quiescentes e T citot\u00f3xicas imp\u00eddese pola actividade do TGF-\u03b21. De xeito similar, o TGF-\u03b21 pode inhibir a secreci\u00f3n e actividade de moitas outras citocinas, como o interfer\u00f3n-\u03b3, factor de necrose tumoral-alfa (TNF-\u03b1) e varias interleucinas. Pode tam\u00e9n diminu\u00edr os niveis de expresi\u00f3n de receptores de citocinas, como o receptor de IL-2 para regular \u00e1 baixa a actividade das c\u00e9lulas inmunitarias. Por\u00e9n, o TGF-\u03b21 pode tam\u00e9n \"incrementar\" a expresi\u00f3n de certas citocinas en c\u00e9lulas T e promove a s\u00faa proliferaci\u00f3n, especialmente se as c\u00e9lulas son inmaturas.\nC\u00e9lulas B.\nO TGF-\u03b21 ten efectos similares sobre as c\u00e9lulas B que tam\u00e9n var\u00edan segundo o estado de diferenciaci\u00f3n celular. Inhibe a proliferaci\u00f3n e estimula a apoptose de c\u00e9lulas B, e xoga un papel no control da expresi\u00f3n de anticorpos, transferrina e prote\u00ednas MHC de clase II en c\u00e9lulas B maduras e inmaturas.\nC\u00e9lulas mieloides.\nOs efectos de TGF-\u03b21 sobre os macr\u00f3fagos e monocitos son predominantemente supresores; esta citocina pode inhibir a proliferaci\u00f3n de ditas c\u00e9lulas e impedir a s\u00faa produci\u00f3n de especies reactivas do ox\u00edxeno (por exemplo super\u00f3xidos (O2\u2212)) e de intermediarios do nitr\u00f3xeno (por exemplo \u00f3xido n\u00edtrico (NO)). Por\u00e9n, igual que noutros tipos celulares, o TGF-\u03b21 pode tam\u00e9n ter o efecto oposto sobre as c\u00e9lulas de orixe mieloide. Por exemplo, o TGF-\u03b21 act\u00faa como quimioatractor, dirixindo unha resposta inmunitaria a alg\u00fans pat\u00f3xenos; os macr\u00f3fagos e monocitos responden a baixos niveis de TGF-\u03b21 de modo quimiot\u00e1ctico. Ademais, a expresi\u00f3n de citocinas monoc\u00edticas (como a interleucina 1 (IL-1)-alfa, IL-1-beta, e o TNF-\u03b1), e a morte por fagocitose causada por macr\u00f3fagos pode incrementarse pola acci\u00f3n do TGF-\u03b21.\nInteracci\u00f3ns.\nO TGF-\u03b21 presenta interacci\u00f3ns con:"}
{"id": "336694", "revid": "22795", "url": "https://gl.wikipedia.org/wiki?curid=336694", "title": "Architeuthidae", "text": ""}
{"id": "336695", "revid": "22795", "url": "https://gl.wikipedia.org/wiki?curid=336695", "title": "Arquit\u00e9utidos", "text": ""}
{"id": "336696", "revid": "22795", "url": "https://gl.wikipedia.org/wiki?curid=336696", "title": "Architeuthis dux", "text": ""}
{"id": "336697", "revid": "22795", "url": "https://gl.wikipedia.org/wiki?curid=336697", "title": "Architeuthis", "text": ""}
{"id": "336698", "revid": "27155", "url": "https://gl.wikipedia.org/wiki?curid=336698", "title": "TGF-beta 1", "text": ""}
{"id": "336699", "revid": "27155", "url": "https://gl.wikipedia.org/wiki?curid=336699", "title": "TGF beta 1", "text": ""}
{"id": "336702", "revid": "27155", "url": "https://gl.wikipedia.org/wiki?curid=336702", "title": "TGF-\u03b21", "text": ""}
{"id": "336703", "revid": "27155", "url": "https://gl.wikipedia.org/wiki?curid=336703", "title": "TGF\u03b21", "text": ""}
{"id": "336704", "revid": "27155", "url": "https://gl.wikipedia.org/wiki?curid=336704", "title": "TGFB1", "text": ""}
{"id": "336732", "revid": "1131", "url": "https://gl.wikipedia.org/wiki?curid=336732", "title": "Mercado Municipal de Santo Agosti\u00f1o", "text": "O Mercado Municipal de Santo Agosti\u00f1o, comunmente co\u00f1ecido polo seu nome en espa\u00f1ol Mercado de San Agust\u00edn, \u00e9 un mercado de alimentaci\u00f3n ou praza de abastos propiedade do Concello da Coru\u00f1a. Foi constru\u00eddo entre 1932 e 1938 baixo dese\u00f1o dos arquitectos municipais Antonio Tenreiro e Santiago Rey Pedreira sobre os terreos doutro mercado preexistente que contaba con equipamentos moito m\u00e1is b\u00e1sicos.\nDesde 1898, distintos autores como Pedro Mari\u00f1o e Antonio de Mesa xa aportaran tres proxectos de mercados de ferro, todos rexeitados por cuesti\u00f3ns econ\u00f3micas, xa que no per\u00edodo de entreguerras a construci\u00f3n do predio en ferro non era realmente vi\u00e1bel por mor da escaseza deste material. Finalmente, a obra tomar\u00eda a mesma soluci\u00f3n construtiva, formal e funcional do Mercado Central de Reims, obra de Maigrot e Freyssinet, de 1927. A cubrici\u00f3n do espazo cunha l\u00e1mina de formig\u00f3n parab\u00f3lica, estabilizada por pequenas b\u00f3vedas transversais nos lados m\u00e1is longos, ser\u00eda un modelo amplamente utilizado neste tipo de construci\u00f3ns. O c\u00e1lculo da b\u00f3veda realizouno o enxe\u00f1eiro Eduardo Torroja."}
{"id": "336733", "revid": "89787", "url": "https://gl.wikipedia.org/wiki?curid=336733", "title": "We Will Rock You", "text": "\"We Will Rock You\" \u00e9 a primeira canci\u00f3n do \u00e1lbum \"News of the World\", de Queen, composta par Brian May, que sa\u00edu en 1977. \u00c9 unha das canci\u00f3ns m\u00e1is populares do grupo; \u00e9 frecuente escoitala en competici\u00f3ns deportivas e foi reinterpretada con frecuencia por diversos artistas.\nHistoria.\n\"We Will Rock You\" e \"We Are the Champions\" est\u00e1n escritas como resposta a un concerto do groupo que se celebrou en Stafford en 1977. \u00c1 fin deste concerto, o p\u00fablico da sala comezou a cantar \"You'll Never Walk Alone\" no canto de aplaudir, o cal deixou abraiados os membros do grupo. Por este motivo decidiron escribir uns himnos que puidesen ser cantados a coro pola multitude. Brian May compuxo \"We Will Rock You\" base\u00e1ndose nesta idea, creando unha canci\u00f3n simple que se puidese aprender de xeito doado. Ag\u00e1s un solo de guitarra de trinta segundos de Brian May, a canci\u00f3n, dunha duraci\u00f3n de dous minutos, est\u00e1 interpretada a cappella con dous golpes cos p\u00e9s e un coas mans seguidos dunha pausa para marcar o ritmo sobre un comp\u00e1s a catro tempos. O refr\u00e1n \u00e9 \"We will, we will rock you\" (\"\u00cdmoste sacudir\") repetido d\u00faas veces.\nO grupo utiliza a t\u00e9cnica da regravaci\u00f3n para gravar os golpes dos p\u00e9s e das mans, as\u00ed como un efecto de c\u00e1mara de eco para dar a impresi\u00f3n de que participan moitas persoas. Ademais, realizouse un bucle para repetir tres veces a derradeira frase do solo de guitarra de Brian May.\nA canci\u00f3n est\u00e1 moi estreitamente asociada a \"We Are the Champions\". Tr\u00e1tase das d\u00faas primeiras canci\u00f3ns do \u00e1lbum \"News of the World\" e tam\u00e9n sa\u00edron xuntas na versi\u00f3n de sinxelo e en dobre sinxelo en 1977. Ademais, o grupo toc\u00e1baas unha despois da outra para pechar os seus concertos. Ao pouco da sa\u00edda do \u00e1lbum, as radios tam\u00e9n colleron o h\u00e1bito, nalg\u00fans pa\u00edses, de emitilas consecutivamente. Era frecuente que o grupo abrise alg\u00fan concerto cunha versi\u00f3n da canci\u00f3n cun tempo m\u00e1is r\u00e1pido, o que se pode apreciar mesmo en \u00e1lbums en vivo como \"Live Killers\", \"Queen Rock Montreal\" e \"\".\"\"\nRepercusi\u00f3n.\nA canci\u00f3n figura no posto 338 da lista das 500 canci\u00f3ns m\u00e1is grandes de todos os tempos da revista \"Rolling Stone\" na s\u00faa edici\u00f3n de 2010, e entrou no Grammy Hall of Fame en decembro de 2008.\nO grupo norteamericano Warrant utilizouna para a banda orixinal da pel\u00edcula \"Gladiator\" (1992). O grupo xuvenil brit\u00e1nico\u00a0Five interpretouna en 2000 coa colaboraci\u00f3nn de Brian May e Roger Taylor, e esta versi\u00f3n chegou ao cumio das listas de sinxelos do Reino Unido. Na pel\u00edcula norteamericana\u00a0\"Destino de cabaleiro\" (\"A Knight's Tale\"), de 2001, util\u00edzase tam\u00e9n, dun xeito voluntariamente anacr\u00f3nico, durante un torneo medieval.\nOs golpes dobres dos p\u00e9s e das mans foron utilizados novamente por Queen + Paul Rodgers na canci\u00f3n \"Still Burnin\"', do \u00e1lbum \"The Cosmos Rocks\" \"\"(2008). O grupo Daft Punk remesturouna para o videoxogo \"DJ Hero\", sa\u00eddo en 2009, baixo o t\u00edtulo de \"We Will (Robot) Rock You\". Tam\u00e9n realizou unha peza h\u00edbrida de \"We Will Rock You\" e \"I Want It All\" \"\"o grupo \"Armageddon\", antigo nome dos Terror Squad, para a banda orixinal do filme \"Sucker Punch\" \"\"(2011).\nFoi interpretada en directo por Axl Rose con ocasi\u00f3n do \"Freddie Mercury Tribute\". Tam\u00e9n U2 a interpretou en varios concertos da s\u00faa xira \"PopMart Tour\" . Anastacia interpretouna con May e Taylor nun concerto en 2003. My Chemical Romance tocouna con Brian May no Reading Festival en 2011. Jessie J interpretouna con May e Taylor na cerimonia de clausura dos Xogos Ol\u00edmpicos de 2012.\u00a0\nAdemais, a canci\u00f3n util\u00edzase tam\u00e9n no videoxogo Pro Evolution Soccer 2, sa\u00eddo en 2002."}
{"id": "336734", "revid": "22570", "url": "https://gl.wikipedia.org/wiki?curid=336734", "title": "Free All Angels", "text": "Free All Angels \u00e9 o terceiro \u00e1lbum da banda norteirlandesa de rock alternativo Ash, publicado o 16 de abril de 2001 a trav\u00e9s do selo Infectious Records. through Infectious Records. O nome est\u00e1 collido dunha camiseta usada por un membro do Hells Angel."}
{"id": "336735", "revid": "89787", "url": "https://gl.wikipedia.org/wiki?curid=336735", "title": "Luz Castro", "text": "Mar\u00eda Luz Castro Pena, nada no ano 1972 en Ferrol, \u00e9 unha enxe\u00f1eira inform\u00e1tica socia fundadora da empresa galega Imaxin Software e profesora na Universidade da Coru\u00f1a.\nTraxectoria.\n\u00c9 enxe\u00f1eira inform\u00e1tica pola Universidade da Coru\u00f1a e durante a s\u00faa etapa universitaria fundou a Plataforma polo Galego na Inform\u00e1tica. Ao rematar a carreira creou cos seus socios Diego V\u00e1zquez Rey, Antonio Fern\u00e1ndez Cabezas e Jos\u00e9 Ramom Pichel Campos a empresa Imaxin Software en 1997, onde dirixe a \u00e1rea de desenvolvemento de xogos educativos e produtos multimedia.\nEntre os anos 2002 e 2004 foi vicepresidenta primeira da Mesa pola Normalizaci\u00f3n Ling\u00fc\u00edstica.\nDende o ano 2008 tam\u00e9n \u00e9 profesora interina na Facultade de Comunicaci\u00f3n Audiovisual da Universidade da Coru\u00f1a, onde imparte clases en materias do Grao en Comunicaci\u00f3n Audiovisual as\u00ed como noutros t\u00edtulos como o Grao en Creaci\u00f3n Dixital, Animaci\u00f3n e Videoxogos ou o M\u00e1ster Universitario en Dese\u00f1o, Desenrolo e Comercializaci\u00f3n de Videoxogos, este \u00faltimo na s\u00faa cidade natal, Ferrol. Entre 2008 e 2010 foi vicepresidenta da asociaci\u00f3n de Empresas Galegas Adicadas a Internet e \u00e1s Novas Tecnolox\u00edas (Eganet), e dende 2012 \u00e9 representante da asociaci\u00f3n na Rede de Mulleres en Inform\u00e1tica (MUIN).\nAdemais, \u00e9 membro do comit\u00e9 de direcci\u00f3n do Cluster TIC de Galicia, as\u00ed como participante da Startup Galicia e da LaconNetwork. \u00c9 co-fundadora da Asociaci\u00f3n galega de videoxogos e contidos interactivos Videoxogo.gal, sendo ademais a s\u00faa presidenta dende decembro de 2021. Forma parte do Comit\u00e9 de Sabias da C\u00e1tedra de Feminismos 4.0 da Universidade de Vigo. \u00c9 socia da spin-off PhotoILike creada por investigadores/as da Universidade da Coru\u00f1a no canto da busca das mellores imaxes a trav\u00e9s de Intelixencia Artificial. \nNo 28 de abril do 2022 participou na iniciativa #FaiClic da CRTVG (onde colabora dende anos atr\u00e1s). Esta iniciativa foi lanzada no D\u00eda Internacional das Nenas nas TIC para fomentar as carreiras tecnol\u00f3xicas entre as nenas galegas. "}
{"id": "336737", "revid": "197", "url": "https://gl.wikipedia.org/wiki?curid=336737", "title": "Jacobo Fern\u00e1ndez Serrano", "text": "Jacobo Fern\u00e1ndez Serrano, nado en Vigo en 1971 e un ilustrador galego, ademais de escritor, pintor e autor de banda dese\u00f1ada. \u00c9 irm\u00e1n do tam\u00e9n ilustrador e debuxante Norberto Fern\u00e1ndez Serrano.\nTraxectoria.\nLicenciouse en Belas Artes pola Universidade Complutense de Madrid en 1994.\nComo autor de literatura infantil publicou na colecci\u00f3n Merl\u00edn de Xerais os libros \"A garder\u00eda de dona Bixelmina\" (2005), \u201cA pedra e as formigas\u201d (2006), \u201cMil cousas poden pasar. Libro I\u201d (2009), premio Merl\u00edn de literatura infantil e \u201cMil cousas poden pasar. Libro 2\u201d (2011).\nIniciouse na ilustraci\u00f3n de libros de literatura infantil en Xerais coa serie de libros \"As aventuras de Nunavut\" de Xo\u00e1n Abeleira. Tam\u00e9n se encargou de ilustrar libros de texto, dicionarios, gu\u00edas, carteis etc. \u00c9, tam\u00e9n, autor da serie de banda dese\u00f1ada \u201cOs amigos de Archimboldo Roque\u201d, publicada na revista \"Golfi\u00f1o\" entre 2000 e 2004 e recollida no volume hom\u00f3nimo publicado por Faktor\u00eda K (2008). Colaborou en \"Dos Veces Breve\" e na revista \"BD Banda\".\nCo \u00e1lbum de \"Aventuras de Cacauequi\" obtivo o premio Castelao da Deputaci\u00f3n da Coru\u00f1a de Banda Dese\u00f1ada en 2007, e o nomeamento ao Premio Expoc\u00f3mic 2008 de Madrid e do Sal\u00f3n do C\u00f3mic de Barcelona, no apartado de autor revelaci\u00f3n en Espa\u00f1a.\nCabe destacar tam\u00e9n a creaci\u00f3n da obra infantil \"Marcopola. A illa Remeira\" e da novela gr\u00e1fica \"Lois Pereiro. Breve encontro\" (Xerais, 2011).\nAs\u00ed mesmo, traballa de xeito habitual para editoriais galegas como Sushi Books, Hugin e Munin, Xerais ou Kalandraka."}
{"id": "336738", "revid": "25871", "url": "https://gl.wikipedia.org/wiki?curid=336738", "title": "Luz Castro Pena", "text": ""}
{"id": "336740", "revid": "12452", "url": "https://gl.wikipedia.org/wiki?curid=336740", "title": "Igrexa Cat\u00f3lica B\u00falgara", "text": ""}
{"id": "336746", "revid": "5863", "url": "https://gl.wikipedia.org/wiki?curid=336746", "title": "Don Saturio", "text": "Don Saturio \u00e9 unha colecci\u00f3n editorial de traduci\u00f3ns de obras teatrais realizadas por Francisco Pillado Mayor, as\u00ed como unha revista monogr\u00e1fica sobre o teatro na que Pillado participou tam\u00e9n como coordinador. Toma o seu nome dun personaxe da obra teatral de Castelao \"Os vellos non deben de namorarse\".\nLocal\u00edzase nos anos 80 durante a recuperaci\u00f3n do teatro en galego. Responde \u00e1 intenci\u00f3n dun grupo de autores de potenciar e normalizar o teatro en Galiza, tanto de obras na nosa lingua como de diferentes compa\u00f1\u00edas, representaci\u00f3ns e difusi\u00f3n.\nObras.\nA colecci\u00f3n inclu\u00eda tres obras: \"Maxia Vermella\", \"Sobre os males que provoca o tabaco e outras pezas\", e \"As tres irm\u00e1s\".\n\"Maxia vermella\".\n\"Maxia vermella\" foi escrita polo dramaturgo belga Michel de Gherderode en 1931. A obra traducida por Pillado Mayor estreouse na Coru\u00f1a en 1991, baixo a direcci\u00f3n de Fern\u00e1ndo Mor\u00e1n, co t\u00edtulo \"As gargalladas do espectro\".\nA acci\u00f3n de \"Maxia vermella\" transcorre na Idade Media flamenga, nun caser\u00f3n. Nela est\u00e1n o dono da casa, que \u00e9 un vello avaro, a s\u00faa muller, un frade e un mendigo. Al\u00ed chega un cabaleiro, quen promete concederlle a inmortalidade ao avaro ademais de darlle a f\u00f3rmula para crear ouro. Dalgunha maneira, acaban borrachos participando nunha orx\u00eda e logo asas\u00ednanse a coiteladas. Ao final o avaro \u00e9 perseguido e tam\u00e9n asasinado por todo o pobo, enfadado por telo enganado repartindo moedas de ouro falsas.\nNesta obra presentase a conciencia humana enfrontada a pecados capitais como a avaricia ou a luxuria.\n\"Sobre os males que provoca o tabaco e outras pezas\".\n\u00c9 unha peza do dramaturgo ruso Ant\u00f3n Ch\u00e9khov escrita en 1987. Reeditouse en 1991 xunto \u00e1 obra \"Tr\u00e1xico \u00e1 forza\" en Sotelo Blanco Edici\u00f3ns. Re\u00fane textos breves nos que se cont\u00e9n a peculiar forma de ver o mundo do escritor. Ademais da peza que lle d\u00e1 o t\u00edtulo, o libro recolle outras d\u00faas obras teatrais do autor.\n\"As tres irm\u00e1s\".\nTam\u00e9n de Ch\u00e9khov, foi estreada en Vigo no 1987 polo Centro Dram\u00e1tico Galego.\nTres irm\u00e1s, Olga, Irina e Macha, viven durante moitos anos co seu irm\u00e1n Andrei. Olga, solteira que ve os anos pasar e marchar as oportunidades de casar; Macha, esposa dun antigo profesor que aos poucos percibe a mediocridade do marido; e Irina, a m\u00e1is nova, que \u00e9 a \u00fanica que a\u00ednda ten esperanzas sobre o futuro.\nTodas idealizan Moscova como a s\u00faa \u00fanica salvaci\u00f3n, o lugar onde pasaran a s\u00faa feliz infancia, e desexan marchar para al\u00e1; por\u00e9n, co paso do tempo o proxecto \u00e9 sempre adiado debido \u00e1 vida provinciana que levan.\nO comandante Verchinin e o seu destacamento chegan \u00e1 provincia, iniciando un interese por Macha, outro dous oficiais cortexan a Irina. En canto comezan os problemas entre as tres irm\u00e1s, Nat\u00e1lia, esposa de Andrei, pasa a dominar a casa.\nO destacamento ret\u00edrase da cidade, levando a esperanza de Macha e Irina, cuxo pretendente morre nun duelo. En canto a Olga, conf\u00f3rmase aceptando o cargo de directora da escola. As tres abandonan as\u00ed os seus so\u00f1os de mudanza.\nRevista Don Saturio.\n\"Don Saturio\" \u00e9 unha revista monogr\u00e1fica de cultura que versa sobre o teatro. Consta de cinco n\u00fameros publicados entre os anos 1980 e 1982. Foi dirixida por Celestino Ledo L\u00f3pez e coordinada por Francisco Pillado Mayor. Abrangue toda a informaci\u00f3n pertencente \u00e1 actualidade teatral neses dous anos, con cr\u00edticas, recomendaci\u00f3ns ou incluso publicaci\u00f3ns de obras completas.\nNa presentaci\u00f3n da revista, no primeiro dos seus n\u00fameros (novembro-decembro 1980), f\u00e1lase da intencionalidade da revista. Fai referencia ao crecemento do Teatro Galego \u201ca pesar dos malos tempos que corren\u201d e cren que o bolet\u00edn ser\u00e1 de gran axuda para o teatro a\u00ednda que sexa de poucos recursos.\nDin que \u201ca independencia \u00e9 para n\u00f3s un principio fundamental e necesario, xunto coa defensa e o desenvolvemento da nosa lingua\u201d. Ocuparanse de dar a s\u00faa atenci\u00f3n aos grupos que fagan teatro galego e ao teatro infantil. Haber\u00e1 informaci\u00f3n gr\u00e1fica, entrevistas e conversas. Ocuparanse do teatro en toda Galiza e p\u00eddenlle a todos os grupos que lles env\u00eden informaci\u00f3n. A revista sair\u00e1 cada dous meses.\nNa maior\u00eda das publicaci\u00f3ns desta revista, ded\u00edcase alg\u00fan artigo a facer unha cr\u00edtica \u00e1 indiferenza que presenta o pobo galego en xeral perante o noso teatro. Repr\u00f3chase que as compa\u00f1\u00edas e grupos non ti\u00f1an o reco\u00f1ecemento que se merec\u00edan, non se v\u00eda como unha profesi\u00f3n seria, apenas contaban con axudas e subvenci\u00f3ns\u2026 Tam\u00e9n anal\u00edzase a falta de difusi\u00f3n nos medios de comunicaci\u00f3n, de maneira que a informaci\u00f3n sobre os espect\u00e1culos dificilmente poder\u00eda chegar ao p\u00fablico. Por \u00faltimo crit\u00edcase este p\u00fablico e a s\u00faa falta de compromiso co teatro galego, pois parece que \u00e1 maior\u00eda da xente non lle interesaba o m\u00e1is m\u00ednimo.\nPor outra banda, tam\u00e9n incl\u00faense valoraci\u00f3ns positivas sobre os avances e melloras na materia, como a creaci\u00f3n da Asociaci\u00f3n de Profesionais do Teatro Galego, que pretende acabar coas dificultades dos actores; ou o nacemento da compa\u00f1\u00eda de teatro Lu\u00eds Seoane, cunha multitude de propostas e unha excelente recepci\u00f3n por parte do p\u00fablico.\nAdemais desta cr\u00edtica xeral ao teatro galego, na revista incl\u00faense cr\u00edticas a obras teatrais concretas que se estaban a representar nos anos de publicaci\u00f3n da revista. Com\u00e9ntase a representaci\u00f3n atendendo a todos os aspectos da mesma, valorando a posta en escena da compa\u00f1\u00eda, o director, os actores individualmente e mesmo a iluminaci\u00f3n. Algunhas das obras son \"Dous perdidos nunha noite suxa\", \"As criadas,\" \"Pedro Madruga\", \"A casa das tres l\u00faas\", \"Ensaio Festivo para unha marcha f\u00fanebre\" ou \"As nubes.\"\nObras completas.\nAmbientado no s\u00e9culo XVI, un rei e o seu buf\u00f3n esperan no sal\u00f3n do trono a morte da ra\u00ed\u00f1a (que non aparece en escena en ning\u00fan momento). O buf\u00f3n prop\u00f3n un xogo que consiste en inverter os papeis destes dous personaxes. O poder cambia de man unha e outra vez, revel\u00e1ndose a realidade dos seus sentimentos. Ao final, a orde restabl\u00e9cese e o buf\u00f3n paga coa vida a s\u00faa imprudencia.\nA obra estreouse en Par\u00eds en 1948, e a traduci\u00f3n de Pillado Mayor aparece en 1982, inclu\u00eddo no Bolet\u00edn de teatro Don Saturio n\u00famero 4.\nInformaci\u00f3n xeral.\nA revista \"Don Saturio\" ofrece en cada n\u00famero, na secci\u00f3n \"O teatro que podemos ver\", unha relaci\u00f3n dos espect\u00e1culos representados polas distintas compa\u00f1\u00edas dispo\u00f1ibles no momento da publicaci\u00f3n, ademais de informaci\u00f3n sobre o lugar e un tel\u00e9fono de contacto. Dalgunhas destas obras fanse cr\u00edticas e ampl\u00edase a informaci\u00f3n noutras partes da revista ou mesmo noutros n\u00fameros."}
{"id": "336748", "revid": "25871", "url": "https://gl.wikipedia.org/wiki?curid=336748", "title": "Empresas Galegas Adicadas a Internet e \u00e1s Novas Tecnolox\u00edas", "text": ""}
{"id": "336749", "revid": "98629", "url": "https://gl.wikipedia.org/wiki?curid=336749", "title": "Ilota", "text": "O ilota (do lat\u00edn \"Il\u014dta\", e este do grego \"\u0395\u1f31\u03bb\u03ce\u03c4\u03b7\u03c2\", \"Heil\u1e53t\u0113s\") era o servo de Esparta. Non hai que confundilos cos escravos-mercador\u00eda, que exist\u00edan ademais pero que eran m\u00e1is ben raros. O ilotismo \u00e1chase tam\u00e9n noutras sociedades gregas, como Tesalia, Creta ou mesmo Sicilia.\nOs ilotas ocupaban unha situaci\u00f3n moi inferior \u00e1 dos periecos e dos homoioi, considerados orixinarios de Mesenia, no suroeste do Peloponeso. Eran escravos p\u00fablicos, propiedade do Estado espartano, formando parte integrante dos bens rurais dos espartiatas, tam\u00e9n co\u00f1ecidos como os \"homoioi\". Esta xente estaba adscrita \u00e1 terra, que era propiedade do estado espartano, pero que era repartida en calidade de cesi\u00f3n aos \"homoioi\", os cales se encargaban de que os ilotas a explotasen.\nCanto maior era o seu n\u00famero, m\u00e1is crec\u00eda a desconfianza e crueldade con que os espartiatas os trataban, at\u00e9 o punto que hab\u00eda un ritual (a \"Krypteia\") organizado \u00e1 mantenta para a persecuci\u00f3n e o exterminio dos ilotas. Ademais, o flaxelado p\u00fablico anual e o vestir diferentes, funcionaba como medida intimidatoria para que non se sublevasen.\nOs ilotas son os campesi\u00f1os de Esparta. Eran descendentes das comunidades campesi\u00f1as sometidas \u00e1 forza polos dirixentes. O seu \"status\" cr\u00e9ase coa reforma de Licurgo. Non son estritamente escravos, sen\u00f3n servos: pertencen ao Estado, est\u00e1n adscritos \u00e1 propiedade que cultivan, non pod\u00edan ser obxecto de comercio, poden casar e ter fillos e quedan cos froitos do seu traballo unha vez deducida a renda que corresponde ao titular da facenda.\nDe modo excepcional, os ilotas pod\u00edan ser recrutados para o ex\u00e9rcito e liberados logo. Moito m\u00e1is numerosos que os cidad\u00e1ns, a reforma de Licurgo deixounos por completo \u00e1 marxe da vida social. Os \u201cIguais\u201d, que tem\u00edan a s\u00faa rebeli\u00f3n, declar\u00e1banlles solemnemente a guerra cada ano, humill\u00e1banos e aterroriz\u00e1banos (\"Krypteia\").\nEtimolox\u00eda.\nA palabra prov\u00e9n do lat\u00edn Il\u014dta, e este do grego \u0395\u1f31\u03bb\u03ce\u03c4\u03b7\u03c2 (Heil\u1e53t\u0113s). A etimolox\u00eda que relaciona o termo \u03b5\u1f35\u03bb\u03c9\u03c2, -\u03c9\u03c4\u03bf\u03c2 (he\u00edl\u014ds, -\u014dtos) co nome da cidade de Helos (grego antigo \u1f1d\u03bb\u03bf\u03c2), situada ao sur de Esparta, xa aparece en Hel\u00e1nico e Teopompo, pero \u00e9 pouco veros\u00edmil, tanto no aspecto hist\u00f3rico como no ling\u00fc\u00edstico.\nRespecto diso, Pausanias afirma: \u00abEles foron os primeiros chamados ilotas\u00bb. O nome ser\u00eda pois un simple etn\u00f3nimo. A explicaci\u00f3n \u00e9 pouco plaus\u00edbel no plano hist\u00f3rico e impos\u00edbel no plano fon\u00e9tico. Prop\u00faxose relacionar a palabra co aoristo do verbo grego antigo \u1f01\u03bb\u03af\u03c3\u03ba\u03bf\u03bc\u03b1\u03b9, \"hal\u00edskomai\", \u00abser capturado, estar prisioneiro\u00bb (grego antigo \u03dd\u03b1\u03bb\u1ff6\u03bd\u03b1\u03b9). De feito, alg\u00fans autores non consideran a palabra como un simple etn\u00f3nimo, sen\u00f3n como un nome con connotaci\u00f3n. Ant\u00edoco de Siracusa escribe: \u00ab[eles] foron decretados escravos e chamados ilotas\u00bb, mentres que Teopompo apunta: \u00abchamaron \u00e1s poboaci\u00f3ns serv\u00eds, a uns, ilotas, a outros, penestes\u00bb. Con todo a explicaci\u00f3n \u00e9 dubidosa: non se pode conclu\u00edr que o nome non ten etimolox\u00eda.\n\u00c9 certo que unha parte do ilotismo \u00e9 resultado das conquistas: \u00e9 o caso dos mesenios, reducidos no s\u00e9culo -VIII nas guerras mesenias. Ademais, Her\u00f3doto chama \u00abilotas\u00bb aos mesenios.\nRespecto dos primeiros ilotas, a situaci\u00f3n \u00e9 menos clara. Segundo a tradici\u00f3n (Teopompo), ser\u00edan os descendentes dos habitantes iniciais, aqueos, que \u00e1 chegada dos dorios foron sometidos. Pero todos os aqueos non puideron ser reducidos ao ilotismo: as\u00ed, a cidade de Amiclas, sede das Xacintias, gozaba dun status privilexiado. Outros autores antigos propo\u00f1en teor\u00edas alternativas: segundo Ant\u00edoco de Siracusa, os ilotas son os lacedemonios que orixinalmente non participaron nas guerras mesenias. Para \u00c9foro de Cumas, son os periecos de Helo, rebelados e despois reducidos \u00e1 escravitude. A historiograf\u00eda moderna apoia a tese de Ant\u00edoco de Siracusa.\nHistoria.\nOrixes.\nA crenza de que o ilotismo foi o resultado da agresi\u00f3n dos invasores dorios de Laconia xa estaba contida na tradici\u00f3n cl\u00e1sica.\nSegundo Teopompo os ilotas eran os descendentes dos habitantes pregregos que foran subxugados polos aqueos antes da chegada dos dorios.\nA pesar do que a arqueolox\u00eda puido revelar, o noso co\u00f1ecemento das condici\u00f3ns en Laconia \u00e9 a\u00ednda moi fragmentario. Non hai ningunha idea definitiva do papel xogado polos habitantes pregregos no asentamento de Laconia antes da invasi\u00f3n doria e por iso, a afirmaci\u00f3n de Teopompo de que os ilotas laconios eran aqueos, ac\u00e9ptase xeralmente.\nComo en Atenas antes de Sol\u00f3n, os campesi\u00f1os espartanos que non pod\u00edan pagar as s\u00faas d\u00e9bedas, fix\u00e9ronse dependentes dos terratenentes e logo convert\u00e9ronse en ilotas. Esta \u00abservidume\u00bb constitu\u00eduse despois da conquista de Mesenia, o que significa que o ilotismo se model\u00f3 por evoluci\u00f3n. Os ilotas laconios desenvolv\u00e9ronse como resultado da experiencia ga\u00f1ada despois das guerras mesenias.\nCampesi\u00f1os laconios e mesenios que foron asignados \u00e1 terra que orixinariamente lles pertenceu (os habitantes das cidades costeiras e dalg\u00fans asentamentos terra dentro non foron reducidos \u00e1 condici\u00f3n de ilotas, sen\u00f3n que se converteron en periecos). Esta terra foi parcelada en lotes (\"kl\u00earos\") que se entregaban en usufruto aos cidad\u00e1ns (tanto as terras como os ilotas que as traballaban pertenc\u00edan ao Estado, polo que o cidad\u00e1n para o que traballaban non pod\u00eda liberalos).\nOs ilotas espartanos estaban en relaci\u00f3n directa cun cidad\u00e1n particular de Esparta, en cuxo \"kl\u00earos\" estaban a traballar. Cada \"kl\u00earos\" era cultivado por varias familias de ilotas baixo o control de funcionarios designados polo Estado espartano. Ti\u00f1an que entregar parte da colleita \u00e1 familia usufrutuaria do \"kl\u00earos\" (\"ap\u00f3phora\"), quedando o resto \u00e1 s\u00faa disposici\u00f3n. Hai discrepancias sobre se os ilotas deb\u00edan entregar aos seus amos a metade do que cultivaban ou ti\u00f1an unhas cantidades asignadas de antem\u00e1n fose cal fose a produci\u00f3n. Un detalle importante \u00e9 que os ilotas eran posuidores dos medios de produci\u00f3n que usaban (apeiros, gando e ave\u00f1os dom\u00e9sticos), o cal os diferencia do resto de escravos gregos. \u00c1 parte da explotaci\u00f3n a que estaban sometidos, os ilotas eran obrigados, nalg\u00fans casos, a participar nas campa\u00f1as militares en calidade de carrexadores, auxiliares e mesmo como infantar\u00eda lixeira.\nO antagonismo entre ilotas e espartanos constitu\u00edu sempre unha constante da pol\u00edtica interior e exterior do Estado espartano. Uns e outros viv\u00edan nunha situaci\u00f3n de continua tensi\u00f3n. Os ilotas manti\u00f1an aos espartanos baixo a constante ameaza da revolta. Hai que ter en conta que os ilotas exced\u00edan en n\u00famero aos cidad\u00e1ns nunha proporci\u00f3n de vinte a un, e que eran o n\u00facleo da produci\u00f3n agr\u00edcola espartana. Por outra banda, os espartanos, temendo tal rebeli\u00f3n, dubidaban sempre en embarc\u00e1rense en campa\u00f1as militares que os levasen f\u00f3ra de Esparta. Ademais, para manter subxugados aos ilotas, institucionalizaran a \"krypte\u00eda.\" Cada ano, os \u00e9foros declaraban a guerra aos ilotas. Os mozos espartanos, na s\u00faa formaci\u00f3n como guerreiros, dispers\u00e1banse polas rexi\u00f3ns rurais onde viv\u00edan os ilotas e atacaban, durante a noite, os poboados ilotas para matar os contestatarios e pos\u00edbeis xefes.\nA pesar de todo, como consecuencia da angustiosa necesidade de Esparta de cidad\u00e1ns (\"homoioi\"), a presenza no ex\u00e9rcito espartano de ilotas foi cada vez m\u00e1is frecuente. Os ilotas serv\u00edan como infantar\u00eda lixeira ou como remeiros na frota. Durante a Guerra do Peloponeso, mesmo loitaron como infantar\u00eda pesada (hoplitas). Os ilotas que se distingu\u00edan en batalla pod\u00edan ser mesmo liberados (os \"neodamodes\"). Con todo, os ilotas non desapareceron e cando os romanos invadiron Laconia en -195, a\u00ednda atoparon al\u00ed ilotas que viv\u00edan no seu tradicional estado.\nSegundo autores como Arnold J. Toynbee, o sistema de sometemento dos ilotas, consecuencia das conquistas espartanas, foi o feito que produciu o estancamento de Esparta, a s\u00faa incapacidade para asumir o liderado de Grecia e o seu definitivo fracaso.\nO ilotismo.\nO trazo com\u00fan ao ilotismo e \u00e1 escravitude era un estado que pod\u00eda ser descrito como \u00abausencia de liberdade\u00bb.\nRanovich clasificou ao ilotismo entre os tipos non desenvolvidos dunha sociedade escravista.\nSinalouse que exist\u00eda nas rexi\u00f3ns menos desenvolvidas do Oriente Pr\u00f3ximo, unha forma de escravitude que lembra ao ilotismo. De interese particular son as referencias \u00e1 subxugaci\u00f3n dos antigos habitantes de Cana\u00e1n polos israelitas.\nEste tipo de servidume parece haberse dado cando conquistadores que a\u00ednda non son sedentarios e non desenvolveron o principio da propiedade privada se apoderan de terra agr\u00edcola e subxugan aos campesi\u00f1os que a traballan. A forma de dependencia variaba segundo as condici\u00f3ns locais, o que explica as diferenzas entre a forma atopada en Esparta e a de Creta, as d\u00faas moi similares.\nNon \u00e9 apropiado o termo de servidume por varias raz\u00f3ns:\n\u00c9 m\u00e1is unha \u00abescravitude non desenvolvida\u00bb ou \u00abun tipo non desenvolvido de escravitude\u00bb. Ademais do ilotismo co\u00f1ecido nas comunidades espartanas e cretenses, parecen existir outras formas espec\u00edficas de \u00abescravitude non desenvolvida\u00bb."}
{"id": "336751", "revid": "624", "url": "https://gl.wikipedia.org/wiki?curid=336751", "title": "Ilotas", "text": ""}
{"id": "336753", "revid": "1576", "url": "https://gl.wikipedia.org/wiki?curid=336753", "title": "Igrexa cat\u00f3lica rutena", "text": "A Igrexa cat\u00f3lica bizantina rutena \u00e9 unha igrexa particular oriental da Igrexa cat\u00f3lica. A estrutura da igrexa \u00e9 complexa, xa que non ten unha organizaci\u00f3n unificada.\nA igrexa \u00e9 unha das sucesoras da predicaci\u00f3n dos santos Cirilo e Metodio entre os eslavos, e logo do Gran Cisma permaneceu na Igrexa ortodoxa de Constantinopla. Coa Uni\u00f3n de Uzhhorod de 1646 entrou en comu\u00f1\u00f3n co resto da Igrexa cat\u00f3lica.\nOrganizaci\u00f3n.\nA Igrexa organ\u00edzase en tres xurisdici\u00f3ns diferentes:"}
{"id": "336755", "revid": "89787", "url": "https://gl.wikipedia.org/wiki?curid=336755", "title": "Igrexa cat\u00f3lica en 2016", "text": ""}
{"id": "336756", "revid": "61897", "url": "https://gl.wikipedia.org/wiki?curid=336756", "title": "D\u00e9ficit", "text": "D\u00e9ficit \u00e9 a falta dalg\u00fan ben, ben sexan cartos ou calquera outra cousa, as\u00ed coma dalgunha capacidade. As\u00ed, o termo d\u00e9ficit p\u00f3dese referir a:"}
{"id": "336757", "revid": "89787", "url": "https://gl.wikipedia.org/wiki?curid=336757", "title": "D\u00e9ficit orzamentario", "text": "En materia orzamentaria, o d\u00e9ficit fiscal, d\u00e9ficit p\u00fablico, ou simplemente d\u00e9ficit, \u00e9 a situaci\u00f3n na que os gastos realizados polo Estado superan aos ingresos non financeiros, normalmente nun per\u00edodo de tempo dun ano.\nO d\u00e9ficit p\u00fablico adoita referirse ao conxunto de administraci\u00f3ns que engloban a un estado, tanto estatais, coma rexionais e locais. O d\u00e9ficit orzamentario, por\u00e9n, ref\u00edrese ao maior gasto que ingresos en calquera administraci\u00f3n que pos\u00faa unha partida orzamentaria p\u00fablica.\nA medici\u00f3n cuantitativa do d\u00e9ficit orzamentario faise a trav\u00e9s da contabilidade. Os criterios que se seguen na contabilidade do d\u00e9ficit segue un criterio de obrigas contra\u00eddas, independentemente dos pagos ou cobros que se efect\u00faen.\nEn Galicia, o organismo encargado de controlar e vixiar o correcto cumprimento do d\u00e9ficit \u00e9 o Consello de Contas.\nD\u00e9ficit orzamentario en Galicia.\nO d\u00e9ficit orzamentario de Galicia nos \u00faltimos anos foi, en termos de porcentaxe de PIB:\nD\u00e9ficit orzamentario en Europa.\nA continuaci\u00f3n am\u00f3sase unha t\u00e1boa que cont\u00e9n o d\u00e9ficit ou super\u00e1vit nos orzamentos da Uni\u00f3n Europea e os estados que a conforman, entre os per\u00edodos de 1981 e 2001, medido en porcentaxe do PIB, segundo os criterios fixados pola Uni\u00f3n Europea."}
{"id": "336758", "revid": "89787", "url": "https://gl.wikipedia.org/wiki?curid=336758", "title": "Grupo Marcelo Mac\u00edas", "text": "O Grupo Marcelo Mac\u00edas recibe o seu nome do arque\u00f3logo Marcelo Mac\u00edas y Garc\u00eda (1843-1941) e a s\u00faa formaci\u00f3n oficial data do 14 de xaneiro de 1942. O seu obxectivo \u00e9 contribu\u00edr co seu traballo ao fomento do Museo Arqueol\u00f3xico Provincial de Ourense as\u00ed como o Arquivo Provincial de Ourense. Ded\u00edcase \u00f3 estudo e \u00e1 investigaci\u00f3n do patrimonio cultural galego e, por outra parte, \u00e1 difusi\u00f3n dos co\u00f1ecementos sobre as materias de antropolox\u00eda, arqueolox\u00eda, historia antiga e bibliograf\u00eda. Para realizar este labor, ap\u00f3iase na publicaci\u00f3n do \"Bolet\u00edn Auriense\" as\u00ed como as monograf\u00edas Anexos do Bolet\u00edn Auriense (desde o ano 1982). O seu primeiro director, Xes\u00fas Ferro Couselo, contou coa colaboraci\u00f3n de Florentino L\u00f3pez Cuevillas, Vicente Risco, Xaqu\u00edn Lorenzo e Carlos V\u00e1zquez Varela.\nMembros.\nDesde a s\u00faa formaci\u00f3n ata 1975:\nPosteriores a 1975:\nTraxectoria.\nNo ano 1895 fundouse o Museo Arqueol\u00f3xico Provincial de Ourense que est\u00e1 ligado \u00f3 Bolet\u00edn do Museo Arqueol\u00f3xico Provincial de Ourense, que serviu de noticiario das actividades internas e divulgativas do museo. Na s\u00faa redacci\u00f3n participaron alg\u00fans membros do Grupo Marcelo Mac\u00edas. Ademais, o grupo organiza exposici\u00f3ns para a difusi\u00f3n dos fondos do Museo mediante mostras temporais. Ditas exposici\u00f3ns, te\u00f1en lugar tanto nas salas do museo como nas vilas da provincia, xeralmente combinadas con charlas, conferencias etc. M\u00e1is adiante, en 1972 o grupo e a revista foron reestruturados.\nNo ano 1982, o grupo adaptouse \u00e1 Lei de Asociaci\u00f3ns do 24 de decembro de 1964, e inscrib\u00eduse no Rexistro de Asociaci\u00f3ns do Goberno Civil de Ourense co n\u00ba 292/5-1\u00ba e coa denominaci\u00f3n: \"Grupo Marcelo Mac\u00edas de colabores del Museo y Archivo Provinciales de Ourense\". A partir deses ano comezou a publicar anexos do Bolet\u00edn Auriense.\nNo ano 1987 o Grupo Marcelo Mac\u00edas comeza a publicar unha nova serie Gu\u00edas do Patrimonio Cultural, con doce t\u00edtulos publicados.\nEn 1983\u00a0o grupo foi galardoado co Premio Otero Pedrayo. M\u00e1is adiante, en 1987, iniciouse a serie de Gu\u00edas do Patrimonio Cultural. Como reco\u00f1ecemento \u00e1 actividade do grupo, este \u00e9 admitido como membro de pleno dereito na Confederaci\u00f3n Espa\u00f1ola de Centros de Estudos Locais do Consello Superior de Investigaci\u00f3ns Cient\u00edficas no ano 1991. Ese mesmo ano publicou a \"Historia de los monasterios y prioratos anejos a Celanova\".\nNo ano 2014, o grupo recibiu o Premio da Cultura Galega.\nPublicaci\u00f3ns.\nBolet\u00edn do Museo Arqueol\u00f3xico Provincial de Ourense.\nIn\u00edciase a s\u00faa publicaci\u00f3n no ano 1943 e publ\u00edcanse seis volumes ata o ano 1953, financiado polo museo e redactado por membros do grupo.\nTen unha periodicidade anual e cont\u00e9n s\u00f3 artigos en castel\u00e1n. O n\u00famero de p\u00e1xinas oscilaba entre as 120 e as 220, sempre escritas a unha columna.\nA tem\u00e1tica do bolet\u00edn base\u00e1base en traballos de investigaci\u00f3n hist\u00f3rico-arqueol\u00f3xica: os de historia eran da etapa medieval e moderna, sendo escasos os da contempor\u00e1nea. Serviu de noticiario das actividades internas e divulgativas do museo ourens\u00e1n.\nOs seus colaboradores principais foron Florentino L\u00f3pez Cuevillas, Xes\u00fas Ferro Couselo como director, Vicente Risco, Xaqu\u00edn Lorenzo Fern\u00e1ndez e Carlos Vazquez Rodr\u00edguez.\nBolet\u00edn Auriense.\nO \"Bolet\u00edn Avriense\" in\u00edciase no ano 1971 e a s\u00faa funci\u00f3n era difundir os traballos cient\u00edficos realizados, tanto polos membros do grupo como por outros investigadores. At\u00e9 o ano 1996, rex\u00edstranse vinte e catro publicaci\u00f3ns e at\u00e9 o 1999, publ\u00edcanse catro n\u00fameros m\u00e1is.\nOs catro primeiros n\u00fameros son dirixidos por Ferro Couselo, que \u00e9 sucedido por Francisco Fari\u00f1a Busto. A revista public\u00e1base anual ou bianualmente e a s\u00faa redacci\u00f3n contaba con textos en galego, castel\u00e1n e colaboraci\u00f3ns espont\u00e1neas noutras linguas como franc\u00e9s ou ingl\u00e9s.\nO n\u00famero de p\u00e1xinas variaba entre 200 e 500. Ti\u00f1a unha tiraxe aproximada de 2000 exemplares que chegan a instituci\u00f3ns de pa\u00edses europeos e a Am\u00e9rica, distribu\u00eddos en centros culturais e universitarios.\nA tem\u00e1tica oscilaba entre a investigaci\u00f3n hist\u00f3rica, arqueol\u00f3xica, etnogr\u00e1fica, artes, antropolox\u00eda de Galiza e bibliograf\u00eda. Desde o 1982, publ\u00edcanse anexos \u00f3 bolet\u00edn que recollen traballos monogr\u00e1ficos dos integrantes do grupo no seu labor de estudo e difusi\u00f3n da cultura galega, por riba de todo respecto de Ourense.\nEntre alg\u00fans dos seus colaboradores c\u00f3mpre destacar alg\u00fans autores doutras materias (cultura popular, arte, literatura e outros): Ricardo Carballo Calero e Ram\u00f3n Otero Pedrayo."}
{"id": "336759", "revid": "785", "url": "https://gl.wikipedia.org/wiki?curid=336759", "title": "Arquidiocese cat\u00f3lica latina de Oviedo", "text": "A arquidiocese de Oviedo (en ) \u00e9 unha s\u00e9 metropolitana da Igrexa Cat\u00f3lica Latina. En 2005 contaba con 1.016.000 bautizados sobre unha poboaci\u00f3n total de 1.075.000 habitantes. O seu arcebispo dende 2009 \u00e9 Jes\u00fas Sanz Montes.\nTerritorio.\nA arquidiocese abrangue a totalidade de Asturias. A s\u00e9 arcebispal \u00e9 a cidade de Oviedo, onde est\u00e1 a Catedral do Santo Salvador. O territorio est\u00e1 organizado en 934 parroquias.\nLimita ao oeste coas dioceses de Mondo\u00f1edo-Ferrol e Lugo, ao sur coas de Astorga e Le\u00f3n, e ao leste coa de Santander."}
{"id": "336760", "revid": "839", "url": "https://gl.wikipedia.org/wiki?curid=336760", "title": "Arquidiocese de Oviedo", "text": ""}
{"id": "336761", "revid": "25871", "url": "https://gl.wikipedia.org/wiki?curid=336761", "title": "Mar\u00eda Luz Castro Pena", "text": ""}
{"id": "336762", "revid": "2520", "url": "https://gl.wikipedia.org/wiki?curid=336762", "title": "D\u00e9ficit fiscal", "text": ""}
{"id": "336763", "revid": "2520", "url": "https://gl.wikipedia.org/wiki?curid=336763", "title": "D\u00e9ficit p\u00fablico", "text": ""}
{"id": "336764", "revid": "88628", "url": "https://gl.wikipedia.org/wiki?curid=336764", "title": "Diocese cat\u00f3lica latina de Santander", "text": "A diocese de Santander (en ) \u00e9 unha s\u00e9 da Igrexa Cat\u00f3lica Latina sufrag\u00e9nea da arquidiocese de Oviedo. En 2011 contaba con 557.400 bautizados sobre unha poboaci\u00f3n total de 592.800 habitantes. O seu bispo dende 2015 \u00e9 Manuel S\u00e1nchez Monge.\nTerritorio.\nO territorio da diocese coincide co da comunidade aut\u00f3noma de Cantabria, con d\u00faas excepci\u00f3ns: o concello de Valle de Villaverde (que pertence \u00e1 diocese de Bilbao), e o concello de Valle de Mena (na provincia de Burgos, mais pertencente \u00e1 diocese de Santander). A s\u00e9 arcebispal \u00e9 a cidade de Santander, onde est\u00e1 a Catedral da Asunci\u00f3n. O territorio est\u00e1 organizado en 615 parroquias.\nLimita ao oeste coa diocese de Le\u00f3n e coa arquidiocese de Oviedo, ao sur coa diocese de Palencia e coa arquidiocese Burgos, e ao leste coa diocese de Bilbao."}
{"id": "336765", "revid": "839", "url": "https://gl.wikipedia.org/wiki?curid=336765", "title": "Arquidiocese de Bordeos", "text": ""}
{"id": "336766", "revid": "5312", "url": "https://gl.wikipedia.org/wiki?curid=336766", "title": "Orzamento", "text": "Orzamento ou presuposto \u00e9 o c\u00e1lculo por anticipado dos custos que implicar\u00eda unha determinada obra, servizo ou calquera outra actividade econ\u00f3mica.\nA elaboraci\u00f3n dun orzamento permite \u00e1s empresas, os gobernos, as organizaci\u00f3ns privadas ou mesmo \u00e1s familias establecer prioridades e avaliar a consecuci\u00f3n dos seus obxectivos. Para alcanzar estes fins, pode chegar a ser preciso incorrer en d\u00e9ficit, isto \u00e9, que os gastos superen aos ingresos, ou pola contra, ser pos\u00edbel aforrar, de xeito que o orzamento presentar\u00e1 un super\u00e1vit (os ingresos son maiores que os gastos).\nProceso de elaboraci\u00f3n.\nNas organizaci\u00f3ns, o proceso de elaboraci\u00f3n dos orzamentos segue unha estrutura sistem\u00e1tica, no que tende a reflectir de xeito cuantitativo, a trav\u00e9s dos mesmos orzamentos, os obxectivos fixados pola empresa ou organizaci\u00f3n a curto prazo, mediante o establecemento dos programas oportunos e sen perder a perspectiva de longo prazo, xa que esta condicionar\u00e1 os plans futuros de consecuci\u00f3n da fin \u00faltima cara a que se orientar\u00e1 a empresa.\nAs\u00ed, o proceso de elaboraci\u00f3n orzamentaria comprende:"}
{"id": "336767", "revid": "56817", "url": "https://gl.wikipedia.org/wiki?curid=336767", "title": "Arquidiocese cat\u00f3lica latina de Bordeos", "text": "A arquidiocese de Bordeos (en ) \u00e9 unha s\u00e9 metropolitana da Igrexa Cat\u00f3lica Latina. En 2013 contaba con 1.115.000 bautizados sobre unha poboaci\u00f3n total de 1.399.000 habitantes. O seu arcebispo dende 2001 \u00e9 Jean-Pierre Ricard.\nTerritorio.\nA arquidiocese abrangue o departamento da Xironda. A s\u00e9 arcebispal \u00e9 a cidade de Bordeos, onde est\u00e1 a Catedral de Santo Andr\u00e9. O territorio est\u00e1 organizado en 593 parroquias.\nLimita ao norte coa diocese de La Rochelle, ao sur coa de Aire e Dax, e ao leste coas de Agen e P\u00e9rigueux."}
{"id": "336768", "revid": "2520", "url": "https://gl.wikipedia.org/wiki?curid=336768", "title": "Presuposto", "text": ""}
{"id": "336770", "revid": "22570", "url": "https://gl.wikipedia.org/wiki?curid=336770", "title": "Ronda de Dalt", "text": "A Ronda de Dalt (\"Rolda de Arriba\" en catal\u00e1n), identificada tam\u00e9n como B-20, \u00e9 unha autov\u00eda de circunvalaci\u00f3n da cidade de Barcelona que transcorre entre Nus de la Trinitat e o Nus del Llobregat, percorrendo o norte da cidade condal. Xunto coa Ronda del Litoral (B-10) forma o cinto viario de alta capacidade da cidade de Barcelona. Entre as sa\u00eddas 19 e 24 pertence \u00e1 autoestrada C-32.\nSa\u00eddas.\nAs sa\u00eddas do anel viario que forman a Ronda de Dalt e a Ronda Litoral est\u00e1n numeradas comezando polo n\u00famero 1 no Nus de la Trinitat, seguen a Ronda de Dalt sentido Llobregat e comezan co n\u00famero 16 na Ronda Litoral."}
{"id": "336772", "revid": "10599", "url": "https://gl.wikipedia.org/wiki?curid=336772", "title": "Vall d\u2019Hebron", "text": ""}
{"id": "336773", "revid": "10599", "url": "https://gl.wikipedia.org/wiki?curid=336773", "title": "B-20", "text": ""}
{"id": "336774", "revid": "10599", "url": "https://gl.wikipedia.org/wiki?curid=336774", "title": "Vall d'Hebron", "text": ""}
{"id": "336775", "revid": "10599", "url": "https://gl.wikipedia.org/wiki?curid=336775", "title": "Guineueta", "text": ""}
{"id": "336776", "revid": "197", "url": "https://gl.wikipedia.org/wiki?curid=336776", "title": "Padroado da Cultura Galega de M\u00e9xico", "text": "O Padroado da Cultura Galega de M\u00e9xico foi unha asociaci\u00f3n creada o 29 de xu\u00f1o de 1953 coa finalidade de promover distintas iniciativas culturais relacionadas coa cultura galega.\nHistoria.\nO Padroado da Cultura Galega foi fundado por un grupo de galegos exiliados a M\u00e9xico por causa da guerra civil espa\u00f1ola. Este grupo compart\u00eda un sentimento com\u00fan de galeguidade, pois utilizaban o galego na s\u00faa vida diaria como instrumento de comunicaci\u00f3n e instrumento literario en libros e revistas. O proxecto comezou como consecuencia dun chamamento feito por Roxelio Rodr\u00edguez de Breta\u00f1a, quen ocupou o posto de secretario na primeira xunta directiva, \u201caos bos e xenerosos\u201d. A primeira directiva estivo presidida polo violinista Jes\u00fas Dopico Ferreiro. Entre os participantes do Padroado destacan o pol\u00edtico e xornalista Lu\u00eds Soto, o cineasta Carlos Velo, o pol\u00edtico Manuel Porteiro, o avogado Xo\u00e1n L\u00f3pez Dur\u00e1, o music\u00f3logo Xes\u00fas Bal y Gay, o aviador Elixio Rodr\u00edguez e o m\u00e9dico Francisco Comesa\u00f1a.\nExist\u00edan d\u00faas li\u00f1as dentro do Padroado: unha m\u00e1is radical liderada por Lu\u00eds Soto e outra non tan extremista.\nO n\u00famero de socios fundacionais da entidade era de apenas 44 e no ano 1954 acad\u00e1ronse arredor de 300 afiliados.\nObxectivos.\nOs tres principais obxectivos do Padroado eran: a defensa da cultura galega, o estudo dos problemas culturais, sociais e econ\u00f3micos e a procura de posibles soluci\u00f3ns e o fortalecemento dos lazos do pobo galego cos de Espa\u00f1a, Portugal e M\u00e9xico.\nActividades.\nPara levar a cabo os obxectivos marcados realizaron diversas actividades.\nA revista \"Vieiros\" publicouse por primeira vez no 1959. Contou co dese\u00f1o de Castelao, Arturo Souto, Carlos Maside, E. Gasc\u00f3n, Bartoli, Gironella e Ledo, baixo a direcci\u00f3n de Lu\u00eds Soto, Carlos Velo, precursor da realizaci\u00f3n da revista, Elixio Rodr\u00edguez, Arturo Souto e o administrativo Xerm\u00e1n Ra\u00f1o. Nas publicaci\u00f3ns coincid\u00edan exiliados de diferentes ideolox\u00edas que fux\u00edan do conformismo e do folclorismo.\n\"Hora de Galicia\" foi unha emisi\u00f3n de radio de car\u00e1cter divulgador que durou case 20 anos e que transmit\u00eda todos os domingos noticias, m\u00fasica galega e informaci\u00f3n cultural.\nO libro \"Presencia de Galicia en M\u00e9xico\" foi publicado polo Padroado en 1954. Simboliza unha evocaci\u00f3n de Galicia e que constou de dous obxectivos moi diferentes: ofrecer algunhas das caracter\u00edsticas do pobo galego e presentar un elenco de homes e mulleres que constit\u00faen a honra de Galicia.\nO Padroado tam\u00e9n impartiu clases de Lingua e Literatura Galega, Xeograf\u00eda e Historia de Galicia, Econom\u00eda e Psicolox\u00eda Social Galega, danza e gaita. Ademais organizou festas e romar\u00edas propias de Galicia.\nFormaron unha banda de gaitas, un coro, un teatro galego experimental e ata un grupo de f\u00fatbol chamado Celta."}
{"id": "336777", "revid": "22570", "url": "https://gl.wikipedia.org/wiki?curid=336777", "title": "Ronda del Litoral", "text": "A Ronda del Litoral (\"Rolda do Litoral\" en catal\u00e1n), identificada tam\u00e9n como B-10, \u00e9 unha autov\u00eda de circunvalaci\u00f3n da cidade de Barcelona que transcorre entre o Nus de la Trinitat e o Nus del Llobregat, percorrendo o sur da cidade condal. Xunto coa Ronda de Dalt (B-20) forma o cinto viario de alta capacidade da cidade de Barcelona.\nSa\u00eddas.\nAs sa\u00eddas do anel viario que forman a Ronda de Dalt e a Ronda Litoral est\u00e1n numeradas comezando polo n\u00famero 1 no Nus de la Trinitat, seguen a Ronda de Dalt sentido Llobregat e comezan co n\u00famero 16 na Ronda Litoral."}
{"id": "336778", "revid": "85894", "url": "https://gl.wikipedia.org/wiki?curid=336778", "title": "Bruicedo, Bruicedo, A Fonsagrada", "text": "Bruicedo \u00e9 un lugar da parroquia de Bruicedo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 3 habitantes (2 homes e 1 muller)."}
{"id": "336779", "revid": "10599", "url": "https://gl.wikipedia.org/wiki?curid=336779", "title": "B-10", "text": ""}
{"id": "336780", "revid": "10599", "url": "https://gl.wikipedia.org/wiki?curid=336780", "title": "Ronda Litoral", "text": ""}
{"id": "336782", "revid": "25871", "url": "https://gl.wikipedia.org/wiki?curid=336782", "title": "Josep Maria Palau i Camps", "text": "Josep Maria Palau i Camps, nado en Barcelona en 1914 e finado en xullo de 1995, foi un entom\u00f3logo e escritor catal\u00e1n.\nTraxectoria.\nResidiu desde novo en Palma de Mallorca. Foi vicepresidente da Associaci\u00f3 d'Escriptors en Llengua Catalana nas illas Baleares, as\u00ed como da Obra Cultural Balear.\nAsistiu \u00e1s reuni\u00f3ns de Galeusca."}
{"id": "336783", "revid": "85894", "url": "https://gl.wikipedia.org/wiki?curid=336783", "title": "Pastoriza, Bruicedo, A Fonsagrada", "text": "Pastoriza \u00e9 un lugar da parroquia de Bruicedo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 21 habitantes (12 homes e 9 mulleres)."}
{"id": "336784", "revid": "85894", "url": "https://gl.wikipedia.org/wiki?curid=336784", "title": "Pin, Bruicedo, A Fonsagrada", "text": "Pin \u00e9 un lugar da parroquia de Bruicedo, no concello lugu\u00e9s da Fonsagrada, na comarca da Fonsagrada. Segundo o IGE en 2015 ti\u00f1a dous habitantes (un home e unha muller)."}
{"id": "336785", "revid": "85894", "url": "https://gl.wikipedia.org/wiki?curid=336785", "title": "Rieiro, Bruicedo, A Fonsagrada", "text": "Rieiro \u00e9 un lugar da parroquia de Bruicedo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (1 home e 3 mulleres)."}
{"id": "336786", "revid": "23204", "url": "https://gl.wikipedia.org/wiki?curid=336786", "title": "Rieiro", "text": "O top\u00f3nimo Pastoriza pode referirse a:"}
{"id": "336787", "revid": "85894", "url": "https://gl.wikipedia.org/wiki?curid=336787", "title": "Souto, Bruicedo, A Fonsagrada", "text": "Souto \u00e9 un lugar da parroquia de Bruicedo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 5 habitantes (4 homes e 1 muller)."}
{"id": "336788", "revid": "5863", "url": "https://gl.wikipedia.org/wiki?curid=336788", "title": "Ma\u00e7anet de la Selva", "text": "Ma\u00e7anet de la Selva \u00e9 un concello da provincia de Xirona, en Catalu\u00f1a, pertencente \u00e1 comarca da Selva. En 2014 ti\u00f1a unha poboaci\u00f3n de 6.963 habitantes.\nLimita cos concellos de Sils e Riudarenes ao norte, Massanes ao oeste, Fogars de Tordera, Tordera e Lloret de Mar ao sur e Vidreres ao leste.\nEst\u00e1 ben comunicado por estrada e ferrocarril. At\u00f3pase a car\u00f3n da autoestrada AP-7 que vai paralela \u00e1 costa mediterr\u00e1nea. Por ferrocarril, na estaci\u00f3n de Ma\u00e7anet-Massanes confl\u00faen as li\u00f1as Barcelona-Matar\u00f3-Ma\u00e7anet e Barcelona-Granollers-Xirona-Portbou."}
{"id": "336789", "revid": "98629", "url": "https://gl.wikipedia.org/wiki?curid=336789", "title": "Sitio de Baler", "text": "O sitio de Baler foi un asedio ao que foi sometido un destacamento espa\u00f1ol por parte dos insurrectos filipinos na igrexa da vila de Baler, na illa filipina de Luz\u00f3n, durante 337 d\u00edas, entre o 30 de xu\u00f1o de 1898 e o 2 de xu\u00f1o de 1899. Desde decembro de 1898, coa firma do Tratado de Par\u00eds entre Espa\u00f1a e Estados Unidos, p\u00fa\u00f1ase fin formalmente \u00e1 guerra entre \u00e1mbolos dous pa\u00edses (que asinaran un cesamento do fogo en agosto) e Espa\u00f1a ced\u00eda a soberan\u00eda sobre Filipinas aos Estados Unidos de Am\u00e9rica. Debido a isto, os asediados en Baler son co\u00f1ecidos como \u00abos \u00faltimos de Filipinas\u00bb.\nEn 1896 a sociedade secreta filipina Katipunan iniciou unha insurrecci\u00f3n contra o goberno colonial espa\u00f1ol, pero a finais de 1897, co Pacto de Biak-na-Bat\u00f3, chegouse \u00e1 aparente resoluci\u00f3n do conflito. Como parte do pacto, Emilio Aguinaldo e outros l\u00edderes da revoluci\u00f3n exili\u00e1ronse en Hong Kong. Nese clima de aparente paz, o goberno espa\u00f1ol reduciu o n\u00famero de efectivos destinados nalgunhas das s\u00faas guarnici\u00f3ns. A principios de 1898, os 400 homes do destacamento de Baler foron relevados por outro de 50 soldados. O 15 de febreiro, en Cuba, o afundimento do \"USS Maine\" serviu de \"casus belli\" para o inicio da Guerra hispano-estadounidense. Trala derrota da frota espa\u00f1ola pola estadounidense en Cavite o 1 de maio, Aguinaldo e os seus, financiados e armados polos Estados Unidos, volveron a Filipinas e reiniciaron a revoluci\u00f3n. Ao mes seguinte o destacamento de Baler, desco\u00f1ecedor do estoupido da guerra cos Estados Unidos e da recentemente proclamada independencia de Filipinas, foi atacado polos revolucionarios filipinos e refuxiouse na igrexa, comenzando as\u00ed o sitio.\nDesde o principio do asedio, as forzas atacantes intentaron en balde a rendici\u00f3n das tropas espa\u00f1olas mediante o env\u00edo de noticias, que os informaban do desenvolvemento do conflito entre os espa\u00f1ois cos insurrectos filipinos e os invasores estadounidenses. Trala ca\u00edda de Manila en mans americanas, en agosto, as autoridades espa\u00f1olas mandaron repetidamente misivas e enviados para lograr a s\u00faa rendici\u00f3n, igualmente sen conseguilo. Os atacantes tam\u00e9n enviaron en agosto a dous franciscanos espa\u00f1ois que ti\u00f1an prisioneiros para que convenceran aos sitiados, sen \u00e9xito. Estes, por\u00e9n, quedaron co destacamento espa\u00f1ol durante o resto do asedio.\nO Tratado de Par\u00eds, que deu por finalizada a guerra entre Espa\u00f1a e Estados Unidos, asinouse en decembro de 1898, entrando en vigor en abril do ano seguinte. No mesmo e como parte das condici\u00f3ns impostas, Espa\u00f1a ced\u00eda a soberan\u00eda sobre Filipinas aos Estados Unidos. En febreiro de 1899 os filipinos, enganados e atacados polos estadounidenses aos que cr\u00edan aliados, decidiron resistir polas armas, empezando unha nova fase do conflito: a guerra filipino-estadounidense, da que os espa\u00f1ois eran xa s\u00f3 espectadores, mentres as \u00faltimas tropas eran repatriadas a Espa\u00f1a. Novos emisarios espa\u00f1ois fracasaron no intento de convencer aos sitiados de que depuxeran as armas e volveran a Manila. En abril, as autoridades militares estadounidenses enviaron, a petici\u00f3n espa\u00f1ola, unha canoneira para liberar ao destacamento de Baler, mais as tropas desembarcadas caeron en mans dos filipinos, sen lograr o seu prop\u00f3sito.\nA finais de maio, un novo enviado espa\u00f1ol, o tenente coronel Aguilar, chegou a Baler por orde do gobernador xeral espa\u00f1ol, con ordes de que os sitiados depuxeran a s\u00faa resistencia e o acompa\u00f1aran a Manila, pero estes volveron a desconfiar e tivo que marchar sen conseguir o seu obxectivo. Por\u00e9n, ao ollar os sitiados uns xornais deixados na igrexa por Aguilar, descubriron unha noticia que non puidera ser inventada polos filipinos, convenc\u00e9ndose finalmente de que Espa\u00f1a xa non ostentaba a soberan\u00eda de Filipinas e de que non ti\u00f1a sentido seguir a resistir na igrexa. O 2 de xu\u00f1o de 1899, o destacamento espa\u00f1ol de Baler rendeuse dando fin a 337 d\u00edas de sitio.\nAs autoridades filipinas aceptaron unhas condici\u00f3ns honrosas de capitulaci\u00f3n e permitiron o seu paso, sen consideralos prisioneiros, ata Manila, co presidente filipino Aguinaldo emitindo un decreto no que exaltaba o seu valor. Tras un recibimento con honras na capital filipina, os superviventes foron repatriados a Espa\u00f1a.\nAntecedentes.\nDominio espa\u00f1ol de Filipinas.\nAs Filipinas foron descubertas polos occidentais durante a expedici\u00f3n Magallanes-Elcano. En 1521, Magallanes arribou \u00e1s illas Filipinas ao mando dunha expedici\u00f3n espa\u00f1ola, resultando morto nun enfrontamento cos naturais de Mact\u00e1n, unha pequena illa pertencente na actualidade \u00e1 provincia de Ceb\u00fa. Foi Juan Sebasti\u00e1n Elcano o responsable de finalizar a que ser\u00eda a primeira volta ao mundo. Por\u00e9n, a colonizaci\u00f3n occidental non comezou ata 1565, cando unha expedici\u00f3n comisionada polo rei de Espa\u00f1a, Filipe II, partida de Nova Espa\u00f1a e ao mando de Andr\u00e9s de Urdaneta e Miguel L\u00f3pez de Legazpi, capturou Ceb\u00fa e tomou posesi\u00f3n do arquip\u00e9lago en nome de Espa\u00f1a. A presenza espa\u00f1ola circunscrib\u00edase, fundamentalmente, \u00e1s zonas costeiras, escapando ao control efectivo da potencia colonial a maior parte do territorio do arquip\u00e9lago. Filipinas nunca foi colonizada en sentido de establecemento de poboaci\u00f3n metropolitana. O n\u00famero de espa\u00f1ois (ata a independencia hispanoamericana principalmente novohispanos) sempre foi moi reducido, e a maior parte da poboaci\u00f3n seguiu sendo exclusivamente ind\u00edxena (se ben composta por etnias moi diversas) con achega de inmigrantes fundamentalmente chineses. A mestizaxe foi escasa, pero debido fundamentalmente \u00e1 penuria da poboaci\u00f3n metropolitana (a mediados do s\u00e9culo XIX, a poboaci\u00f3n espa\u00f1ola era de tres mil a catro mil persoas; a finais de s\u00e9culo hab\u00eda entre 12\u00a0000 e 14\u00a0000 peninsulares, ante todo funcionarios). A poboaci\u00f3n malaia que habitaba as terras baixas das illas principais, o groso da poboaci\u00f3n filipina, \u00e1 que pertenc\u00edan os tagalos, fora intensamente cristianizada.\nDurante o s\u00e9culo XIX produc\u00edrase unha transformaci\u00f3n notable da sociedade e econom\u00edas filipinas, ao tempo que se acentuara o abandono por parte da metr\u00f3pole. Dita transformaci\u00f3n, ligada \u00e1 agricultura de exportaci\u00f3n e \u00e1 liberalizaci\u00f3n do comercio, co nacemento dunha incipiente burgues\u00eda aut\u00f3ctona, contrastaba co inmobilismo da vida pol\u00edtica da colonia, dependente tanto da administraci\u00f3n espa\u00f1ola como do inmenso poder das ordes regulares, os \u00abfrades\u00bb. Isto comezou a cambiar na d\u00e9cada de 1880, cando o goberno metropolitano intentou \u00abrecolonizar\u00bb economicamente Filipinas, con iniciativas como a abolici\u00f3n do estanco de tabaco (1881), coa creaci\u00f3n da Compa\u00f1\u00eda General de Tabacos de Filipinas, a \"Exposici\u00f3n Filipina\" de Madrid (1887) ou a instauraci\u00f3n dun arancel proteccionista (1891). Por\u00e9n, a intelectualidade filipina empezaba a reclamar a instauraci\u00f3n de reformas, certamente limitadas, como ser considerada unha provincia espa\u00f1ola ou que os filipinos gozasen dos mesmos dereitos e liberdades que os espa\u00f1ois.\nAnte estas reivindicaci\u00f3ns, o goberno espa\u00f1ol mostrouse incapaz de encontrar unha soluci\u00f3n pol\u00edtica, reprimindo militarmente o mot\u00edn de Cavite de 1872 ou, unha vez que comezara a Revoluci\u00f3n Filipina, en 1896, executando ao l\u00edder nacionalista filipino Jos\u00e9 Rizal. Foi o bloqueo da soluci\u00f3n reformista ou autonomista a que abriu paso a outra independentista e revolucionaria, encarnada polo Katipunan, unha sociedade secreta fundada por Andr\u00e9s Bonifacio en 1892 que, ademais da compo\u00f1ente revolucionaria, mostraba un acusado anticlericalismo, froito da preeminencia que as ordes regulares, tiveran na administraci\u00f3n e a vida econ\u00f3mica da colonia.\nA Revoluci\u00f3n Filipina.\nA transformaci\u00f3n da sociedade filipina e a reivindicaci\u00f3n de reformas deron lugar a diversas revoltas contra o dominio colonial espa\u00f1ol. Todas foron sufocadas polas autoridades espa\u00f1olas. A denominada Revoluci\u00f3n Filipina, que grazas \u00e1 intervenci\u00f3n estadounidense foi a que terminou expulsando aos espa\u00f1ois das illas, comezou o 26 de agosto de 1896 co que se co\u00f1ece como \u00abGrito de Balintawak\u00bb. Ese d\u00eda, un grupo de \u00abkatipuneros\u00bb dirixido por Andr\u00e9s Bonifacio alzouse contra as autoridades espa\u00f1olas nas inmediaci\u00f3ns da localidade de Caloocan, nos suburbios de Manila. A\u00ednda que o levantamento foi inmediatamente sufocado, en d\u00edas posteriores suced\u00e9ronse as escaramuzas entre katipuneros e tropas espa\u00f1olas noutros suburbios de Manila, como San Juan del Monte, que non tiveron \u00e9xito. Por\u00e9n, a sublevaci\u00f3n si consolidouse na provincia de Cavite, no sueste da ba\u00eda de Manila, comandada por Emilio Aguinaldo, capit\u00e1n municipal (alcalde) de Cavite el Viejo, que logo ser\u00eda o presidente da ef\u00e9mera Filipinas independente antes da s\u00faa captura polos estadounidenses. O arsenal de Cavite seguiu en mans dos espa\u00f1ois. Por outra banda, nos meses iniciais da insurrecci\u00f3n, esta circunscribiuse aos territorios m\u00e1is achegados a Manila. O distrito de El Pr\u00edncipe, na Contra Costa, permaneceu tranquilo.\nNo momento do Grito de Balintawak, hab\u00eda no arquip\u00e9lago uns 13\u00a0000 soldados do Ex\u00e9rcito espa\u00f1ol, dos que 9\u00a0000 eran filipinos. A consolidaci\u00f3n da insurrecci\u00f3n en Cavite fixo que o goberno espa\u00f1ol reforzase os efectivos presentes na illa enviando 25\u00a0000 soldados m\u00e1is, ao mando do xeral Polavieja, que foi nomeado Gobernador Xeral de Filipinas \u00e1 s\u00faa chegada a Filipinas o 3 de decembro. Coas tropas tra\u00eddas da pen\u00ednsula, Polavieja lanzou unha ofensiva contra os sublevados, utilizando unha pol\u00edtica represiva en contra dos nacionalistas filipinos, con consellos de guerra e execuci\u00f3ns (como o episodio dos Trece M\u00e1rtires de Cavite). Neste marco, ordenou a execuci\u00f3n de Jos\u00e9 Rizal, o 30 de decembro, o cal, a\u00ednda oposto ao dominio espa\u00f1ol, condenara a insurrecci\u00f3n polo seu car\u00e1cter popular e campesi\u00f1o. A pol\u00edtica de Polavieja tivo \u00e9xito no seu prop\u00f3sito de sufocar a sublevaci\u00f3n en Cavite, provincia practicamente pacificada en marzo de 1897. Cara xullo, Aguinaldo, cercado no seu cuartel xeral de Talisay, foi capaz de rodear Manila con qui\u00f1entos dos seus partidarios e refuxiarse na zona monta\u00f1osa de Bulac\u00e1n co\u00f1ecida como Biak-na-Bat\u00f3, co que a insurrecci\u00f3n estendeuse polas provincias do centro de Luz\u00f3n (Nueva \u00c9cija, Tarlac, Bulac\u00e1n, Pampanga). A guerra acercouse as\u00ed moito a El Pr\u00edncipe, s\u00f3 separado de Nueva \u00c9cija pola Sierra Madre. Mentres tanto, Polavieja fora substitu\u00eddo en abril como gobernador xeral polo xeral Fernando Primo de Rivera.\nDurante o ver\u00e1n comezaron os contactos secretos entre Aguinaldo e Fernando Primo de Rivera. Aguinaldo encontr\u00e1base asediado en Biak-na-Bat\u00f3 e sen perspectivas de derrotar aos espa\u00f1ois, en tanto que o goberno espa\u00f1ol buscaba un acordo que puxera fin \u00e1 rebeli\u00f3n, vista a preocupante situaci\u00f3n en Cuba e a non menos preocupante actitude estadounidense.\nBaler.\nA \u00e1rea onde se atopa Baler foi explorada en 1572 por Juan de Salcedo, o primeiro europeo que visitou a zona no seu periplo explorador da costa oriental de Luz\u00f3n, o que os espa\u00f1ois denominaban \u00abContra Costa\u00bb, ao acharse no extremo oposto a Manila da illa de Luz\u00f3n. En 1609, misioneiros franciscanos encabezados por frei Blas Palomino cruzaron a Sierra Madre e fundaron o poboado de Baler na costa do Pac\u00edfico, as beiras da ba\u00eda que tomou o nome do poboado, a ba\u00eda de Baler, e xunto \u00e1 desembocadura do r\u00edo San Jos\u00e9 (actualmente Aguang). A\u00ednda que en li\u00f1a recta non se encontraba a m\u00e1is de 150\u00a0km de Manila, a actual estrada desde a capital, que recorre a Sierra Madre, ten uns 232\u00a0km. A dificultade de acceder a Baler por terra orixinaba que as comunicaci\u00f3ns coa capital do arquip\u00e9lago se fixera por mar. En 1753, un tsunami arrasou Baler e tomouse a decisi\u00f3n de reconstru\u00edlo media legua cara o interior, nuns terreos elevados, tam\u00e9n as beiras do r\u00edo San Jos\u00e9, pero protexidos ao leste polas monta\u00f1as que formaban o cabo Punta do Encanto, que pechaba a ba\u00eda de Baler polo sur.\nDurante a administraci\u00f3n espa\u00f1ola de Filipinas, a illa de Luz\u00f3n encontr\u00e1base dividida en provincias. Delas \u00edanse desgaxando, cando acadaban un nivel de desenvolvemento suficiente, territorios que se \u00edan catalogando como distritos. En 1818, a \u00e1rea de Baler foi transferida da provincia de Tabayas (coincidente a grandes trazos coa actual provincia de Quez\u00f3n) \u00e1 provincia de Nueva \u00c9cija. En 1856, os territorios de Nueva \u00c9cija situados entre a Sierra Madre e o oc\u00e9ano Pac\u00edfico foron desgaxados para constitu\u00edr o distrito de El Pr\u00edncipe. As principais localidades deste novo distrito eran Baler, a capital (\u00abcabeceira\u00bb na terminolox\u00eda da \u00e9poca, ao tratarse dun establecemento de baixo rango, do novo distrito), Casigur\u00e1n (ambas na costa, situada esta \u00faltima a uns 16\u00a0km de Baler) e San Jos\u00e9 de Casign\u00e1n (actual Mar\u00eda Aurora, no interior, a 15\u00a0km de Baler). Relixiosos franciscanos se encargaban da atenci\u00f3n relixiosa da localidade desde a s\u00faa fundaci\u00f3n (salvo un per\u00edodo de corenta e cinco anos, entre 1658 e 1703, en que foron substitu\u00eddos por agustinos recoletos).\n\u00c1 fronte do distrito encontr\u00e1base un comandante pol\u00edtico-militar con residencia en Baler, posto desempe\u00f1ado por un capit\u00e1n do Ex\u00e9rcito, o cal, en virtude do seu cargo, era tam\u00e9n delegado de Facenda para a recadaci\u00f3n de impostos, subdelegado de Mari\u00f1a, xu\u00edz de primeira instancia e administrador da oficina de correos. En 1897 o pobo compo\u00f1\u00edase dunha igrexa coa residencia do p\u00e1rroco contigua (habitualmente denominado \u00abconvento\u00bb na Filipinas espa\u00f1ola), a casa do comandante e barracones para a tropa, ademais das vivendas dos habitantes do poboado. A gornici\u00f3n permanente consist\u00eda nun destacamento da Garda Civil cun cabo, \u00abeuropeo\u00bb, e cinco n\u00fameros filipinos. Habitaban a poboaci\u00f3n unhas 1700 persoas.\nA igrexa, o edificio m\u00e1is s\u00f3lido do poboado, foi constru\u00edda despois da refundaci\u00f3n de Baler en 1735, co obxectivo de que resistise os fen\u00f3menos meteorol\u00f3xicos extremos (tif\u00f3ns, inundaci\u00f3ns, tsunamis) que caracterizan a \u00e1rea. Os muros, de metro e medio de espesor, consist\u00edan nunha am\u00e1lgama de pedras, cal e arena. Ademais da s\u00faa solidez, a igrexa era un edificio simbolicamente da maior importancia, posto que ademais das cerimonias relixiosas, era a sede do p\u00e1rroco, depositario de inmensos poderes non s\u00f3 espirituais, sen\u00f3n tam\u00e9n temporais. Ti\u00f1a unha forma aproximadamente rectangular, de 30 metros de lonxitude e 10 de anchura, con orientaci\u00f3n sur-norte. Ti\u00f1a seis vent\u00e1s, dous delas na fachada principal, que daba ao sur. A torre do campanario era de madeira e o teito, a d\u00faas augas, de cinc. Contigua \u00e1 igrexa, \u00e1 esquerda da entrada principal, encontr\u00e1base o convento, de dez metros de lonxitude e tres de anchura. A s\u00faa esquerda, un curral duns cinco por cinco metros. Tam\u00e9n no lado esquerdo (oeste) da igrexa, estaba a sancrist\u00eda. Sancrist\u00eda e convento estaban comunicados mediante un pequeno patio.\nPersonaxes.\nNa igrexa de Baler quedaron situados un continxente espa\u00f1ol de cincuenta soldados e clase de tropa, ao mando dous oficiais, xunto coa dotaci\u00f3n dunha enfermer\u00eda: tres sanitarios (dous deles filipinos, \u00abind\u00edxenas\u00bb na terminolox\u00eda da \u00e9poca) e un oficial m\u00e9dico, o comandante pol\u00edtico-militar do distrito e o p\u00e1rroco de Baler. A eles un\u00edronse posteriormente outros dous relixiosos franciscanos do veci\u00f1o pobo de Casigur\u00e1n. En total, 57 militares e tres relixiosos. Deles, desertaron seis (entre eles os dous sanitarios filipinos) e faleceron outros 16, entre els o p\u00e1rroco de Baler. En total, sobreviviron ao asedio 38 persoas. No lado filipino desco\u00f1ecese o n\u00famero de tropas atacantes, que non formaban parte a\u00ednda dun ex\u00e9rcito regular, pasando o mando do asedio por mans de varios oficiais. Sufriron 700 baixas entre mortos e feridos.\nO capit\u00e1n de Infanter\u00eda Enrique de las Morenas y Fossi era o comandante pol\u00edtico-militar do distrito de El Pr\u00edncipe. Nacera en Chiclana da Fronteira en 1855. Ingresou con 19 anos no Colexio de Infanter\u00eda, do que sa\u00edu como alf\u00e9rez en 1875. Participou na Terceira Guerra Carlista en Catalu\u00f1a e en Navarra (sendo ascendido a tenente) e, tras pasar a maior parte dos anos posteriores destinado en Andaluc\u00eda, foi ascendido a capit\u00e1n da Escala de Reserva en 1896. En 1897 foi destinado a Filipinas, onde chegou, como parte do Batall\u00f3n Expedicionario de Cazadores n.\u00ba 9, en xaneiro de 1898. Pouco despois, a petici\u00f3n s\u00faa foi nomeado comandante de El Pr\u00edncipe. Cando chegou a Baler encontr\u00e1base xa enfermo. Dirixiu a resistencia do destacamento de Baler ata a s\u00faa morte por enfermidade, case cinco meses despois de iniciado o sitio.\nO segundo tenente Juan Alonso Zayas estaba ao mando do destacamento do Batall\u00f3n Expedicionario de Cazadores n.\u00ba 2 destinado en Baler. Nacera en Porto Rico en 1868, onde o seu pai, tam\u00e9n militar, se encontraba destinado. Viv\u00eda coa s\u00faa familia en Barcelona e era fot\u00f3grafo cando se alistou como soldado voluntario no ex\u00e9rcito en 1888. Serviu en Cuba entre 1889 e 1895, ascendendo a sarxento. En 1897 foi destinado \u00e1s Filipinas, xa ascendido a segundo tenente da Escala de Reserva. No 1898 foi destinado a Baler ao mando dun destacamento de 50 soldados. Al\u00ed pereceu de beriberi tras case catro meses asediado con sus homes.\nO segundo tenente Saturnino Mart\u00edn Cerezo era o segundo ao mando do destacamento de Cazadores estacionado en Baler. Provi\u00f1a dunha familia campesi\u00f1a e nacera en Miajadas (C\u00e1ceres) en 1866.\nFontes.\nPor parte espa\u00f1ola son dous as fontes principais do acontecido durante o sitio de Baler. Ambas prove\u00f1en de protagonistas do suceso: o tenente Mart\u00edn Cerezo, o segundo do destacamento sitiado, que asumiu o mando trala morte do primeiro oficial, e o pai Minaya, un sacerdote franciscano que foi utilizado polos atacantes para transmitirlles informaci\u00f3ns que puideran levar ao destacamento espa\u00f1ol \u00e1 rendici\u00f3n e que quedou cos sitiados ata o final do sitio.\nMart\u00edn Cerezo escribiu \u00abEl Sitio de Baler\u00bb, obra publicada en 1904, que co\u00f1eceu outras tres edici\u00f3ns durante a primeira metade do s\u00e9culo XX e foi traducida ao ingl\u00e9s en 1909. \u00c9 a fonte m\u00e1is co\u00f1ecida, e inclu\u00eda fotograf\u00edas e mapas de Baler, as\u00ed como unha relaci\u00f3n dos soldados sitiados. Constitu\u00edu a base do gui\u00f3n de \"Los \u00faltimos de Filipinas\", o que lle deu unha enorme popularidade. O pai Minaya foi o autor dun \"Diario\", un manuscrito que permanece in\u00e9dito. Estivo gardado no Arquivo de Pastrana (o Arquivo Franciscano Ibero-Oriental) e foi trasladado a Madrid con dito arquivo en 1977, onde permanece. O seu contido sa\u00edu \u00e1 luz en 1956, cando un resumo comentado de dito manuscrito foi publicado polos pais franciscanos Antol\u00edn Abad e Lorenzo P\u00e9rez, arquiveiros en Pastrana, en dous n\u00fameros de \"Archivo Ibero-Americano. Revista de Estudios Hist\u00f3ricos\", co t\u00edtulo \u00abLos \u00faltimos de Filipinas: tres h\u00e9roes franciscanos\u00bb. Alg\u00fans autores aventuraron que poder\u00edan existir discrepancias entre o orixinal de \"Diario\" do pai Minaya e o extracto publicado, habendo expurgado este para eliminar menci\u00f3ns comprometedoras ou pouco decorosas. Por\u00e9n, o escritor e diplom\u00e1tico espa\u00f1ol Pedro Ortiz Armengol, que accedeu ao orixinal entre 1985 e 1990, non viu discrepancias entre ambos.\nNon existen discrepancias esenciais entre ambas fontes primarias, se ben a primeira c\u00e9ntrase nos aspectos militares do asedio, en tanto que a segunda introduce datos humanos de grande interese.\nOutras fontes primarias, se ben non sobre o episodio completo, son, por exemplo, \"Mi prisi\u00f3n en Palanan el a\u00f1o de 1898\", un folleto publicado en Manila en 1904 polo franciscano Mariano Gil Atienza, que era o p\u00e1rroco de Palanan, en Isabela, Mariano Gil Atienza, e que foi feito prisioneiro polos rebeldes filipinos, os cales obrig\u00e1ronlle a traballar como escriban, redact\u00e1ndolles cartas en espa\u00f1ol. Conservase no Arquivo Franciscano Ibero-Oriental e datos tomados del aparecen en \u00abLos \u00faltimos de Filipinas: tres h\u00e9roes franciscanos\u00bb. Tam\u00e9n existen telegramas e outros materiais dispo\u00f1ibles nos arquivos militares espa\u00f1ois. Entre estes materiais se encontra o \"Diario de Operaciones de la defensa del Fuerte de Baler (Filipinas)\", do propio Mart\u00edn Cerezo, finalizado o 10 de xullo de 1899.\nNo lado filipino, por\u00e9n, non existe ningunha narraci\u00f3n similar e s\u00f3 est\u00e1n dispo\u00f1ibles as testemu\u00f1as dos descendentes dos balerinos e das tropas filipinas que interviron no asedio.\nPor parte estadounidense, o tenente J.C. Gillmore, que foi capturado polos insurrectos filipinos nunha operaci\u00f3n estadounidense para rescatar aos sitiados espa\u00f1ois en Baler e que pasou oito meses en mans dos filipinos, contou as s\u00faas experiencias trala s\u00faa liberaci\u00f3n nunha revista estadounidense.\nPreludio ao sitio.\nA finais de agosto de 1897, o capit\u00e1n Antonio L\u00f3pez Irisarri, comandante pol\u00edtico-militar de El Pr\u00edncipe, preocupado polos rumores que circulaban sobre o malestar dos filipinos e a existencia de contrabando de armas para os insurxentes, levou a cabo unha investigaci\u00f3n que non deu resultados, pero a\u00ednda as\u00ed, solicitou axuda para vixiar a costa (Irisarri non posu\u00eda gornici\u00f3n m\u00e1is al\u00f3 do destacamento da Garda Civil). O mando espa\u00f1ol en Manila decidiu o env\u00edo do cruceiro \"Mar\u00eda Cristina\" e dun canoneiro para patrullar a costa, as\u00ed como reforzar a gornici\u00f3n cun destacamento de 50 soldados do Batall\u00f3n Expedicionario de Cazadores n\u00famero 2. Este destacamento combatera na Cavite e acababa de ocupar, o 7 de setembro, a localidade de Aliaga, en Nueva \u00c9cija, a 80\u00a0km de Baler e ata ent\u00f3n en mans dos insurrectos. Dirix\u00eda o destacamento de Cazadores o tenente Jos\u00e9 Mota, un oficial de 19 anos que distinguirase polo seu valor e recibira varias condecoraci\u00f3ns. Tras atravesar a Sierra Madre, Mota e os seus homes chegaron a San Jos\u00e9 de Casign\u00e1n o 20 de setembro. Ao chegar as noticias da s\u00faa chegada, L\u00f3pez Irisarri, acompa\u00f1ado do p\u00e1rroco de Baler, C\u00e1ndido G\u00f3mez Carre\u00f1o e doutro relixioso, o pai Dionisio Luengo, que estaba en Baler aprendendo as linguas do pa\u00eds, acudiron a San Jos\u00e9 a recibilos. O grupo chegou a Baler ao d\u00eda seguinte.\nPosiblemente alentado pola c\u00e1lida recepci\u00f3n dos balerenses, Mota decidiu repartir a s\u00faa tropa entre varias construci\u00f3ns do pobo. Dez soldados instal\u00e1ronse no cuartel da Garda Civil, 18 na casa do mestre, Lucio Quez\u00f3n (Quez\u00f3n era un mestizo de Manila que formara parte da Garda Civil e que era o \u00fanico filipino de Baler autorizado a portar armas; o seu fillo Manuel ser\u00eda posteriormente o primeiro presidente da Mancomunidade Filipina) e o resto na comandancia, residencia oficial do gobernador e sede das s\u00faas oficinas. Mota quedou tam\u00e9n na casa de Quez\u00f3n, xa que a construci\u00f3n estaba no centro de Baler. Colocaron garda s\u00f3 na praza. A estratexia de dividir o destacamento en varios lugares non foi descavillada, posto que, descontando a igrexa (a \u00fanica construci\u00f3n de pedra da zona), as construci\u00f3ns elixidas eran as maiores e m\u00e1is s\u00f3lidas de Baler, con teito de palla e paredes de madeira, sendo o resto de nipa e bamb\u00fa. Mota ordenou facer d\u00faas trincheiras constru\u00eddas de tal xeito que, en caso dun ataque, os soldados puideran abandonar a primeira (de forma circular que rodeaba o centro da cidade), a segunda levar\u00edalles \u00e1s portas da igrexa na que os soldados poder\u00edan atrincheirarse ata que chegaran reforzos de Manila.\nAs novas do env\u00edo do destacamento de Cazadores en Baler chegou pronto ao cuartel de Aguinaldo en Biak-na-Bat\u00f3, que pensou que a toma da poboaci\u00f3n ser\u00eda sinxela e un golpe de efecto na guerra contra os espa\u00f1ois. Para iso, ordenou a un dos seus partidarios, Teodorico Luna Novicio, natural de Baler e familiar do pintor Juan Luna, o autor de \"Spoliarium\", a toma da localidade, prometendo facelo comandante de Baler. Luna Novicio deixou Biak-na-Bat\u00f3 e procedeu a recrutar unha partida en Dingalan e Binangonan de Lampon (actual Infanta), ao sur de Baler. A partida inclu\u00eda tam\u00e9n alg\u00fans balerenses. O 20 de setembro, a partida acampou nas aforas de Baler, e Luna Novicio mandou avisar aos habitantes de Baler informando da s\u00faa chegada. Conseguiu o apoio de Antero Amatorio, antigo \u00abgobernadorcillo\u00bb ou capit\u00e1n municipal (alcalde) de Baler, as\u00ed como o seu apoio financeiro e lox\u00edstico. Durante os seguintes d\u00edas, Luna Novicio volveu a s\u00faa casa en Baler e, clandestinamente, contactou con moitos veci\u00f1os, ped\u00edndolles o seu apoio en reuni\u00f3ns nocturnas que ti\u00f1an lugar nun campo de arroz propiedade de Amatorio. Entre os recrutados estaban os \u00abcuadrilleros\u00bb (polic\u00eda nativa) de Baler. A noite do 3 ao 4 de outubro, procedeu a organizar a toma da localidade, o que ter\u00eda lugar a noite seguinte. Durante o d\u00eda 4 noticias do complot chegaron a o\u00eddos de L\u00f3pez Irisarri, pero o feito de que fose unha nena (que ouvira a conversa entre Antero Amatorio e a s\u00faa muller) quen deu a noticia dos feitos fixo que Irisarri os descartara.\n\u00c1s once da noite do 4 de outubro, os katipuneros, armados unicamente con \u00abbolos\u00bb (tipo de machete filipino) atacaron as posici\u00f3ns espa\u00f1olas. Un primeiro grupo, vestindo uniformes de \u00abcuadrilleros\u00bb, eliminou o sentinela situado na praza, no exterior da comandancia, sen impedir que antes de morir disparase o seu fusil e dese aviso do ataque (\u00ab\u00a1\u00c1s armas, Cazadores!\u00bb). Outros dous grupos atacaron o resto das construci\u00f3ns onde durm\u00edan os soldados espa\u00f1ois. Co estr\u00e9pito do ataque, os soldados espertaron e trataron de repelelo. Mentres que na comandancia e o cuartel da Garda Civil a maior parte dos soldados resultaron mortos ou feridos e os atacantes puideron facerse con armas e munici\u00f3ns, os ocupantes da casa do mestre puideron rexeitar con \u00e9xito o ataque, co que os katipuneros fuxiron aproveitando a escuridade. Na comandancia, L\u00f3pez Irisarri tratou de organizar aos superviventes. Armado cun rifle, co que disparaba desde o piso superior, mentres a s\u00faa esposa escond\u00edase na habitaci\u00f3n, chamou a berros a Mota, que non respondeu. Tampouco respondeu o sarxento. Se que o fixeron varios soldados que se ocultaron ao producirse o enfrontamento, ao que o capit\u00e1n lles dixo que recolleran as armas e se agruparan na comandancia. Desafortunadamente, un dos soldados escondidos avanzou cara a comandancia sen dicir o seu nome, posiblemente nervioso. Na escuridade, os seus compa\u00f1eiros lle deron morte, pensando que se trataba dun novo ataque dos filipinos.\nO episodio m\u00e1is tr\u00e1xico da noite foi o relacionado co tenente Mota. Ao producirse o ataque, estaba durmindo con parte dos seus homes na casa do mestre. Despertou rapidamente e descargou o seu rev\u00f3lver contra os atacantes pero, pensando que os atacantes acabaran co destacamento, saltou pola vent\u00e1 e correu cara o convento, onde atopou ao pai G\u00f3mez Carre\u00f1o que \u00eda cara \u00e1 igrexa para orar ante o Sant\u00edsimo Sacramento. Preguntado Mota acerca do estr\u00e9pito e sobre o feito de atoparse en roupa interior, lle dixo ao sacerdote que todo o destacamento fora exterminado e lle pediu alg\u00fan arma. G\u00f3mez Carre\u00f1o pensou que a pistola de Mota encasquill\u00e1rase e lle deu a s\u00faa. Mentres, G\u00f3mez Carre\u00f1o volv\u00eda \u00e1 igrexa encontr\u00e1ndose no cami\u00f1o ao cabo da Garda Civil P\u00edo Enrique, que fux\u00eda do ataque. Ambos cambiaron impresi\u00f3ns e, mentres falaban, ouviron un disparo no convento. O tenente Mota quit\u00e1rase a vida, pensando que todo estaba perdido, utilizando a pistola do relixioso. G\u00f3mez Carre\u00f1o e Enrique separ\u00e1ronse e fuxiron ao bosque. Cando \u00e1 ma\u00f1\u00e1 seguinte os superviventes examinaron o convento e atoparon a Mota en roupa interior morto e coa pistola de G\u00f3mez Carre\u00f1o ao lado, pensaron que este un\u00edrase aos katipuneros e disparado ao tenente. Nin Mart\u00edn Cerezo nin Minaya presenciaron o incidente, ao que dedican un espazo moi desigual. D\u00faas p\u00e1xinas o primeiro e case duascentas o segundo. \u00c9 de supo\u00f1er que a fonte de Minaya foi G\u00f3mez Carre\u00f1o. Por\u00e9n, a discrepancia principal \u00e9 a omisi\u00f3n, por parte de Mart\u00edn Cerezo, das circunstancias da morte do tenente, que atrib\u00fae aos asaltantes e non ao propio Mota. Por outra banda, parece ser que houbo unha investigaci\u00f3n oficial que estableceu que Mota foi reducido polos insurrectos e torturado e morto por estes. Esta versi\u00f3n \u00e9 tam\u00e9n a sostida pola familia do tenente Mota.\nResultaron mortos no asalto o tenente e seis soldados do destacamento espa\u00f1ol. Nove m\u00e1is resultaron feridos. Os filipinos sufriron dez baixas, resultando ferido de bala o propio Luna Novicio. No lado espa\u00f1ol, desapareceron nove soldados, un sarxento, o cabo da Garda Civil, as\u00ed como o p\u00e1rroco do pobo, o pai G\u00f3mez Carre\u00f1o. Os superviventes, inclu\u00edndo a L\u00f3pez Irisarri, atrincheir\u00e1ronse na igrexa esperando axuda.\nAs noticias do ataque insurrecto chegaron a Manila grazas ao \"Manila\", un transporte da Armada Espa\u00f1ola que chegou a Baler o 7 de outubro. O contable do barco e o pai Dionisio Luengo baixaron a terra para obter novidades, encontrando na praia varios cad\u00e1veres de espa\u00f1ois e filipinos. Ante a situaci\u00f3n na que se encontraban os superviventes, o capit\u00e1n do barco reforzou a gornici\u00f3n coa maior parte da s\u00faa dotaci\u00f3n (12 homes), as\u00ed como co m\u00e9dico do buque, e embarcou para transmitir as noticias \u00e1 capital. Na s\u00faa base en Binangonan o capit\u00e1n do \"Manila\" informou ao da canoneira \"Bulus\u00e1n\", o cal enfilou cara Atimonan para telegrafar a Manila. Tras recibir as noticias, o mando militar dispuxo o env\u00edo dun destacamento de cen homes do Batall\u00f3n de Cazadores n.\u00ba 2 ao mando do capit\u00e1n Jes\u00fas Rold\u00e1n Maizonada que chegaron a bordo do transporte \"Ceb\u00fa\" a Baler o 16 de outubro. Inicialmente foilles imposible desembarcar, posto que as forzas de Luna Novicio, que dispo\u00f1\u00edan dos fus\u00eds capturados aos espa\u00f1ois, dispuxeron trincheiras na praia. Pero ao d\u00eda seguinte, o destacamento de Rold\u00e1n logrou para tomar o pobo, cubertos no desembarco pola artiller\u00eda do \"Ceb\u00fa\", e establecer un per\u00edmetro de seguridade de dous ou tres quil\u00f3metros de profundidade, se ben diariamente se seguir\u00edan producindo escaramuzas. Rold\u00e1n estableceu o seu cuartel na igrexa e as tropas relevadas partiron en barco dous d\u00edas m\u00e1is tarde.\nPola s\u00faa banda, os soldados fuxidos tralo ataque do 4 de outubro, moitos deles feridos, agrup\u00e1ronse no bosque baixo o mando do sarxento Serrano. Con eles encontrouse o pai G\u00f3mez Carre\u00f1o pola ma\u00f1\u00e1 mentres vagaba pola espesura. Por\u00e9n, pouco despois foron capturados polos katipuneros e levados ao seu campamento nas monta\u00f1as, 20\u00a0km ao sur de Baler. Cando as noticias sobre a captura chegaron a Aguinaldo, ordenou que os enviaran inmediatamente a Biak-na-Bat\u00f3. A\u00ednda que, a petici\u00f3n dos balerenses, Luna Novicio resistiuse a enviar tam\u00e9n ao p\u00e1rroco, finalmente tivo que ceder e enviarlle tam\u00e9n ao cuartel xeral de Aguinaldo, onde foi condenado a morte. O \u00fanico supervivente que non caeu en mans dos insurrectos foi o cabo da Garda Civil. Ao seu regreso a Baler uns d\u00edas despois, famento tras estar escondido na espesura, permitiu aclarar que sucedera co tenente Mota.\nO capit\u00e1n Rold\u00e1n ti\u00f1a ordes de manterse \u00e1 defensiva, posto que, a\u00ednda que non era p\u00fablico, o capit\u00e1n xeneral Fernando Primo de Rivera establecera conversas con Aguinaldo, que culminaron os d\u00edas 14 e 15 de decembro coa sinatura do Pacto de Biak-na-Bato. A paz po\u00f1\u00eda fin \u00e1 revolta, estipulando que Aguinaldo e os seus partidarios poder\u00edan vivir nun pa\u00eds estranxeiro da s\u00faa elecci\u00f3n, recibindo a cambio unha indemnizaci\u00f3n de 800.000 pesos pagados en tres prazos (400\u00a0000 \u00e1 s\u00faa sa\u00edda do pa\u00eds; 200\u00a0000 trala entrega polos insurrectos dun determinado n\u00famero de armas; e o resto unha vez que se considerase rematada a revolta, simbolizada por un \"Te deum\" que deb\u00eda celebrarse en Manila). Outras condici\u00f3ns estipulaban que o goberno espa\u00f1ol realizar\u00eda reformas no pa\u00eds, que se amnistiar\u00eda a todos os alzados en armas e que unha suma adicional de 900\u00a0000 pesos repartir\u00edase entre a poboaci\u00f3n civil como indemnizaci\u00f3n polos danos da guerra. Aguinaldo escolleu Hong Kong como residencia para el e os seus homes, a onde partiu o 27 de decembro con 25 deles, tras recibir os 400\u00a0000 pesos estipulados. A paz quedou nunha simple tregua, posto que a\u00ednda que o 23 de xaneiro celebrouse o \"Te deum\" en Manila, proclamando unha amnist\u00eda dous d\u00edas despois, nin o goberno espa\u00f1ol puxo en funcionamento as reformas, nin Aguinaldo cesou nas s\u00faas actividades, gardando o di\u00f1eiro recibido para a preparaci\u00f3n dunha nova rebeli\u00f3n. Por aquelas datas, chegou a Baler a noticia de que o capit\u00e1n Rold\u00e1n substitu\u00eda a L\u00f3pez Irisarri como gobernador pol\u00edtico-militar de El Pr\u00edncipe, quedando o destacamento ao mando dun tenente, o que non satisfixo a Rold\u00e1n, que solicitou o relevo por enfermidade.\nPor outra banda, a firma da paz supuxo a liberaci\u00f3n dos prisioneiros feitos en Baler polos insurrectos. O pai G\u00f3mez Carre\u00f1o foi liberado o 20 de decembro, chegando a Manila o 27. A\u00ednda que solicitou ao provincial o seu retorno a Espa\u00f1a, non lle foi concedido, polo que elixiu volver a Baler en lugar de ser enviado a outra parroquia.\nOs efectos da firma da paz non foron inmediatos en Baler, posto que Luna Novicio, recuperado das feridas sofridas no ataque do 4 de outubro, dispuxo a construci\u00f3n de novas trincheiras e fortificaci\u00f3ns que foron estreitando o cerco sobre a igrexa e os seus arredores. O desembarco de provisi\u00f3ns era cada vez m\u00e1is problem\u00e1tico e requir\u00eda, cada vez m\u00e1is frecuentemente, organizar descubertas para poder achegar os repertorios e aprovisiones \u00e1 posici\u00f3n. A principios de xaneiro hab\u00eda gran cantidade de enfermos e feridos e apenas quedaban medicinas. O destacamento espa\u00f1ol desco\u00f1ec\u00eda as novas sobre a firma do pacto de Biak-na-Bato e, polo menos nun primeiro momento, tampouco Luna Novicio. Debido a que o efecto da firma da paz non tivera un efecto instant\u00e1neo, as autoridades militares espa\u00f1olas dispuxeron que destacamentos espa\u00f1ois recorreran Luz\u00f3n, acompa\u00f1ados de filipinos rendidos, para dar noticia da firma do pacto e recoller as armas dos insurrectos. Proba da inestabilidade da situaci\u00f3n en Baler foi unha escaramuza sucedida o 11 de xaneiro, na que a forza de Rold\u00e1n sufriu d\u00faas baixas e seis feridos graves.\nO 23 de xaneiro de 1898 chegaron por terra 400 homes de reforzo ao mando do comandante G\u00e9nova Iturbe, co obxectivo de conseguir a rendici\u00f3n das partidas rebeldes que puideran quedar no territorio. Acompa\u00f1\u00e1bano tres emisarios de Aguinaldo. O d\u00eda 26, G\u00e9nova reco\u00f1eceu Casigur\u00e1n, do que non hab\u00eda noticias desde novembro, encontr\u00e1ndoo en calma. Interrompida a insurrecci\u00f3n m\u00e1is que terminada, as autoridades de Manila decidiron o relevo das forzas de G\u00e9nova por un destacamento de 50 homes. Estes 50 homes deb\u00edan ser os de substituci\u00f3n do destacamento de Cazadores levado a Baler por Rold\u00e1n en outubro e quedar\u00edan ao mando de dous oficiais. A orde do mando de Manila ordenaba tam\u00e9n o regreso de Rold\u00e1n.\nO sitio de Baler.\nO 12 de febreiro chegaba a Baler el vapor \u00abCompa\u00f1\u00eda de Filipinas\u00bb. Ademais de provisi\u00f3ns para catro meses, o buque transportaba ao recentemente nomeado gobernador pol\u00edtico-militar de El Pr\u00edncipe, o capit\u00e1n de Infanter\u00eda Enrique de las Morenas y Fossi, aos segundos tenentes Alonso y Mart\u00edn Cerezo, que deb\u00edan facerse cargo do destacamento, ao supervisor provisional do Corpo M\u00e9dico (con grado de tenente) \u00abEn dicho transporte foron tam\u00e9n con nos [..] o ent\u00f3n m\u00e9dico provisional de Sanidade Militar (asimilado ao emprego de tenente), D. Rogelio Vigil de Qui\u00f1ones y Alfaro...\u00bb , e ao pai G\u00f3mez Carre\u00f1o, franciscano p\u00e1rroco de Baler, que fora feito prisioneiro polos insurrectos durante o ataque ao destacamento do tenente Mota e que, liberado trala paz de Biak-na-Bat\u00f3, volv\u00eda a s\u00faa parroquia. Os expedicionarios sa\u00edran de Manila o 7 de febreiro e traslad\u00e1ronse por v\u00eda fluvial e terrestre ata Mauban, no Pac\u00edfico, ao sur de Baler. Desde al\u00ed, a \u00abCompa\u00f1\u00eda de Filipinas\u00bb transportoulles a Baler. O estado f\u00edsico de Las Morenas era, por\u00e9n, delicado, posto que sufr\u00eda de fortes neuralxias e tivo que ser levado en palets.\nEn canto a marea permitiuno, as tropas de G\u00e9nova e Rold\u00e1n partiron cata Manila na embarcaci\u00f3n que trouxo aos oficiais. As provisi\u00f3ns tra\u00eddas pola \u00abCompa\u00f1\u00eda de Filipinas\u00bb ser\u00edan as \u00faltimas que recibiron do Ex\u00e9rcito espa\u00f1ol. Se ben ti\u00f1an munici\u00f3ns suficientes, a cantidade de raci\u00f3ns era escasa e ademais a maior parte das que deixaran almacenadas na igrexa as tropas relevadas estaban en mal estado.\nMentres tanto, ao outro lado do mundo, un inexplicado incidente servir\u00eda de escusa para o inicio da guerra entre Estados Unidos e Espa\u00f1a dous meses despois. O 15 de febreiro unha explosi\u00f3n fixo zozobrar ao acoirazado estadounidense \"USS Maine\" cando se encontraba fondeado no porto da Habana (Cuba). A prensa amarela estadounidense, tras anos de axitaci\u00f3n antiespa\u00f1ola, inmediatamente culpou a Espa\u00f1a de atacar ao buque. Inmediatamente despois do incidente, o goberno estadounidense mobilizou as s\u00faas tropas en previsi\u00f3n dunha inminente guerra. O 25 de febreiro, a Escuadra Asi\u00e1tica (a frota estadounidense no Extremo Oriente) recibiu a orde de partir de Yokohama, no Xap\u00f3n, onde se encontraba fondeada desde xaneiro, e concentrarse na colonia brit\u00e1nica de Hong Kong, onde deb\u00eda prepararse para atacar Filipinas, en tanto que o Congreso aprobaba o 20 de abril unha resoluci\u00f3n exixindo a Espa\u00f1a que abandonase Cuba e reco\u00f1ecese a s\u00faa independencia, e autorizando ao presidente William McKinley a tomar calquera medida necesaria. Ante a negativa espa\u00f1ola a someterse ao ultimato, os Estados Unidos declararon a guerra o 25 de abril.\nAlleos aos sucesos que ti\u00f1an lugar en Cuba, a \u00fanica preocupaci\u00f3n do destacamento era a recentemente sufocada insurrecci\u00f3n e a posibilidade de que rexurdira. Por iso inicialmente a tropa instalouse na igrexa, onde se encontraban almacenadas provisi\u00f3ns e munici\u00f3ns, que era o \u00fanico lugar con perspectivas de poder servir como refuxio en caso de asalto. Por\u00e9n, o capit\u00e1n desexoso de xerar confianza na poboaci\u00f3n do pa\u00eds e de rexenerar administrativamente o distrito, suxeriu a Alonso que trasladara a tropa \u00e1 comandancia, e as\u00ed se fixo. Aos poucos d\u00edas da chegada houbo que tirar a maior parte das provisi\u00f3ns debido ao seu mal estado, o que levou aos militares a decidir comprar v\u00edveres aos habitantes da vila. O comercio xerado e a volta \u00e1 relativa normalidade nas illas trala paz de Biak-na-Bat\u00f3, ademais de paliar a escaseza de alimentos da gornici\u00f3n de Baler, contribu\u00edu ao regreso dos habitantes da vila. Por\u00e9n, corr\u00edan rumores de que a tranquilidade durar\u00eda unicamente ata xu\u00f1o.\nAo pouco tempo, Las Morenas tomou por conselleiro a Lucio Quez\u00f3n, o mestre da escola. Este feito non foi ben visto por Mart\u00edn Cerezo, que albergou sempre desconfianza cara este. Por outra banda, Las Morenas decidiu que os terreos da comandancia fosen cultivados, de xeito que a gornici\u00f3n dispuxese dunha mellor subministraci\u00f3n de alimentos, para o que decidiu facer uso dos quince d\u00edas de servizo gratu\u00edto \u00e1 comunidade aos que estaban obrigados os balerenses, o co\u00f1ecido como \u00abpolo\u00bb. O \u00abpolo\u00bb, que anteriormente ascendera a corenta d\u00edas, era utilizado para a construci\u00f3n de infraestruturas necesarias para a comunidade, como estradas, pontes e regad\u00edos, a\u00ednda que tam\u00e9n igrexas e conventos. A pesar da reduci\u00f3n de duraci\u00f3n, o \u00abpolo\u00bb era particularmente odiado polos filipinos, posto que converterase nun abuso. Las Morenas puxo a Quez\u00f3n ao cargo do cultivo. O que para o capit\u00e1n era unha mostra de confianza na paz e na poboaci\u00f3n, para esta era explotaci\u00f3n e o mestre acabou sendo asasinado polos revolucionarios.\nAo problema da escaseza de alimentos hab\u00eda que engadir que a \u00fanica fonte de subministraci\u00f3n de auga era o r\u00edo que circundaba a poboaci\u00f3n e este, ademais de poder ser desviado en caso de insurrecci\u00f3n, era un recuncho perfecto para os insurrectos filipinos nas selvas que comenzaban na outra beira, o que convert\u00eda nun risco o ir a recoller auga. Por iso, Mart\u00edn Cerezo suxeriu ao capit\u00e1n que se abrira un pozo na praza do pobo, pero Las Morenas descartouno tras consultalo con Quez\u00f3n, o cal lle dixo que se intentara varias veces sen \u00e9xito.\nO comezo do sitio.\nEn abril chegaron novas de que a fr\u00e1xil paz se estaba quebrando, posto que os revolucionarios filipinos estaban recrutando m\u00e1is homes nos pr\u00f3ximos municipios nororientais de Nueva \u00c9cija. Mart\u00edn Cerezo confirmou os rumores mediante a xente do pobo, que \u00eda a outros lugares a comprar arroz e \u00e1 que intentaran recrutar ofrec\u00e9ndolles unha boa paga, e informou ao gobernador e a Alonso. Xa en marzo produc\u00edranse sublevaci\u00f3ns en diversas provincias de Luz\u00f3n e Ceb\u00fa, que foron dominadas. O 11 de abril, como consecuencia dun cambio de goberno en Espa\u00f1a, Primo de Rivera era substitu\u00eddo como gobernador xeral polo tenente xeneral August\u00edn.\nO 27 de abril, a frota estadounidense da Escuadra Asi\u00e1tica, ao mando do comodoro Dewey, abandonou Hong Kong cara as Filipinas. O 1 de maio chegou \u00e1 ba\u00eda de Manila e derrotou \u00e1 frota espa\u00f1ola, ao mando do almirante Montojo, resultando esta afundida na s\u00faa totalidade. O arsenal e a praza de Cavite rend\u00e9ronse aos estadounidenses o d\u00eda seguinte. A batalla de Cavite significou o principio da fin da presenza espa\u00f1ola en Filipinas. O 19 de maio, Aguinaldo volveu a Filipinas nun buque estadounidense para po\u00f1erse \u00e1 fronte da revoluci\u00f3n, que estendeuse por toda a illa de Luz\u00f3n. O despregue de tropas espa\u00f1olas, composto na s\u00faa maior parte de pequenos destacamentos estacionados nas poboaci\u00f3ns filipinas, fixo que fosen un branco f\u00e1cil polos rebeldes. Os destacamentos que non foron superados repreg\u00e1ronse a Manila (sen \u00e9xito na s\u00faa maior parte) e outros puntos fortes, co que a illa de Luz\u00f3n quedou case enteiramente en mans dos rebeldes. O 1 de xu\u00f1o, Manila quedou definitivamente sitiada por terra.\nTrala vitoria do comodoro George Dewey sobre a frota espa\u00f1ola do almirante Montojo na batalla de Cavite en maio de 1898, o goberno estadounidense comezou a organizar un corpo expedicionario de forzas terrestres para atacar e capturar a capital filipina, Manila. O xeral Wesley Merritt solicitou o mando do VIII Corpo do Ex\u00e9rcito que estaba sendo organizado en California, que lle foi concedido. O 19 de maio, Merritt recibiu as s\u00faas ordes: derrotar aos espa\u00f1ois, pacificar Filipinas e mantela en poder dos Estados Unidos, ao tempo que non deb\u00eda xuntar as s\u00faas forzas coas dos insurxentes filipinos ao mando de Emilio Aguinaldo. O futuro das illas quedaba nun estado indefinido, pero Merritt asumiu que a s\u00faa soberan\u00eda quedar\u00eda en mans dos Estados Unidos.\nA finais de maio chegaron a Baler noticias sobre o comezo da guerra contra Estados Unidos e a derrota da frota espa\u00f1ola en Cavite. Estas foron unhas das \u00faltimas novas recibidas por terra do exterior, posto que os sublevados imped\u00edan o paso de noticias pola cordilleira. O correo enviado o 1 de xu\u00f1o foi interceptado e os mensaxeiros apresados, a\u00ednda que cinco d\u00edas m\u00e1is tarde lograron escapar e avisar \u00e1 gornici\u00f3n do sucedido. Na \u00faltima carta enviada por Las Morenas a dous misioneiros franciscanos de Casigur\u00e1n comunic\u00e1balles que estaba illado sen poderse comunicar con Nueva \u00c9cija. Ao non poder enviar noticias por terra a Manila, o gobernador p\u00faxose en contacto con Teodorico Novicio Luna, antigo l\u00edder insurrecto e habitante da vila, aparentemente amigo agora, para pedirlle que lle indicase unha persoa que puidera levar unha mensaxe ao gobernador de Nueva \u00c9cija para que este, a s\u00faa vez, o remitise a Manila explicando situaci\u00f3n. Luna proporcionoulle un mensaxeiro, ao que se lle entregou unha mensaxe cifrada, pero que ao pouco volveu a Baler dicindo que fora capturado e a mensaxe interceptada, a\u00ednda que afirmou que os insurrectos non foran capaces de lelo. Pronto souberon que Novicio Luna era en realidade o l\u00edder da sublevaci\u00f3n en Baler. Pouco despois chegaron d\u00faas naves de Binang\u00f3nan con \u00abpalay\u00bb (arroz con casca) para vender e a gornici\u00f3n encargou o env\u00edo dunha mensaxe ao comandante da gornici\u00f3n daquela poboaci\u00f3n ao capit\u00e1n dos barcos, sen saber que a rexi\u00f3n xa estaba en plena revolta. Pola s\u00faa banda, o pai Garc\u00eda Carre\u00f1o comprou 70 cav\u00e1ns de \u00abpalay\u00bb que posteriormente resultaron de extremada utilidade para a supervivencia do destacamento.\nO 12 de xu\u00f1o, Aguinaldo declarou a independencia filipina en Cavite el Viejo, ante a frialdade estadounidense, que ocupaba o arsenal de Cavite e ti\u00f1a a frota de Dewey bloqueando por mar a Manila. Forzas filipinas cercaban Manila por terra.\nEn Baler, o d\u00eda 26 se deron as primeiras fuxidas. Algunha xente do pobo comezou a abandonalo, cousa que fixo pensar na inminencia dun ataque. \u00c1 ma\u00f1\u00e1 seguinte o pobo estaba deserto. Non s\u00f3 iso, sen\u00f3n que se produciran tres deserci\u00f3ns: o cabo e o sanitario filipinos, ademais do asistente, peninsular, de Mart\u00edn Cerezo, Felipe Herrero L\u00f3pez. Ante esta situaci\u00f3n o destacamento decidiu atrincheirarse na igrexa levando consigo as provisi\u00f3ns que quedaban na comandancia e os barr\u00eds de \u00abpalay\u00bb que comprara o pai G\u00f3mez Carre\u00f1o.\nDous d\u00edas m\u00e1is tarde, pola ma\u00f1\u00e1, Mart\u00edn Cerezo sa\u00edu de patrulla con 14 homes, regresando sen novidade, mentres os que non estaban de garda recorreron as casas do pobo para levar \u00e1 igrexa as tinxas de auga que quedaban nelas. Ao d\u00eda seguinte, a patrulla sa\u00edu ao mando de Alonso, comandante do destacamento, produc\u00edndose a deserci\u00f3n dun dos soldados, F\u00e9lix Garc\u00eda Torres. A tropa continuou co acondicionamento da igrexa, demolendo parte do convento. A madeira obtida foi almacenada e o espazo que ocupaba o convento convertida nun curral, deixando intacta a base do muro. Mart\u00edn Cerezo levouse catro cabalos para poder ter carne en caso de necesidade, pero tanto a tropa como Alonso e o capit\u00e1n neg\u00e1ronse e os soltaron.\nA ma\u00f1\u00e1 do d\u00eda 30 de xu\u00f1o, a patrulla que mandaba Mart\u00edn Cerezo foi emboscada na ribeira do r\u00edo. Puideron repregarse ata a igrexa sen m\u00e1is baixa que un cabo, Jes\u00fas Garc\u00eda Quijano, que resultou ferido no p\u00e9. Comenzaba as\u00ed o sitio.\nDo 1 de xullo ao 15 de agosto.\nO primeiro d\u00eda de sitio os espa\u00f1ois atoparon preto da igrexa unha nota na que os filipinos advert\u00edanlles que contaban con tres compa\u00f1\u00edas para o asalto e convid\u00e1banos a renderse: \u00abEstades rodeados, os espa\u00f1ois capitularon, evitade o derramamento de sangue...\u00bb. A\u00ednda que os sitiados non deron moito cr\u00e9dito \u00e1s novas sobre as rendici\u00f3ns, non dubidaron da cantidade das forzas inimigas e temeron un longo asedio. Por iso, Mart\u00edn Cerezo retomou a idea de constru\u00edr un pozo no interior. Las Morenas asignoulle cinco homes e ao pouco tempo encontraron auga en abundancia a catro metros de profundidade.\nAo d\u00eda seguinte, 2 de xullo, apareceu outra nota. Nesta nova carta, os insurrectos \u2013ao non recibir resposta \u00e1 anterior\u2013 insistiron nas vitorias que se estaban producindo sobre as tropas espa\u00f1olas e inform\u00e1ronlles da ca\u00edda nas s\u00faas mans de case todas as provincias de Luz\u00f3n, e de que a capital, Manila, atop\u00e1base sitiada. Segundo a nota, 20\u00a0000 filipinos cercaban a cidade, a cal, sen fornezo de auga, estar\u00eda a piques de capitular). As Morenas, como gobernador pol\u00edtico-militar, instounos a volver someterse \u00e1 obediencia a Espa\u00f1a e mostrouse disposto a recibilos cos brazos abertos se as\u00ed o fac\u00edan. A mensaxe acababa recomendando que non se deixasen m\u00e1is notas nos arredores da igrexa sen\u00f3n que fosen enviadas, logo dun son de aviso, mediante un mensaxeiro con bandeira branca. As respostas, por parte espa\u00f1ola, entregar\u00edanse na mesma igrexa a un mensaxeiro enviado tam\u00e9n por parte filipina, tras dar o respectivo aviso e izar a bandeira branca. A decisi\u00f3n de non enviar homes f\u00f3ra da igrexa tomouse para evitar posibles deserci\u00f3ns. De feito, Felipe Herrero L\u00f3pez, un dos soldados que servira con Mart\u00edn Cerezo, foi o primeiro mensaxeiro que enviaron os filipinos a recoller unha resposta. O tenente intento persuadirlle para que se reincorporase, pero este marchou sen dicir un ch\u00edo. Ante o env\u00edo dun novo desertor, F\u00e9lix Garc\u00eda Torres, como mensaxeiro, os sitiados comunicaron que se continuaban elixindo ese tipo de emisarios, ser\u00edan recibidos a balazos. Na tarde do 3 de xullo comezaron a constru\u00edr un forno para facer pan no patio que deixara a demolici\u00f3n do convento. Al\u00ed disp\u00faxose tam\u00e9n a coci\u00f1a.\nO 4 de xullo, co obxectivo de aliviar o cerco, dous voluntarios, Gregorio Catal\u00e1n e Manuel Navarro, fixeron unha sa\u00edda, destru\u00edndo os barrac\u00f3ns da Garda Civil, os edificios da escola e algunhas casas pr\u00f3ximas \u00e1 igrexa desde as que os filipinos disparaban constantemente. Ese mesmo d\u00eda, chegaban a Cavite as primeiras tropas terrestres estadounidenses, ao mando do xeral Anderson, como avanzadilla do VIII Corpo de Ex\u00e9rcito do xeral Merritt. No seu traxecto, desvi\u00e1ronse para tomar, o 20 de xu\u00f1o, Guam, nas Marianas. A finais de xullo, tras recibir seguridades dos estadounidenses que permitir\u00edan aos filipinos tomar Manila, Aguinaldo permitiulles que as tropas de Merritt tomasen posici\u00f3ns en torno \u00e1 capital sitiada.\nO d\u00eda 8, Cirilo G\u00f3mez Ortiz, ao mando das tropas atacantes, fixo gala de ser cabaleiroso para conseguir a rendici\u00f3n do destacamento sitiado e ofreceulles unha tregua ata a ca\u00edda da noite, enviando un paquete de tabaco para o capit\u00e1n e un pitillo para cada soldado. Os espa\u00f1ois aceptaron a suspensi\u00f3n de hostilidades, que ser\u00eda a \u00fanica en todo o asedio, e informaron a Ortiz de que ti\u00f1an abundantes provisi\u00f3ns, regal\u00e1ndolle \u00e1 s\u00faa vez unha botella de xerez. Os combates renov\u00e1ronse e os filipinos, nun intento m\u00e1is de que os espa\u00f1ois se renderan, enviaron a varios desertores para que desde o exterior intentasen convencer \u00e1 tropa para que seguisen os seus pasos.\nDurante os d\u00edas sucesivos, o destacamento afanouse en fortificar a igrexa. Xa o d\u00eda 29 de xu\u00f1o demoleran o convento. O piso inferior, que ti\u00f1a dous metros de alto e muros de pedra, foi respectado para que servise de curral. Toda a madeira obtida da demolici\u00f3n foi almacenada no novo curral. As d\u00faas portas da igrexa foron tapiadas, deixando unicamente aspilleiras para poder disparar, do mesmo xeito que nas seis fiestras do edificio. Abriron tam\u00e9n tres troneiras no baptisterio. A sancrist\u00eda, que era de madeira, foi respectada, pero o seu muro foi reforzado, constru\u00edndo outro a medio metro e reenchendo o oco con caix\u00f3ns cheos de humus. Deix\u00e1ronse catro troneiras orientadas ao oeste e dous ao norte. Ante o novo muro constru\u00edr tam\u00e9n un foso. A porta sur da sancrist\u00eda, que daba a un pequeno patio polo que se acced\u00eda ao convento, foi parapetada, de forma que s\u00f3 se pod\u00eda pasar un por un. Na parede situada entre o primeiro patio (o antigo convento) e o segundo abr\u00edronse tam\u00e9n troneiras. As seis fiestras do segundo patio (ao norte, sur e oeste) aspill\u00e1ronse. Exteriormente, constru\u00edronse un foso e unha trincheira formando un \u00e1ngulo recto, que protex\u00edan as d\u00faas portas. Un cabo e oito soldados dispux\u00e9ronse na trincheira que protex\u00eda as portas. O resto nas fiestras e troneiras da igrexa, con dous tiradores na torre.\nO 18 de xullo resultou ferido un dos sitiados, o cabo Juli\u00e1n Galvete Iturmendi, que morreu dez d\u00edas despois, convert\u00e9ndose na primeira baixa por lume inimigo da gornici\u00f3n. Ese mesmo d\u00eda chegou unha carta para As Morenas e o pai G\u00f3mez Carre\u00f1o asinada polo pai Leoncio G\u00f3mez Platero, p\u00e1rroco de Carrangl\u00e1n, en Nueva \u00c9cija. Nela exhort\u00e1baselles en ton cordial para que depuxesen as armas e rend\u00e9sense ao capit\u00e1n Calixto Villacorta porque se as\u00ed o fac\u00edan, ser\u00edan tratados con consideraci\u00f3n e embarcados rapidamente cara a Espa\u00f1a. A carta non foi respondida as\u00ed que ao d\u00eda seguinte cedo, os filipinos enviaron outra \u2013esta vez menos cort\u00e9s e asinada por Villacorta\u2013 cun ultimato de 24 horas, transcorridas as cales o oficial filipino dic\u00edalles: \u00abNon terei ningunha compaix\u00f3n de ningu\u00e9n e farei responsables aos oficiais de calquera fatalidade que poida ocorrer\u00bb. A resposta espa\u00f1ola foi enviada \u00e1 ma\u00f1\u00e1 seguinte: \u00ab\u00danenos a determinaci\u00f3n de cumprir co noso deber, e deber\u00e1s comprender que si tomas posesi\u00f3n da igrexa, ser\u00e1 soamente cando non haxa nada nela m\u00e1is que os corpos mortos. A morte \u00e9 preferible \u00e1 deshonra\u00bb. Ao finalizar o prazo do ultimato, os filipinos comezaron a disparar desde todos os puntos das s\u00faas li\u00f1as, durando o tiroteo ata a ma\u00f1\u00e1 seguinte. Os espa\u00f1ois, para economizar munici\u00f3n e incitar aos filipinos ao asalto, decidiron non responder a este lume. Ante esta actitude, Villacorta no canto de enviar as s\u00faas columnas contra a igrexa, enviou unha mensaxe no que dixo que non \u00eda gastar p\u00f3lvora inutilmente, pero non levantar\u00eda o sitio, a\u00ednda que tivese que prolongalo tres anos, ata que os espa\u00f1ois se renderan.\nNa igrexa atoparan varios can\u00f3ns vellos, posiblemente non m\u00e1is que culebrinas, pero sen accesorios nin carro para transportalos. Os sitiados mesturaron os explosivos dalg\u00fans foguetes rotos coa p\u00f3lvora dalg\u00fans cartuchos dos fusiles \"Remington\" e puxeron parte da mestura e as balas nun dos can\u00f3ns m\u00e1is pequenos, que levaron a unha das bufardas que constru\u00edran no antigo convento, agora curral, e colgaron a parte traseira dunha viga cunha cordo que lles permit\u00eda variar o \u00e1ngulo de tiro. Cunha longa cana de bamb\u00fa con lume no extremo, para evitar o golpe do retroceso, conseguiron disparar o can\u00f3n, que fixo tremer os cimentos do curral.\nOs insurrectos enviaban case a diario mensaxes aos sitiados e un d\u00eda, un das mensaxes foi entregado por d\u00faas desertores. Alg\u00fans soldados, que pertenceran ao destacamento de Mota, creron reco\u00f1ecer a un deles como un dos gardas civ\u00eds que hab\u00eda comandado o posto de Carrangl\u00e1n, e ao que co\u00f1eceran cando pasaron por devandita poboaci\u00f3n no seu traxecto a Baler a principios de setembro. O asistente de Alonso, Jaime Caldentey, asegurou que era un paisano e amigo seu de Mallorca, polo que este pediulle que invitase aos enviados, en mallorqu\u00edn, a un\u00edrselles, dic\u00edndolles que a gornici\u00f3n espa\u00f1ola contaba con suficientes provisi\u00f3ns e munici\u00f3ns para aguantar o asedio. O garda, finxindo non co\u00f1ecer o idioma, replicou mencionando o seu amor pola s\u00faa familia e o seu desexo de volver a Espa\u00f1a, engadindo que, de persistir na s\u00faa resistencia acabar\u00edan mortos porque todas as tropas espa\u00f1olas rend\u00e9ronse e non \u00edan recibir reforzos.\nA finais de xullo, o xeral Merritt, que partira o 29 de xu\u00f1o de San Francisco xunto co \u00faltimo continxente do VIII Corpo de Ex\u00e9rcito estadounidense, chegou a Luz\u00f3n.\nEn Baler, Villacorta volveu enviar outro ultimato o 31 de xullo. Nel ameazaba con utilizar lume de can\u00f3n si non se entregaban ao d\u00eda seguinte. Os rebeldes filipinos recibiran alg\u00fans can\u00f3ns, ao parecer do mesmo tipo que os que ti\u00f1an os espa\u00f1ois e tal como ameazara Villacorta, \u00e1s doce da noite comezou o bombardeo desde o sur, o leste e o oeste, que causou danos nas portas e no teito, polo que o basti\u00f3n quedou practicamente \u00e1 intemperie. Ese d\u00eda, na tam\u00e9n sitiada Manila, produc\u00edase o primeiro choque entre tropas espa\u00f1olas e estadounidenses.\nO 3 de agosto, Caldentey, o axudante de Alonso, aproveitando unha quenda de garda, desertou. Mart\u00edn Cerezo pensou que acordara a deserci\u00f3n na s\u00faa conversaci\u00f3n en mallorquino co garda civil que estaba cos filipinos. \u00abEfectuouna cando estaba de sentinela na fiestra da dereita do altar, de onde se botou, e foi atribu\u00edda, polo recente do suceso, a unha represi\u00f3n do Tenente Alonso, que lle atopou xogando a bar\u00e1llaa. Puido ser por aquilo, pero ben puido igualmente ser ideada, e talvez \"anunciada\" cando a conversaci\u00f3n en mallorquino (Isto \u00e9 o m\u00e1is probable)\u00bb. Catro d\u00edas despois, grazas \u00e1 informaci\u00f3n de Caldentey sobre o temor do tenente Alonso a un ataque polo norte, onde s\u00f3 hab\u00eda un garda, os filipinos atacaron concentrando o lume na zona e po\u00f1endo unha escala no muro, preto de onde se atopaba o garda, que deu a alarma. Os espa\u00f1ois dispux\u00e9ronse a repeler o ataque e, ante a tenacidade do ataque, simularon unha sa\u00edda para asaltar unha das casas fortificadas do exterior. Ao o\u00edr o incremento do lume, os filipinos retir\u00e1ronse, a\u00ednda que continuaron disparando desde as trincheiras. A\u00ednda que non o souberon ent\u00f3n, un d\u00eda logo de desertar Caldentey, morreu alcanzado por unha bala dos sitiados mentres trataba de abrir lume cun can\u00f3n contra a igrexa.\nMentres tanto, o 7 de agosto, Merritt enviaba un ultimato a Ferm\u00edn J\u00e1udenes e \u00c1lvarez, gobernador xeral interino de Filipinas tralo cesamento de August\u00edn, anunciando que en 48 horas comezar\u00eda o asalto \u00e1 capital filipina, e que permitir\u00eda que os civ\u00eds evacuasen a cidade. Uns 20\u00a0000 soldados estadounidenses atop\u00e1banse xa en Filipinas. J\u00e1udenes anunciou que resistir\u00eda, ao que Merritt respondeu cun novo ultimato de cinco d\u00edas. J\u00e1udenes, estimando a s\u00faa situaci\u00f3n como desesperada, sen posibilidade de auxilio desde a metr\u00f3pole (o 20 de xullo s\u00f3ubose que a anunciada frota de Reserva non chegar\u00eda a Filipinas), entrou en conversaci\u00f3ns secretas con Merritt a trav\u00e9s do c\u00f3nsul belga. Render\u00edase ante os estadounidenses, pero non ante os filipinos. O d\u00eda 13, tras un simulacro de asalto, J\u00e1udenes deu orde de rendici\u00f3n ante as tropas estadounidenses ao mando de Merritt, protexidas pola frota de Dewey, sen contar con Aguinaldo. Os contendentes non recibiran noticias de que o d\u00eda anterior asinouse o protocolo de Washington, polo que se establec\u00eda alto o lume entre Espa\u00f1a e Estados Unidos, e no que se dispo\u00f1\u00eda que Manila deb\u00eda quedar en poder estadounidense como garant\u00eda ata que a formalizaci\u00f3n dun tratado establecese o destino de Filipinas.\nDo 15 de agosto ao 30 de setembro.\nO 15 de agosto os rebeldes filipinos feriron a un soldado, Pedro Planas Basaga\u00f1as. D\u00edas despois, Villacorta fixo un novo intento para conseguir a rendici\u00f3n da gornici\u00f3n espa\u00f1ola. Os p\u00e1rrocos franciscanos de Casigur\u00e1n, outra das poboaci\u00f3ns importantes de El Pr\u00edncipe, Juan L\u00f3pez Guill\u00e9n e F\u00e9lix Minaya, foran feitos prisioneiros polos insurrectos. O 20 de agosto, Villacorta decidiu enviarlles a falar cos asediados coas \u00faltimas noticias da situaci\u00f3n, supo\u00f1endo que ao recibir informaci\u00f3n sobre a ca\u00edda de Manila decidir\u00edan depo\u00f1er a s\u00faa resistencia. A mensaxe que portaban dic\u00eda as\u00ed:\nVillacorta enviou inicialmente ao pai L\u00f3pez s\u00f3, acompa\u00f1ado dun soldado filipino portador dunha bandeira branca. Mentres L\u00f3pez atop\u00e1base no interior da igrexa, Minaya, segundo conta no seu \"Diario\", entrou nun estado de gran excitaci\u00f3n que terminou cando o comandante filipino d\u00edxolle \u00abPodes ir ti tam\u00e9n\u00bb. O franciscano deixou as li\u00f1as filipinas e penetrou tam\u00e9n na igrexa.\nA descrici\u00f3n da conversa dos sacerdotes cos asediados \u00e9 moi diferente nas narraci\u00f3ns do tenente Mart\u00edn Cerezo e no diario do pai Minaya, protagonistas ambos dos feitos. Ambos coinciden en que os sitiados non creron as novas que levaban. Pero mentres que segundo Mart\u00edn Cerezo, \u00ab[a]mbos fixeron cuanto lles foi posible para inclinarnos \u00e1 rendici\u00f3n, sen engadir novos argumentos aos que tan ouvidos ti\u00f1amos, pero esforzados co m\u00e1is impo\u00f1ente colorido que puido subministrarlles a s\u00faa elocuencia\u00bb, no relato do franciscano, este conta como recibira con \u00abentusiasmo\u00bb a orde de Las Morenas de quedar con eles (fronte aos escr\u00fapulos de L\u00f3pez Guill\u00e9n, que tem\u00eda futuras represalias contra eles). A decisi\u00f3n de Las Morenas, froito da necesidade de ofrecer a menor informaci\u00f3n posible aos atacantes, foi apoiada polo tenente Alonso, polo p\u00e1rroco G\u00f3mez Carre\u00f1o e polo doutor Vigil de Qui\u00f1ones, pero non por Mart\u00edn Cerezo, que considerounos \u00abd\u00faas bocas in\u00fatiles\u00bb (Manuel Leguineche estima que a Mart\u00edn Cerezo non lle ca\u00edan ben os franciscanos, dos que afirma quedaron satisfeitos cos filipinos cando estes os retiveron terminado o sitio). Minaya terminou a discusi\u00f3n: \u00abNos quedamos aqu\u00ed. Somos espa\u00f1ois. O que sexa dun ser\u00e1 de todos. Faremos o que poidamos. Non falemos m\u00e1is do asunto. Est\u00e1 terminado\u00bb. Decidido o asunto, o tenente Alonso ordenou arriar a bandeira branca e disparar a calquera que se aproximase.\nO 25 de agosto rexistrouse a primeira v\u00edtima mortal. O pai G\u00f3mez Carre\u00f1o, debilitado por un catarro intestinal, finou a causa de beriberi. Foi enterrado no presbiterio da igrexa. Ese mesmo d\u00eda tiveron a primeira noticia da ca\u00edda de Manila en mans estadounidenses. Presentouse na igrexa Pedro Arag\u00f3n, un veci\u00f1o de Baler que participara no asedio ao destacamento de Mota meses antes e que fora prisioneiro dos espa\u00f1ois en Manila. Ao caer a cidade, foi liberado, volvendo ao seu pobo, onde o comandante das forzas atacantes ordenoulle que falase co p\u00e1rroco para informarlle da ca\u00edda de Manila e pedirlle que convencera aos soldados espa\u00f1ois de que se renderan, sen conseguilo.\nOutro soldado, Francisco Rovira Momp\u00f3, enfermou tam\u00e9n, morreu de disenter\u00eda o 30 de setembro, d\u00eda en que chegou \u00e1 gornici\u00f3n unha carta do gobernador civil de Nueva \u00c9cija na que informaba \u00e1 Enrique de las Morenas de que se perderan as Filipinas. Nos d\u00edas seguintes chegaron noticias sobre a rendici\u00f3n de varios destacamentos espa\u00f1ois por todo o arquip\u00e9lago. Finalmente chegou unha carta escrita polo pai Gil Atienza, na que lles confirmaba as novas sobre as rendici\u00f3ns das guarnici\u00f3ns espa\u00f1olas e intentaba facerlles ver que era in\u00fatil seguir resistindo. Por\u00e9n, os sitiados non deron cr\u00e9dito ao gobernador de Nueva \u00c9cija (co\u00f1ecido de Las Morenas e cuxa letra fora reco\u00f1ecida polo capit\u00e1n) nin ao resto de informaci\u00f3ns recibidas, cr\u00e9ndoos unha trampa dos filipinos.\nDo 1 de outubro ao 22 de novembro.\nO 1 de outubro Estados Unidos e Espa\u00f1a comezaron a negociar en Par\u00eds as condici\u00f3ns da paz entre ambos pa\u00edses. As negociaci\u00f3ns durar\u00edan m\u00e1is de dous meses. Pola s\u00faa banda, Emilio Aguinaldo nomeou un representante diplom\u00e1tico nos Estados Unidos, Felipe Agoncillo, que non foi reco\u00f1ecido como tal polo goberno estadounidense nin accedeu \u00e1s s\u00faas pretensi\u00f3ns de formar parte das negociaci\u00f3ns. O traslado de Agoncillo a Par\u00eds para tratar de influ\u00edr na delegaci\u00f3n estadounidense non tivo tampouco ning\u00fan \u00e9xito.\nEn Baler, o 9 de outubro produc\u00edronse d\u00faas novas baixas por enfermidade entre os sitiados: o cabo Jos\u00e9 Chaves Mart\u00edn e o soldado Ram\u00f3n Donat Pastor morreron de beriberi. D\u00edas despois caeu gravemente ferido o doutor Vigil e o d\u00eda 18 morreu o tenente Alonso Zayas, ambos afectados polo beriberi, polo que o tenente Mart\u00edn Alonso asumiu o mando do destacamento.\nPensando evitar no posible o avance do beriberi, as tropas espa\u00f1olas abriron novas v\u00edas de ventilaci\u00f3n, intentando non comprometer a seguridade (nese tempo se pensaba que o beriberi o favorec\u00eda o confinamento e a falta de ventilaci\u00f3n). As medidas non deron resultado e a maior parte da tropa apenas se ti\u00f1a en p\u00e9, polo que se organizaron gardas de seis horas, nas que os relevos se fac\u00edan con axuda dos soldados sans, que levaban \u00e1 cama ao soldado relevado e colocaban nunha cadeira ao novo garda, mentres o cabo de quenda fac\u00eda roldas comprobando o estado dos distintos sentinelas.\nMentres tanto os revolucionarios seguiron intentando conseguir a rendici\u00f3n do destacamento espa\u00f1ol, inform\u00e1ndolles da situaci\u00f3n da guerra cos Estados Unidos, ante o que recibiron unha nova negativa. Antes de final de mes se rexistraron outras tres baixas. O d\u00eda 22 morreu de beriberi un soldado, Jos\u00e9 Lafarga; o 23, outro soldado, Miguel P\u00e9rez, resultou ferido; o 25 morreu, tam\u00e9n de beriberi, outro soldado, Rom\u00e1n L\u00f3pez Lozano. Para evitar a humidade do chan, alg\u00fans dos soldados espa\u00f1ois improvisaron unha especie de zocos con pedazos de madeira que se ataban aos p\u00e9s con cord\u00f3ns.\nEn Par\u00eds, mentres tanto, unha vez acordados os termos da paz relativos a Cuba e Porto Rico, comezaron as negociaci\u00f3ns en relaci\u00f3n a Filipinas. Na sesi\u00f3n do 31 de outubro os estadounidenses reclamaron a cesi\u00f3n do arquip\u00e9lago, ao que se opuxeron infrutuosamente durante as seguintes sesi\u00f3ns os representantes espa\u00f1ois.\nNa igrexa de Baler, o estado sanitario seguiu agrav\u00e1ndose. Durante a primeira quincena de novembro morreron catro soldados: Juan Fuentes Dami\u00e1n, Baldomero Larrode Paracuellos, Manuel Navarro Le\u00f3n e Pedro Izquierdo Arn\u00e1iz. O capit\u00e1n Enrique de las Morenas, pese a estar gravemente enfermo de beriberi, seguiu asinando as respostas aos rebeldes filipinos. Pouco antes de morrer enviou unha \u00faltima carta na que invitaba aos insurrectos a renderse, proclamando que ser\u00edan tratados benevolamente e amnistiados. Os rebeldes responderon con insultos e ameazas. Finalmente, a madrugada do 22 finou, logo de levar tres semanas sen comer e perder o co\u00f1ecemento. Mart\u00edn Cerezo contaba naquel ent\u00f3n con 35 soldados, unha corneta e tres cabos, case todos enfermos. Apenas quedaban v\u00edveres, a\u00ednda que hab\u00eda munici\u00f3n suficiente para seguir resistindo.\nDo 23 de novembro ao 22 de decembro.\nOs filipinos intentaron varias veces comunicarse cos espa\u00f1ois, pero Mart\u00edn Cerezo rexeitaba as mensaxes. Ante o temor de que esta actitude puidese facer pensar aos atacantes que a moral dos sitiados empezaba a fraquear, o tenente ordenou organizar pequenas \u00abfestas\u00bb todas as tardes co persoal f\u00f3ra de servizo, nas que se cantaban canci\u00f3ns e aplaud\u00edase ostensiblemente. A actitude dos espa\u00f1ois irritou \u00e1s tropas filipinas, que reduciron o lume e os insultos, o que ao mesmo tempo estimulou o \u00e1nimo dos sitiados.\nMentres tanto, os insurrectos finalizaron a construci\u00f3n de trincheiras en torno \u00e1 posici\u00f3n espa\u00f1ola e fortificaron varias casas situadas a uns corenta metros ao oeste da igrexa. Nunha delas os atacantes colocaron alg\u00fans can\u00f3ns que pod\u00edan destru\u00edr con facilidade a sancrist\u00eda. Un par de soldados, Juan Chamizo Lucas e Jos\u00e9 Alcaide Bayona (este \u00faltimo omitido na narraci\u00f3n de Mart\u00edn Cerezo) ofrec\u00e9ronse para efectuar unha sa\u00edda. Aproveitando un dos momentos nos que cesou o ataque filipino, ambos, cubertos desde a retagarda, conseguiron sa\u00edr, prender fogo \u00e1s casas achegadas e volver sen ser interceptados.\nAl\u00e9n da illa, a Rep\u00fablica Filipina \u00edase dotando dos medios necesarios para constitu\u00edrse nun Estado. Desde o 15 de setembro levaba reunido na igrexa de Bar\u00e1soain, en Malolos, o Congreso da Primeira Rep\u00fablica Filipina, m\u00e1is co\u00f1ecido como o Congreso de Malolos, co obxectivo de redactar unha constituci\u00f3n, que ratificouse por devandito congreso o 29 de novembro. Ignorantes de todo iso, un d\u00eda antes, o 28, os representantes espa\u00f1ois en Par\u00eds aceptaran o ultimato estadounidense e acordaban ceder Filipinas aos Estados Unidos.\nO 8 de decembro, faleceu outro soldado, Rafael Alonso Mederos, a causa do beriberi. Desexando disipar o pesimismo causado por unha nova morte, Mart\u00edn Cerezo ordenou a celebraci\u00f3n dun modesto banquete, xa que se trataba do d\u00eda da Inmaculada Concepci\u00f3n, festivo en Espa\u00f1a. A\u00ednda que o estado do servido, bu\u00f1uelos, unha lata de sardi\u00f1as e caf\u00e9, era precario, serviu para elevar a moral da tropa.\nDous d\u00edas m\u00e1is tarde, o 10 de decembro, asin\u00e1base na capital francesa o tratado polo que Espa\u00f1a renunciaba \u00e1 soberan\u00eda sobre Cuba e ced\u00eda aos Estados Unidos os seus territorios de Porto Rico, Guam e Filipinas, d\u00e1ndose por finalizada a guerra entre ambos pa\u00edses. Mentres que os dous primeiros ced\u00edanse en concepto de indemnizaci\u00f3n de guerra, por Filipinas pag\u00e1banse 20 mill\u00f3ns de d\u00f3lares estadounidenses. Tam\u00e9n se encargar\u00eda Estados Unidos de xestionar \u00aba liberdade de todos os prisioneiros espa\u00f1ois en poder dos insurrectos de Cuba e Filipinas\u00bb.\nMentres tanto, os atacantes decid\u00edan facer un novo intento para conseguir a rendici\u00f3n de defensores a igrexa de Baler. O xeneral filipino Llanera ordenou enviar a un prisioneiro de guerra espa\u00f1ol de entre os mantidos en San Isidro para utilizarlo como parlamentario. O elixido foi o capit\u00e1n da Garda Civil Carlos Belloto, que participara na defensa de San Isidro a primeiros de setembro. O 16 de decembro o coronel Villacorta sa\u00edu de Nova \u00c9cija con Belloto, o cal tratara de negarse, infrutuosamente, a desempe\u00f1ar a misi\u00f3n ideada polos insurrectos. Informou disto en Manila o capit\u00e1n Rold\u00e1n, o cal, tam\u00e9n prisioneiro en San Isidro logrou fuxir ese d\u00eda.\nPola s\u00faa banda, en Baler, os filipinos de Villacorta e Ortiz continuaban cos seus ataques de can\u00f3n pero sen atacar do xeito contundente, o que poder\u00eda acabar cos espa\u00f1ois. Entre o ru\u00eddo dos fus\u00eds e can\u00f3ns, o\u00edanse tam\u00e9n insultos e gritos dos soldados filipinos, entre eles os desertores, que fac\u00edan ostentaci\u00f3n da s\u00faa presenza, cousa que enfurec\u00eda aos sitiados.\nA escaseza de alimentos fixo que se suscitase unha sa\u00edda co fin de obter cabazas frescas e outros froitos que crec\u00edan preto da igrexa (segundo o escrito de Mart\u00edn Cerezo, foi idea s\u00faa; segundo o pai Minaya, foi idea do conxunto dos cazadores). Para iso, concentrar\u00edan o lume sobre todo o pobo, creando confusi\u00f3n. O plan, inicialmente previsto para Noiteboa, tivo que anticiparse debido \u00e1 debilidade do doutor, o cal, de non comer algo fresco, morrer\u00eda en pouco tempo. Para intentar a sa\u00edda, Mart\u00edn Cerezo contaba con apenas 20 homes, que deb\u00edan arriscarse a sa\u00edr a campo aberto ante un inimigo bastante m\u00e1is numeroso, en mellor estado de sa\u00fade e atrincheirado, polo que a \u00fanica vantaxe coa que contaban era o factor sorpresa. O tenente chamou ao cabo Jos\u00e9 Olivares Conejero para que seleccionase 14 soldados para a misi\u00f3n. O grupo deb\u00eda sa\u00edr da igrexa polo buraco de acceso ao foso da trincheira da sancrist\u00eda, rodear a casa m\u00e1is pr\u00f3xima ao norte da igrexa e prenderlle lume. Os homes que permanecesen na igrexa deb\u00edan cubrir ao grupo de Olivares. En torno \u00e1s dez e media da ma\u00f1\u00e1 do 14 de decembro, o cabo e os seus homes sa\u00edron da igrexa segundo o planeado. A sorpresa e a velocidade \u00e1 que se propagou o lume polo pobo fixo que os rebeldes retir\u00e1sense rapidamente. Tralo ataque, a maior parte do pobo e as trincheiras circundantes resultaron destru\u00eddas. Os espa\u00f1ois despexaron tam\u00e9n a zona sur, o que lles permitiu abrir as portas da igrexa, que permaneceran pechadas desde o inicio do sitio, as\u00ed como clarear unha zona que lles permit\u00eda ver o r\u00edo, utilizado polos filipinos para o fornezo de provisi\u00f3ns e utensilios en barca. A acci\u00f3n levouse a cabo sen ningunha baixa por parte dos espa\u00f1ois, desco\u00f1ec\u00e9ndose o n\u00famero, sequera aproximado, de baixas no campo filipino. Coa operaci\u00f3n, os sitiados obtiveron unha gran cantidade de froitas e verduras frescas, ademais de taboleiros, vigas e varas de metal que sacaron da comandancia. En agradecemento polo seu denodo, Vigil de Qui\u00f1ones regaloulle o seu reloxo ao cabo Olivares. A achega de v\u00edveres frescos fixo reducirse drasticamente a incidencia do beriberi.\nDespois do ataque, coa zona despexada, os espa\u00f1ois puideron iniciar a construci\u00f3n dun pozo de augas negras a uns catro ou cinco metros da parede do curral, co que a situaci\u00f3n hixi\u00e9nica mellorou considerablemente. Ademais, preto da entrada \u00e1s trincheiras que protex\u00edan as portas, plantaron un horto para dispo\u00f1er de alimentos frescos sen ter que arriscarse baixo o lume inimigo. Usando os materiais obtidos na incursi\u00f3n, os espa\u00f1ois repararon como puideron o teitume destru\u00eddo pola artiller\u00eda filipina. Malia os esforzos, cando a choiva era forte o teito apenas serv\u00eda e unha noite de tormenta parte da cornixa veuse abaixo, deixando aos espa\u00f1ois sen posibilidade de volver reparala ata que amainara o tempo. Mentres tanto, os filipinos volveron ao sitio utilizando as casas que non se queimaron e cavando novas trincheiras, esta vez m\u00e1is afastadas, en cuxo fondo tiveron que po\u00f1er plataformas debido \u00e1s inundaci\u00f3ns que provocaban as choivas e as crecidas do r\u00edo.\nMentres, en Manila desco\u00f1ec\u00edase en que estado atop\u00e1base a gornici\u00f3n de Baler. O 14 de decembro chegou \u00e1 capital filipina Tom\u00e1s Paladio, o sanitario filipino que hab\u00eda desertado ao comezo do asedio. Prestou declaraci\u00f3n ante o capit\u00e1n L\u00f3pez Irisarri, que fora gobernador pol\u00edtico-militar do Pr\u00edncipe durante o primeiro asedio de Baler. Paladio declarou falsamente que o destacamento hab\u00eda capitulado o 23 de outubro. Non foi ata a chegada a Manila do capit\u00e1n Rold\u00e1n, cara ao 25 de decembro, que se soubo que os cazadores segu\u00edan resistindo en Baler.\nDurante o mes de decembro, sen que Mart\u00edn Cerezo faga constar data, os atacantes utilizaron novas f\u00f3rmulas para conseguir a rendici\u00f3n dos espa\u00f1ois, que o tenente describe eufemisticamente como \u00abreclamos femininos\u00bb. Ao parecer, os filipinos situaron a mulleres case espidas \u00e1 vista dos sitiados, as\u00ed como a parellas simulando relaci\u00f3ns sexuais. Para evitar tentaci\u00f3ns, o tenente ordenou retirarse ao interior, procurando os soldados distraerse con distintos recursos como as oraci\u00f3ns ou c\u00e1nticos. Namentres, Mart\u00edn Cerezo sinala que \u00aba situaci\u00f3n tan lamentable na que viviamos quit\u00e1balle o seu poder ao \"reclamo feminino\", gard\u00e1banos moi ben contra a sensualidade e os seus desexos\u00bb.\nO 21 de decembro o presidente estadounidense McKinley emitiu o seu soado proclama da \u00abAsimilaci\u00f3n Benevolente\u00bb, anunciando o paso da soberan\u00eda de Filipinas aos Estados Unidos (ata se o tratado de Par\u00eds non fora ratificado a\u00ednda), co que o goberno militar estadounidense pasaba a estenderse de Manila a todo o arquip\u00e9lago, as\u00ed como o uso de toda a forza necesaria para conseguir os seus fins.\nDo 23 de decembro de 1898 ao 24 de febreiro de 1899.\nO 23 de decembro arribou a Baler o destacamento encabezado por Villarcorta, ao que acompa\u00f1aba Belloto e un asistente. Belloto arranxoullas para falar co pai Gil Atienza, co que compartiu o seu desgusto pola situaci\u00f3n na que se atopaba. \u00abQue autoridade te\u00f1o eu para dicir a todo un destacamento que se entregue\u00bb d\u00edxolle ao franciscano. A continuaci\u00f3n, foi obrigado a escribir unha carta na que explicaba que fora tra\u00eddo a Baler para falar co destacamento sitiado.\nTal como narra Mart\u00edn Cerezo, ao d\u00eda seguinte os filipinos chamaron a parlamentar, para o que un enviado entregoulles tres cartas. Unha delas era do coronel Villarcorta, informando de que o capit\u00e1n Belloto chegara ao campamento para parlamentar con eles e que, co fin de facilitar o seu prop\u00f3sito, as hostilidades cesar\u00edan ata o final da conferencia, que se celebrar\u00eda como e cando os sitiados dixesen. A segunda carta era a de Belloto e a terceira, escrita por Gil Atienza, rog\u00e1balles que desen cr\u00e9dito a Belloto e ao que este \u00edalles a comunicar. Existe neste punto unha discrepancia entre o narrado por Mart\u00edn Cerezo e o descrito por Gil Atienza. Segundo o tenente, ante a posibilidade de poder confirmar de forma \u00aboficial\u00bb as noticias que chegaran sobre a perda de Filipinas, contestou que o esperar\u00eda en descuberto, na praza do pobo, e as\u00ed o fixo, pero ningu\u00e9n se presentou, polo que ordenou arriar a bandeira branca en canto empezou a escurecer e ordenou aos seus homes que disparasen a calquera insurrecto que aparecese, porque, ao seu entender, todo fora unha trampa co fin de comprobar si recibir\u00edan a algu\u00e9n que non tivese medo a presentarse. Segundo Gil Atienza, os sitiados non responderon \u00e1 carta de Belloto, o cal alegrou moito ao capit\u00e1n. Belloto seguir\u00eda en Baler ata o d\u00eda 26, algo do que lle informou o propio Belloto o d\u00eda de Nadal, cando oficia a misa.\nOs espa\u00f1ois celebraron a Noiteboa cunha raci\u00f3n extraordinaria de cabaza, doce de casca de laranxa e caf\u00e9. Con alg\u00fans instrumentos musicais que atoparon na igrexa e que pertenceran \u00e1 banda municipal, improvisaron unha festa.\nPara final de ano, acabouse o arroz e houbo que recorrer ao \"palay\" comprado polo pai Garc\u00eda Carre\u00f1o, que tivo que ser descascarillado case gran por gran. As raci\u00f3ns tiveron que reducirse un pouco m\u00e1is. No exterior, o 4 de xaneiro de 1899, o Elwell Stephen Otis publicou a proclama do presidente estadounidense McKinley, establecendo a soberan\u00eda dos Estados Unidos sobre Filipinas, pero con varias modificaci\u00f3ns sobre o texto orixinal co obxectivo de non suscitar reacci\u00f3ns adversas dos filipinos. Ao d\u00eda seguinte, Aguinaldo, que fora proclamado presidente da Primeira Rep\u00fablica Filipina o 1 de xaneiro, emitiu unha protesta opo\u00f1\u00e9ndose \u00e1 demanda de soberan\u00eda dos estadounidenses.\nO 13 de xaneiro, outro soldado, Marcos Jos\u00e9 Petanas, resultou ferido. Durante unha desas noites os insurrectos deixaron na porta da igrexa alg\u00fans xornais filipinos que os sitiados atoparon \u00e1 ma\u00f1\u00e1 seguinte e nos que se pod\u00edan ler noticias que causaron gran inquietude en Mart\u00edn Cerezo, como a relativa aos espa\u00f1ois arrestados por soldados estadounidenses por pequenos roubos a filipinos ou a historia do p\u00e1rroco de Albulug (Cagayan), que apoiara aos insurrectos a cambio de que estes lle permitisen seguir a cargo do seu plantaci\u00f3n de caf\u00e9. \u00abSecreci\u00f3ns de eiruga\u00bb chamou Mart\u00edn Cerezo a estas noticias, ante cuxa lectura decidiu romper os xornais filipinos e non volver ler ning\u00fan.\nO 1 de febreiro, o xeneral De los R\u00edos, gobernador xeral de Filipinas, enviou ao capit\u00e1n de infanter\u00eda Miguel Olmedo a Baler para que lle ordenase renderse. Con dous acompa\u00f1antes e vestido de paisano, chegou d\u00faas semanas despois a Baler, por terra, cando xa estalara a guerra filipino-estadounidense. O 4 de febreiro produciuse o incidente que deu comezo \u00e1 guerra. Ese d\u00eda, soldados estadounidenses dispararan sobre un grupo de soldados filipinos nos suburbios de Manila, resultando mortos tres deles. Ao d\u00eda seguinte, sen investigar o incidente, o xeneral MacArthur ordenou avanzar sobre as li\u00f1as filipinas, dando comezo \u00e1 batalla de Manila. A\u00ednda que Aguinaldo tratou de evitar o enfrontamento, enviando un parlamentario a falar co xeneral Otis, este negouse a deter a ofensiva. Aguinaldo emitiu ent\u00f3n unha proclama informando ao pobo filipino de que estaban de novo en guerra.\nEn Baler, o 13 de febreiro produciuse a \u00faltima morte por beriberi do asedio, a do soldado Jos\u00e9 S\u00e1us Meramendi. Ao d\u00eda seguinte os filipinos chamaron a parlamento, e un europeo apareceu ante a igrexa. Trat\u00e1base do capit\u00e1n Olmedo. O tenente, encaramado \u00e1 torre da igrexa, deulle o alto e Olmedo preguntou si tr\u00e1tase do capit\u00e1n de Las Morenas (este detalle non aparece na narraci\u00f3n de Minaya). Mart\u00edn Cerezo contestou que era un dos oficiais do destacamento e que As Morenas non falaba nin recib\u00eda a ningu\u00e9n e que lle dixese a el cal era a mensaxe que quer\u00eda transmitir. Olmedo informoulle de que tra\u00eda un comunicado oficial e que ti\u00f1a ordes de entregalo en persoa \u00e1s Morenas. Ante a ausencia das Morenas, ao que Cerezo simulou consultar no interior da igrexa, e a negativa do tenente a deixarlle entrar, Olmedo finalmente cedeu e entregou a un soldado a mensaxe para o gobernador, asinado polo xeneral Dos R\u00edos e datado o 1 de febreiro, no que ordenaba abandonar a praza, seguindo as instruci\u00f3ns de Olmedo, dado que Espa\u00f1a cedera a soberan\u00eda das illas aos Estados Unidos trala firma do tratado de paz entre ambos pa\u00edses:\nMart\u00edn Cerezo non se convenceu da autenticidade da mensaxe (tampouco Minaya, que escribiu que \u00ab[d]esde as primeiras palabras que pronunciou figur\u00e1monos que aquel home nin era capit\u00e1n do noso ex\u00e9rcito, nin comisionado do xeral R\u00edos, sen\u00f3n un insurrecto ou un desertor\u00bb) e d\u00edxolle a Olmedo que o capit\u00e1n As Morenas deuse por decatado e que pod\u00eda irse. O enviado pediu quedar a durmir na igrexa, pero o tenente negouse, o que sorprendeu a Olmedo, xa que hab\u00eda ir ao colexio coas Morenas. Resignado, preguntou cando pod\u00eda volver a pola resposta e Cerezo contestou que cando tocasen a chamada e izaran bandeira branca. De volta \u00e1s li\u00f1as filipinas, conversou co pai Gil Atienza, ao que comentou que na igrexa pasaba \u00abalgo raro\u00bb:\nAo d\u00eda seguinte, Gil Atienza y Olmedo se preparon para falar de novo cos sitiados, pero ese d\u00eda non houbo toque a parlamento e \u00e1s nove e media os sitiados comezaron a disparar desde a torre (isto non \u00e9 consignado por Mart\u00edn Cerezo, a\u00ednda que si por Gil Atienza), polo que o novo enviado desistiu e volveu a Manila. Mart\u00edn Cerezo si afirma que Olmedo permaneceu alg\u00fans d\u00edas nas li\u00f1as filipinas, xa que o\u00edu a s\u00faa voz nalgunha das casas fortificadas que estaban usando os atacantes. Carlos R\u00eda-Baja, que falar\u00eda posteriormente con Olmedo en Malolos, afirma que permaneceu en Baler cinco d\u00edas. Non \u00e9 descabellado que Olmedo falase con alg\u00fan dos desertores que permanec\u00edan cos filipinos, Alcaide ou Herrero.\nSegundo o testemu\u00f1o de Mart\u00edn Cerezo, desconfiou de Olmedo por presentarse de paisano malia a importancia da mensaxe, utilizando as formas e xeitos de chamada dos filipinos. Ademais, malia afirmar ser compa\u00f1eiro de colexio de Enrique das Morenas, preguntoulle se el era As Morenas (detalle non consignado por Minaya) e, por outra banda, o estra\u00f1o suceso do capit\u00e1n Belloto, que non apareceu na praza, era demasiado recente. Malia a necesidade de acabar con aquela situaci\u00f3n, Mart\u00edn Cerezo considerou que, de acordo coas ordenanzas militares, en situaci\u00f3n de guerra a execuci\u00f3n de ordes escritas de render unha praza provenientes dun superior non deb\u00eda facerse ata comprobar eficientemente a autenticidade de ditas ordes, enviando, si era posible, unha persoa de confianza que as confirmase.\n\u00c1 chegada de Olmedo a Manila correuse a voz de que o destacamento non se rend\u00eda porque asasinar\u00edan \u00e1s Morenas e tem\u00edan o xu\u00edzo militar.\nDo 25 de febreiro ao 8 de abril.\nO 25 de febreiro, un soldado, Loreto Gallego Garc\u00eda, informou a Mart\u00edn Cerezo de que outro dos soldados, Antonio Menache S\u00e1nchez, ti\u00f1a intenci\u00f3ns de desertar. Gallego gardaba unha pequena cantidade de cartos de Menache e este reclamoulla un par de meses antes, confesando que ti\u00f1a intenci\u00f3n de unirse aos filipinos. No seu momento, Gallego tomouno a broma e non o tivo en conta, pero a noite anterior Menache foi visto subindo silenciosamente a escala pr\u00f3xima \u00e1 latrina para observar de cerca o campo filipino e dirixirse a gatas \u00e1 vent\u00e1 bufarda m\u00e1is pr\u00f3xima. Un dos sentinelas pr\u00f3ximos, ao velo, deulle o alto d\u00faas veces e Menache, sen contestar, deu a volta e volveu polo mesmo cami\u00f1o, o que foi confirmado polo sentinela. Mart\u00edn Cerezo abriu un xu\u00edzo sumario e Menache, un vagabundo que tras ser encarcerado fora enviado co ex\u00e9rcito a Filipinas, a\u00ednda que ao principio negou todo, acabou confesando. Para sorpresa, do tenente, a intentouna \u00eda m\u00e1is al\u00f3 dunha iniciativa individual, e Menache revelou que outros dous membros do destacamento, o soldado Jos\u00e9 Alcaide Bayona e o cabo Vicente Gonz\u00e1lez Toca, pensaban tam\u00e9n desertar. A\u00ednda que naquela situaci\u00f3n pod\u00eda ter ordenado unha execuci\u00f3n sumaria, decidiu encerrar e encadear aos desertores no baptisterio. O feito impresionou ao tenente, que comezou a sospeitar de todo e de todos.\nAntes do final de febreiro, unha noite os sentinelas avistaron un carabao (o b\u00fafalo de auga) acheg\u00e1ndose \u00e1 igrexa. Ao parecer, os filipinos, para dispo\u00f1er de carne fresca, trouxeran un pequeno raba\u00f1o \u00e1 zona, ao que deixaban pastar no espazo entre as trincheiras espa\u00f1olas e filipinas. Esa noite un dos sentinelas disparou sobre un dos animais conseguindo unicamente que se afastase. \u00c1 noite seguinte, Cerezo e cinco tiradores se apostaron na trincheira e conseguiron cobrarse unha peza. Os espa\u00f1ois celebraron un banquete coa carne asada do animal, que apenas durou tres d\u00edas (carec\u00edan ademais de sal, polo que non pod\u00edan conservar a carne). Cando se acabou, o 6 de marzo, trataron de abater outro carabao, pero esta vez os atacantes estaban advertidos e tiveron que facelo baixo o ataque dos filipinos. Ao non ter forma de conservar a carne, cando esta se perdeu, os espa\u00f1ois tiveron que intentalo de novo. Tiveron \u00e9xito o d\u00eda 12, pero os filipinos se levaron da zona o gando que quedaba e as cacer\u00edas remataron. Estas pezas as\u00ed cobradas deron un respiro aos espa\u00f1ois no relativo \u00e1 s\u00faa alimentaci\u00f3n e \u00e1 posibilidade de fabricar calzado, abarcas, coas peles dos animais. \u00c1 escaseza de alimentos un\u00edase o estado desgastado da roupa que portaban. Para marzo, xa non ti\u00f1an con que remendar a que quedaba, polo que Mart\u00edn Cerezo ordenou que se confeccionara roupa coas sabanas e camisas dos utensilios da enfermer\u00eda.\nO 19 de marzo, a ra\u00ed\u00f1a Mar\u00eda Cristina ratificou o Tratado de Par\u00eds (o 6 de febreiro o Senado dos Estados Unidos recomendou tam\u00e9n, coa maior\u00eda de dous terzos necesaria e en medio da febre patri\u00f3tica creada polo inicio da guerra cos filipinos, a ratificaci\u00f3n do tratado ao presidente McKinley, o cal o fixo nese mesmo d\u00eda). Poucos d\u00edas m\u00e1is tarde, o 25 de marzo, os sitiados en Baler remataron co \u00faltimo cav\u00e1n de \"palay\", polo que Mart\u00edn Cerezo, coa fin de manter ocupada \u00e1 tropa, ordenou executar acciones ofensivas: ordenou abrir unha trincheira nunha das r\u00faas pr\u00f3ximas desde a que pod\u00edan dominar d\u00faas das casas fortificadas dos atacantes, impedindo as comunicaci\u00f3ns entre ambas. O traballo completouse sen chamar a atenci\u00f3n dos filipinos e efectuouse de xeito que a trincheira puidese ocuparse e evacuarse sen ser vistos. Tres d\u00edas despois, o tenente colocou na trincheira a alg\u00fans homes que sorprenderon aos filipinos, que deixaron sobre a r\u00faa dous mortos e un ferido grave. Os filipinos contraatacaron durante a madrugada do 30 de marzo, contando cun can\u00f3n moderno dos entregados polos espa\u00f1ois en Cavite. Aguinaldo, que tivera que trasladar o seu goberno de Malolos a San Fernando ante o avance das tropas estadounidenses, e co\u00f1ecedor do prolongado do sitio de Baler, enviou un can\u00f3n moderno coa intenci\u00f3n de acabar coa resistencia dos atrincheirados na igrexa. Por\u00e9n, o can\u00f3n non causou danos de consideraci\u00f3n, xa que os tiradores espa\u00f1ois conseguiron eliminar os artilleiros filipinos, ao que se uniu a falta de munici\u00f3ns suficientes para o can\u00f3n. Durante os primeiros oito d\u00edas de abril, os disparos apenas cesaron.\nO d\u00eda 8 acabouse o touci\u00f1o e apenas quedaban feix\u00f3ns e caf\u00e9, polo que aos sitiados non lles quedaba practicamente outro remedio que renderse. Por\u00e9n Cerezo pensou que iso ser\u00eda unha deshonra e que ademais deber\u00edan confiar as s\u00faas vidas aos furiosos atacantes e aos desertores as\u00ed que optou por continuar coa resistencia.\nAbril: a expedici\u00f3n de socorro do Yorktown.\nEn abril, as autoridades espa\u00f1olas que segu\u00edan en Filipinas e o arcebispo de Manila Nozaleda dirix\u00edronse \u00e1s autoridades estadounidenses para que pedirlles que acudisen a Baler e conseguisen a rendici\u00f3n dos sitiados, presumindo que, a\u00ednda que estes non querer\u00edan facelo ante os atacantes filipinos si poder\u00edan facelo ante os estadounidenses. O mando estadounidense enviou a canoneira \"Yorktown\", que participaba o bloqueo naval de Luz\u00f3n para impedir o contrabando de armas en favor dos insurrectos filipinos. A \"Yorktown\" estaba equipada con can\u00f3ns de seis polgadas (15,2\u00a0cm.) e metralladoras de repetici\u00f3n \"Gatling\". Portaba o comandante do \"Yorktown\" unha misiva do arcebispo para convencerlles de que desistisen na s\u00faa resistencia.\nO 11 de abril foron intercambiadas en Washington as ratificaci\u00f3ns do tratado de Par\u00eds, polo que este entrou en vigor e produc\u00edase a transferencia oficial de soberan\u00eda. Ese mesmo d\u00eda, a canoneira chegaba \u00e1 ba\u00eda de Baler. Cara \u00e1s d\u00faas da tarde os sitiados o\u00edron o son de varios disparos de can\u00f3n (Mart\u00edn Cerezo afirma que o son dos can\u00f3ns provi\u00f1a do interior, en direcci\u00f3n a San Jos\u00e9 de Casign\u00e1n; o pai Minaya faios provir do mar) Os sitiados estalaron de alegr\u00eda pensando que aqueles disparos significaban a chegada dunha columna de rescate. Ignorantes do que ocorr\u00eda na costa, a alegr\u00eda dos espa\u00f1ois foi en aumento, sobre todo ao chegar a noite e ver como un reflector do barco iluminaba terra firme desde a ba\u00eda. A excitaci\u00f3n dos sitiados fixo que poucos durmisen esa noite.\nMentres os espa\u00f1ois agardaban un pronto rescate, o comandante do \"Yorktown\", o comodoro Sperry (que posteriormente chegar\u00eda a contraalmirante), enviara durante a tarde a un alf\u00e9rez, William Harrison Standley (futuro almirante), a terra para parlamentar cos filipinos. As s\u00faas instruci\u00f3ns eran conseguir comunicarse cos sitiados, se os filipinos o permit\u00edan e o consideraban seguro. Parece que os filipinos permit\u00edrono, pero Standley sospeitou da boa disposici\u00f3n mostrada polos atacantes, polo que volveu ao buque sen tratar de achegarse a Baler. Dado que o poboado non se achaba na costa e que non pod\u00eda divisarse desde mar aberto, decidiuse que Standley e un recruta desembarcaran de madrugada procurando non ser advertidos polas tropas filipinas co obxectivo de reco\u00f1ecer o terreo e localizar Baler. O desembarco produciuse \u00e1s catro da madrugada do d\u00eda 12. Tras desembarcar aos exploradores, o bote, con catorce homes ao mando do tenente James C. Gillmore, e armado cunha metralladora \"Colt\", dirixiuse \u00e1 desembocadura do r\u00edo co obxectivo de facer de reclamo.\nA\u00ednda que as s\u00faas ordes consist\u00edan unicamente en atraer a atenci\u00f3n dos sentinelas filipinos que puidese haber na costa, Gillmore decidiu remontar o r\u00edo, temendo que os filipinos apercib\u00edronse do desembarco dos dous exploradores. Para afrontar a posible reacci\u00f3n dos sentinelas, Gillmore confiaba na potencia da s\u00faa metralladora. Con todo, esta confianza resultou excesiva, posto que ao penetrarse no r\u00edo caeron nunha emboscada, resultando mortos d\u00faas dos tripulantes e o resto feridos, dous deles moi graves. Os superviventes tiveron que renderse e foron feitos prisioneiros. Os sitiados na igrexa, sen saber exactamente que estaba ocorrendo, o\u00edron o tiroteo aproximadamente a partir das seis da ma\u00f1\u00e1, e m\u00e1is tarde as expresi\u00f3ns de x\u00fabilo dos atacantes: \u00ab\u00a1Viva, viva, vencemos!\u00bb\nPola tarde, os espa\u00f1ois o\u00edron de novo disparos de can\u00f3n desde o mar. Mart\u00edn Cerezo ordenou aos seus homes que se apostasen nas aspilleiras do sitio e disparasen tres descargas para facer ver \u00e1 que cr\u00edan unidade de rescate que segu\u00edan vivos e defendendo a posici\u00f3n e evitar as\u00ed que desistisen. Chegada a noite, os sitiados viron con esperanza que o proxector el\u00e9ctrico do barco volv\u00eda a enfocar a costa, ante o que o tenente espa\u00f1ol enviou dous homes para que subisen \u00e1 torre cunha longa p\u00e9rtega de bamb\u00fa que levaba un trapo impregnado de queroseno ardendo na punta, pero tampouco obtiveron resposta. \u00c1s catro da madrugada do 13 de abril o reflector apagouse e o \"Yorktown\" abandonou a zona.\nNa canoneira estadounidense, o alf\u00e9rez Standley e o seu acompa\u00f1ante lograran volver embarcar, logo de escoitar as refagas do combate dos seus compa\u00f1eiros cos filipinos as\u00ed como voces dos asediados, confirmando que segu\u00edan vivos.\nNo seu relato dos feitos publicado en agosto de 1900, unha vez liberado, Gillmore consignou como, trala rendici\u00f3n, pasaran por Baler e visto a igrexa na que segu\u00eda resistindo o destacamento espa\u00f1ol, pero non indicou que a rendici\u00f3n fix\u00e9sese con ningunha condici\u00f3n nin que el ou alg\u00fan dos seus homes fosen enviados \u00e1 igrexa. Con todo, tras conseguir fuxirse do seu cativerio en mans filipinas varios meses tralo seu captura, un dos mari\u00f1eiros do grupo de Gillmore declarou que, ao pedir os t\u00e9rminos da rendici\u00f3n, as tropas irregulares filipinas propux\u00e9ronlles conseguir a rendici\u00f3n da gornici\u00f3n espa\u00f1ola de Baler e entregar aos atacantes armas e repertorios, prometendo, si a xesti\u00f3n ti\u00f1a \u00e9xito, que tanto os sitiados como a tripulaci\u00f3n do bote estadounidense ser\u00edan enviados de volta ao \"Yorktown\". Tratando de cumprir o seu parte do trato cos filipinos, Gillmore enviou a un dos seus homes \u00e1 ermida sitiada para ofrecer aos espa\u00f1ois o seu barco para transportalos, como aliados que eran, a cambio de render as s\u00faas armas aos filipinos. Mart\u00edn Cerezo respondeu que iso ser\u00eda un insulto ao ex\u00e9rcito espa\u00f1ol e despediu ao estadounidense, ao que dispararon de xeito intimidatorio ao afastarse. As\u00ed o relataron tam\u00e9n as testemu\u00f1as espa\u00f1olas (Mart\u00edn Cerezo e Minaya), que contan como a tarde do 13 de abril apareceu unha bandeira estadounidense nas trincheiras filipinas, feito que sorprendeu \u00e1 gornici\u00f3n espa\u00f1ola, desco\u00f1ecedora do acontecido no exterior nos \u00faltimos meses. Presentouse tam\u00e9n un desco\u00f1ecido vestido de mari\u00f1eiro estadounidense, que lles dixo que hab\u00eda un barco estadounidense fondeado na ba\u00eda, preparado para levarlles a Espa\u00f1a, sen que conseguise que os sitiados aceptasen a oferta. O mando estadounidense comunicou \u00e1s autoridades espa\u00f1olas o fracaso da misi\u00f3n o d\u00eda 19.\nPor orde de Aguinaldo, Gillmore e os seus homes foron levados a San Isidro, onde se atopaba naquel momento o cuartel xeral do l\u00edder filipino. Al\u00ed, o xeneral Luna ordenou a s\u00faa execuci\u00f3n, salv\u00e1ndose en \u00faltima instancia o grupo grazas \u00e1 intervenci\u00f3n de Aguinaldo, a\u00ednda que foron mantidos como prisioneiros durante meses. A medida que as tropas estadounidenses avanzaban por Luz\u00f3n, o grupo foi sendo trasladado ata o norte da illa ata a s\u00faa liberaci\u00f3n polos estadounidenses en Aparri, en Cagay\u00e1n, en decembro de 1899.\nAta o 29 de maio.\nDurante a noite do d\u00eda 20 produciuse un intenso ataque co obxectivo de incendiar a igrexa. Foron rexeitados con grande esforzo, tomando parte nos combates o doutor Vigil, que tivo unha participaci\u00f3n crucial na loita. Para finais de mes, acab\u00e1ronse os feix\u00f3ns e o caf\u00e9, polo que a raci\u00f3n reduc\u00edase a algo de arroz, follas de cabaci\u00f1a, infusi\u00f3ns de follas de laranxeira, alg\u00fans caracois e calquera animal que se acercara pola igrexa e que puideran cazar, como cans, gatos, r\u00e9ptiles ou corvos.\nA partir do inicio de maio, os ataques convert\u00e9ronse en diarios, resultando ferido leve outro soldado, Pedro Planas Basaga\u00f1as. O d\u00eda 7 o soldado Salvador Santa Mar\u00eda Aparicio foi alcanzado de gravidade, finando cinco d\u00edas despois. Os disparos eran constantes e ti\u00f1an como fin evitar que os tiradores espa\u00f1ois causaran baixas entre os artilleiros das bater\u00edas filipinas.\nO 8 de maio os tres soldados que estaban encerrados no baptisterio por intentar desertar, caeron feridos, non de gravidade, pola explosi\u00f3n dunha granada, que deixou o habit\u00e1culo cheo de cascallos. Tras ser atendidos das s\u00faas feridas, nun momento de despiste, Alcaide logrou escapar da igrexa. A\u00ednda que o pai L\u00f3pez deu a voz de alarma, e un dos soldados, Jos\u00e9 Jim\u00e9nez, sa\u00edu na s\u00faa persecuci\u00f3n, os disparos dos vix\u00edas a Alcaide fixeron desistir a Jim\u00e9nez. A\u00ednda que os sentinelas creron que o alcanzaron, puido acadar a trincheira dos atacantes. O odio acumulado por Alcaide manifestouse a partir de ent\u00f3n. Non s\u00f3 puxo ao d\u00eda aos atacantes sobre o estado dos espa\u00f1ois, as provisi\u00f3ns que lles quedaban e o seu estado de \u00e1nimo, sen\u00f3n que xa desde esa mesma noite comezou a berrar e ameazar aos sitiados desde as posici\u00f3ns filipinas. \u00c1 ma\u00f1\u00e1 seguinte, pediu disparar o can\u00f3n tra\u00eddo de Cavite. O proxectil perforou o muro, esnaquizou varias columnas do coro e feriu a varios soldados.\nOs d\u00edas posteriores continuaron entre os ataques e os intentos dos filipinos de convencer aos espa\u00f1ois de que a guerra entre elos xa terminara e que o inimigo com\u00fan era Estados Unidos. Ademais sab\u00edan por Alcaide que a intenci\u00f3n dos sitiados, como \u00faltima opci\u00f3n antes de renderse, era escapar ao bosque e resistir al\u00ed. A aquelas alturas do sitio a torre da igrexa, que serv\u00eda tanto para acci\u00f3ns ofensivas como para a defensa, estaba practicamente destru\u00edda, polo que unha noite \u2014facendo ru\u00eddo como se estiveran de festa\u2014 aproveitaron para reparala no posible, momento que os filipinos utilizaron \u00e1 s\u00faa vez para cavar d\u00faas novas trincheiras m\u00e1is preto do edificio. As novas trincheiras dificultaban o relevo dos tiradores da torre e o cambio da bandeira, que alternaban cunha confeccionada por eles con teas encontradas na igrexa. Case a finais de mes, o d\u00eda 19, morreu o soldado Marcos Jos\u00e9 Petana de disenter\u00eda.\nA noite do 28 ao 29 de maio, o sentinela avisou de que hab\u00eda xente na zona do curral e Mart\u00edn Cerezo espertou a t\u00f3dolos homes prepar\u00e1ndose para un asalto. A\u00ednda que os ru\u00eddos eran claros, non distingu\u00edan a ningu\u00e9n na escuridade, polo que o persoal que non estaba de garda marchou a durmir. Ao amencer do d\u00eda seguinte, os sitiados descubriron que os filipinos reabriron unha vent\u00e1 no muro oeste do curral que os sitiados taparon ao inicio do sitio. Tam\u00e9n derru\u00edron o urinario, de xeito que o pozo de auga do curral quedaba descuberto ante o fogo inimigo. Unha vez se fixo completamente de d\u00eda, os filipinos atacaron de novo a igrexa. O tenente, xunto a alg\u00fans homes, logrou pechar os buracos feitos durante a noite, mentres intentaban repeler aos atacantes, que trataban de volver a destru\u00edr o muro, resgardados tras el. Os sitiados lograron facerlles retroceder utilizando t\u00e9cnicas imaxinativas. Puxeron a ferver auga e, con latas de conserva carne de Australia atadas a p\u00e9rtegas de bamb\u00fa vert\u00edanas ao outro lado do muro, mentres os tiradores disparaban impedindo aos atacantes moverse. Segundo o pai Minaya, a idea fora dun corneta. Segundo Mart\u00edn Cerezo, era da s\u00faa autor\u00eda. A\u00ednda que os filipinos inicialmente fixeron bromas: \u00abNon somos galos para que nos peledes deste xeito\u00bb, finalmente fuxiron proferindo gritos de dor. O ataque saldouse con 17 baixas entre os atacantes segundo corroboraron a Mart\u00edn Cerezo os asaltantes tras finalizar o sitio.\n\u00daltimos d\u00edas: chegada do tenente coronel Aguilar e capitulaci\u00f3n.\nAproximadamente unha hora despois do combate, os atacantes fixeron sonar a corneta e mostraron unha bandeira espa\u00f1ola. Mart\u00edn Cerezo aceptou o parlamento, present\u00e1ndose ante a igrexa un militar espa\u00f1ol uniformado. Era o tenente coronel de Estado Maior Aguilar, que fora comisionado polo xeneral Diego de los R\u00edos, gobernador xeral de Filipinas, para a evacuaci\u00f3n das tropas espa\u00f1olas de Jol\u00f3, Zamboanga e Basil\u00e1n, e que recibira deste unha nova misi\u00f3n: convencer o destacamento de Baler para que depuxese a s\u00faa actitude e retornase con el inmediatamente a Manila. De los R\u00edos ordenoulle que \u00abco destacamento de Baler ou sen el regresara a Manila o d\u00eda 2 de xu\u00f1o a m\u00e1is tardar, posto que el se embarcaba o 3 no \"Le\u00f3n XIII\" para Espa\u00f1a\u00bb.\nO 26 de maio partira no vapor \"Uranus\" de Isabela, na illa de Basil\u00e1n. Na s\u00faa misi\u00f3n acompa\u00f1oulle o fot\u00f3grafo espa\u00f1ol de Manila Manuel Arias Rodr\u00edguez, que publicou varias fotograf\u00edas de Baler en \"La Ilustraci\u00f3n Art\u00edstica\". O \"Uranus\" fondeou ante a costa de Baler o d\u00eda 29 \u00e1s oito da ma\u00f1\u00e1. Trala s\u00faa chegada, obtivo a autorizaci\u00f3n dos filipinos para poder parlamentar con Mart\u00edn Cerezo.\nAguilar identificouse como militar espa\u00f1ol, preguntando se algu\u00e9n dos sitiados servira en Mindanao, posto que se as\u00ed fose co\u00f1ecer\u00edao (ningu\u00e9n do destacamento estivera) e proporcionando as s\u00faas credenciais. A continuaci\u00f3n, comunicou a Mart\u00edn Cerezo as ordes que tra\u00eda de De los R\u00edos. Ante as d\u00fabidas de Mart\u00edn Cerezo, Aguilar acordou con el deixar ver o vapor na ba\u00eda \u00e1 ma\u00f1\u00e1 seguinte e a disparar o seu can\u00f3n a modo de sinal. A conversaci\u00f3n estivo presidida pola desconfianza de Mart\u00edn Cerezo, que ante a afirmaci\u00f3n de Aguilar de que o \"Uranus\", como mercante, s\u00f3 ti\u00f1a un falconete, insinuou que poder\u00eda usar o can\u00f3n de Cavite que ti\u00f1an os atacantes. De feito, tal como rexistrou no seu libro, Mart\u00edn Cerezo estaba absolutamente convencido de que Aguilar (e ata Dos R\u00edos) pasouse ao campo filipino. No interior da igrexa, o destacamento dividiuse. Mentres que unha parte, encabezada por Mart\u00edn Cerezo, cren que se trata doutro engano dos filipinos, outros, como os franciscanos Minaya e L\u00f3pez, cren na sinceridade de Aguilar. Con todo, o tenente arranxoullas para convencer aos sitiados. Por outra banda, segundo o convindo/convido, o buque apareceu a ma\u00f1\u00e1 do 30 de maio e fixo dous disparos, tras o cal, Aguilar volveu presentarse ante os sitiados. Mart\u00edn Cerezo, que observou as evoluci\u00f3ns da embarcaci\u00f3n desde a torre da igrexa, convenceuse de que non se trataba dun mercante, sen\u00f3n dun simulacro constru\u00eddo polos filipinos para que parecese un vapor e transportado a man por eles en augas pouco profundas. O poder de persuasi\u00f3n de Mart\u00edn Cerezo era tal que os sitiados convenc\u00e9ronse tam\u00e9n do afirmado polo tenente. Tralo retorno de Aguilar, Mart\u00edn Cerezo xustificou a s\u00faa negativa a acompa\u00f1arlle no barco non era suficiente para levalos a eles, os seus provisi\u00f3ns, munici\u00f3ns e armamento. O certo \u00e9 que s\u00f3 lles quedaban algunhas latas de sardi\u00f1as e unhas poucas balas, pero Cerezo quer\u00eda, por unha banda, que os atacantes pensasen que a\u00ednda pod\u00edan defenderse durante varios meses e, por outro, comprobar a reacci\u00f3n de Aguilar. O enviado dixo que s\u00f3 ti\u00f1a que levalos a eles e deixar o material, do mesmo xeito que fixeran as tropas espa\u00f1olas en Zamboanga. Esta resposta afianzou a desconfianza do tenente, xa que pensou que a escusa do rescate non era m\u00e1is que outra manobra dos atacantes para quedar co armamento. Seguindo eses razoamentos, Mart\u00edn Cerezo despediu a Aguilar. Este non se rendeu e seguiu tratando de persuadirlle, solicit\u00e1ndolle tam\u00e9n permiso para que Arias Rodr\u00edguez, o fot\u00f3grafo, tomase unha foto da igrexa e dos sitiados, ao que non accedeu Mart\u00edn Cerezo. O parlamento terminou co tenente dic\u00edndolle a Aguilar que comunicase ao xeneral Dos R\u00edos a s\u00faa intenci\u00f3n de resistir polo menos tres meses m\u00e1is e que se antes dese tempo non enviaba un buque de guerra espa\u00f1ol a rescatalos, el mesmo presentar\u00edase en Manila cos homes que puidese salvar. Aguilar, que deixou un paquete de xornais xunto \u00e1 porta da igrexa, preguntou a Cerezo si estar\u00eda disposto a sa\u00edr no caso de que o mesmo xeral fose pedirllo, ao que o tenente sitiado respondeu afirmativamente.\nA continuaci\u00f3n embarcou no \"Uranus\", o cal levou \u00e1ncoras chegando a Manila o 2 de xu\u00f1o, tal como exixira o xeneral De los R\u00edos. Aguilar, a\u00ednda que xustificou dalgunha forma a s\u00faa actitude, expresou a s\u00faa perplexidade: \u00abOs meus esforzos tropezaron cunha obstinaci\u00f3n xamais vista, ou un esforzo perturbado\u00bb. A negativa dos sitiados a retornar a Manila causou a peor impresi\u00f3n ao xeneral, o cal enviou un telegrama ao ministro da Guerra, o xeneral Polavieja, no que lle describ\u00eda que \u00abregresou o Uranus cun tenente coronel Aguilar, que estivo en Baler e convenceu filipinos atacantes embarque destacamento con todas honras de guerra; pero tenente Mart\u00edn, xefe do mesmo, negouse en absoluto abandono Baler a pesar das mi\u00f1as ordes e razoamento xefe de Estado Maior; persoalmente darei cuenta a V.E. de motivos se cree isto obedece\u00bb. Entre os rumores que circularon por Manila afirmouse que Aguilar, tras tratar cos desertores do destacamento, convenc\u00e9rase de que tanto Las Morenas como Alonso foran asasinados para apoderarse dos fondos da caixa da comandancia de El Pr\u00edncipe. Por\u00e9n, esta desconfianza non era, en absoluto, xeneralizada. \"El Noticiero de Manila\" publicaba o d\u00eda 3 un editorial refutando os rumores que circulaban por Manila. A narraci\u00f3n dos feitos por parte do \"Manila Times\", diario estadounidense, do d\u00eda 2 remataba cun (en espa\u00f1ol): \u00abBravo! Viva Espa\u00f1a!\u00bb.\nPola s\u00faa banda, trala partida de Aguilar, os sitiados retiraron os xornais que deixara o militar espa\u00f1ol. Entre eles varios exemplares de \"O Imparcial\" de Madrid. O pai Minaya e o doutor Vigil de Qui\u00f1ones consider\u00e1banos aut\u00e9nticos. Mart\u00edn Cerezo, froito da s\u00faa desconfianza, ata tras comparalos con alg\u00fans exemplares vellos que ti\u00f1an e comprobar que tipograf\u00eda, calidade de papel e demais caracter\u00edsticas do diario eran id\u00e9nticas, mantivo que se trataba de h\u00e1biles falsificaci\u00f3ns. De todos os xeitos, Mart\u00edn Cerezo pensou que ga\u00f1ara algo de tempo e que ao anunciar a s\u00faa intenci\u00f3n de renderse si acud\u00eda o xeneral Dos R\u00edos a pedirllo, os atacantes relaxar\u00edan o seu garda, polo que creu posible escapar ao bosque cos seus homes sen que os filipinos se desen conta. As\u00ed, fixou a sa\u00edda para a noite do 1 de xu\u00f1o. A ma\u00f1\u00e1 do d\u00eda previsto para a fuga inutilizaron o armamento sobrante e distribu\u00edron a munici\u00f3n que quedaba. Ademais, ordenou fusilar a Vicente Gonz\u00e1lez e a Antonio Menache, os soldados que intentaran desertar. Os prisioneiros morreron sen recibir a extremaunci\u00f3n porque aos misioneiros non se lles informou da execuci\u00f3n. Esa noite os filipinos reforzaron a garda e a\u00ednda que non hab\u00eda l\u00faa, o ceo estaba despexado as\u00ed que os espa\u00f1ois decidiron pospo\u00f1er a acci\u00f3n.\nA ma\u00f1\u00e1 do 2 de xu\u00f1o, Mart\u00edn Cerezo comezou a reler os xornais que deixara Aguilar e dos que pensaba eran falsificaciones filipinas co fin de confundilos para que se rendesen. Nun deles atopou unha pequena apunta que lle fixo ver que os xornais eran verdadeiros as\u00ed como as s\u00faas noticias, d\u00e1ndose conta de que a guerra terminara e que non ti\u00f1a sentido seguir combatendo. Ap\u00fantaa, dentro da secci\u00f3n de destinos militares, era o anuncio do novo destino en M\u00e1laga do tenente da escala da reserva de Infanter\u00eda Francisco D\u00edaz Navarro. Mart\u00edn Cerezo coincidira co oficial, do que era \u00edntimo amigo, antes de ser destinado aquel a Cuba. D\u00edaz comentoulle que ao finalizar a campa\u00f1a pensaba pedir traslado \u00e1 capital andaluza, onde viv\u00edan a s\u00faa noiva e a s\u00faa familia, as\u00ed que Mart\u00edn Cerezo deu por certa a noticia e, por extensi\u00f3n, todos os xornais e noticias que Aguilar deixara.\nAo ser consciente da situaci\u00f3n, consultou co pai L\u00f3pez primeiro, e con Vigil de Qui\u00f1ones e o pai Minaya despois, achega das opci\u00f3ns que ti\u00f1an. Intentar escapar ou renderse. Mart\u00edn Cerezo era favorable \u00e1 rendici\u00f3n, en tanto que Vigil de Qui\u00f1ones prefer\u00eda a fuxida e Minaya opo\u00f1\u00edase a esta, por considerala irrealizable. \u00ab\"Dec\u00eddome pola capitulaci\u00f3n. \u00c9 o m\u00e1is sensato\", anunciou Minaya\u00bb. Sen chegar a ningunha conclusi\u00f3n, reuniuse \u00e1 tropa para informala e someter ao seu criterio os seguintes pasos. Mart\u00edn Cerezo argumentou a favor da rendici\u00f3n, ao que se opuxo a maior\u00eda da tropa. Vigil de Qui\u00f1ones tam\u00e9n propuxo renderse, no caso de que se respectasen algunhas condici\u00f3ns. S\u00f3 a intervenci\u00f3n dos pais Minaya e L\u00f3pez, avogando pola capitulaci\u00f3n, convenceu aos opostos, as\u00ed que Mart\u00edn Cerezo escribiu un borrador de condici\u00f3ns de rendici\u00f3n e ordenou izar bandeira branca (existe aqu\u00ed unha discrepancia entre as narraci\u00f3ns de Mart\u00edn Cerezo e Minaya, xa que aquel omite as intervenci\u00f3ns dos relixiosos e o seu papel decisivo). Pronto se achegou un sentinela dos sitiadores ao que Mart\u00edn Cerezo solicitoulle que avisase a Aguilar. Ao pouco intre achegouse un oficial filipino que informou de que Aguilar volvera a Manila, pero que acud\u00eda o tenente coronel ao mando.\nUnha vez chegou Sim\u00f3n Tecson, oficial ao mando das forzas filipinas atacantes, coa s\u00faa plana maior, Mart\u00edn Cerezo pediu mesa e cadeiras, as\u00ed como \u00fatiles de escritura e, acompa\u00f1ado de Vigil de Qui\u00f1ones e dos relixiosos espa\u00f1ois, f\u00edxolle saber que estaba disposto a render a praza, a condici\u00f3n de que se fixese honrosamente e acept\u00e1sense unha serie de condici\u00f3ns. Tecson d\u00edxolle a Mart\u00edn Cerezo que as redactase e que si non hab\u00eda nada que resultase degradante, aceptar\u00eda a rendici\u00f3n e permitir\u00eda aos espa\u00f1ois sa\u00edr coas armas ata o bordo da s\u00faa xurisdici\u00f3n, onde deber\u00edan entregalas. Mart\u00edn Cerezo indicou que para evitar posibles incidentes deixar\u00edan as armas na igrexa. Logo redactou e entregou ao tenente coronel o seguinte escrito:\nOs relixiosos non ratificaron a acta, algo do que se arrepentir\u00edan posteriormente.\nTrescentos trinta e sete d\u00edas despois de iniciarse o sitio, este acabou coa aceptaci\u00f3n das condici\u00f3ns propostas. Trinta e cinco persoas, inclu\u00edndo aos relixiosos franciscanos, sobreviviran ao asedio. Morreron 19 e 6 m\u00e1is desertaron."}
{"id": "336790", "revid": "114292", "url": "https://gl.wikipedia.org/wiki?curid=336790", "title": "The Satanic Temple", "text": "The Satanic Temple (\"O Templo Sat\u00e1nico\") \u00e9 unha organizaci\u00f3n de activistas pol\u00edticos con base en Nova York, que utiliza imaxes pretendidamente sat\u00e1nicas para promover o igualitarismo, a xustiza social e a separaci\u00f3n entre Igrexa e Estado. Esta organizaci\u00f3n abertamente atea e humanista declara que \"buscamos estimular a benevolencia e a empat\u00eda entre todos os pobos\". O grupo foi cofundado por Lucien Greaves, portavoz da organizaci\u00f3n, e Malcolm Jarry. O templo div\u00eddese en varios grupos de cap\u00edtulo, o maior dos cales se atopa en Detroit (Michigan). A organizaci\u00f3n participa activamente nos asuntos p\u00fablicos que se manifestaron en varias acci\u00f3ns e esforzos de pol\u00edticas p\u00fablicas de lobbystas, cun foco sobre a separaci\u00f3n de Igrexa e Estado e usando a s\u00e1tira contra organizaci\u00f3ns relixiosas que interfiren coa liberdade relixiosa persoal. A organizaci\u00f3n foi foco de controversia debido a varios retos relixiosos, facendo que alg\u00fans cr\u00edticos cuestionasen se \u00e9 unha broma ou unha organizaci\u00f3n sat\u00e1nica xenu\u00edna. \"O Templo Sat\u00e1nico\" non cre nun Satan\u00e1s sobrenatural, eles cren que iso anima \u00e1 superstici\u00f3n; pola contra, usa a Satan\u00e1s como un s\u00edmbolo literario que representa \"o rebelde eterno\" contra a autoridade arbitraria e as normas sociais. O grupo realizou cultos que incl\u00faen m\u00fasica de baile, salas de pornograf\u00eda, imaxes f\u00e1licas e nudez.\nO Templo Sat\u00e1nico describe a s\u00faa misi\u00f3n da seguinte forma:\n\"A misi\u00f3n do Templo Sat\u00e1nico \u00e9 fomentar a benevolencia e empat\u00eda entre todos os pobos rexeitando a autoridade tir\u00e1nica, defender o bo sentido pr\u00e1ctico e a xustiza. O Templo Sat\u00e1nico colaborou nunha serie de boas obras, inclu\u00edndo a toma de posici\u00f3n contra a controvertida e extremista Igrexa Baptista de Westboro, traballando en nome dos nenos na escola p\u00fablica que foron sometidos ao castigo corporal\".\nPrincipios.\nO Templo Sat\u00e1nico segue sete principios:\nActividades.\nA organizaci\u00f3n obtivo atenci\u00f3n dos medios de comunicaci\u00f3n en xaneiro de 2013 cando un grupo de \"satanistas\" se reuniron no Capitolio do estado de Florida para amosar a s\u00faa aprobaci\u00f3n sobre un proxecto de lei do gobernador Rick Scott que permit\u00eda a oraci\u00f3n en reuni\u00f3ns escolares dirixidas por un alumno (o grupo afirmou que, como o proxecto de lei non especificaba unha relixi\u00f3n, as oraci\u00f3ns pod\u00eda facelas un estudante de calquera relixi\u00f3n inclu\u00edndo o satanismo)."}
{"id": "336791", "revid": "89787", "url": "https://gl.wikipedia.org/wiki?curid=336791", "title": "Cadernos da Escola Dram\u00e1tica Galega", "text": "Os Cadernos da Escola Dram\u00e1tica Galega (que at\u00e9 o n\u00famero 54 foron chamados Cuadernos da Escola Dram\u00e1tica Galega) eran unha publicaci\u00f3n peri\u00f3dica de textos e materiais teatrais en lingua galega que viu a luz por primeira vez en maio de 1978. Xurdiu como unha iniciativa da Escola Dram\u00e1tica Galega e foi impulsada por Manuel Lourenzo e Francisco Pillado Maior. Continuaron baixo o nome \"Cadernos de Teatro\" a partir de 1994.\nContexto.\nPara entender a creaci\u00f3n destes cadernos hai que ter en conta a situaci\u00f3n pol\u00edtica e cultural do momento. Al\u00e9n disto, foron de gran relevancia no \u00e1mbito teatral galego, xa que este estivo moi descoidado at\u00e9 o momento e hab\u00eda unha serie de baleiros por encher.\nNo ano 1978, data na que tam\u00e9n aparece o primeiro n\u00famero, apr\u00f3base en referendo a Constituci\u00f3n Espa\u00f1ola que establec\u00eda un r\u00e9xime democr\u00e1tico descentralizado que abr\u00eda as portas \u00e1s \u201cnacionalidades hist\u00f3ricas\u201d da creaci\u00f3n duns estatutos de autonom\u00eda que lles conceder\u00edan uns poderes pol\u00edticos moi ansiados, inclu\u00edndo os referentes \u00e1 cultura.\nEsta publicaci\u00f3n tam\u00e9n foi importante por contribu\u00edr a converter o teatro galego nun teatro \u201cnacional\u201d e \u00e1 \u201cnormalizaci\u00f3n\u201d do teatro en galego, suxerindo as\u00ed li\u00f1as est\u00e9ticas e tem\u00e1ticas.\nObxectivos.\nA principal pretensi\u00f3n dos Cadernos era cubrir unha serie d\u00e9ficits do teatro galego a trav\u00e9s das seguintes acci\u00f3ns: \nA publicaci\u00f3n.\nOs cadernos foron dirixidos desde o seu comezo por Francisco Pillado Maior, coordinados por Manuel Lourenzo e administrados por Xos\u00e9 M. V\u00e1zquez (substitu\u00eddo por Xo\u00e1n M. L\u00f3pez Eir\u00eds a partir de 1987).\nNos seus inicios a publicaci\u00f3n era mensual, mais desde 1980 comezou a ser bimensual. En 1993 xa se alcanzaran os 100 n\u00fameros, chegando aos 105 en maio de 1994, a \u00faltima das publicaci\u00f3ns. Alcanzaron un grande \u00e9xito, chegando \u00e1 publicaci\u00f3n de 2.000 exemplares e contando cun gran n\u00famero de subscritores (arredor de 500) e sendo a \u00fanica publicaci\u00f3n regular e continuada de teatro a nivel estatal, non s\u00f3 en Galiza.\nSeguindo os seus obxectivos publicaron textos de autores galegos e estranxeiros, tanto obras in\u00e9ditas como reedici\u00f3ns de diferentes dramaturgos (cl\u00e1sicos e modernos); alg\u00fans deles foron por exemplo: Lu\u00eds Seoane, Rafael Dieste, Antonio Benito Fandi\u00f1o, Ram\u00f3n Otero Pedrayo, Ant\u00f3n Losada Di\u00e9guez etc. Tam\u00e9n publicaron textos cr\u00edticos de diferentes autores, entre eles: Ricardo Carballo Calero, Laura Tato Fonta\u00ed\u00f1a, Daniel Cortez\u00f3n, Xo\u00e1n Manuel Carreira etc; ademais diferentes grupos e traballos da emigraci\u00f3n apareceron nos Cadernos.\nTiveron un importante labor na divulgaci\u00f3n de traduci\u00f3ns de textos dram\u00e1ticos de autores como Federico Garc\u00eda Lorca, Anton Chekhov, Oswaldo Drag\u00fan, Salvador Espriu, Lloren\u00e7 Villalonga etc., realizadas por Francisco Pillado Maior, Henrique Harguindey ou Xos\u00e9 Lu\u00eds Grande Grande entre outros. Textos portugueses tam\u00e9n foron recollidos, as\u00ed como estudos sobre o teatro portugu\u00e9s moderno. Ademais, o teatro infantil estivo moi presente nos Cadernos.\nA calidade de impresi\u00f3n era moi relevante, con pequenas ilustraci\u00f3ns de artistas como Lu\u00eds Seoane, Urbano Lugr\u00eds Vadillo ou Isaac D\u00edaz Pardo por exemplo.\nEn 1994, coa disoluci\u00f3n da Escola Dram\u00e1tica Galega, a supervivencia dos Cadernos estaba en risco, mais puideron continuar public\u00e1ndose durante dous anos m\u00e1is adoptando o nome de \"Cadernos de Teatro\" e sendo dirixidos polo mesmo equipo directivo."}
{"id": "336792", "revid": "89787", "url": "https://gl.wikipedia.org/wiki?curid=336792", "title": "Eg\u00f3psidos", "text": "A dos eg\u00f3psidos (\"Oegopsida\"), tam\u00e9n co\u00f1ecidos antigamente por oig\u00f3psidos (\"Oigopsida\"), \u00e9 unha orde de moluscos cefal\u00f3podos da superorde dos decapodiformes, ou dec\u00e1podos, que constit\u00fae, co seu grupo irm\u00e1n, o dos mi\u00f3psidos, os cefal\u00f3podos co\u00f1ecidos na bibliograf\u00eda internacional como \"luras\".\nO grupo comprende numerosas especies abisais, entre elas varias de luras xigantes.\nCaracter\u00edsticas.\nOs eg\u00f3psidos son un luras pel\u00e1xicas, con algunhas especies nerito-oce\u00e1nicas asociadas a montes submarinos.\nUnha caracter\u00edstica distintiva con respecto aos mi\u00f3psidos \u00e9 que te\u00f1en un burato na c\u00f3rnea que pon en comuncaci\u00f3n co exterior a c\u00e1mara anterior do ollo. As femias presentan dous ovidutos.\nTaxonom\u00eda.\nDescrici\u00f3n.\nA orde foi descrita en 1845 polo naturalista franc\u00e9s Alcide d'Orbigny.\nEtimolox\u00eda.\nO termo \"Oegopsida\" est\u00e1 formado polos elementos do lat\u00edn cient\u00edfico \"oeg-\", tirado do grego antigo \u03bf\u03af\u03b3\u03c9 \"o\u00edg\u014d\", 'abrir', e \"-opsida\", derivado do grego antigo \u1f45\u03c8\u03b9\u03c2 \"\u00f3psis\", 'ollo'. Literalmente: 'os de ollos abertos', aludindo ao burato que te\u00f1en na c\u00f3rnea dos ollos.\nClasificaci\u00f3n.\nSegundo o WoRMS, a orde comprende as seguintes familias:\nPara alg\u00fans autores, o grupo \u00e9 unha suborde da orde dos t\u00e9utidos (\"Teuthida\"), co nome de Oegopsina. Por\u00e9n, \"Teuthida\" \u00e9 un \"nomen dubium\", que incl\u00fae [\"Myopsida\" + \"Oegopsida\"], pero non est\u00e1 demostrado que formen un clado."}
{"id": "336794", "revid": "56817", "url": "https://gl.wikipedia.org/wiki?curid=336794", "title": "Down (\u00e1lbum)", "text": "Down \u00e9 o cuarto \u00e1lbum da banda estadounidense de noise rock The Jesus Lizard, publicado o 26 de agosto de 1994 a trav\u00e9s do selo Touch and Go Records. Foi o seu derradeiro editado a trav\u00e9s desta discogr\u00e1fica e tam\u00e9n o derradeiro en ser producido por Steve Albini."}
{"id": "336796", "revid": "1888", "url": "https://gl.wikipedia.org/wiki?curid=336796", "title": "Cuadernos da Escola Dram\u00e1tica Galega", "text": ""}
{"id": "336797", "revid": "2635", "url": "https://gl.wikipedia.org/wiki?curid=336797", "title": "Rub\u00e9n Cela D\u00edaz", "text": ""}
{"id": "336800", "revid": "2635", "url": "https://gl.wikipedia.org/wiki?curid=336800", "title": "Pere Manuel Tobaruela Mart\u00ednez", "text": ""}
{"id": "336801", "revid": "98629", "url": "https://gl.wikipedia.org/wiki?curid=336801", "title": "Separador decimal", "text": "O separador decimal \u00e9 un s\u00edmbolo usado para indicar a separaci\u00f3n entre a parte enteira e a parte fraccional dun n\u00famero decimal.\nO Sistema Internacional de Unidades (SI) e a ISO na s\u00faa norma 80000 admiten actualmente dous s\u00edmbolos: a coma e o punto. At\u00e9 o ano 2003, a Conferencia Xeral de Pesas e Medidas (CGPM) recomendaba a coma, pero ese ano decidiu admitir ambos signos, \u00e1 vez que lembraba que hai outras normas internacionais que establecen a coma como \u00fanico signo en todos os idiomas. Pola s\u00faa banda, a outra norma sobre escritura de s\u00edmbolos, a ISO 80000-1, do ano 2009, tam\u00e9n admite ambos signos e cancela a anterior recomendaci\u00f3n da coma da norma ISO 31-0. En calquera caso, ning\u00fan destes dous signos \u00e9 o apropiado como separador de miles: \u00abos n\u00fameros poden agruparse de tres en tres para facilitar a lectura; pero non se deben utilizar nin comas nin puntos nos espazos entre grupos\u00bb.\nHistoria.\nO texto europeo m\u00e1is antigo que se co\u00f1ece e que usa o punto como separador decimal \u00e9 o \"Compendio do\" \"\u00e1baco\", publicado en 1492 polo matem\u00e1tico italiano Francesco Pellos.\nEn 1579, o franc\u00e9s Fran\u00e7ois Vi\u00e8te (na s\u00faa obra \"Canon\") introduce o uso dunha coma ou unha barra vertical como separador decimal.\nEn 1582, o matem\u00e1tico belga Sim\u00f3n St\u00e9vin (1548-1620) introduce unha notaci\u00f3n moi singular. Onde n\u00f3s escribiriamos 123,4567 el escrib\u00eda\nsimbolizando as\u00ed 123 unidades enteiras, 4 unidades decimais de primeira orde (d\u00e9cimas), 5 unidades decimais de segunda orde (cent\u00e9simas), 6 unidades decimais de terceira orde (mil\u00e9simas), 7 unidades decimais de cuarta orde (diezmil\u00e9simas).\nDez anos m\u00e1is tarde, o su\u00edzo Jost B\u00fcrgi simplificou a notaci\u00f3n eliminando a menci\u00f3n in\u00fatil da orde das fracci\u00f3ns decimais consecutivas e pondo enriba da cifra das unidades o signo \u00ba:\nO mesmo ano, o italiano Magini substitu\u00edu esa marca por un punto que colocou entre a cifra das unidades e a das d\u00e9cimas. As\u00ed naceu a notaci\u00f3n que a\u00ednda se utiliza nos nosos d\u00edas nos pa\u00edses anglosax\u00f3ns:\nNo que respecta \u00e1 coma decimal, foi ideada a principios do s\u00e9culo XVII polo matem\u00e1tico e \u00f3ptico holand\u00e9s Wilbord Snellius (1580-1667), co\u00f1ecido tam\u00e9n como Willebrord Snell e Willebrord Snel van Royen:\nEn 1617, o matem\u00e1tico escoc\u00e9s John Napier (no seu \"Rhabdologia\") usa tanto a coma como o punto, a\u00ednda que na s\u00faa important\u00edsima t\u00e1boa de logaritmos utilizou particularmente o punto decimal.\nNo s\u00e9culo XVIII o uso da coma decimal estendeuse pola Europa continental, mentres que nas illas Brit\u00e1nicas o punto decimal volveuse o est\u00e1ndar no uso, talvez pola influencia da obra de Napier.\nXa en 1771 a Enciclopedia Brit\u00e1nica (en ingl\u00e9s \"Encyclopedia Britannica\") recolle o uso do \"decimal point\" (punto decimal) na s\u00faa entrada \u00abArithmetick\u00bb.\nUso actual.\nPa\u00edses que usan a coma decimal.\nEntre os pa\u00edses que usan a coma como separador decimal est\u00e1n:\nPa\u00edses que usan o punto decimal.\nEntre os pa\u00edses que usan o punto como separador decimal est\u00e1n:\nAp\u00f3strofo.\nDoutra banda, en pa\u00edses como Espa\u00f1a t\u00e9ndese a utilizar o ap\u00f3strofo ou coma voada de maneira hom\u00f3loga \u00e1 coma decimal nos casos de escritura a man, por exemplo:\nEn m\u00e1quinas e libros de texto este costume s\u00f3 se segue ocasionalmente, a\u00ednda que a rexeitan as Academias da Lingua e non est\u00e1 contemplada nas normas internacionais. As\u00ed, no \"Dicionario panhisp\u00e1nico de d\u00fabidas\" de 2005 establecen, no artigo tem\u00e1tico Coma: a coma debe escribirse na parte inferior da li\u00f1a, nunca na parte superior:\nExemplos de uso.\nOs seguintes exemplos son as formas de escritura decimal dos pa\u00edses:"}
{"id": "336802", "revid": "25871", "url": "https://gl.wikipedia.org/wiki?curid=336802", "title": "O Barreiro, Breto\u00f1a, A Pastoriza", "text": "O Barreiro \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 11 habitantes (8 homes e 3 mulleres)."}
{"id": "336803", "revid": "23204", "url": "https://gl.wikipedia.org/wiki?curid=336803", "title": "A Afoz, Breto\u00f1a, A Pastoriza", "text": "A Afoz \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2019 ti\u00f1a 8 habitantes (5 homes e 3 mulleres)."}
{"id": "336804", "revid": "89787", "url": "https://gl.wikipedia.org/wiki?curid=336804", "title": "Alvite, Breto\u00f1a, A Pastoriza", "text": "Alvite \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2019 ti\u00f1a 14 habitantes (6 homes e 8 mulleres)."}
{"id": "336805", "revid": "85894", "url": "https://gl.wikipedia.org/wiki?curid=336805", "title": "Os Alvites, Breto\u00f1a, A Pastoriza", "text": "Os Alvites \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2019 ti\u00f1a 34 habitantes (18 homes e 16 mulleres)."}
{"id": "336806", "revid": "89787", "url": "https://gl.wikipedia.org/wiki?curid=336806", "title": "O Arandal, Breto\u00f1a, A Pastoriza", "text": "O Arandal \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 11 habitantes (8 homes e 3 mulleres)."}
{"id": "336807", "revid": "89787", "url": "https://gl.wikipedia.org/wiki?curid=336807", "title": "O Bispado, Breto\u00f1a, A Pastoriza", "text": "O Bispado \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 5 habitantes (2 homes e 3 mulleres)."}
{"id": "336808", "revid": "89787", "url": "https://gl.wikipedia.org/wiki?curid=336808", "title": "Os Cabaleiros, Breto\u00f1a, A Pastoriza", "text": "Os Cabaleiros \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 3 habitantes (2 homes e 1 muller)."}
{"id": "336809", "revid": "89787", "url": "https://gl.wikipedia.org/wiki?curid=336809", "title": "Compa\u00f1\u00eda General de Tabacos de Filipinas", "text": "A Compa\u00f1\u00eda General de Tabacos de Filipinas foi a primeira gran multinacional espa\u00f1ola fundada por Antonio L\u00f3pez y L\u00f3pez en 1881 en Barcelona, Espa\u00f1a. O obxecto social da empresa, era sobre todo o cultivo, compra, fabricaci\u00f3n, venda e explotaci\u00f3n de tabacos de Filipinas, a\u00ednda que ampliou os seus horizontes m\u00e1is al\u00f3 do tabaco. \nA empresa participou noutras actividades por \"motu propio\" como foron a creaci\u00f3n da rede el\u00e9ctrica de Manila ou da rede de tranv\u00edas da mesma cidade."}
{"id": "336811", "revid": "22795", "url": "https://gl.wikipedia.org/wiki?curid=336811", "title": "Oegopsida", "text": ""}
{"id": "336812", "revid": "89787", "url": "https://gl.wikipedia.org/wiki?curid=336812", "title": "A Cabeira, Breto\u00f1a, A Pastoriza", "text": "A Cabeira \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 14 habitantes (9 homes e 5 mulleres)."}
{"id": "336813", "revid": "1131", "url": "https://gl.wikipedia.org/wiki?curid=336813", "title": "A Cabeira", "text": "O top\u00f3nimo A Cabeira pode facer referencia a varios lugares de Galicia:"}
{"id": "336815", "revid": "25871", "url": "https://gl.wikipedia.org/wiki?curid=336815", "title": "O Carballal, Breto\u00f1a, A Pastoriza", "text": "O Carballal \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 5 habitantes (3 homes e 2 mulleres)."}
{"id": "336816", "revid": "25871", "url": "https://gl.wikipedia.org/wiki?curid=336816", "title": "A Casti\u00f1eira, Breto\u00f1a, A Pastoriza", "text": "A Casti\u00f1eira \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 17 habitantes (8 homes e 9 mulleres)."}
{"id": "336817", "revid": "25871", "url": "https://gl.wikipedia.org/wiki?curid=336817", "title": "O Castrill\u00f3n, Breto\u00f1a, A Pastoriza", "text": "O Castrill\u00f3n \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 27 habitantes (15 homes e 12 mulleres)."}
{"id": "336818", "revid": "22795", "url": "https://gl.wikipedia.org/wiki?curid=336818", "title": "Oegopsina", "text": ""}
{"id": "336819", "revid": "85894", "url": "https://gl.wikipedia.org/wiki?curid=336819", "title": "Fontao, Breto\u00f1a, A Pastoriza", "text": "Fontao \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 49 habitantes (23 homes e 26 mulleres)."}
{"id": "336820", "revid": "25871", "url": "https://gl.wikipedia.org/wiki?curid=336820", "title": "O Foxo, Breto\u00f1a, A Pastoriza", "text": "O Foxo \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 10 habitantes (5 homes e 5 mulleres)."}
{"id": "336821", "revid": "23204", "url": "https://gl.wikipedia.org/wiki?curid=336821", "title": "Francos, Breto\u00f1a, A Pastoriza", "text": "Francos \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 47 habitantes (27 homes e 20 mulleres).\nToponimia.\nSegundo Nicandro Ares de \"Francos\" di J.M. Piel que ten un dobre significado, o de individuos procedentes da Francia ou o de homes libres, al\u00e9n de descendentes dun home chamado \"Franco\"."}
{"id": "336822", "revid": "85894", "url": "https://gl.wikipedia.org/wiki?curid=336822", "title": "Lod\u00e1s, Breto\u00f1a, A Pastoriza", "text": "Lod\u00e1s \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 13 habitantes (8 homes e 5 mulleres)."}
{"id": "336823", "revid": "85894", "url": "https://gl.wikipedia.org/wiki?curid=336823", "title": "Luxilde, Breto\u00f1a, A Pastoriza", "text": "Luxilde \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 24 habitantes (13 homes e 11 mulleres)."}
{"id": "336824", "revid": "85894", "url": "https://gl.wikipedia.org/wiki?curid=336824", "title": "Mourelle, Breto\u00f1a, A Pastoriza", "text": "Mourelle \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 25 habitantes (14 homes e 11 mulleres)."}
{"id": "336825", "revid": "25871", "url": "https://gl.wikipedia.org/wiki?curid=336825", "title": "O Outeiro, Breto\u00f1a, A Pastoriza", "text": "O Outeiro \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 4 habitantes (1 home e 3 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "336826", "revid": "85894", "url": "https://gl.wikipedia.org/wiki?curid=336826", "title": "Pi\u00f1eiros, Breto\u00f1a, A Pastoriza", "text": "Pi\u00f1eiros \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 12 habitantes (6 homes e 6 mulleres)."}
{"id": "336827", "revid": "89787", "url": "https://gl.wikipedia.org/wiki?curid=336827", "title": "Seselle, Breto\u00f1a, A Pastoriza", "text": "Seselle \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 55 habitantes (30 homes e 25 mulleres)."}
{"id": "336828", "revid": "89787", "url": "https://gl.wikipedia.org/wiki?curid=336828", "title": "A Macieira, Breto\u00f1a, A Pastoriza", "text": "A Macieira \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 30 habitantes (16 homes e 14 mulleres)."}
{"id": "336829", "revid": "85894", "url": "https://gl.wikipedia.org/wiki?curid=336829", "title": "O Espi\u00f1edo, Breto\u00f1a, A Pastoriza", "text": "O Espi\u00f1edo \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 5 habitantes (3 homes e 2 mulleres)."}
{"id": "336830", "revid": "25871", "url": "https://gl.wikipedia.org/wiki?curid=336830", "title": "O Coto, Breto\u00f1a, A Pastoriza", "text": "O Coto \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 6 habitantes (4 homes e 2 mulleres)."}
{"id": "336831", "revid": "89787", "url": "https://gl.wikipedia.org/wiki?curid=336831", "title": "A evoluci\u00f3n como feito e teor\u00eda", "text": "Moitos cient\u00edficos e fil\u00f3sofos da ciencia describiron a evoluci\u00f3n como feito e teor\u00eda, unha frase que foi utilizada como t\u00edtulo dun artigo escrito polo paleont\u00f3logo Stephen Jay Gould en 1981. Gould describiu o \"feito\" en ciencia d\u00e1ndolle o significado de datos, dos que a\u00ednda que sobre eles non hai unha absoluta certeza, est\u00e1n \"confirmados a un grao tan alto que ser\u00eda perverso evitar concordar con eles provisionalmente\" (ver orixinal:). Unha teor\u00eda cient\u00edfica \u00e9 unha explicaci\u00f3n ben confirmada deses feitos. Os feitos da evoluci\u00f3n proceden das evidencias observacionais de procesos actuais, das imperfecci\u00f3ns (variaci\u00f3ns) dos organismos nos que quedou rexistrada a ascendencia com\u00fan hist\u00f3rica, e das transici\u00f3ns no rexistro f\u00f3sil. As teor\u00edas da evoluci\u00f3n proporcionan unha explicaci\u00f3n provisional a eses feitos.\nAs palabras \"evoluci\u00f3n,\" \"feito\" e \"teor\u00eda\" te\u00f1en varios significados que se usan en diferentes contextos. \"Evoluci\u00f3n\" significa cambio ao longo do tempo, como cando se fala de evoluci\u00f3n estelar (os cambios que sofren as estrelas nas s\u00faas caracter\u00edsticas desde que se orixinan ata que se apagan). En biolox\u00eda, evoluci\u00f3n ref\u00edrese aos cambios observados nos organismos, \u00e1 s\u00faa descendencia a partir dun antepasado com\u00fan, e, nun nivel m\u00e1is t\u00e9cnico, aos cambios nas s\u00faas frecuencias x\u00e9nicas ao longo do tempo, pero pode tam\u00e9n referirse a teor\u00edas explicativas (como a teor\u00eda da selecci\u00f3n natural de Charles Darwin), que explican os mecanismos da evoluci\u00f3n. Para un cient\u00edfico, \"feito\" pode significar unha observaci\u00f3n repetible coa que todos poden estar de acordo; pode referirse tam\u00e9n a algo que est\u00e1 tan ben establecido co que ningu\u00e9n na comunidade est\u00e1 en desacordo; e pode significar igualmente a verdade ou falsidade dunha proposici\u00f3n. Para o p\u00fablico, \"teor\u00eda\" pode significar \u00e1s veces unha opini\u00f3n ou conxectura (por exemplo, cando se di \"isto \u00e9 s\u00f3 unha teor\u00eda\"), pero entre os cient\u00edficos ten unha connotaci\u00f3n moito m\u00e1is forte, a de \"explicaci\u00f3n ben confirmada\". Ao haber no seu significado esta variedade de posibilidades, \u00e9 frecuente que a xente fale pasando dunha a outra, e os significados usados conv\u00e9rtense no suxeito dunha an\u00e1lise ling\u00fc\u00edstica.\nAs probas da evoluci\u00f3n seguen acumul\u00e1ndose e sendo sometidas a comprobaci\u00f3n. A literatura cient\u00edfica cont\u00e9n declaraci\u00f3ns de bi\u00f3logos evolutivos e fil\u00f3sofos da ciencia que demostran algunhas das diferentes perspectivas sobre a evoluci\u00f3n considerada como feito e como teor\u00eda.\nEvoluci\u00f3n, feito e teor\u00eda.\nA evoluci\u00f3n foi descrita como \"feito e teor\u00eda\", \"feito, non teor\u00eda\", \"s\u00f3 unha teor\u00eda, non un feito\"; \"m\u00faltiples teor\u00edas, non feitos\"; e \"nin feito nin teor\u00eda.\" Por\u00e9n, os desacordos entre estas afirmaci\u00f3ns te\u00f1en m\u00e1is que ver co significado das palabras que cos fundamentos substanciais, e esta controversia \u00e9 a que se discute m\u00e1is abaixo.\nEvoluci\u00f3n.\nO profesor de biolox\u00eda Jerry Coyne resume sucintamente o que \u00e9 a evoluci\u00f3n biol\u00f3xica as\u00ed: \nEste exemplo de definici\u00f3n indica a natureza e alcance do asunto, no que est\u00e1n implicados os campos cient\u00edficos da zoolox\u00eda, bot\u00e1nica, xen\u00e9tica, xeolox\u00eda, e paleontolox\u00eda, entre moitos outros.\nPero o miolo esencial da evoluci\u00f3n def\u00ednese xeralmente como os cambios nas frecuencias x\u00e9nicas e trazos nunha poboaci\u00f3n de organismos dunha xeraci\u00f3n \u00e1 seguinte. Isto denominouse a definici\u00f3n xen\u00e9tica est\u00e1ndar de evoluci\u00f3n. A selecci\u00f3n natural \u00e9 s\u00f3 un dos varios mecanismos na teor\u00eda do cambio evolutivo que explica como os organismos se adaptan historicamente ao seu ambiente cambiante. Os principios da herdanza que primeiramente descubrira Gregor Mendel no s\u00e9culo XIX nos trazos simples dos ch\u00edcharos, pero que pasaran bastante desapercibidos daquela, foron redescubertos en 1900, despois da morte de Darwin. Os seguintes traballos sobre xen\u00e9tica, mutaci\u00f3ns, paleontolox\u00eda, e biolox\u00eda do desenvolvemento ampliaron a aplicabilidade e alcance da teor\u00eda orixinal de Darwin.\nSegundo Douglas J. Futuyma:\nA palabra \"evoluci\u00f3n\" nun amplo senso ref\u00edrese a procesos de cambio, desde a evoluci\u00f3n estelar xa mencionada antes a cambios na linguaxe. En biolox\u00eda, o significado \u00e9 m\u00e1is espec\u00edfico: cambios herdables que se acumulan ao longo das xeraci\u00f3ns dunha poboaci\u00f3n. Os organismos individuais non evolucionan no decurso das s\u00faas vidas, pero as variaci\u00f3ns nos xenes que herdan poden facerse m\u00e1is ou menos com\u00fans na poboaci\u00f3n de organismos. Todo cambio na vida dun organismo que non sexa herdado polos seus descendentes non forma parte da s\u00faa evoluci\u00f3n biol\u00f3xica.\nPara Keith Stewart Thomson, a palabra evoluci\u00f3n ten polo menos tres significados distintos:\nThomson salienta que: \"O cambio co paso do tempo \u00e9 un feito, e a descendencia de antepasados com\u00fans est\u00e1 basedada nunha l\u00f3xica tan irrefutable que actuamos coma se fose un feito. A selecci\u00f3n natural proporciona o perfil dunha teor\u00eda explicativa.\" (Ver orixinal:).\nOs bi\u00f3logos consideran un feito cient\u00edfico que a evoluci\u00f3n ocorreu de maneira que os organismos modernos difiren das formas do pasado, e a evoluci\u00f3n a\u00ednda est\u00e1 ocorrendo orixinando diferenzas discernibles entre os organismos e os seus descendentes. Hai tal apoio cuantitativo s\u00f3lido para esta segunda afirmaci\u00f3n que os cient\u00edficos consideran que a descendencia dun antepasado com\u00fan \u00e9 tan factual como que no Sistema Solar a Terra xira arredor do Sol, a\u00ednda que o exame dos fundamentos deste proceso a\u00ednda est\u00e1 en desenvolvemento. Hai varias teor\u00edas sobre os mecanismos da evoluci\u00f3n, e hai a\u00ednda debates activos sobre mecanismos espec\u00edficos implicados.\nHai un cuarto significado da palabra \"evoluci\u00f3n\" que xa \"non\" usan os bi\u00f3logos hoxe. En 1857, o fil\u00f3sofo Herbert Spencer definiuna como \"o cambio do homox\u00e9neo ao heterox\u00e9neo\". Afirmaba (antes de Darwin) que isto estaba \"establecido sen discusi\u00f3n\" para a evoluci\u00f3n org\u00e1nica e aplic\u00e1bao \u00e1 evoluci\u00f3n dos sistemas estelares, \u00e1 xeolox\u00eda e \u00e1 sociedade humana. Por\u00e9n, mesmo o propio Spencer en 1865 admitiu que esta definici\u00f3n era imperfecta, pero seguiu sendo popular ao longo do s\u00e9culo XIX antes de que empezase a declinar coas cr\u00edticas que lle fixeron William James e outros.\nFeito.\nO termo feito \u00e9 frecuentemente usado polos cient\u00edficos para referirse a datos emp\u00edricos ou experimentais ou observaci\u00f3ns verificables obxectivas. \"Feito\" \u00fasase tam\u00e9n nun senso amplo para referirse a calquera teor\u00eda sobre a que hai unhas probas esmagadoras.\nA evoluci\u00f3n \u00e9 un feito no sentido de que est\u00e1 esmagadoramente validada polas evidencias. Dise frecuentemente que \u00e9 un feito do mesmo modo que o \u00e9 que a Terra xira arredor do Sol. A seguinte cita do artigo de Hermann Joseph Muller \"One Hundred Years Without Darwinism Are Enough\" (Cen anos sen darwinismo son dabondo), explica este punto:\nA National Academy of Sciences dos Estados Unidos fai unha afirmaci\u00f3n similar:\nStephen Jay Gould tam\u00e9n indicou que \"Darwin continuamente salientaba a diferenza entre os seus dous grandes e separados logros: establecer o feito da evoluci\u00f3n, e propo\u00f1er unha teor\u00eda (a selecci\u00f3n natural) para explicar o mecanismo da evoluci\u00f3n.\" (Ver orixinal:). Estes dous aspectos conf\u00fandense habitualmente. Os cient\u00edficos contin\u00faan discutindo sobre explicaci\u00f3ns concretas ou mecanismos que act\u00faan en exemplos espec\u00edficos de evoluci\u00f3n, pero o feito de que ocorreu a evoluci\u00f3n, e de que segue a ocorrer, non se discute.\nUnha idea equivocada com\u00fan \u00e9 pensar que a evoluci\u00f3n non pode ser observada fiablemente porque ocorreu hai mill\u00f3ns de anos e a ciencia, por tanto, non depende de feitos (no senso inicial de m\u00e1is arriba). Por\u00e9n, tanto Darwin coma Alfred Russel Wallace, os cofundadores da teor\u00eda, e todos os seguintes bi\u00f3logos dependen nos seus traballos principalmente da observaci\u00f3n de organismos vivos; Darwin concentrouse en gran medida na crianza de animais domesticados, mentres que Wallace partiu da distribuci\u00f3n bioxeogr\u00e1fica das especies no r\u00edo Amazonas e no arquip\u00e9lago Malaio. A inicios do s\u00e9culo XX, a xen\u00e9tica de poboaci\u00f3ns tivo un gran protagonismo, e m\u00e1is recentemente os estudos do ADN convert\u00e9ronse no principal foco de observaci\u00f3n e experimentaci\u00f3n.\nOs fil\u00f3sofos da ciencia argumentan que en realidade non co\u00f1ecemos verdades emp\u00edricas independentes da mente con absoluta certeza: mesmo as observaci\u00f3ns directas poden estar influ\u00eddas polas teor\u00edas e dependen de asunci\u00f3ns sobre os nosos sentidos e os instrumentos de medida usados. Neste senso todos os feitos son provisionais.\nTeor\u00eda.\nA definici\u00f3n cient\u00edfica da palabra \"teor\u00eda\" \u00e9 diferente da definici\u00f3n da palabra no uso coloquial. Na lingua coloquial \"teor\u00eda\" pode referirse a unha suposici\u00f3n, unha conxectura simple, unha opini\u00f3n, ou unha especulaci\u00f3n que non ten que estar baseada en feitos e non necesita estar estruturada para facer predici\u00f3ns comprobables.\nPor\u00e9n, en ciencia, o significado de teor\u00eda \u00e9 m\u00e1is rigoroso. Unha teor\u00eda cient\u00edfica \u00e9 unha \"explicaci\u00f3n ben fundamentada dalg\u00fan aspecto do mundo natural que pode incorporar feitos, leis, inferencias, e hip\u00f3teses comprobadas.\" As teor\u00edas f\u00f3rmanse a partir de hip\u00f3teses que foron suxeitas repetidamente a comproboci\u00f3ns nas que se trata de ver se son falsas. No caso da evoluci\u00f3n por medio de selecci\u00f3n natural, Darwin concibiu a hip\u00f3tese arredor do ano 1839, e fixo un primeiro esbozo do concepto tres anos despois en 1842. Discutiu isto amplamente con moitos dos seus compa\u00f1eiros intelectuais, e realizou investigaci\u00f3ns adicionais no marco dos seus demais escritos e traballos. Despois de anos de desenvolvemento, publicou finalmente as s\u00faas probas e a teor\u00eda no libro \"On the Origin of Species\" (A orixe das especies) en 1859.\nA \"teor\u00eda da evoluci\u00f3n\" \u00e9 actualmente unha rede de teor\u00edas que creou o programa de investigaci\u00f3n de biolox\u00eda. Darwin, por exemplo, propuxo cinco teor\u00edas separadas na s\u00faa formulaci\u00f3n orixinal, que inclu\u00edan explicaci\u00f3ns dos mecanismos do: \nDesde os tempos de Darwin, a evoluci\u00f3n converteuse nun corpo ben fundamentado de afirmaci\u00f3ns interconectadas que explican numerosas observaci\u00f3ns emp\u00edricas do mundo natural. As teor\u00edas evolutivas seguen xerando predici\u00f3ns comprobables e explicaci\u00f3ns sobre os organismos vivos e f\u00f3siles.\nA teor\u00eda filoxen\u00e9tica \u00e9 un exemplo de teor\u00eda evolutiva. Est\u00e1 baseada na premisa evolucionista da descendencia a partir dun antepasado de xenes, poboaci\u00f3ns, ou especies. Os individuos que evolucionan est\u00e1n ligados por lazos hist\u00f3ricos e xeneal\u00f3xicos. As \u00e1rbores evolutivas son hip\u00f3teses que se infiren da pr\u00e1ctica da teor\u00eda filoxen\u00e9tica. Representan as relaci\u00f3ns entre os individuos que poden especiarse e diverxir uns dos outros. O proceso evolutivo de especiaci\u00f3n crea grupos que est\u00e1n ligados por un antepasado com\u00fan e todos os seus descendentes. As especies herdan trazos, que despois pasan aos seus descendentes. Os bi\u00f3logos evolutivos usan os m\u00e9todos da sistem\u00e1tica e comproban as teor\u00edas filoxen\u00e9ticas para observar e explicar os cambios nas especies e entre especies ao longo do tempo. Estes m\u00e9todos incl\u00faen a recompilaci\u00f3n, medidas, observaci\u00f3ns, e mapeado de trazos nas \u00e1rbores evolutivas. A teor\u00eda filoxen\u00e9tica util\u00edzase para comprobar a distribuci\u00f3n independente de trazos e as s\u00faas varias formas para proporcionar explicaci\u00f3ns dos patr\u00f3ns observados en relaci\u00f3n \u00e1 s\u00faa historia evolutiva e biolox\u00eda. A teor\u00eda neutralista da evoluci\u00f3n molecular util\u00edzase para estudar a evoluci\u00f3n como un modelo nulo con respecto ao cal se poden realizar comprobaci\u00f3ns da selecci\u00f3n natural.\nA evoluci\u00f3n como teor\u00eda e feito na literatura cient\u00edfica.\nAs seguintes secci\u00f3ns proporcionan referencias citables espec\u00edficas de bi\u00f3logos evolutivos e fil\u00f3sofos da ciencia nas que se mostran algunhas das diferentes perspectivas coas que se aborda a evoluci\u00f3n como feito e/ou teor\u00eda.\nA evoluci\u00f3n como feito \"e\" teor\u00eda.\nO termo \"feito\" \u00fasase comunmente para referirse aos cambios observables nos trazos dos organismos co paso das xeraci\u00f3ns, mentres que a palabra \"teor\u00eda\" res\u00e9rvase para os mecanismos que causan estes cambios:\nA evoluci\u00f3n como feito e \"non\" teor\u00eda.\nOutros comentaristas, centr\u00e1ndose nos cambios das especies ao longo das xeraci\u00f3ns e nalg\u00fans casos nos antepasados com\u00fans, para subli\u00f1ar o peso das probas que a apoian puxeron o acento en que a evoluci\u00f3n \u00e9 un feito, argumentando que o uso do termo \"teor\u00eda\" non \u00e9 \u00fatil:"}
{"id": "336837", "revid": "98629", "url": "https://gl.wikipedia.org/wiki?curid=336837", "title": "Abraham de Moivre", "text": "Abraham de Moivre,\u00a0nado en Vitry-le-Fran\u00e7ois, A Champa\u00f1a, Francia o 26 de maio de 1667\u00a0e finado en Londres, Inglaterra o 27 de novembro de 1754, foi\u00a0un matem\u00e1tico franc\u00e9s co\u00f1ecido pola f\u00f3rmula de Moivre que relaciona\u00a0n\u00fameros complexos e trigonometr\u00eda\u00a0e polo seu traballo na teor\u00eda de probabilidade, onde deu orixe ao concepto de\u00a0distribuci\u00f3n normal.\u00a0Foi\u00a0un amigo de Isaac Newton, Edmond Halley, e James Stirling.\u00a0Enfrontouse \u00e1 persecuci\u00f3n relixiosa durante a s\u00faa vida. Entre os seus amigos hugonotes\u00a0exiliados en Inglaterra, foi un colega do editor e tradutor Pierre des Maizeaux.\nVida.\nPrimeiros anos.\nAbraham de Moivre naceu en Vitry na Champa\u00f1a o 26 de maio de 1667. Seu pai, Daniel de Moivre, era un cirurxi\u00e1n que creu no valor de educaci\u00f3n. A\u00ednda que os pais de Abraham de Moivre eran protestantes, asistiu primeiramente \u00e1 escola cat\u00f3lica dos \"Irm\u00e1ns Cristi\u00e1ns\" en Vitry, instituci\u00f3n que foi infrecuentemente tolerante dada as tensi\u00f3ns relixiosas en Francia nese momento. Aos\u00a0once anos, seus pais envi\u00e1rono \u00e1 academia protestante de\u00a0Sedan, onde pasou catro anos estudadando\u00a0grego baixo Jacques du Rondel. A academia\u00a0protestante de Sedan fora fundada en 1579 por iniciativa de Fran\u00e7oise de Bourbon, a vi\u00fava de Henri-Robert de la Marck.\nEn 1682 a academia protestante en Sedan foi suprimida e de Moivre matriculouse para estudar l\u00f3xica en Saumur\u00a0durante dous anos. A pesar de que as matem\u00e1ticas non eran parte do traballo do curso, de Moivre leu varios traballos en matem\u00e1ticas inclu\u00edndo \"El\u00e9mens des math\u00e9matiques\" por e un tratado breve sobre xogos de posibilidade, \"De Ratiociniis en Ludo Aleae\", por Christiaan Huygens. En 1684, de Moivre trasladouse a Par\u00eds para estudar f\u00edsica, e por primeira vez tivo adestramento de matem\u00e1ticas formal con lecci\u00f3ns privadas de\u00a0.\nA persecuci\u00f3n relixiosa en Francia volveuse severa cando o rei\u00a0Luis XIV\u00a0emitiu o en 1685, o cal revogou o , que daba dereitos substanciais aos protestantes franceses. Prohibiu o culto protestante e requiriu que todos os nenos fosen bautizados por sacerdotes cat\u00f3licos. De Moivre foi enviado ao \"Prieure de Sanint-Martin\", unha escola \u00e1 que as autoridades enviaron aos nenos protestantes para adoutrinalos no catolicismo.\nVida posterior.\nNo tempo da s\u00faa chegada a Londres, de Moivre era un matem\u00e1tico competente cun bo co\u00f1ecemento de moitos dos textos c\u00e9lebres. Para buscar a vida, converteuse en titor privado de matem\u00e1ticas, visitando os seus alumnos ou ensinando en caf\u00e9s de Londres. Continuou os seus estudos de matem\u00e1ticas tras visitar o conde de Devonshire e ver o recente libro de Newton \"Principia Mathematica\". Mirando o libro deuse de conta que era moito m\u00e1is profundo c\u00f3s libros que estudara previamente e decidiu lelo ata entendelo. Por\u00e9n, como ti\u00f1a que realizar longos paseos por Londres para viaxar entre os seus alumnos, ti\u00f1a pouco tempo para o estudo, as\u00ed que arrincou p\u00e1xinas do libro para levalas no seu peto e poder lelas entre as lecci\u00f3ns.\nDe acordo cunha historia posiblemente ap\u00f3crifa, Newton, nos seus \u00faltimos anos, adoitaba falar sobre de Moivre \u00e1 xente que lle formulaba cuesti\u00f3ns matem\u00e1ticas dicindo \"sabe todas estas cousas mellor ca min\".\nEn 1692, de Moivre f\u00edxose amigo de Edmond Halley e m\u00e1is tarde do propio Newton. En 1695, Halley informou do primeiro artigo matem\u00e1tico de de Moivre, que trataba sobre o seu estudo sobre os fluxi\u00f3ns en \"Principia Mathematica\", \u00e1 Royal Society. O artigo foi publicado ese mesmo ano en \"Philosophical Transactions\". Pouco despois da s\u00faa publicaci\u00f3n, de Moivre tam\u00e9n xeneralizou o teorema binomial de Newton co teorema multinomial. A Royal Society valorou o m\u00e9todo en 1697 e fixo membro a de Moivre dous meses despois.\nTrala aceptaci\u00f3n de de Moivre, Halley impulsouno a que cambiase a s\u00faa atenci\u00f3n \u00e1 astronom\u00eda. En 1705, de Moivre descubriu intuitivamente que \"a forza centr\u00edpeta de calquera planeta \u00e9 directamente proporcional \u00e1 s\u00faa distancia do centro das forzas e inversamente proporcional ao produto do di\u00e1metro da evoluta e o cubo da perpendicular sobre a tanxente\". \u00c9 dicir, se un planeta \"M\", segue unha \u00f3rbita el\u00edptica arredor dun foco \"F\" e hai un punto \"P\" onde \"PM\" \u00e9 tanxente \u00e1 curva e \"FPM\" \u00e9 un \u00e1ngulo recto tal que \"FP\" \u00e9 a perpendicular \u00e1 tanxente, ent\u00f3n a forza centr\u00edpeta en \"P\" \u00e9 proporcional a \"FM\"/(\"R\"*(\"FP\")3) onde \"R\" \u00e9 o raio de curvatura en \"M\". O matem\u00e1tico Johann Bernoulli demostrou a f\u00f3rmula en 1710.\nA pesar destes \u00e9xitos, de Moivre foi incapaz de obter unha c\u00e1tedra de matem\u00e1ticas en ningunha universidade, o que o aliviar\u00eda da s\u00faa dependencia e gasto de tempo cos seus tutelados e que supu\u00f1an unha carga maior c\u00e1 que ti\u00f1an outros matem\u00e1ticos da \u00e9poca. Unha raz\u00f3n que contribu\u00edu a este fracaso eran os prexu\u00edzos pola s\u00faa orixe francesa.\nEn novembro de 1697 foi elixido Fellow of the Royal Society e en 1712 formou parte dunha comisi\u00f3n establecida pola sociedade xunto con Arbuthnot, Hill, Halley, Jones, Machin, Burnet, Robarts, Bonet, Aston e Taylor para revisar as reclamaci\u00f3n de Newton e Leibniz sobre quen descubriu o c\u00e1lculo diferencial.\nDurante a s\u00faa vida, de Moivre seguiu a ser pobre, e s\u00e1bese que era cliente regular da old Slaughter's Coffee House, St. Martin's Lane en Cranbourn Street, onde ga\u00f1aba alg\u00fans cartes xogando ao xadrez.\n\u00daltimos anos.\nDe Moivre continuou a estudar sobre a probabilidade e as matem\u00e1ticas ata a s\u00faa morte en 1754 e alg\u00fans dos seus traballos se publicaron tralo seu falecemento. Segundo aumentaba a s\u00faa idade, volveuse let\u00e1rxico e precisaba durmir m\u00e1is horas. Unha afirmaci\u00f3n com\u00fan, mais discutible, \u00e9 que se decatou que durm\u00eda quince minutos m\u00e1is cada noite e que calculou correctamente a data da s\u00faa morte como o d\u00eda en que o tempo de sono acadase as 24 horas. Foi soterrado en St Martin-in-the-Fields, mais os seus restos foron logo movidos.\nProbabilidade.\nDe Moivre foi un pioneiro do desenvolvemento da xeometr\u00eda anal\u00edtica e a teor\u00eda da probabilidade expandindo a obra dos seus predecesores, particularmente Christiaan Huygens e varios membros da familia Bernoulli. Escribiu un segundo libro de texto sobre probabilidade, \"The Doctrine of Chances: a method of calculating the probabilities of events in play\". Este libro tivo catro edici\u00f3ns, en lat\u00edn en 1711 e en ingl\u00e9s en 1718, 1738 e 1756. Nas \u00faltimas edici\u00f3ns, de Moivre inclu\u00edu un resultado in\u00e9dito de 1733, que \u00e9 a primeira achega \u00e1 distribuci\u00f3n binomial en termos do que se co\u00f1ece na actualidade como distribuci\u00f3n normal. Este foi o primeiro m\u00e9todo de atopar a probabilidade de que ocorra un erro dun tama\u00f1o dado cando se expresa en funci\u00f3n da variabilidade da distribuci\u00f3n, e a primeira identificaci\u00f3n do c\u00e1lculo do erro probable. Ademais, aplicou estas teor\u00edas a problemas sobre apostas e t\u00e1boas de actuarios.\nUnha expresi\u00f3n que aparece habitualmente en probabilidade \u00e9 \"n\"!, mais antes das calculadoras atopar o resultado levaba moito tempo. En 1733 de Moivre propuxo a f\u00f3rmula para estimar o factorial \"n\"!\u00a0=\u00a0\"cn\"\"n\"+1/2e\u2212\"n\". Obtivo unha expresi\u00f3n aproximada para a constante \"c\" mais foi James Stirling quen descubriu que \"c\" era \u221a(2\"\u03c0\").\nDe Moivre tam\u00e9n publicou un artigo titulado \"Annuities upon Lives\" en que estudaba a distribuci\u00f3n normal da taxa de mortalidade sobre a idade dunha persoa. A partir de aqu\u00ed desenvolveu unha f\u00f3rmula simple para aproximar os ingresos producidos por pagamentos anuais baseado na idade da persoa. Isto \u00e9 similar \u00e1s f\u00f3rmulas empregadas polas compa\u00f1\u00edas de seguros actuais.\nPrioridade con respecto \u00e1 distribuci\u00f3n de Poisson.\nAlg\u00fans resultados da distribuci\u00f3n de Poisson foron introducidos por De\u00a0Moivre en \"De Mensura Sortis seu; de Probabilitate Eventuum in Ludis a Casu Fortuito Pendentibus\" en Philosophical Transactions\u00a0da Royal Society, p.\u00a0219. Como resultado, alg\u00fans autores argumentaron que a distribuci\u00f3n de Poisson ter\u00eda que levar o nome de de Moivre.\nF\u00f3rmula de De Moivre.\nEn 1707 de Moivre derivou:\no que era capaz de probar para todo enteiro positivo \"n\". En 1722 suxeriu isto nunha versi\u00f3n m\u00e1is co\u00f1ecida da F\u00f3rmula de De Moivre:\nEn 1749 Euler probou esta f\u00f3rmula para calquera real \"n\" utilizando a f\u00f3rmula que leva o seu nome. Esta f\u00f3rmula \u00e9 importante porque relaciona os n\u00fameros complexos e a trigonometr\u00eda. Ademais, esta f\u00f3rmula permite a derivaci\u00f3n de expresi\u00f3ns \u00fatiles para cos(\"nx\") e sen(\"nx\") en termos de cos(\"x\") e sen(\"x\")."}
{"id": "336840", "revid": "89787", "url": "https://gl.wikipedia.org/wiki?curid=336840", "title": "Mi\u00f3psidos", "text": "A dos mi\u00f3psidos (\"Myopsida\") \u00e9 unha orde de moluscos cefal\u00f3podos da superorde dos decapodiformes, ou dec\u00e1podos, que constit\u00fae, co seu grupo irm\u00e1n, o dos eg\u00f3psidos (\"Oegopsida\"), os cefal\u00f3podos co\u00f1ecidos na bibliograf\u00eda internacional como \"luras\".\nCaracter\u00edsticas.\nEstas luras caracter\u00edzanse, entre outras cousas por teren as s\u00faas femias un s\u00f3 oviduto (o esquerdo) e non duplo, como os eg\u00f3psidos, pero principalmente por teren a c\u00e1mara anterior do ollo pechada ao exterior, ou en comunicaci\u00f3n co el a trav\u00e9s dunha pequena abertura,\nsituada lateralmente, nunha segunda membrana (ademais da c\u00f3rnea).\nTaxonom\u00eda.\nDescrici\u00f3n.\nA orde foi descrita en 1841 polo naturalista franc\u00e9s Alcide d'Orbigny.\nEtimolox\u00eda.\nO termo \"Myopsida\" est\u00e1 formado polos elementos do lat\u00edn cient\u00edfico \"my-\", tirado do grego antigo \u03bc\u03cd\u03c9, \"m\u00fdo\", 'pecharse', especialmente os ollos, e \"-opsida\", derivado do grego antigo \u1f45\u03c8\u03b9\u03c2 \"\u00f3psis\", 'ollo'. Literalmente: 'os de ollos pechados', aludindo a que non te\u00f1en burato na c\u00f3rnea dos ollos (como os eg\u00f3psidos).\nClasificaci\u00f3n.\nSegundo o World Register of Marine Species, a orde comprende tan s\u00f3 as d\u00faas familias seguintes:\nAlg\u00fans autores substit\u00faen este taxon pola suborde dos miopsinos (\"Myopsina\"), dentro da orde dos t\u00e9utidos (\"Teuthida\")."}
{"id": "336841", "revid": "22795", "url": "https://gl.wikipedia.org/wiki?curid=336841", "title": "Myopsida", "text": ""}
{"id": "336849", "revid": "5863", "url": "https://gl.wikipedia.org/wiki?curid=336849", "title": "Xo\u00e1n Ramiro Cuba Rodr\u00edguez", "text": ""}
{"id": "336851", "revid": "5863", "url": "https://gl.wikipedia.org/wiki?curid=336851", "title": "Antonio Reigosa Carreiras", "text": ""}
{"id": "336854", "revid": "1888", "url": "https://gl.wikipedia.org/wiki?curid=336854", "title": "Herminio Ramos Gonz\u00e1lez", "text": ""}
{"id": "336856", "revid": "5312", "url": "https://gl.wikipedia.org/wiki?curid=336856", "title": "Secuestro do voo MS181 de EgyptAir", "text": "O secuestro do voo MS181 da compa\u00f1\u00eda a\u00e9rea EgyptAir foi un episodio que tivo lugar o 29 de marzo de 2016. Seif Eldin Mustafa, un pasaxeiro do voo que orixinalmente hab\u00eda de cubrir a ruta entre os aeroportos exipcios de Alexandr\u00eda e O Cairo, ameazou con facer estoupar o aparello se os pilotos non aterraban en Larnaca, na illa de Chipre. Tras dunhas horas, todos os pasaxeiros foron liberados, quedando ceibes todos os ref\u00e9ns. O secuestrador foi arrestado \u00e1 sa\u00edda do avi\u00f3n, ao entregarse el mesmo sete horas m\u00e1is tarde, sen que ningu\u00e9n resultase ferido no incidente. Posteriormente comprobouse que o explosivo era falso.\nA aeronave en cuesti\u00f3n ti\u00f1a 12 anos desde que foi fabricada. Trat\u00e1base dun Airbus A320-200, rexistrada como SU-GCB, MSN 2079. O seu primeiro voo foi o 8 de xullo de 2003, e foi entregado a EgyptAir o 31 de outubro do mesmo ano.\nO d\u00eda 30 de marzo desde mesmo ano, f\u00edxose viral unha selfie que un pasaxeiro tirou co secuestrador, Seif Eldin Mustafa. O autor da fotograf\u00eda era un mozo de Leeds chamado Ben Innes, o cal afirmou que o motivo da selfie foi que \"ao pensar que a bomba era real, en calquera caso non ti\u00f1a nada que perder\"."}
{"id": "336857", "revid": "89787", "url": "https://gl.wikipedia.org/wiki?curid=336857", "title": "Stoffel Vandoorne", "text": "Stoffel Vandoorne nado o 26 de marzo de 1992 \u00e9 un piloto de carreiras profesional de B\u00e9lxica, que actualmente compite en F\u00f3rmula S\u00faper. Tam\u00e9n \u00e9 o piloto reserva do equipo McLaren de F\u00f3rmula Un, preparado para facer a s\u00faa estrea no Gran Premio de Bahrain de 2016, en substituci\u00f3n de Fernando Alonso, que foi descartado da carreira polos m\u00e9dicos da FIA logo dun accidente no Gran Premio de Australia de 2016.\nTraxectoria.\nKarting.\nNado en Kortrijk, Vandoorne comezou a s\u00faa andaina no karting en 1998 aos seis anos, e dez anos m\u00e1is tarde ga\u00f1ou o Campionato KF2 belga. En 2009 terminou como subcampi\u00f3n na Copa do Mundo CIK-FIA na categor\u00eda KF2.\nF\u00f3rmula Renault.\nEn 2010, Vandoorne trasladouse aos monoprazas de carreiras, un\u00edndose as Series F4 Eurocup 1.6. Logo ga\u00f1ou a serie no seu primeiro intento, terminando a tempada con seis vitorias e tres podios..\nEn 2011, competiu na Eurocup Formula Renault 2.0 con Kurt Mollekens no equipo KTR. Terminou quinto na xeral, cun podio en Hungaroring e outros oito acabados nos puntos ao longo da tempada, tam\u00e9n participou na Formula Renault 2.0 Northern European Cup, onde terminou terceiro na clasificaci\u00f3n da serie con oito podios.\nNa tempada 2012 Vandoorne mant\u00edvose na Eurocup, pero deixou KTR para unirse a Josef Kaufmann Racing. Ga\u00f1ou o campionato por dez puntos logo dunha dura batalla co Red Bull de Daniil Kvyat. Entre eles ga\u00f1aron 11 das 14 carreiras e terminaron a m\u00e1is de 100 puntos de vantaxe sobre o seu rival m\u00e1is pr\u00f3ximo. Vandoorne terminou a tempada con catro vitorias e seis podios no seu haber. Tam\u00e9n disputou algunha carreira na Northern European Cup, onde ga\u00f1ou cinco das sete carreiras que empezou e terminou no podio nunha sexta carreira.\nEn 2013, Vandoorne correu na F\u00f3rmula Renault 3.5, onde substitu\u00edu ao campi\u00f3n de 2012 Robin Frijns en Fortec Motorsport, terminou segundo por detr\u00e1s do seu compa\u00f1eiro o novo piloto de McLaren Kevin Magnussen con catro vitorias e 10 podios, inclu\u00edndo unha vitoria na s\u00faa pista local de Spa-Francorchamps.\nGP2 Series.\nEn xaneiro de 2014, confirmouse que Vandoorne far\u00eda a s\u00faa estrea na GP2, competindo con ART. Na primeira carreira en Bahrain, Vandoorne conseguiu a s\u00faa primeira vitoria da tempada na carreira principal. A isto segu\u00edronlle catro poles consecutivas, tres vitorias m\u00e1is en Hungaroring, Monza e Yas Marina e seis podios adicionais. Malia ser un novato, terminou segundo por detr\u00e1s do campi\u00f3n de 2014 Jolyon Palmer.\nVandoorne continuou con ART en 2015 e foi considerado o principal candidato ao t\u00edtulo. Participou na F\u00f3rmula 3 xaponesa de 2014 xunto o campi\u00f3n Nobuharu Matsushita. Logo de cinco vitorias, doce podios e catro poles, Vandoorne logrou o t\u00edtulo en Sochi, 108 puntos por encima do seu rival m\u00e1is pr\u00f3ximo Alexander Rossi.\nF\u00f3rmula Un.\nEn febreiro de 2013, Vandoorne uniuse ao Programa de Novos Pilotos de McLaren, baixo a tutela do seu representante Richard Goddard, en colaboraci\u00f3n co director deportivo do equipo Sam Michael e o seu xefe de comunicaci\u00f3ns Matt Bishop, Alex Wurz presentouno en 2011.\nEn xaneiro de 2014, foi presentado como terceiro piloto de McLaren F1 tam\u00e9n como piloto titular nas GP2 Series de ART Grand Prix.\nF\u00f3rmula S\u00faper.\nO 12 de febreiro de 2016, anunciouse que Vandoorne correr\u00e1 na Super F\u00f3rmula en 2016. Terminou en cuarto lugar, a clasificaci\u00f3n m\u00e1is alta entre os pilotos de motor Honda, con d\u00faas vitorias e unha pole position no Fuji Speedway en condici\u00f3nsde mollado ao longo da carreira.\nMcLaren (2016-presente).\nO 31 de marzo de 2016, anunciouse que Vandoorne substituir\u00eda ao piloto titular Fernando Alonso no Gran Premio de Bahrain despois de que o espa\u00f1ol non fora considerado apto para pilotar tralo grave accidente na rolda anterior. Logo de cualificar 12\u00ba por diante de Jenson Button, Vandoorne finalizou 10\u00b0 e converteuse no primeiro piloto de reserva en anotar puntos no debut desde Sebastian Vettel no Gran Premio dos Estados Unidos de 2007.\nO 3 de setembro de 2016, antes do Gran Premio de Italia, McLaren anunciou que Jenson Button non renovar\u00eda en , e que Vandoorne o substituir\u00eda para correr xunto a Alonso para a tempada de F\u00f3rmula Un de . O 23 de agosto de 2017, anunciouse que Vandoorne manter\u00edase para a tempada .\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "336859", "revid": "2520", "url": "https://gl.wikipedia.org/wiki?curid=336859", "title": "Voo 181 de EgyptAir", "text": ""}
{"id": "336861", "revid": "85894", "url": "https://gl.wikipedia.org/wiki?curid=336861", "title": "Asociaci\u00f3n de Casas-Museo e Fundaci\u00f3ns de Escritores", "text": "A Asociaci\u00f3n de Casas-Museo e Fundaci\u00f3ns de Escritores (ACMFE) \u00e9 unha fundaci\u00f3n creada en 1993 nas Palmas de Gran Canaria (Illas Canarias), co obxectivo de dinamizar, promover e potenciar as vivendas de escritores destacados na s\u00faa labor de convertelos en museos.\nEn 2016 ti\u00f1a m\u00e1is de 50 casas asociadas.\nCasas-museo en Galicia.\nEn Galicia existen 9 casas-museos dentro da fundaci\u00f3n, das cales tres at\u00f3panse na provincia de Pontevedra, 3 na de Ourense e outras tres na da Coru\u00f1a. As casas-museo asociadas \u00e1 fundaci\u00f3n son as seguintes:"}
{"id": "336864", "revid": "27155", "url": "https://gl.wikipedia.org/wiki?curid=336864", "title": "A evoluci\u00f3n como teor\u00eda e feito", "text": ""}
{"id": "336865", "revid": "197", "url": "https://gl.wikipedia.org/wiki?curid=336865", "title": "ACMFE", "text": ""}
{"id": "336870", "revid": "56817", "url": "https://gl.wikipedia.org/wiki?curid=336870", "title": "Dirk Wears White Sox", "text": "Dirk Wears White Sox \u00e9 o \u00e1lbum de estrea da banda inglesa de new wave Adam and the Ants, publicado o 30 de outubro de 1979 a trav\u00e9s do selo Do It Records."}
{"id": "336871", "revid": "5863", "url": "https://gl.wikipedia.org/wiki?curid=336871", "title": "Celso M\u00e9ndez Brand\u00f3n", "text": "Celso M\u00e9ndez Saavedra Brand\u00f3n foi un avogado e pol\u00edtico galego.\nTraxectoria.\nFoi xu\u00edz municipal de Vigo nos anos dez e na ditadura de Primo de Rivera. Na Segunda Rep\u00fablica foi presidente do Comit\u00e9 Provincial de Pontevedra de Acci\u00f3n Popular. Presentouse \u00e1s elecci\u00f3ns de 1936 pola CEDA, pero non resultou elixido. No franquismo foi avogado en Vigo.\nVida persoal.\nCasou en Baiona con Guadalupe Isla Leal en 1914."}
{"id": "336881", "revid": "98629", "url": "https://gl.wikipedia.org/wiki?curid=336881", "title": "A capela (m\u00fasica)", "text": "A capela (do italiano a cappella que significa \"como na capela\" ) \u00e9 o xeito de crear m\u00fasica unicamente a trav\u00e9s da voz humana xerando os sons, o ritmo, a melod\u00eda e a harmon\u00eda necesarias sen necesidade de ning\u00fan tipo de instrumento musical.\nOrixe.\nA m\u00fasica a capela \u00e9 m\u00fasica vocal sen acompa\u00f1amento instrumental.\u00a0Prov\u00e9n das restrici\u00f3ns no uso de instrumentos musicais en igrexas cristi\u00e1s desde a introduci\u00f3n do canto gregoriano ata ben entrado en medievo.\nA m\u00fasica a capela util\u00edzase adoito en m\u00fasica sacra. O canto gregoriano \u00e9 o exemplo m\u00e1is claro de m\u00fasica a capela, do mesmo xeito que a maior\u00eda da m\u00fasica vocal sacra do Renacemento. O madrigal foi tam\u00e9n unha forma de canto a capela, ata que a comezos do Barroco se lle engadiron diferentes instrumentos. Os Amish, as igrexas de Cristo, congregaci\u00f3ns bautistas primitivas, a maior\u00eda das congregaci\u00f3ns da igrexa cat\u00f3lica e os cristi\u00e1ns ortodoxos do Leste (principalmente rusos e outros grupos eslavos) son corpos relixiosos co\u00f1ecidos por realizar os oficios sen acompa\u00f1amento musical. A arpa sacra, un tipo de m\u00fasica \"popular\" relixiosa, \u00e9 tam\u00e9n un estilo de canto a capela. Durante os anos 80, tivo maior pulo entre os grupos relixiosos o uso de agrupaci\u00f3ns vocais como entretemento.\nHistoria.\nDesde a descuberta dos primeiros aparellos para gravar son, as gravaci\u00f3ns de m\u00fasica a capela son infinitas. A invenci\u00f3n do magnet\u00f3fono na d\u00e9cada dos corenta chegou acompa\u00f1ada da \u00e9poca dourada dos grupos vocais estadounidenses cun gran n\u00famero de estilos desenvolvidos desde os campos de algod\u00f3n dos escravos, cos seus \"gospel\". Blues, scat, jazz, beeboop, rock and roll, doo wop, surf e un longo etc\u00e9tera son estilos dos anos 40,50 e 60. Desde os anos 80, incitado polo \u00e9xito de canci\u00f3ns de artistas como Bobby McFerrin, Boyz II Men, Flying Pickets, Neri per Caso, Vocal Siete, Rockapella, etc., esta forma de m\u00fasica colleu un auxe importante.\nOs arranxos da m\u00fasica popular para os pequenos conxuntos a capela incl\u00faen xeralmente unha voz que canta a melod\u00eda principal, unha que canta sobre unha li\u00f1a de baixo, e que marca o ritmo, e as voces restantes, que contrib\u00faen ao acompa\u00f1amento en forma de harmon\u00eda acorde, que se chama coro. Con todo, moitos grupos a capela contempor\u00e1neos adoptaron outros m\u00e9todos, inclu\u00edndo polifon\u00eda e o \"beatbox\" ou percusi\u00f3n vocal, que consiste nunha caixa de ritmos producida coa boca ou a imitaci\u00f3n dunha bater\u00eda, percusi\u00f3n menor, pratos, etc.\nTam\u00e9n xurdiron bandas de m\u00fasica a capela en x\u00e9neros de m\u00fasica m\u00e1is populares, como Van Canto, que combina os seus propios temas con versi\u00f3ns a capela de cl\u00e1sicos do heavy metal.\nEn 2009 xurdiu o grupo The Voca People orixinario de Israel, que combina o canto a capela con beatboxing.\nEn 2015 o grupo a capela estadounidense Pentatonix ga\u00f1ou un Grammy ao mellor arranxo instrumental ou a capela polo seu tema 'Daft Punk'. Isto supuxo un grande avance no reco\u00f1ecemento da m\u00fasica a capela no \u00e1mbito contempor\u00e1neo."}
{"id": "336882", "revid": "1888", "url": "https://gl.wikipedia.org/wiki?curid=336882", "title": "Celso M\u00e9ndez Saavedra Brand\u00f3n", "text": ""}
{"id": "336886", "revid": "23204", "url": "https://gl.wikipedia.org/wiki?curid=336886", "title": "Teotihuac\u00e1n", "text": "Teotihuac\u00e1n ou Teotihuacan (en n\u00e1huatl: \"lugar onde os homes se converten en deuses\"; \"lugar onde se fixeron os deuses\"; \"cidade dos deuses\"), ou tam\u00e9n Teo uacan (en n\u00e1huatl: \"cidade do sol\") \u00e9 o nome que se d\u00e1 \u00e1 que foi unha das maiores cidades prehisp\u00e1nicas de Mesoam\u00e9rica. O top\u00f3nimo \u00e9 de orixe n\u00e1huatl e foi empregado polos mexicas para identificar esta cidade constru\u00edda por unha civilizaci\u00f3n anterior a eles e que xa se atopaba en ru\u00ednas cando os mexicas a viron por primeira vez. \u00c1 data, desco\u00f1\u00e9cese o nome que lle daban os seus habitantes orixinais. Os restos da cidade at\u00f3panse ao nord\u00e9s do val de M\u00e9xico, nos municipios de Teotihuac\u00e1n e San Mart\u00edn de las Pir\u00e1mides (Estado de M\u00e9xico), aproximadamente a 78 quil\u00f3metros de distancia do centro da Cidade de M\u00e9xico. A zona de monumentos arqueol\u00f3xicos foi declarada Patrimonio da Humanidade pola UNESCO en 1987.\nAs orixes de Teotihuac\u00e1n son a\u00ednda obxecto de investigaci\u00f3n entre os especialistas. Ao redor do inicio da era cristi\u00e1, Teotihuac\u00e1n era unha aldea que cobraba importancia como centro de culto na conca do An\u00e1huac. As primeiras construci\u00f3ns de envergadura proceden desa \u00e9poca, como mostran as escavaci\u00f3ns na Pir\u00e1mide da L\u00faa. O apoxeo da cidade tivo lugar durante o Per\u00edodo Cl\u00e1sico (ss.\u00a0III-VII\u00a0d.C.). Nesa etapa, a cidade foi un importante nodo comercial e pol\u00edtico que chegou a ter unha superficie de case 21\u00a0km2, cunha poboaci\u00f3n de 100\u00a0000 a 200\u00a0000 habitantes. A influencia de Teotihuac\u00e1n deixouse sentir por todas as zonas de Mesoam\u00e9rica, como mostran os descubrimentos en cidades como Tikal e Monte Alb\u00e1n, entre outros sitios que tiveron unha importante relaci\u00f3n cos teotihuacanos. O declive da cidade ocorreu no s\u00e9culo VII, nun contexto marcado por inestabilidade pol\u00edtica, rebeli\u00f3ns internas e cambios climatol\u00f3xicos que causaron un colapso no norte de Mesoam\u00e9rica. A maior parte da poboaci\u00f3n da cidade dispersouse por diversas localidades na conca de M\u00e9xico.\nDesco\u00f1\u00e9cese cal era a identidade \u00e9tnica dos primeiros habitantes de Teotihuac\u00e1n. Entre os candidatos at\u00f3panse os totonacos, os n\u00e1huatls e os pobos de idioma otomangue, particularmente os otom\u00eds. As hip\u00f3teses m\u00e1is recentes apuntan a que Teotihuac\u00e1n foi unha urbe cosmopolita en cuxo florecemento se viron involucrados grupos de diversa orixe \u00e9tnica, como mostran os descubrimentos no barrio zapoteco da cidade e a presenza de obxectos provenientes doutras rexi\u00f3ns de Mesoam\u00e9rica, sobre todo da rexi\u00f3n do Golfo e da \u00e1rea maia.\nTeotihuac\u00e1n foi motivo de interese para as sociedades posteriores ao declive da cultura teotihuacana en Mesoam\u00e9rica. As s\u00faas ru\u00ednas foron exploradas dende a \u00e9poca prehisp\u00e1nica, entre outros, polos toltecas e os mexicas. O descubrimento de obxectos teotihuacanos nos xacementos arqueol\u00f3xicos de Tula e o Templo Maior de M\u00e9xico-Tenochtitlan as\u00ed o confirma. Na mitolox\u00eda n\u00e1huatl poscl\u00e1sica, a cidade aparece como o escenario de mitos fundamentais como a lenda dos Soles dos mexicas.\nActualmente, os restos de Teotihuac\u00e1n constit\u00faen a zona de monumentos arqueol\u00f3xicos con maior afluencia de turistas en M\u00e9xico, por encima de Chich\u00e9n Itz\u00e1, El Taj\u00edn e Monte Alb\u00e1n. As escavaci\u00f3ns arqueol\u00f3xicas en Teotihuac\u00e1n contin\u00faan at\u00e9 os nosos d\u00edas, e deron como resultado un paulatino incremento na calidade e cantidade do co\u00f1ecemento que se ten sobre esta cidade.\nToponimia.\nTeotihuac\u00e1n \u00e9 un top\u00f3nimo de orixe n\u00e1huatl que lle foi dado \u00e1 cidade varios s\u00e9culos despois do seu ocaso polos pobos n\u00e1huatl. Os mexicas empregaban ese nome para referirse \u00e1s ru\u00ednas da antiga cidade, a cal levaba preto de 1000 anos de abandono cando a atoparon, e deles foi recollido en fontes hist\u00f3ricas e no uso do idioma espa\u00f1ol durante a \u00e9poca colonial. As fontes mexicas son a orixe de moitos malentendidos sobre Teotihuac\u00e1n, pois eles co\u00f1eceron a cidade cando xa fora abandonada. Para eles, Teotihuac\u00e1n era unha cidade dun pasado no que tam\u00e9n floreceu Tula, polo que pensaban que os seus habitantes foron toltecas.\nPropux\u00e9ronse varias hip\u00f3teses sobre o significado do top\u00f3nimo. Hai que lembrar que o n\u00e1huatl \u00e9 unha lingua aglutinante que permite expresar ideas complexas nun s\u00f3 voc\u00e1bulo mediante a adici\u00f3n de afixos a unha ra\u00edz. Unha das interpretaci\u00f3ns m\u00e1is co\u00f1ecidas \u00e9 a que traduce Teotihuac\u00e1n como \"lugar onde naceron os deuses\" ou equivalentemente \"Lugar onde foron feitos os deuses\". Esta interpretaci\u00f3n est\u00e1 relacionada coa Lenda dos Soles, un co\u00f1ecido mito cosmog\u00f3nico mesoamericano \u2014e particularmente nahua\u2015 que sit\u00faa nesta cidade a creaci\u00f3n do Quinto Sol mediante o sacrificio de todos os deuses da era anterior.\nNo \"Diccionario del n\u00e1huatl en el espa\u00f1ol de M\u00e9xico\", Carlos Montemayor di que prov\u00e9n dos voc\u00e1bulos \"t\u00e9otl\" (\"deus\"), \"-ti\" (ligadura euf\u00f3nica), hua (posesivo), \"-can\" (locativo que indica o sitio onde se realiza unha acci\u00f3n), de modo que o traduce como \"Lugar dos que te\u00f1en deuses\".\nO certo \u00e9 que se desco\u00f1ece o nome que a cidade recibiu dos seus habitantes na \u00e9poca do seu florecemento. Alg\u00fans textos descubertos na \u00e1rea maia adoitan relacionar o glifo \"puh\" (tule) con personaxes de filiaci\u00f3n teotihuacana representados en estelas de cidades maias tan importantes como Tikal, Uaxact\u00fan e Bonampak. Puh pos\u00fae nos idiomas maias o mesmo significado que ten o voc\u00e1bulo Tollan (AFI: ), que designaba a cidade fabulosa da mitolox\u00eda mesoamericana. Tollan era o arquetipo da civilizaci\u00f3n mesoamericana e a orixe da lexitimidade das li\u00f1axes dominantes en numerosos estados en toda a rexi\u00f3n. Os estudosos maias te\u00f1en posturas diversas sobre a identidade de Puh; alg\u00fans deles soste\u00f1en que ese lugar mencionado en diversos textos maias \u00e9 Teotihuac\u00e1n. Esta hip\u00f3tese poder\u00eda ser reforzada polo descubrimento de varias representaci\u00f3ns do glifo \"puh\" na pintura mural do conxunto residencial teotihuacano de Tepantitla.\nA\u00ednda que se identificou orixinalmente esta Tollan lendaria con Tollan-Xicocotitlan, a capital dos toltecas, alg\u00fans investigadores preferiron separar o mito da historia, principalmente porque non s\u00f3 esta cidade sen\u00f3n outras de igual relevancia en Mesoam\u00e9rica foron chamadas da mesma forma. Con todo, a distinci\u00f3n entre as cidades hist\u00f3ricas e a cidade mitol\u00f3xica non \u00e9 aplicada de maneira monol\u00edtica. Facendo unha an\u00e1lise das fontes hist\u00f3ricas, os achados arqueol\u00f3xicos no centro de M\u00e9xico e na \u00e1rea maia \u2015como o referido caso do glifo \"puh\" nas Terras Baixas\u2015, Enrique Florescano fai unha asociaci\u00f3n do mito coa cidade de Teotihuac\u00e1n, de modo que a chama Tollan-Teotihuacan e atrib\u00fae \u00e1 chamada cidade dos deuses a identidade da Tula mitol\u00f3xica. Esta mesma postura fora sostida por Laurette S\u00e9journ\u00e9 no congreso de arque\u00f3logos onde se estableceu que a Tollan mitol\u00f3xica era Tollan-Xicocotitlan, e \u00e9 compartida por Stuart, Uriarte e Duverger. Ren\u00e9 Millon, un dos m\u00e1is reco\u00f1ecidos especialistas no tema de Teotihuac\u00e1n, opina que efectivamente Teotihuac\u00e1n \u00e9 a lendaria Tollan, pero non acepta que este sexa o seu nome.\nTeotihuac\u00e1n, ademais de designar a cidade hist\u00f3rica e o conxunto de monumentos arqueol\u00f3xicos que est\u00e1n abertos \u00e1 visita do p\u00fablico, tam\u00e9n \u00e9 o nome dun municipio mexiquense (San Juan Teotihuac\u00e1n) e da s\u00faa cabeceira (Teotihuac\u00e1n de Aresta).\nContorna xeogr\u00e1fica.\nTeotihuac\u00e1n foi fundada nunha posici\u00f3n pouco com\u00fan na s\u00faa \u00e9poca con respecto ao patr\u00f3n de asentamento propio da conca de M\u00e9xico durante o Precl\u00e1sico Medio. A maior\u00eda dos asentamentos de maior envergadura na rexi\u00f3n localiz\u00e1banse na ribeira do sistema lacustre do An\u00e1huac ou moi preto dela. Cuicuilco e Copilco no sur; Ticom\u00e1n, El Arbolillo, Zacatenco e Tlatilco no norte; e Tlapacoya no oriente son exemplo diso. En contraste, Teotihuac\u00e1n levantouse a quince quil\u00f3metros da costa do lago de Texcoco, sobre o r\u00edo San Juan no val que tomou o nome da cidade. Duverger afirma que a localizaci\u00f3n de Teotihuac\u00e1n corresponde non s\u00f3 a unha fronteira ecol\u00f3xica, sen\u00f3n \u00e1 fronteira entre a civilizaci\u00f3n agr\u00edcola mesoamericana e o mundo cultural dos pobos aridoamericanos n\u00f3mades.\nO val de Teotihuac\u00e1n forma parte da conca de M\u00e9xico. Sit\u00faase no nord\u00e9s dese gran vaso lacustre de m\u00e1is de 14 mil km2 de superficie, dentro dos l\u00edmites que actualmente corresponden ao estado de M\u00e9xico. A s\u00faa altitude vai dos 2240\u00a0msnm aos 3200 na c\u00faspide do cerro Gordo. Na zona de monumentos arqueol\u00f3xicos a altitude \u00e9 de 2300\u00a0msnm. O val est\u00e1 limitado ao norte polos cerros Gordo, Malinalco e Colorado; ao sur pola serra de Patlachique, con elevaci\u00f3ns superiores a 2600\u00a0msnm; e cara ao oriente termina nas inmediaci\u00f3ns de Otumba e os cerros contiguos. Ao suroeste do val local\u00edzase o cerro Chiconautla, preto da antiga desembocadura do r\u00edo San Juan. O cerro Tonala, ao po\u00f1ente, marca a separaci\u00f3n entre o val de Teotihuac\u00e1n e a chaira aluvial onde se atopan Tec\u00e1mac e Zumpango.\nA drenaxe principal do val real\u00edzase cara ao vaso do lago de Texcoco a trav\u00e9s dos r\u00edos San Juan, San Lorenzo e Huixulco. Estes r\u00edos son estacionales, crecen en \u00e9poca de precipitaci\u00f3ns e durante o resto do ano as s\u00faas correntes desaparecen da superficie para emerxer na seguinte estaci\u00f3n chuviosa. Os r\u00edos do val de Teotihuac\u00e1n desembocaban na \u00e9poca prehisp\u00e1nica preto de Cuanal\u00e1n. Debido ao desecamento dos lagos do An\u00e1huac \u2014proceso iniciado no s\u00e9culo XVII e que continuou at\u00e9 o s\u00e9culo XXI\u2014, o San Juan foi canalizado cara ao desaugadoiro xeral do val de M\u00e9xico.\nOs solos do val de Teotihuac\u00e1n pertencen principalmente a catro tipos. O feozem corresponde ao 40% da superficie. S\u00e9guenlle en importancia os tipos vertisol (16%), cambisol (13.5%) e leptosol (13%). Realiz\u00e1ronse investigaci\u00f3ns co prop\u00f3sito de observar cal foi o impacto da actividade humana sobre os chans de Teotihuac\u00e1n. Rivera Uria \"et al.\" advirten que nalg\u00fans sitios como o cerro San Lucas a composici\u00f3n da superficie cambiou dramaticamente. Neste caso atoparon que antes do establecemento das primeiras comunidades do Precl\u00e1sico o chan dominante nese lugar era o luvisol, que actualmente desapareceu. Outras secci\u00f3ns do val foron afectadas con prop\u00f3sitos construtivos. O volume inmenso de materiais empregados para o recheo da pir\u00e1mide da L\u00faa procede da superficie de zonas pr\u00f3ximas ao edificio \u2015onde se atoparon depresi\u00f3ns artificiais\u2015 e alcanza 2 mill\u00f3ns de m3.\nA vexetaci\u00f3n do val de Teotihuac\u00e1n cambiou pouco respecto da \u00e9poca prehisp\u00e1nica, a\u00ednda que \u00e9 evidente que a paisaxe actual \u00e9 o resultada dunha combinaci\u00f3n de factores naturais e antropox\u00e9nicos. A diferenza principal consistir\u00eda na extensi\u00f3n dos ecosistemas vexetais \u2015pois a superficie dedicada \u00e1 agricultura creceu \u00e1 conta deles\u2015 e na desaparici\u00f3n das especies do x\u00e9nero \"Pinus\" na paisaxe do val. Na actualidade a rexi\u00f3n presenta seis tipos principais de vexetaci\u00f3n. Conta con pequenos redutos de bosque de aci\u00f1eiras, situados no cerro Gordo; este tipo de vexetaci\u00f3n probablemente cubriu as zonas que actualmente son ocupadas por matogueiras de aci\u00f1eira (\"Quercus microphyla\") que constit\u00faen un segundo tipo de vexetaci\u00f3n. A matogueira de xer\u00f3fitas \u00e9 o tipo de vexetaci\u00f3n m\u00e1is representativo na actualidade, e comprende especies como \"Opuntia streptacantha\", \"Zaluzania augusta\" e \"Mimosa biuncifera\". A estes tipos de vexetaci\u00f3n s\u00famanse os pasteiros, a vexetaci\u00f3n hidr\u00f3fila estacional, asociada coa tempada de choiva.\nAs condici\u00f3ns do val favoreceron a concentraci\u00f3n demogr\u00e1fica por ser ben\u00e9ficas para o estilo de vida mesoamericano baseado na agricultura. Os patr\u00f3ns de asentamento indican que durante o Precl\u00e1sico (c.\u00a02500\u00a0a.C.-200\u00a0d.C.) as primeiras aldeas se estableceron nas ladeiras dos cerros que, como se dixo arriba, contaban con chans aluviales propios para o cultivo, pero a partir do Cl\u00e1sico (c.\u00a0200-700\u00a0d.C.) tivo lugar un aumento da poboaci\u00f3n no fondo do val. Con todo, por estar localizado na zona de transici\u00f3n entre o ambiente lacustre do An\u00e1huac e o m\u00e1is seco dos vales de Tulancingo e de El Mezquital, estaba exposto a algunhas flutuaci\u00f3ns climatol\u00f3xicas. A iluviaci\u00f3n da arxila atopada no tepetate do cerro San Lucas d\u00e1 conta dunha diminuci\u00f3n da humidade ambiental que coincide co aumento da poboaci\u00f3n, a\u00ednda que o apoxeo de Teotihuac\u00e1n parece estar relacionado cun ambiente relativamente m\u00e1is h\u00famido e amornado que o actual.\nHistoria.\nA \u00e9poca de maior apoxeo de Teotihuac\u00e1n corresponde ao per\u00edodo cl\u00e1sico temper\u00e1n de Mesoam\u00e9rica (ss.\u00a0II/III-VI). Con todo, os inicios da cidade deben colocarse no primeiro milenio antes de nosa era. Localizada estratexicamente ao nord\u00e9s do val de M\u00e9xico, nas proximidades da ribeira norte do lago de Texcoco, Teotihuac\u00e1n converteuse na principal competencia de Cuicuilco durante o precl\u00e1sico rard\u00edo. A erupci\u00f3n do Xitle no sur do val apresurou a ca\u00edda de Cuicuilco e favoreceu a concentraci\u00f3n da poboaci\u00f3n e o poder pol\u00edtico e econ\u00f3mico en Teotihuac\u00e1n.\nPor motivos que a\u00ednda non foron totalmente dilucidados, Teotihuac\u00e1n colapsou cara a mediados do s\u00e9culo VIII, dando lugar ao Per\u00edodo Epicl\u00e1sico mesoamericano. Os vestixios da cidade deron orixe a numerosas explicaci\u00f3ns sobre a s\u00faa presenza entre os pobos n\u00e1huatls do Poscl\u00e1sico, e estas explicaci\u00f3ns son co\u00f1ecidas polo labor recompilatorio de recuperaci\u00f3n dos misioneiros de Indias, en concreto Bernardino de Sahag\u00fan."}
{"id": "336896", "revid": "23204", "url": "https://gl.wikipedia.org/wiki?curid=336896", "title": "Atlautla", "text": "Atlautla \u00e9 un concello que se atopa ao leste do Estado de M\u00e9xico, en M\u00e9xico. Limita coas municipalidades mexicanas de Tepetlixpa, Ozumba, Amecameca e Ecatzingo. Abrangue unha \u00e1rea de 162,06\u00a0km\u00b2 e a s\u00faa poboaci\u00f3n era de 27\u00a0663 habitantes no ano 2010. A cabeceira municipal \u00e9 Atlautla de Victoria.\nTop\u00f3nimo.\nAtlautla prov\u00e9n do n\u00e1huatl \"atlauhtli\" (barranca) e o sufixo de abundancia \"-tla\". O seu nome significa \"lugar onde abondan as barrancas\"."}
{"id": "336897", "revid": "23204", "url": "https://gl.wikipedia.org/wiki?curid=336897", "title": "Atizap\u00e1n de Zaragoza", "text": "Atizap\u00e1n de Zaragoza \u00e9 un concello que se atopa ao noroeste do Estado de M\u00e9xico, en M\u00e9xico. Limita coas municipalidades de Naucalpan de Ju\u00e1rez, Nicol\u00e1s Romero, Cuautitl\u00e1n Izcalli e Jilotzingo. A s\u00faa \u00e1rea \u00e9 de 91.07\u00a0km\u00b2 e a s\u00faa poboaci\u00f3n no ano 2010 era de 489\u00a0937 habitantes. A cabeceira municipal \u00e9 Ciudad L\u00f3pez Mateos.\nTop\u00f3nimo.\nAtizap\u00e1n identif\u00edcase co nome na lingua n\u00e1huatl de Atizapan (cfr. n\u00e1huatl actual atl (auga), tizatl (arxila branca) e o sufixo de lugar -pan). O seu actual nome prov\u00e9n do n\u00e1huatl que significa \"lugar sobre as augas de arxila branca\"."}
{"id": "336899", "revid": "23204", "url": "https://gl.wikipedia.org/wiki?curid=336899", "title": "Los Cabos", "text": "Los Cabos \u00e9 un municipio do estado de Baixa California Sur. Limita coa municipalidade mexicana de La Paz e co Oc\u00e9ano Pac\u00edfico. A s\u00faa \u00e1rea \u00e9 de 3\u00a0451\u00a0km\u00b2, e a s\u00faa poboaci\u00f3n era de 238\u00a0487 habitantes no ano 2010. A cabeceira municipal \u00e9 San Jos\u00e9 del Cabo."}
{"id": "336913", "revid": "17467", "url": "https://gl.wikipedia.org/wiki?curid=336913", "title": "Pola de Allande, Allande", "text": ""}
{"id": "336916", "revid": "10599", "url": "https://gl.wikipedia.org/wiki?curid=336916", "title": "Las Regueras", "text": ""}
{"id": "336917", "revid": "5863", "url": "https://gl.wikipedia.org/wiki?curid=336917", "title": "Eduardo M\u00e9ndez Brand\u00f3n", "text": "Eduardo M\u00e9ndez Brand\u00f3n, finado na Coru\u00f1a o 3 de agosto de 1927, foi un avogado e pol\u00edtico galego.\nTraxectoria.\nSobri\u00f1o de Daniel Modesto Brand\u00f3n e irm\u00e1n de Emilio M\u00e9ndez Brand\u00f3n. Avogado en Celanova. Foi elixido deputado polo distrito de Celanova nas elecci\u00f3ns de 1873 como posibilista. Marchou despois a Vigo, onde foi xu\u00edz municipal. Finalmente instalouse na Coru\u00f1a, onde abriu un despacho. Foi decano do Colexio de Avogados da Coru\u00f1a (1902-1914) e vicepresidente da Comisi\u00f3n provincial. Colaborou en \"El Ideal Gallego\".\nVida persoal.\nCasou con Filomena Gil de Acu\u00f1a e foi pai de Jos\u00e9 Mar\u00eda M\u00e9ndez Gil Brand\u00f3n."}
{"id": "336919", "revid": "10599", "url": "https://gl.wikipedia.org/wiki?curid=336919", "title": "Candamo", "text": ""}
{"id": "336922", "revid": "10599", "url": "https://gl.wikipedia.org/wiki?curid=336922", "title": "Cova de Candamo", "text": ""}
{"id": "336927", "revid": "65337", "url": "https://gl.wikipedia.org/wiki?curid=336927", "title": "Partenias", "text": "Os partenias ou partenios (en grego antigo \u03bf\u1f31 \u03a0\u03b1\u03c1\u03b8\u03b5\u03bd\u03af\u03b1\u03b9, \"hoi Parthen\u00edai\", literalmente \u00abfillos de virxes\u00bb, \u00e9 dicir de mozas novas non casadas) foron na antiga Grecia unha clase da poboaci\u00f3n espartiata de rango inferior, quen segundo as fontes gregas partiron para fundar a cidade de Tarento na Magna Grecia, na rexi\u00f3n actual de Apulia, en Italia. Tr\u00e1tase, pois, dos mozos nados f\u00f3ra de matrimonio durante a primeira guerra mesenia e que dan nome \u00e1 Revolta dos Partenias (-708 - -706), segundo a tradici\u00f3n recollida polos antigos historiadores gregos.\nOrixe dos partenias.\nPolo menos, tres fontes hist\u00f3ricas distintas relatan a s\u00faa orixe:\nOs partenias foron, por tanto, os primeiros \"tresantes\" (\"trementes\"), categor\u00eda que agrupaba aos covardes e aos que foran exclu\u00eddos da comunidade dos \"Homoioi\", \u00abos Iguais\u00bb. M\u00e1is adiante, os partenias conxur\u00e1ronse contra os Iguais e, descubertos, ser\u00edan expulsados de Esparta, de onde partiron para a fundaci\u00f3n citada \"supra.\" O seu establecemento en Tarento \u2014non desmentido pola arqueolox\u00eda\u2014 datouse, tradicionalmente, no ano -706. V\u00e9xase \"infra\", a secci\u00f3n sobre os detalles da Revolta dos partenias relatada por Estrab\u00f3n. \nExisten variantes a este tres tradici\u00f3ns: por exemplo, Mario Servio Honorato, durante a narraci\u00f3n da segunda tradici\u00f3n, cualif\u00edcaos de pais de escravos. Arist\u00f3teles parece adherirse \u00e1 primeira tradici\u00f3n: cando foi descuberto o complot foron enviados a Tarento. Precisa que os partenias \u00abson descendentes dos Iguais\u00bb (\u1f10\u03ba \u03c4\u1ff6\u03bd \u1f41\u03bc\u03bf\u03af\u03c9\u03bd), pero a expresi\u00f3n non est\u00e1 clara. Parece que para Arist\u00f3teles fosen inferiores dentro da clase pol\u00edtica dos \"homoioi\", sen que se saiba a raz\u00f3n que, por outra banda, non esgrime. O mesmo motivo da conxura non est\u00e1 aclarado nas fontes. O historiador Paul Cartledge suxire que a repartici\u00f3n de lotes de terras (os \"kleros\") de Mesenia poder\u00eda ser desigual, feito que causar\u00eda o seu descontento. Finalmente, Xustino e Diodoro S\u00edculo indican que os feitos tiveron lugar durante a segunda guerra mesenia (segunda metade do s\u00e9culo -VII, e non na primeira.\nEn todas estas versi\u00f3ns, o papel das mulleres \u00e9 fundamental. Os partenios son en esencia os fillos das mulleres solteiras. Os pais, pola s\u00faa banda, xa fosen covardes, mozos espartiatas ou escravos... en calquera caso ocupaban nos polis un lugar marxinal. O seu mundo era, segundo, Pierre Vidal-Naquet, un \u00abmundo investido\u00bb.\nRevolta dos partenias.\nOs fillos dos espartiatas que rexeitaran o combate na primeira guerra mesenia foron degradados na escala social. A Apella espartana (\"asemblea\") decretou a privaci\u00f3n dos seus plenos dereitos como Iguais.\nOs partenias formaban un grupo numeroso \u2014Estrab\u00f3n non precisa a cantidade\u2014 e urdiron unha conspiraci\u00f3n contra os Iguais (os cidad\u00e1ns de pleno dereito). A continuaci\u00f3n exponse o detalle dos sucesos narrados por este xe\u00f3grafo grego:\nA fundaci\u00f3n de Tarento.\nMoitos autores dan por certo que os partenias foron expulsados e que non se lles encomendou o obxectivo de fundar unha colonia. Arist\u00f3teles indica que foron \u00abenviados a fundar Tarento\u00bb, conforme \u00e1 tradici\u00f3n grega aconsellada por Plat\u00f3n, e que consiste, en caso de problemas pol\u00edticos, en enviar aos sediciosos a fundar unha colonia ben lonxe da metr\u00f3pole. Ou a presenza dos partenias en Esparta causou un verdadeiro problema, xa fose debido a un complot, ou \u00e1 s\u00faa existencia \"per se\", perturbando o corpo social e c\u00edvil. Ademais, s\u00e1bese que os fundadores de Tarento implantaron o culto de Apolo Xacinto (\"Hyakinthos\"), tradicionallmente celebrado en Amiclas. Segundo palabras de Paul Cartledge \u00abun certo nacionalismo amicleo existir\u00eda entre os partenias\u00bb, quen ademais sost\u00e9n que a fundaci\u00f3n de Tarento foi aprobada por Esparta \"a posteriori\u00bb\" .\nSegundo a pasaxe estraboniano, os partenias foron conducidos por Falanto, o \"oikist\u00e9s\" (\u00abfundador da cidade\u00bb), conforme ao consello do or\u00e1culo de Delfos, como era tradicional nun movemento de poboaci\u00f3n en prol dunha colonizaci\u00f3n. Segundo certas versi\u00f3ns, o or\u00e1culo sinalar\u00eda a localizaci\u00f3n de Satirio, situada a 12\u00a0km m\u00e1is al\u00f3 de Taras. O descubrimento de cer\u00e1mica da \u00e9poca xeom\u00e9trica tard\u00eda en Satirio acredita a tese dunha breve etapa nestes lugares antes da instalaci\u00f3n de emigrantes de orixe grega de etnia doria en Tarento, que ocuparon unha posici\u00f3n xeogr\u00e1fica \u00fanica. A \u00e1rea xeogr\u00e1fica ofrec\u00eda un porto ben protexido e con boas comunicaci\u00f3ns terrestres. Os iapixios, poboaci\u00f3n aut\u00f3ctona, foron expulsados antes do ano -700, se este suceso pode, de feito, sustentarse no descubrimento de cer\u00e1mica laconia do xeom\u00e9trico tard\u00edo na acr\u00f3pole da cidade. Ademais, os lazos entre Esparta e Tarento foron moi estreitos. Era a \u00fanica colonia lacedemonia, sen d\u00fabida porque a conquista de Mesenia resultou in\u00fatil, polo menos temporalmente, at\u00e9 a procura de novas terras."}
{"id": "336929", "revid": "47401", "url": "https://gl.wikipedia.org/wiki?curid=336929", "title": "The Last Emperor", "text": ""}
{"id": "336930", "revid": "1131", "url": "https://gl.wikipedia.org/wiki?curid=336930", "title": "Estadio Municipal Garc\u00eda Hermanos", "text": "O Estadio Municipal Garc\u00eda Hermanos \u00e9 un campo de f\u00fatbol propiedade do Concello de Betanzos.\nHistoria.\nO 10 de abril de 1989, nun acto presidido polo daquela alcalde de Betanzos, Manuel Lagares P\u00e9rez, e o presidente da Deputaci\u00f3n da Coru\u00f1a, Jos\u00e9 Manuel Romay Beccar\u00eda, canda outras autoridades auton\u00f3micas e provinciais, foi presentado o proxecto e maqueta dun novo campo de f\u00fatbol para Betanzos.\nInaugurouse en 1991 e nel xoga os seus partidos como local o Betanzos CF. O seu terreo de xogo \u00e9 de herba natural e conta cunha bancada cuberta con capacidade para 5.000 espectadores. A corporaci\u00f3n municipal bautizouno con ese nome como homenaxe aos Irm\u00e1ns Garc\u00eda Naveira.\nEn 1993 o S\u00faperdepor dirixido por Arsenio Iglesias xogou un partido amig\u00e1bel contra o conxunto betanceiro que, daquela, contaba no seu equipo co irm\u00e1n de Bebeto.\nEste campo veu substitu\u00edr o vello campo municipal do Carregal, tam\u00e9n de titularidade municipal e situado nas proximidades, que a\u00ednda se conserva para adestramentos e uso das categor\u00edas inferiores do club brigantino."}
{"id": "336931", "revid": "56817", "url": "https://gl.wikipedia.org/wiki?curid=336931", "title": "Conflito entre Uber e os taxis", "text": "O conflito entre a empresa Uber e os taxistas tradicionais \u00e9 a disputa xurdida a ra\u00edz do comezo dos servizos da primeira en cada pa\u00eds. En Espa\u00f1a, a empresa de software m\u00f3bil Uber, comezou a operar en Barcelona, de xeito que pu\u00f1a en contacto a condutores particulares con usuarios da aplicaci\u00f3n para contratar o servizo de transporte. En setembro dese mesmo ano comezou a operar tam\u00e9n en Madrid. Neste contexto, os taxistas iniciaron diversas protestas contra un servizo que consideraban competencia desleal, en consonancia con outras protestas que se produciron nos diferentes pa\u00edses onde Uber operaba.\nO 11 de xu\u00f1o de 2014, nunha acci\u00f3n concertada en Barcelona e outras cidades europeas, os taxistas bloquearon as r\u00faas como xeito de protesta en contra do que percib\u00edan coma unha ameaza contra os seus intereses e o futuro do sector. O argumento dos taxistas base\u00e1base no feito de que Uber e outros servizos baseados en aplicaci\u00f3ns intelixentes semellantes ti\u00f1an unha vantaxe inxusta ao non estaren suxeitos aos mesmos tipos de taxa nin regulamentaci\u00f3n ca os taxis. A empresa, por outra banda, defend\u00edase argumentando que os seus servizos s\u00f3 se limitan a facilitar o contacto entre particulares e que non se trataban dunha empresa de transportes."}
{"id": "336932", "revid": "5863", "url": "https://gl.wikipedia.org/wiki?curid=336932", "title": "Antonio L\u00f3pez e Ferreiro", "text": ""}
{"id": "336935", "revid": "89787", "url": "https://gl.wikipedia.org/wiki?curid=336935", "title": "Teor\u00eda neutralista da evoluci\u00f3n molecular", "text": "A teor\u00eda neutralista da evoluci\u00f3n molecular \u00e9 unha teor\u00eda evolutiva que considera que a nivel molecular a maior\u00eda dos cambios evolutivos e a maior\u00eda da variaci\u00f3n nunha especie e entre especies non son causadas pola selecci\u00f3n natural sen\u00f3n pola deriva xen\u00e9tica de alelos mutantes, que te\u00f1en un efecto neutro ou neutral. Unha mutaci\u00f3n neutra \u00e9 aquela que non afecta \u00e1 capacidade dun organismo para sobrevivir e reproducirse. A teor\u00eda neutralista permite a posibilidade de que a maior\u00eda das mutaci\u00f3ns sexan delet\u00e9reas, pero sost\u00e9n que como estas son rapidamente eliminadas pola selecci\u00f3n natural, non fan contribuci\u00f3ns significativas \u00e1 variaci\u00f3n nunha especie e entre especies a nivel molecular. As\u00famese que as mutaci\u00f3ns que non son delet\u00e9reas son principalmente neutras en vez de beneficiosas. Ademais de asumir a primac\u00eda das mutaci\u00f3ns neutras, a teor\u00eda tam\u00e9n asme que o destino das mutraci\u00f3ns neutras est\u00e1 determinado polo proceso de mostraxe descrito para modelos espec\u00edficos de deriva xen\u00e9tica aleatoria.\nSegundo o fundador desta teor\u00eda, Motoo Kimura, a teor\u00eda apl\u00edcase s\u00f3 \u00e1 evoluci\u00f3n a nivel molecular, mentres que a evoluci\u00f3n fenot\u00edpica est\u00e1 controlada pola selecci\u00f3n natural, como postulou Charles Darwin. A proposici\u00f3n dunha teor\u00eda neutralista foi seguida dunha ampla controversia \"neutralista-seleccionista\" sobre a interpretaci\u00f3n dos patr\u00f3ns de diverxencia molecular e polimorfismo, que chegaron ao seu punto \u00e1lxido nas d\u00e9cadas de 1970 e 1980. A controversia a\u00ednda non est\u00e1 de todo solucionada entre os bi\u00f3logos evolutivos.\nA teor\u00eda.\nA\u00ednda que alg\u00fans cient\u00edficos como Freese (1962) e Freese e Yoshida (1965), indicaron que as mutaci\u00f3ns neutras estaban probablemente moi estendidas, non se propuxo unha teor\u00eda coherente da evoluci\u00f3n neutralista ata que o fixeron, independentemente, Motoo Kimura en 1968, e King e Jukes en 1969. Despois, moitos outros bi\u00f3logos moleculares e xenetistas de poboaci\u00f3ns tam\u00e9n contriburon ao desenvolvemento da teor\u00eda neutralista, que \u00e9 diferente da teor\u00eda neodarwinista.\nKimura, King, e Jukes suxeriron que cando se comparan os xenomas das especies existentes, a gran maior\u00eda das diferenzas moleculares son \"neutras\" en canto \u00e1 selecci\u00f3n natural, \u00e9 dicir, os cambios moleculares representados por estas diferenzas non infl\u00faen na eficiencia biol\u00f3xica ou \"fitness\" dos organismos. Como resultado, a teor\u00eda considera que estas caracter\u00edsticas xen\u00f3micas non est\u00e1n suxeitas nin se poden explicar por selecci\u00f3n natural. Esta idea est\u00e1 baseada en parte en que o c\u00f3digo xen\u00e9tico est\u00e1 dexenerado, que quere dicir que pode haber varias secuencias distintas de tres nucle\u00f3tidos (cod\u00f3ns) que codifican o mesmo amino\u00e1cido (por exemplo, os cod\u00f3ns \"GCC\" e \"GCA\" codifican ambos a alanina). Consecuentemente, moitos cambios potenciais dun s\u00f3 nucle\u00f3tido son \"silenciosos\" ou \"non expresados\", se ocorre que o cod\u00f3n que codificaba un amino\u00e1cido cambia a outro cod\u00f3n que tam\u00e9n codificaba ese mesmo amino\u00e1cido. Tales cambios consid\u00e9rase que te\u00f1en pouco ou ning\u00fan efecto biol\u00f3xico.\nUnha segunda hip\u00f3tese da teor\u00eda neutralista \u00e9 que a maior\u00eda dos cambios evolutivos son o resultado da deriva xen\u00e9tica que act\u00faa sobre os alelos neutros, en vez de, por exemplo, do autostop xen\u00e9tico dun alelo neutro debido a que ten un ligamento xen\u00e9tico con alelos non neutros. Un alelo neutro, unha vez que aparece por mutaci\u00f3n, pode facerse m\u00e1is com\u00fan na poboaci\u00f3n por causa da deriva xen\u00e9tica. O m\u00e1is normal \u00e9 que o alelo se perda, pero en raros casos pode fixarse na poboaci\u00f3n, o que significa que o novo alelo se fai o alelo est\u00e1ndar na poboaci\u00f3n. Este proceso estoc\u00e1stico consid\u00e9rase que obedece a ecuaci\u00f3ns que describen a deriva xen\u00e9tica aleatoria por causa de accidentes de mostraxe.\nSegundo a teor\u00eda neutralista, as mutaci\u00f3ns aparecen cunha taxa \u03bc en cada 2N copias dun xene, e f\u00edxanse cunha probabilidade de 1/(2N). Isto significa que se todas as mutaci\u00f3ns fosen neutras, a frecuencia \u00e1 cal se acumular\u00edan as diferenzas fixadas entre poboaci\u00f3ns diverxentes pode predicirse que \u00e9 igual \u00e1 taxa de mutaci\u00f3n por individuo, por exemplo, durante os erros que ocorren na replicaci\u00f3n do ADN; ambas son iguais a \u03bc. Cando a proporci\u00f3n de mutaci\u00f3ns que son neutras \u00e9 constante, tam\u00e9n o \u00e9 a taxa de diverxencia entre poboaci\u00f3ns. Isto proporciona unha explicaci\u00f3n para o reloxo molecular, a\u00ednda que o descubrimento dos reloxos moleculares \u00e9 anterior \u00e1 teor\u00eda neutralista.\nA teor\u00eda neutralista non nega que exista selecci\u00f3n natural. Hughes escribiu: \"Os bi\u00f3logos evolucionistas distinguen tipicamente dous tipos principais de selecci\u00f3n natural: \"selecci\u00f3n purificadora\", que act\u00faa eliminando as mutaci\u00f3ns delet\u00e9reas; e \"selecci\u00f3n positiva (darwiniana)\", que favorece as mutaci\u00f3ns vantaxosas. A selecci\u00f3n positiva pode, \u00e1 s\u00faa vez, ser subdividida en selecci\u00f3n direccional, que tende \u00e1 fixaci\u00f3n dun alelo vantaxoso, e selecci\u00f3n equilibrada ou balanceada, que mant\u00e9n un polimorfismo. A teor\u00eda neutralista da evoluci\u00f3n molecular pred\u00ed que a selecci\u00f3n purificadora est\u00e1 sempre presente, pero que ambas as formas de selecci\u00f3n positiva son raras, a\u00ednda que non nega a importancia da selecci\u00f3n positiva na orixe das adaptaci\u00f3ns\". (Ver orixinal:). Noutro ensaio, Hughes escribiu: \"A selecci\u00f3n purificadora \u00e9 a norma na evoluci\u00f3n dos xenes codificantes de prote\u00ednas. A selecci\u00f3n positiva \u00e9 unha relativa rareza, pero \u00e9 de grande interese, precisamente porque representa unha desviaci\u00f3n da norma\". (Ver orixinal:). Unha visi\u00f3n m\u00e1is xeral e moderna da evoluci\u00f3n molecular \u00e9 a que foi presentada por Masatoshi Nei.\nO debate \"neutralista\u2013seleccionista\".\nCando se publicou a teor\u00eda de Kimura orixinouse un acalorado debate, que en gran medida xiraba arredor das porcentaxes relativas dos alelos que son \"neutros\" fronte aos \"non neutros\" nun xenoma dado. En contra da percepci\u00f3n de moitos observadores, o debate non era sobre se a selecci\u00f3n natural ocorre ou non. Kimura argumentaba que a evoluci\u00f3n molecular est\u00e1 dominada por unha evoluci\u00f3n selectivamente neutra, pero que a nivel fenot\u00edpico, os cambios nos caracteres estaban probablemente dominados pola selecci\u00f3n natural m\u00e1is que pola deriva xen\u00e9tica.\nTomoko Ohta puxo a \u00e9nfase na importancia das mutaci\u00f3ns \"case neutras\", en especial as mutaci\u00f3ns que son s\u00f3 lixeiramente delet\u00e9reas. A din\u00e1mica de poboaci\u00f3ns das mutaci\u00f3ns case neutras \u00e9 esencialmente a mesma que a das mutaci\u00f3ns neutras ag\u00e1s que a magnitude absoluta do coeficiente de selecci\u00f3n \u00e9 maior de 1/N, onde N \u00e9 o tama\u00f1o efectivo de poboaci\u00f3n con respecto \u00e1 selecci\u00f3n. O valor de N pode, por tanto, afectar a que n\u00famero de situaci\u00f3ns poden tratarse como neutras e cantas como delet\u00e9reas.\nHai unha gran cantidade de m\u00e9todos estat\u00edsticos para comprobar se a teor\u00eda neutralista \u00e9 unha boa descrici\u00f3n da evoluci\u00f3n (por exemplo, a proba de McDonald-Kreitman ), e moitos autores afirman que detectaron selecci\u00f3n (Fay et al. 2002, Begun et al. 2007, Shapiro et al. 2007, Hahn 2008, Akey 2009). Por\u00e9n, Nei et al. (2010) argumentaron que os m\u00e9todos usados para afirmar iso dependen de moitas asunci\u00f3ns que non est\u00e1n bioloxicamente xustificadas."}
{"id": "336941", "revid": "6406406", "url": "https://gl.wikipedia.org/wiki?curid=336941", "title": "Terra Ch\u00e1 (poemario)", "text": "Terra Ch\u00e1 \u00e9 un poemario de Manuel Mar\u00eda, quizais o m\u00e1is co\u00f1ecido do autor. Publicouse por primeira vez no ano 1954, na Editorial Celta, en Lugo. Na primeira edici\u00f3n estaba formado por 55 poemas aos que se lle foron engadindo outros nas sucesivas edici\u00f3ns. O tema que d\u00e1 unidade ao libro \u00e9 a evocaci\u00f3n da s\u00faa terra natal, a comarca da Terra Ch\u00e1: Como di o profesor Anxo Tarr\u00edo Varela, Manuel Mar\u00eda imprime \"un cambio de rumbo cara a unha po\u00e9tica menos complexa, dende o punto de vista conceptual, c\u00e1 que se decanta dos seus primeiros poemarios (...) a\u00ednda que m\u00e1is transparente e emotiva, inmediatamente comunicadora\"\nO poemario comeza cunha dedicatoria a s\u00faa nai, \u00e1 s\u00faa muller Saleta e aos seus irm\u00e1ns Xos\u00e9 e Ant\u00f3n.\nEstrutura.\nO libro est\u00e1 estruturado en once secci\u00f3ns:\nO poemario ten unha estrutura fechada: a \"Soleira\" ou limiar da obra incl\u00fae, dende a segunda edici\u00f3n, un longo poema titulado \"Canto \u00e1 Terra Cha\" que o poeta asina dende a pequena distancia, en Monforte de Lemos, en agosto de 1964. Este longo canto \u00e1 terra amada e da que sente saudade \"agora estou lonxe. E te\u00f1o saudade/ dos cami\u00f1os anchos como estradas\" ten o seu colof\u00f3n no derradeiro poema do libro, \"Pranto pola Terra Cha\":\nOs dous poemas engadidos na segunda edici\u00f3n representan a evoluci\u00f3n que a po\u00e9tica de Manuel Mar\u00eda ter\u00e1, dun lirismo intimista e subxectivo ata unha poes\u00eda de car\u00e1cter social-realista. Ou ben as d\u00faas correntes conviven desde sempre, porque a s\u00faa vontade foi inclu\u00edr os seus recordos e arelas neste marco de poes\u00eda social: \u00e1mbolos dous poemas (o primeiro s\u00f3 incipiente) est\u00e1n a denunciar o proceso de colonizaci\u00f3n que se iniciara na d\u00e9cada de 1950, baixo o r\u00e9xime franquista, co Instituto Nacional de Colonizaci\u00f3n, tentando modernizar a terra e introducindo tractores que preparar\u00edan os montes comunais e particulares como zonas agrarias, dentro da pol\u00edtica aut\u00e1rquica da ditadura. A maior\u00eda dos colonos proced\u00edan de terras asturianas afectadas pola construci\u00f3n dos encoros do r\u00edo Navia.\nNunha homenaxe colectiva que Citania de Publicaci\u00f3ns sacou co gallo de cumpr\u00edrense os 40 anos da publicaci\u00f3n de \"Terra Ch\u00e1\" e no 65 aniversario do seu autor, este explica en \"Como naceu o Terra Ch\u00e1\"\" o xerme do libro:\nNesta reflexi\u00f3n sobre a s\u00faa obra o poeta lembra a fonda impresi\u00f3n que lle causara a lectura da poes\u00eda de Antonio Noriega Varela, as\u00ed como o sentimento que esa poes\u00eda fixo agromar nel: a emoci\u00f3n da paisaxe, do contorno vital e da paisanaxe. En palabras do chairego, \"\"encendeuse dentro de min algo as\u00ed como unha luz m\u00e1xica. E, nunha especie de revelaci\u00f3n, ollei mentalmente o libro como un poema unitario\";\" en poucos d\u00edas o libro estaba rematado. En Lugo pediulle un prologo a \u00c1nxel Fole que ser\u00e1 asinado en outono do 1953: \"De par dun poeta\". Outra fonte de inspiraci\u00f3n importante \u00e9 a do poeta Aquilino Iglesia Alvari\u00f1o, a quen cita no discurso de entrada na Real Academia Galega:\n\"\"Non podemos escribir o nome de Aquilino Iglesia Alvari\u00f1o sen emoci\u00f3n. Foi o noso mestre e xeneroso amigo o mesmo que Xos\u00e9 Mar\u00eda D\u00edaz Castro. Para n\u00f3s Aquilino \u00e9 o gran cantor e int\u00e9rprete das paisaxes chairegas que tan emocionadamente contemplou dende o seu Seivane natal, nas bra\u00f1as de Abad\u00edn dende as que se divisa toda a Terra Ch\u00e1\".\"\nA segunda parte do poemario, \"Terra Cha\", est\u00e1 formada por 23 poemas nos que a tem\u00e1tica \u00e9 fundamentalmente a natureza e costumes do contorno m\u00e1is pr\u00f3ximo ao poeta: terra, montes, r\u00edos, feiras, cruceiros, Vilalba...; neles \u00e9 frecuente atopar a ap\u00f3strofe e a prosopopea como nestes versos ao regato do Cepelo:\nA terceira parte est\u00e1 formada por dez poemas adicados a dez co\u00f1ecidas romaxes da chaira: a Virxe do Monte en Sistallo (Cospeito), o San Alberte de Parga, o San Ram\u00f3n de Vilalba... todas elas romar\u00edas de sona entre a xente da contorna. A esta xente adica a a cuarta parte con once poemas nos que se det\u00e9n tanto no \"labrego\" como nos artistas e poetas da zona (Xos\u00e9 Mar\u00eda Chao Ledo, Iglesia Alvari\u00f1o, D\u00edaz Castro, Miguel Anxo Fern\u00e1n-Vello...) En \"A terra e o labrad\u00edo\" hai once poemas adicados a cantar o mundo da agricultura no que se desenvolven os seus parroqui\u00e1ns (\"Millo, Patacas, Centeo\", O \"arado);\" Aqu\u00ed aparece o famoso poema \"O carro\" que musicou Fuxan os Ventos. Na secci\u00f3n \"Paxaros\" est\u00e1 o poema \"O cuco\", \u00b4musicado por Suso Vaamonde.\nEdici\u00f3ns.\nA primeira edici\u00f3n inclu\u00eda 55 poemas, e apareceu da man de Editorial Celta en 1954, con limiar de \u00c1nxel Fole. En 1967 apareceu a segunda edici\u00f3n, do C\u00edrculo de las Artes de Lugo, xa con 91 poemas. De 1972 \u00e9 a terceira edici\u00f3n, de Editorial Celta, con portada de Lu\u00eds Seoane e ilustraci\u00f3ns de Isaac D\u00edaz Pardo, con 100 poemas. Tam\u00e9n Celta sacou a cuarta edici\u00f3n en 1980, con 105 poemas.\nEn 1989 apareceu unha edici\u00f3n cr\u00edtica a cargo de Xos\u00e9 Mar\u00eda Dobarro, publicada por Edici\u00f3ns Xerais mais sen o pr\u00f3logo de \u00c1nxel Fole. En 2001 Producci\u00f3ns Culturais Artesa sacou a sexta edici\u00f3n, con limiar do propio autor e ilustraci\u00f3ns e gravados de Felipe Criado, con 114 poemas.\nEn 2001 Espiral Maior inclu\u00edu a obra no primeiro volume da \"Obra po\u00e9tica completa\" do autor (1950-1979). En 2002 La Voz de Galicia editou \"Terra Ch\u00e1\" na Biblioteca galega 120, e en 2005 foi editada pola Irmandade dos Vinhos Galegos. No ano 2015 sa\u00edu a d\u00e9cima edici\u00f3n da man da Casa-Museo Manuel Mar\u00eda."}
{"id": "336942", "revid": "98629", "url": "https://gl.wikipedia.org/wiki?curid=336942", "title": "Medicine", "text": "Medicine \u00e9 unha banda estadounidense de rock alternativo formada nos \u00c1nxeles no ano 1990 polo guitarrista e telista Brad Laner. \u00c9 sobre todo co\u00f1ecida polo seu cameo na pel\u00edcula de 1994 \"The Crow\", no cal interpretaban o tema \"Time Baby II\", a\u00ednda que no \u00e1lbum da banda sonora est\u00e1 unha versi\u00f3n distinta titulada \"Time Baby 3\", unha canci\u00f3n que conta como vocalista invitada con Elizabeth Fraser de Cocteau Twins.\nHistoria.\nMedicine formouna o ex-bater\u00eda de Savage Republic Brad Laner, baseandose nalgunhas gravaci\u00f3n en 4 pistas nas que Laner estaba traballando en 1990. Despois de amosarlle esas cintas a representantes da industria musical, estes dix\u00e9ronlle que se creaba unha banda que soase como as cintas poder\u00eda conseguir un contrato discogr\u00e1fico. Laner ent\u00f3n montou un grupo con m\u00fasicos da escena de Los Angeles. A primeiro formaci\u00f3n de Medicine inclu\u00eda a Laner, ao bater\u00eda Jim Goodall (Severed Head in a Bag, Jon Wayne, Lopez Beatles), ao guitarrista Jim Putnam, ao baixista Eddie Ruscha e \u00e1 vocalista Annette Zilinskas (membro orixinal de The Bangles). Zilinskas marchou antes de publicar oficialmente nada e foi substitu\u00edda pola antiga cantante de Fourwaycross Beth Thompson. Base\u00e1ndose na demo orixinal, a banda asinou con Creation Records, sendo o primeiro grupo estadounidense en facelo. Nos Estados Unidos Medicine asinou co selo de Rick Rubin, American Recordings, no ano 1992. Cun caracter\u00edstico ton de guitarra, creado por Brad Laner ao pasar o seu instrumento por unha gravadora Yamaha de 4 pistas, a m\u00fasica de Medicine logrou distinguirse doutros grupos m\u00e1is ambiguos do movemento shoegazing.\nO seu primeiro \u00e1lbum, \"Shot Forth Self Living\", publicouse no ano 1992. Puido escoitarse en radios universitarias e tivo cobertura en publicaci\u00f3ns alternativas, sendo incluso alg\u00fans dos seus v\u00eddeos emitidos na MTV.\nO seu seguinte traballa, \"The Buried Life\", lanzouse no ano seguinte e conseguiu unha maior atenci\u00f3n por parte do gran p\u00fablico, inclu\u00edda cobertura en revistas como \"Creem\".\nO terceiro \u00e1lbum contou cunha nova formaci\u00f3n, con Matt Devine e Justin Meldal-Johnsen substitu\u00edndo a Putnam e Ruscha respectivamente. Titulado \"Her Highness\", editouse no ano 1995. A banda separar\u00edase pouco despois da s\u00faa publicaci\u00f3n.\nMedicine reformouse brevemente en 2003, unicamente como un d\u00fao composto por Laner e Shannon Lee, a filla do actor Bruce Lee. Nese ano publicaron o \u00e1lbum \"The Mechanical Forces of Love\".\nO n\u00facleo de Medicine, formado por Laner, Thompson e Goodall, reunir\u00edase novamente en 2013 e asinar\u00eda un contrato co selo Captured Tracks. A banda publicou un novo \u00e1lbum de estudio, \"To the Happy Few\", en xullo dese ano, precedido polo sinxelo \"Long as the Sun\". En outubro de 2014 editar\u00edan o seu derradeiro traballo ata a data, \"Home Everywhere\"."}
{"id": "336943", "revid": "23204", "url": "https://gl.wikipedia.org/wiki?curid=336943", "title": "It (filme de 1990)", "text": "It \u00e9 un filme de terror sobrenatural baseado na novela hom\u00f3nima de Stephen King. A historia xira arredor da personaxe de \"It\", unha forma de vida depredadora interdimensional que ten a habilidade de transformarse nos maiores medos da xente, permit\u00edndolle aproveitar as fobias das s\u00faas v\u00edtimas. A meirande parte do tempo toma a forma dun sinistro e s\u00e1dico pallaso chamado Pennywise the Dancing Clown.\n\u00c9 a primeira das d\u00faas adaptaci\u00f3ns que se fixeron da novela, sendo a outra adaptaci\u00f3n de 2017."}
{"id": "336949", "revid": "5863", "url": "https://gl.wikipedia.org/wiki?curid=336949", "title": "Biblioteca galega 120", "text": ""}
{"id": "336951", "revid": "1131", "url": "https://gl.wikipedia.org/wiki?curid=336951", "title": "Biblioteca B\u00e1sica da Cultura Galega", "text": "A Biblioteca B\u00e1sica da Cultura Galega \u00e9 un produto editorial formado por unha colecci\u00f3n de cincuenta libros, en lingua galega, publicados dende 1982 pola Editorial Galaxia, co patrocinio das deputaci\u00f3ns de Galicia.\nDescrici\u00f3n.\nInda que o proxecto xa estaba moi avanzado cando Carlos Casares chegou \u00e1 Galaxia, a selecci\u00f3n de t\u00edtulos fix\u00e9rona el e Ram\u00f3n Pi\u00f1eiro, pretendendo que un p\u00fablico amplo co\u00f1ecese as obras literarias de cabeceira de Galicia, por iso aparecen autores do Rexurdimento, da Xeraci\u00f3n N\u00f3s, e tam\u00e9n escritores consagrados do momento. A selecci\u00f3n enriquec\u00edase con manuais de historia da literatura, lingua, cultura popular, econom\u00eda, sociolox\u00eda, antolox\u00edas, escolmas e vocabularios, coma a gram\u00e1tica de \u00c1lvarez, Monteagudo e Regueira.\nOrixinalmente de encadernaci\u00f3n r\u00fastica, en tapa branda ilustrada, o dese\u00f1o das cubertas foi obra de Francisco Mantec\u00f3n Rodr\u00edguez e Manuel Janeiro Casal\nAs tem\u00e1ticas tratadas son: \"Galicia\"; \"Cultura Hist\u00f3rica\"; \"Cultura Popular\"; \"Econom\u00eda e Sociolox\u00eda\"; \"Galeguismo\" e \"Literatura\".\nN\u00fameros, t\u00edtulos e autores.\n&lt;poem&gt;\n1: \"A xeograf\u00eda\": Augusto P\u00e9rez Alberti\n1b: \"Xeograf\u00eda humana\": Xos\u00e9 Manuel Souto Gonz\u00e1lez\n2: \"A historia\": Ram\u00f3n Villares Paz\n4: \"A arte\": Mar\u00eda del Carmen Pena L\u00f3pez \n5: \"Historia da literatura\": Francisco Fern\u00e1ndez del Riego\n6: \"Ensaio hist\u00f3rico sobre a cultura galega\": Otero Pedrayo \n7: \"O segredo do humor\": Celestino Fern\u00e1ndez de la Vega\n8: \"Galicia rom\u00e1nica\": I. G. Bango Torviso; trad.: Pepe Carballude\n9: \"As peregrinaci\u00f3ns xacobeas\": Francisco Fern\u00e1ndez del Riego\n11: \"A casa\": Xaqu\u00edn Lorenzo Fern\u00e1ndez\n12: \"A terra\": Xaqu\u00edn Lorenzo Fern\u00e1ndez\n13: \"O mar e os r\u00edos\": Xaqu\u00edn Lorenzo Fern\u00e1ndez\n14: \"Os oficios\": Xaqu\u00edn Lorenzo Fern\u00e1ndez\n15: \"Cancioneiro popular galego\": Ram\u00f3n Cabanillas\n16: \"Refraneiro galego b\u00e1sico\": Xes\u00fas Ferro Ruibal\n17: \"Lendas galegas de tradici\u00f3n oral\": X. M. Gonz\u00e1lez Reboredo\n18: \"Contos populares\": Maruxa Barrio e Enrique Harguindey\n19: \"C\u00e1ntigas populares\": Doroth\u00e9 Schubarth e Ant\u00f3n Santamarina\n20: \"Romar\u00edas e santuarios\": Antonio Fraguas Fraguas\n21: \"A coci\u00f1a galega\": \u00c1lvaro Cunqueiro\n22: \"A Galicia campesina\": Benxam\u00edn Casal\n23: \"A Galicia mari\u00f1eira\": Ux\u00edo Labarta Fern\u00e1ndez\n25: \"A emigraci\u00f3n\": Carlos Sixirei Paredes\n26: \"Pensamento galeguista do s\u00e9culo XIX\": comp.: Fern\u00e1ndez del Riego\n27: \"Pensamento galeguista do s\u00e9culo XX\": comp.: Fern\u00e1ndez del Riego\n29: \"Cantares gallegos\": Rosal\u00eda de Castro\n30: \"Follas novas\": Rosal\u00eda de Castro\n31: \"Queixumes dos pinos\": Eduardo Pondal\n32: \"Aires da mi\u00f1a terra\": Manuel Curros Enr\u00edquez\n33: \"Antolox\u00eda po\u00e9tica\": Cabanillas ; limiar, selecci\u00f3n e notas de D\u00f3nega\n34: \"Do ermo\": Antonio Noriega Varela\n35: \"De catro a catro e outros poemas\": Manoel Antonio\n36: \"Obra completa\": Luis Amado Carballo\n37: \"Escolma po\u00e9tica\": Valent\u00edn Lamas Carvajal\n38: \"Sombra do aire na herba\": Lu\u00eds Pimentel\n39: \"Escolma de poes\u00eda\": Aquilino Iglesia Alvari\u00f1o\n40: \"Vilardev\u00f3s\". Silvio Santiago Garc\u00eda\n41: \"Narraci\u00f3ns e outras prosas\": Alfonso Daniel Rodr\u00edguez Castelao\n42: \"O porco de p\u00e9\". Vicente Mart\u00ednez Risco\n43: \"O fidalgo e outras narraci\u00f3ns\": Ram\u00f3n Otero Pedrayo\n44: \"Prosas galegas\": Florentino L\u00f3pez Cuevillas\n45: \"A esmorga\": Eduardo Blanco-Amor\n46: \"Dos arquivos do trasno\": Rafael Dieste Gon\u00e7alves\n47: \"Escola de menci\u00f1eiros\": Cunqueiro; pr\u00f3logo de Garc\u00eda-Sabell\n48: \"Vocabulario galego-castel\u00e1n\": X. L. Franco Grande\n49: \"Longa noite de pedra\": Celso Emilio Ferreiro\n50: \"Gram\u00e1tica galega\": R. \u00c1lvarez, H. Monteagudo e X. L. Regueira\n&lt;/poem&gt;\nEdici\u00f3n de 1995.\nEn 1995, publicada conxuntamente por Galaxia e Ir Indo e patrocinada pola Compa\u00f1\u00eda de Radio-Televisi\u00f3n de Galicia e Caixa Galicia, f\u00edxose unha edici\u00f3n de luxo, encadernada en tapa dura, s\u00edmil pel, co nome na portada de Biblioteca da Cultura Galega, na que o ordenamento e a selecci\u00f3n de t\u00edtulos variou levemente."}
{"id": "336952", "revid": "5863", "url": "https://gl.wikipedia.org/wiki?curid=336952", "title": "Biblioteca b\u00e1sica da cultura Galega", "text": ""}
{"id": "336953", "revid": "98629", "url": "https://gl.wikipedia.org/wiki?curid=336953", "title": "Mancomunidade Filipina", "text": "A Mancomunidade Filipina ou Estado Libre Asociado Filipino, segundo traduci\u00f3n ao galego do termo ingl\u00e9s \"Commonwealth\" pola Constituci\u00f3n portorrique\u00f1a, foi a designaci\u00f3n de Filipinas desde 1935 a 1946, cando o pa\u00eds formou unha mancomunidade cos Estados Unidos. Antes de 1935, Filipinas foi unha \u00e1rea insular non mancomunada e anteriormente un territorio dos Estados Unidos.\nA creaci\u00f3n da Mancomunidade ou Estado Libre Asociado, foi segundo a Lei de Independencia Filipina, popularmente co\u00f1ecida pola Acta Tydings-McDuffie, unha instituci\u00f3n provisional durante un per\u00edodo de dez anos, transcorrido o cal, ser\u00edalle concedida a plena independencia e soberan\u00eda.\nSupuxo o fin da era colonial e un cambio na denominaci\u00f3n do pa\u00eds, pasando do termo tradicional \u201cas illas Filipinas\u201d do per\u00edodo colonial, ao singular \u201cFilipinas\u201d que \u00e9 un s\u00edmbolo de unidade, soberan\u00eda e identidade nacional."}
{"id": "336954", "revid": "7802", "url": "https://gl.wikipedia.org/wiki?curid=336954", "title": "Estado Libre Asociado Filipino", "text": ""}
{"id": "336955", "revid": "89787", "url": "https://gl.wikipedia.org/wiki?curid=336955", "title": "Lupang Hinirang", "text": "O Lupang Hinirang (\"Patria Adorada\") \u00e9 o himno nacional de Filipinas.\nContexto.\nFoi creado como unha marcha instrumental, encargada por Emilio Aguinaldo, primeiro Presidente de Filipinas, a Juli\u00e1n Felipe para a proclamaci\u00f3n da independencia filipina, o 12 de xu\u00f1o de 1898.\nHistoria.\nO t\u00edtulo orixinal en espa\u00f1ol foi \"Marcha Filipina Magdalo.\" Este cambiouse m\u00e1is adiante a \"Marcha Nacional Filipina\", no momento da s\u00faa adopci\u00f3n como Himno Nacional.\nEn agosto de 1899, o poeta e novo soldado Jos\u00e9 Palma escribiu un poema en espa\u00f1ol que se converteu na letra orixinal deste himno nacional. En 1938, o senador Camilo Os\u00edas e a estadounidense Mary A. Lane, traduciron a letra ao ingl\u00e9s, adopt\u00e1ndose esta versi\u00f3n como a oficial, baixo o nome de \"The Philippine Hymn\".\nFinalmente, durante a administraci\u00f3n do presidente Ram\u00f3n Magsaysay, o himno nacional foi traducido por Juli\u00e1n Cruz Balmaceda e Ildefonso Santos \u00e1 s\u00faa lingua materna, o tagalo. Desde o 26 de maio de 1956 o himno nacional de Filipinas, \"Lupang Hinirang\", c\u00e1ntase oficialmente en tagalo. Tras outras revisi\u00f3ns de menor importancia, feitas en 1966, esta \u00e9 a versi\u00f3n final que est\u00e1 en uso actualmente.\nO Acto Republicano N.\u00ba 8491 prohibe que o himno nacional se interprete noutro idioma que non sexa o tagalo. Con todo, res\u00edstese a lei polos que falen outros idiomas filipinos.\nLetra.\nA letra do himno, en castel\u00e1n, ingl\u00e9s e filipino tiveron status oficial ao longo da historia de Filipinas. Por\u00e9n, na actualidade tan s\u00f3 a versi\u00f3n en filipino est\u00e1 reco\u00f1ecida por lei. En 1998 publicouse a lei segundo a cal \"o himno nacional debe ser interpretado sempre na lingua nacional dentro ou fora do pa\u00eds; a violaci\u00f3n desta lei e sancionable cunha multa e pena de c\u00e1rcere\"."}
{"id": "336956", "revid": "89787", "url": "https://gl.wikipedia.org/wiki?curid=336956", "title": "Naked Raygun", "text": "Naked Raygun \u00e9 unha banda estadounidense de punk rock/post-punk baseada en Chicago. Inicialmente estivo activa entre 1980 e 1992 e pasou posteriormente por varias reuni\u00f3ns de curta vida. Naked Raygun volver\u00eda a reformarse totalmente en 2006."}
{"id": "336957", "revid": "56817", "url": "https://gl.wikipedia.org/wiki?curid=336957", "title": "The Prefects", "text": "The Prefects foi unha banda inglesa de punk rock procedente de Birmingham. Alg\u00fans dos seus membros formar\u00edan posteriormente The Nightingales. The Prefects foi unha das primeiras bandas de punk do Reino Unido."}
{"id": "336958", "revid": "1131", "url": "https://gl.wikipedia.org/wiki?curid=336958", "title": "Illa Vaqueriza", "text": "A illa Vaqueriza \u00e9 unha pequena insua situada no esteiro do r\u00edo Mi\u00f1o, entre a desembocadura do r\u00edo Pego e a Ponte Internacional da Amizade, no concello pontevedr\u00e9s de Tomi\u00f1o. Ten unha lonxitude de 1168 metros e unha anchura de 131 metros, e est\u00e1 deshabitada.\nA illa pertence a Espa\u00f1a, de onde se atopa m\u00e1is preto, a 33 m. Est\u00e1 a 288 m da costa portuguesa."}
{"id": "336959", "revid": "7802", "url": "https://gl.wikipedia.org/wiki?curid=336959", "title": "Himno de Filipinas", "text": ""}
{"id": "336960", "revid": "1131", "url": "https://gl.wikipedia.org/wiki?curid=336960", "title": "Central nuclear de Asc\u00f3", "text": "A Central nuclear de Asc\u00f3 \u00e9 unha central nuclear espa\u00f1ola situada no concello catal\u00e1n de Asc\u00f3, na provincia de Tarragona, na marxe dereita do r\u00edo Ebro.\nEst\u00e1 formada por dous reactores, I e II, de auga a presi\u00f3n (PWR): un de 1032,5 MWe, e outro de 1027,2 MWe. O seu sistema de refrixeraci\u00f3n consta dunha torre de tiro natural, d\u00faas bater\u00edas de tiro forzado e do propio r\u00edo Ebro.\nO primeiro reactor empezou a operar en decembro de 1984 e o segundo en marzo de 1986.\nA central nuclear de Asc\u00f3, xunto coa de Vandell\u00f2s, est\u00e1 xestionada pola Asociaci\u00f3n Nuclear Asc\u00f3-Vandell\u00f2s, que est\u00e1 participada por Endesa e Iberdrola."}
{"id": "336962", "revid": "5863", "url": "https://gl.wikipedia.org/wiki?curid=336962", "title": "I. G. Bango Torviso", "text": ""}
{"id": "336963", "revid": "5863", "url": "https://gl.wikipedia.org/wiki?curid=336963", "title": "X. M. Gonz\u00e1lez Reboredo", "text": ""}
{"id": "336965", "revid": "5863", "url": "https://gl.wikipedia.org/wiki?curid=336965", "title": "E. Blanco-Amor", "text": ""}
{"id": "336966", "revid": "5863", "url": "https://gl.wikipedia.org/wiki?curid=336966", "title": "H. Monteagudo", "text": ""}
{"id": "336967", "revid": "5863", "url": "https://gl.wikipedia.org/wiki?curid=336967", "title": "X. L. Regueira", "text": ""}
{"id": "336968", "revid": "865", "url": "https://gl.wikipedia.org/wiki?curid=336968", "title": "Soft Cell", "text": "Soft Cell foi un d\u00fao ingl\u00e9s de synthpop que se fixo famoso a comezos dos anos 80. Est\u00e1 composto polo vocalista Marc Almond e o instrumentista David Ball. O grupo \u00e9 co\u00f1ecido principalmente pola s\u00faa versi\u00f3n de 1981 do tema \"Tainted Love\" (que foi n\u00famero 8 nos Estados Unidos, e polo seu \u00e1lbum de estrea do mesmo ano \"Non-Stop Erotic Cabaret\".\nNo Reino Unido tiveron dez \u00e9xitos \"Top 40\", inclu\u00eddos \"Tainted Love\" (n\u00ba 1), \"Torch\" (n\u00ba 2), \"Say Hello, Wave Goodbye\" (n\u00ba 3), \"What!\" (n\u00ba 3) e \"Bedsitter\" (n\u00ba 4), ademais de ter catro \u00e1lbums no \"Top 20\" entre 1981 e 1984. En 1984 Soft Cell separouse, pero reformar\u00edase de 2001 a 2004 para xirar e gravar novo material, publicando o seu quinto \u00e1lbum, \"Cruelty Without Beauty\", en 2002.\nCanci\u00f3ns de Soft Cell foron versionadas por varios artistas, como Nine Inch Nails, David Gray, Nouvelle Vague, Marilyn Manson ou A-ha. O seu tema \"Memorabilia\" foi reco\u00f1ecida como un pioneiro do techno de sintetizadores. O d\u00fao vendeu ao redor de 10 mill\u00f3ns de discos en todo o mundo."}
{"id": "336969", "revid": "1131", "url": "https://gl.wikipedia.org/wiki?curid=336969", "title": "Central nuclear de Cofrentes", "text": "A Central nuclear de Cofrentes \u00e9 unha central nuclear espa\u00f1ola de xeraci\u00f3n el\u00e9ctrica do tipo BWR-6 situada no concello de Cofrentes, na provincia de Valencia. Est\u00e1 constru\u00edda na marxe dereita do r\u00edo X\u00facar, do que toma auga para a refrixeraci\u00f3n.\nEntrou en servizo o 14 de outubro de 1984 cunha potencia instalada de 992 MWe. Mediante melloras introducidas conseguiuse ampliar a potencia progresivamente, primeiro ata o 110 % (1092 MWe), e logo ata o 111,85 % actual, o que equivale a 1110 MWe, permitindo abastecer a practicamente todo o consumo dom\u00e9stico das familias da Comunidade Valenciana.\n\u00c9 propiedade ao 100% de Iberdrola."}
{"id": "336970", "revid": "57151", "url": "https://gl.wikipedia.org/wiki?curid=336970", "title": "Cofrentes", "text": "Cofrentes \u00e9 un concello espa\u00f1ol da Comunidade Valenciana, pertencente \u00e1 provincia de Valencia. At\u00f3pase na comarca do Valle de Cofrentes. Ti\u00f1a en 2015 unha poboaci\u00f3n de 1.097 habitantes.\nAt\u00f3pase na confluencia dos r\u00edos X\u00facar e Cabriel, na zona monta\u00f1osa do oeste da provincia de Valencia, no l\u00edmite coa provincia de Albacete.\nA s\u00faa econom\u00eda bas\u00e9ase na agricultura e gander\u00eda, a\u00ednda que cunha evoluci\u00f3n cara ao turismo, grazas \u00e1 existencia do Balneario Hervideros de Cofrentes, o m\u00e1is importante da Comunidade Valenciana. A actividade econ\u00f3mica desta poboaci\u00f3n xira tam\u00e9n arredor da central nuclear de Cofrentes."}
{"id": "336971", "revid": "1131", "url": "https://gl.wikipedia.org/wiki?curid=336971", "title": "Central nuclear de Santa Mar\u00eda de Garo\u00f1a", "text": "A central nuclear de Santa Mar\u00eda de Garo\u00f1a \u00e9 unha central nuclear espa\u00f1ola de xeraci\u00f3n el\u00e9ctrica do tipo BWR que ti\u00f1a unha potencia instalada de 460 MW. Situada en Santa Mar\u00eda de Garo\u00f1a, no concello de Valle de Tobalina (Burgos), foi inaugurada en 1970 e cesou a s\u00faa actividade o 16 de decembro de 2012.\nA produci\u00f3n de Garo\u00f1a adoitaba ser de contorna 3.500 - 3.700 GWh ao ano (aproximadamente 90% de carga). En 2011, a produci\u00f3n foi de 3.742 GWh, supo\u00f1endo o 6,5 % do total de produci\u00f3n nuclear nacional e o 1,4 % do total el\u00e9ctrico producido nacional."}
{"id": "336972", "revid": "1131", "url": "https://gl.wikipedia.org/wiki?curid=336972", "title": "Central nuclear de Trillo", "text": "A central nuclear de Trillo \u00e9 unha central nuclear espa\u00f1ola situada no enclave de Cerrillo Alto, no concello de Trillo (Guadalaxara). Est\u00e1 situada xunto ao r\u00edo Texo.\nDisp\u00f3n dun reactor de auga a presi\u00f3n (PWR) cunha potencia instalada de 1.066 MWe. O seu reactor pertence \u00e1 chamada terceira xeraci\u00f3n de reactores.\nO seu axuste \u00e1 rede deuse o 23 de maio de 1988 sendo a \u00faltima central nuclear en entrar en funcionamento en Espa\u00f1a. O 22 de abril de 2013 alcanz\u00e1ronse os 200 GWh de produci\u00f3n acumulada.\nEst\u00e1 operada pola sociedade Centrales Nucleares Almaraz-Trillo (CNAT), que xestiona tam\u00e9n a Central nuclear de Almaraz, participada por Iberdrola (48%), Uni\u00f3n Fenosa (34,5%), Hidroel\u00e9ctrica del Cant\u00e1brico - EDP(15,5%) e Nuclenor (2%)."}
{"id": "336973", "revid": "5863", "url": "https://gl.wikipedia.org/wiki?curid=336973", "title": "Rafael Dieste Gon\u00e7alves", "text": ""}
{"id": "336974", "revid": "56817", "url": "https://gl.wikipedia.org/wiki?curid=336974", "title": "Trillo, Guadalaxara", "text": "Trillo \u00e9 un concello espa\u00f1ol situado na provincia de Guadalaxara a beiras do r\u00edo Texo na comarca de La Alcarria. Ti\u00f1a en 2015 unha poboaci\u00f3n de 1.436 habitantes.\nAdemais da capital municipal, forman parte de Trillo como pedan\u00edas Aza\u00f1\u00f3n, Morillejo, La Puerta e Viana de Mond\u00e9jar.\nA construci\u00f3n da central nuclear de Trillo, inaugurada en 1987, supuxo a revitalizaci\u00f3n econ\u00f3mica do municipio. \u00c9 a central nuclear m\u00e1is moderna de Espa\u00f1a."}
{"id": "336975", "revid": "5863", "url": "https://gl.wikipedia.org/wiki?curid=336975", "title": "X. L. Franco Grande", "text": ""}
{"id": "336976", "revid": "5863", "url": "https://gl.wikipedia.org/wiki?curid=336976", "title": "BBCG", "text": ""}
{"id": "336977", "revid": "56817", "url": "https://gl.wikipedia.org/wiki?curid=336977", "title": "Capcir", "text": "O Capcir \u00e9 unha comarca situada no sur de Francia, no departamento de Pireneos Orientais, na rexi\u00f3n de Languedoc-Rosell\u00f3n. Forma parte da Catalu\u00f1a Norte. A s\u00faa capital \u00e9 Formigu\u00e8res.\nAta a firma do Tratado dos Pireneos formou parte de Catalu\u00f1a, e m\u00e1is concretamente do condado de Cerda\u00f1a. Limita ao norte cos departamentos de Aude e Ari\u00e8ge. Est\u00e1 situada ao nord\u00e9s da Alta Cerda\u00f1a e ao noroeste do Conflent. O r\u00edo Aude r\u00e9gaa de sur a norte. Mant\u00e9n certo pouso ling\u00fc\u00edstico e cultural catal\u00e1ns a pesar da prohibici\u00f3n da devandita lingua en documentos oficiais so pena de invalidar o contido imposta por Lu\u00eds XIV de Francia.\nO Capcir forma unha meseta situada a 1500 metros de media, e \u00e9 a ligaz\u00f3n entre o alto val do Aude e a Cerda\u00f1a. Esta comarca, rural ata hai pouco, creceu considerablemente durante o \u00faltimos corenta anos, grazas ao seu atractivo tur\u00edstico. O Capcir ten dous sobrenomes: o Pequeno Canad\u00e1 ou a Pequena Siberia. Isto d\u00e1 unha idea do clima que \u00e1s veces pode haber no inverno. O nome de Siberia parece particularmente apropiado porque o Capcir representa un dos \u00faltimos refuxios en Europa occidental dunha planta \u00e1rtica, a \"Ligularia sibirica\".\nEst\u00e1 formada polas comunas de Les Angles, Fontrabiouse, Formigu\u00e8res, La Llagonne, Matemale, Puyvalador e R\u00e9al."}
{"id": "336978", "revid": "109597", "url": "https://gl.wikipedia.org/wiki?curid=336978", "title": "Envellecemento da poboaci\u00f3n", "text": "O avellentamento ou envellecemento poboacional \u00e9 un termo empregado en demograf\u00eda para se referir \u00e1 mudanza na estrutura das idades dunha poboaci\u00f3n, caracterizado por un escaso n\u00famero de individuos comprendidos entre idades infant\u00eds e xuven\u00eds, e predominando pola contra idades maduras e lonxevas.\nO avellentamento da poboaci\u00f3n \u00e9 caracter\u00edstico da segunda transici\u00f3n demogr\u00e1fica, e \u00e9 consecuencia directa dos cambios socioecon\u00f3micos que permiten unha maior supervivencia xeracional (mellora na alimentaci\u00f3n, melloras hixi\u00e9nicas e sanitarias, mellores atenci\u00f3ns e coidados, e en definitiva un aumento xeral na calidade de vida).\nO aumento da esperanza de vida ten medrado en numerosos pa\u00edses de xeito substancial, feito que produce, por vez primeira na historia da humannidade, un predominio da poboaci\u00f3n madura con respecto \u00e1 poboaci\u00f3n nova, en parte consecuencia do \u00e9xito das pol\u00edticas de sa\u00fade p\u00fablica e do desenvolvemento socioecon\u00f3mico. Tam\u00e9n a mellora nas cifras de mortalidade infantil influ\u00edu no avellentamento poboacional, xa que parte da poboaci\u00f3n que antes morr\u00eda no parto, nos primeiros meses de vida, na infancia ou na xuventude, agora sobrevive durante moitos anos."}
{"id": "336982", "revid": "2520", "url": "https://gl.wikipedia.org/wiki?curid=336982", "title": "Envellecemento poboacional", "text": ""}
{"id": "336983", "revid": "2520", "url": "https://gl.wikipedia.org/wiki?curid=336983", "title": "Avellentamento da poboaci\u00f3n", "text": ""}
{"id": "336984", "revid": "2520", "url": "https://gl.wikipedia.org/wiki?curid=336984", "title": "Avellentamento poboacional", "text": ""}
{"id": "336985", "revid": "2520", "url": "https://gl.wikipedia.org/wiki?curid=336985", "title": "Avellentamento demogr\u00e1fico", "text": ""}
{"id": "336986", "revid": "98629", "url": "https://gl.wikipedia.org/wiki?curid=336986", "title": "Avellentamento da poboaci\u00f3n galega", "text": "O avellentamento da poboaci\u00f3n galega \u00e9 un proceso demogr\u00e1fico que afecta ao territorio galego desde finais do s\u00e9culo XX. Consiste no paseni\u00f1o e progresivo envellecemento da poboaci\u00f3n, de xeito que aumentan os individuos comprendidos entre idades maduras e anci\u00e1s, e minguan os suxeitos en idade infantil e xuvenil. A partir de 1975 a poboaci\u00f3n galega comezou a presentar un declive demogr\u00e1fico, de xeito que en 1986 o saldo de poboaci\u00f3n tornouse negativo, isto \u00e9, foi o primeiro ano no que morreron m\u00e1is galegos dos que naceron. En 2014 o 23,1% dos galegos superaba os 65 anos de idade, e as previsi\u00f3ns do Instituto Nacional de Estad\u00edstica debullan que hanse perder 300.000 habitantes at\u00e9 o 2044.\nO avellentamento da poboaci\u00f3n en Galicia sup\u00f3n non s\u00f3 un problema demogr\u00e1fico, sen\u00f3n tam\u00e9n un problema econ\u00f3mico. En 2014, a Xunta de Galicia calculou en 500 mill\u00f3ns de euros m\u00e1is de media o sobrecusto sanitario que implicar\u00eda o envellecemento da poboaci\u00f3n galega.\nAdemais do avellentamento caracter\u00edstico das sociedades occidentais, producido por un aumento da calidade e da esperanza de vida, as\u00ed coma na mellora e potenciaci\u00f3n de programas de sa\u00fade p\u00fablica, en Galicia existen outros factores end\u00e9micos que agravan a situaci\u00f3n de envellecemento. O \u00e9xodo rural ou a emigraci\u00f3n son alg\u00fans dos problemas cos que a sociedade galega veu combatendo nas \u00faltimas d\u00e9cadas.\nCausas.\nDesde finais do s\u00e9culo XIX e durante o s\u00e9culo XX, Galicia viuse inmersa nun proceso de perda de habitantes por mor da emigraci\u00f3n econ\u00f3mica cara a diferentes lugares, coma o continente americano (en especial Arxentina, M\u00e9xico, Cuba), Europa ou outros territorios de Espa\u00f1a. Dita perda de poboaci\u00f3n implicou unha diminuci\u00f3n substancial con respecto ao resto do territorio espa\u00f1ol, que perd\u00eda poboaci\u00f3n a un ritmo moito menor. As\u00ed, durante o s\u00e9culo XX a Comunidade Aut\u00f3noma de Galicia foi perdendo poboaci\u00f3n relativa con respecto \u00e1 poboaci\u00f3n total espa\u00f1ola.\nEn 1857 a densidade de poboaci\u00f3n en Galicia era a maior de todas as rexi\u00f3ns do pa\u00eds, e Galicia representaba o 11,49% da poboaci\u00f3n espa\u00f1ola. Con todo, no 2006, s\u00f3 o 6,19% dos espa\u00f1ois resid\u00eda nesta comunidade aut\u00f3noma. "}
{"id": "336987", "revid": "17467", "url": "https://gl.wikipedia.org/wiki?curid=336987", "title": "Pr\u00edncipe George de Cambridge", "text": ""}
{"id": "336988", "revid": "10599", "url": "https://gl.wikipedia.org/wiki?curid=336988", "title": "Casa de Braganza", "text": ""}
{"id": "336989", "revid": "10599", "url": "https://gl.wikipedia.org/wiki?curid=336989", "title": "Familia Real Portuguesa", "text": ""}
{"id": "336990", "revid": "56817", "url": "https://gl.wikipedia.org/wiki?curid=336990", "title": "2044", "text": "2044 (MMXXIV) ser\u00e1 un ano bisesto comezado en venres no calendario gregoriano."}
{"id": "336992", "revid": "1131", "url": "https://gl.wikipedia.org/wiki?curid=336992", "title": "Illa Canosa", "text": "Illa Canosa \u00e9 unha pequena insua situada no esteiro do r\u00edo Mi\u00f1o. Parte pertence \u00e1 parroquia civil de Salcidos do concello da Guarda e parte \u00e1 parroquia civil de San Miguel de Tabag\u00f3n do concello do Rosal. Ten unha lonxitude de 1168 metros e unha anchura de 131 e est\u00e1 deshabitada.\nNa d\u00e9cada dos anos 30 foi empregada como campo de aviaci\u00f3n. O descubridor das cualidades da illa Canosa como campo de aviaci\u00f3n foi Nemesio \u00c1lvarez S\u00e1nchez."}
{"id": "336997", "revid": "89787", "url": "https://gl.wikipedia.org/wiki?curid=336997", "title": "Gran Premio do Xap\u00f3n de 1987", "text": "O Gran Premio do Xap\u00f3n de 1987 foi unha carreira de F\u00f3rmula Un disputada en Suzuka o 1 de novembro de 1987. Foi a d\u00e9cimo quinta e pen\u00faltima proba da tempada 1987 da F\u00f3rmula Un, o 14\u00ba Gran Premio do Xap\u00f3n e o terceiro que se celebrou no marco do campionato mundial de pilotos de F\u00f3rmula Un. Foi o primeiro Gran Premio do Xap\u00f3n desde 1977 e o primeiro que se realizou no Circu\u00edto de Suzuka propiedade de Honda, que se creou como unha pista de probas para motocicletas e autom\u00f3biles Honda.\nSoichiro Honda era extremadamente optimista sobre esta carreira, e dixo aos seus enxe\u00f1eiros de carreiras \"Temos que ga\u00f1ar, e temos que seguir ga\u00f1ando ...\". apuntando a unha vitoria local no circu\u00edto de casa de Honda no seu Xap\u00f3n natal. O Sr. Honda ti\u00f1a raz\u00f3ns para o optimismo xa que catro dos participantes montaban motores Honda. O Lotus 99T de Ayrton Senna, que ga\u00f1ara carreiras a principios de tempada e estaba acompa\u00f1ado no equipo Lotus polo favorito nacional Satoru Nakajima, xunto cos dominantes Williams FW11B pilotados por Nigel Mansell e Nelson Piquet, quen estaban competindo polo campionato. Con todo, logo de Nigel Mansell quedara f\u00f3ra da contenda logo dun accidente na cualificaci\u00f3n, os outros tres coches de Piquet, Senna e Nakajima s\u00f3 puideron cualificar no 5\u00ba, 7\u00ba e 11\u00ba lugares, respectivamente, co mellor posto para Honda o segundo lugar de Senna.\nA carreira foi ga\u00f1ada polo piloto austr\u00edaco Gerhard Berger pilotando un Ferrari F1 / 87. Foi o final dunha racha de 38 carreira sen ga\u00f1ar do equipo m\u00e1is famoso da F\u00f3rmula Un e a segunda vitoria nun Gran Premio de Berger desde o Gran Premio de M\u00e9xico o ano anterior. Berger ga\u00f1ou por 17 segundos sobre o piloto brasileiro Ayrton Senna pilotando un Lotus 99T. Terceiro foi o McLaren MP4 / 3 do piloto sueco Stefan Johansson.\nO campionato mundial decidiuse durante a pr\u00e1ctica, cando o piloto brit\u00e1nico Nigel Mansell chocou fortemente co seu Williams FW11B nas curvas S. As lesi\u00f3ns de Mansell deix\u00e1rono f\u00f3ra da competici\u00f3n durante o resto da tempada, deixando ao piloto brasileiro de Williams Nelson Piquet sen oposici\u00f3n para lograr o seu terceiro Campionato Mundial, engad\u00edndoa \u00e1s s\u00faas vitorias con Brabham en e .\nClasificaci\u00f3n.\nO Gran Premio do Xap\u00f3n de 1987 foi a primeira carreira que se celebrou no Xap\u00f3n desde que James Hunt ga\u00f1ara no seu McLaren en Fuji, en 1977. Esta vez, o circo Gran Premio utilizou o Circu\u00edto de Suzuka propiedade de Honda. O escenario estaba preparado para unha tensa carreira que decidira o campionato entre os compa\u00f1eiros de equipo Williams Honda, Nelson Piquet e Nigel Mansell. Pero, Mansell sufriu un grande accidente durante as probas do venres ao tratar de mellorar o tempo de Piquet e quedou f\u00f3ra da competici\u00f3n tanto para a carreira xaponesa como para o posterior Gran Premio de Australia. Como consecuencia diso, Piquet ga\u00f1ou o seu terceiro campionato do mundo antes de que comezase a carreira.\nA clasificaci\u00f3n demostrou unha vez m\u00e1is o retorno \u00e1 forma de Ferrari, Gerhard Berger obtivo a s\u00faa segunda pole da tempada, co F1 / 87 perfectamente adaptado para o circu\u00edto de Suzuka. Alain Prost clasificou 2\u00ba no seu McLaren - TAG con Thierry Boutsen 3\u00aa no seu Benetton - Ford. Tralo accidente do venres de Mansell, os tres restantes coches con motor Honda de Piquet, Senna, e o compa\u00f1eiro de equipo de Senna, o favorito local Satoru Nakajima, s\u00f3 se clasificar\u00edan en 5\u00ba, 7\u00ba e 11\u00ba lugares, respectivamente.\nCarreira.\nAo comezo Berger impuxo de inmediato a s\u00faa autoridade logrando unha boa distancia. Prost, no seu McLaren, quizais o \u00fanico piloto capaz de desafiar a Berger pola vitoria, sufriu unha picada nunha roda na primeira volta e, polo tanto, quedou f\u00f3ra da contenda. Prost, con todo, fixo unha carreira excelente e avanzou a trav\u00e9s da pista para rematar xusto f\u00f3ra dos puntos co consolo de facer a volta r\u00e1pida. O Benetton de Boutsen foi segundo ao principio, pero non resistiu o ritmo marcado por Berger, e finalmente rematou na quinta posici\u00f3n. Piquet pasou gran parte da carreira detr\u00e1s do Lotus de Senna, pero foi incapaz de atopar un lugar para adiantar ao seu paisano. O novo campi\u00f3n do mundo finalmente retirouse a boxes cunha fuga de aceite na parte traseira do seu Williams. Nun momento dado Stefan Johansson no McLaren acercouse a Berger, pero o piloto austr\u00edaco respondeu e, finalmente, ga\u00f1ou con facilidade nunha vitoria aparentemente sen esforzo, a primeira vitoria de Ferrari desde o Gran Premio de Alema\u00f1a de 1985. Ayrton Senna pasou espetacularmente a Johansson na \u00faltima volta para po\u00f1erse en segundo lugar. Michele Alboreto, no segundo Ferrari, sa\u00edu moi lentamente cando o sem\u00e1foro p\u00faxose en verde e quedou na parte traseira do pelot\u00f3n. Con todo, o italiano fixo unha carreira agresiva para subir na clasificaci\u00f3n ata terminar nunha excelente cuarta posici\u00f3n malia levar arrastrando unvprotector que causaba unha gran cantidade de fa\u00edscas. Boutsen e Nakajima completaron os puntos.\nO terceiro posto de Johansson foi o 54\u00ba e \u00faltimo podio para o motor Porsche turbo V6 dese\u00f1ado por TAG que fora utilizado por primeira vez na F\u00f3rmula Un nun McLaren no Gran Premio dos Pa\u00edses Baixos de 1983.\nL\u00edderes por volta.\nGerhard Berger 50 (1-24, 26-51), Ayrton Senna 1 (25)"}
{"id": "336998", "revid": "55821", "url": "https://gl.wikipedia.org/wiki?curid=336998", "title": "Ateneo de Pontevedra", "text": "O Ateneo de Pontevedra \u00e9 unha asociaci\u00f3n cultural, referente na cidade de Pontevedra e as s\u00faas actividades est\u00e1n dirixidas a todas aquelas persoas interesadas polo desenvolvemento humano, social e cultural do seu tempo.\nTraxectoria.\nO Ateneo tivo como data de constituci\u00f3n da comisi\u00f3n xestora o 25 de outubro de 1965 e, a 18 de novembro de 1966 elixiuse a s\u00faa primeira xunta directiva, encabezada por Alfonso Zulueta de Haz. Formaron parte nela un total de vinte un membros, os cales formaron unha xunta democr\u00e1tica, a cal pasou por unha ampla diversidade ideol\u00f3xica: dende a fidelidade incuestion\u00e1bel ao R\u00e9xime ata a simpat\u00eda polo marxismo, pasando pola democracia cristi\u00e1.\nPrimeiros anos.\nA maior parte dos seus socios formaban parte do Cineclube de Pontevedra, que nacera dez anos antes. O seu prestixio foi enorme e o seu local seguiu sendo un punto de encontro acolledor para os seus socios, de feito, foi P\u00edo Cabanillas Gallas (subsecretario de Informaci\u00f3n e Turismo) quen presidiu a s\u00faa inauguraci\u00f3n.\nD\u00e9cadas dende os 70 ata a actualidade.\nO Ateneo foi dirixido por Juan Vidal Fraga, grande experto no xadrez, que durante doce anos dirixiu a entidade case sen actividade ata que entregou a presidencia ao doutor Jes\u00fas D\u00edaz Bustelo, en 1982. Este relevo foi chave no relanzamento, pois achegou case 200 000 pesetas.\nAtopamos daquela, un Ateneo m\u00e1is minoritario, o que hoxe subsiste con entusiasmo. Publicou o Cat\u00e1logo da exposici\u00f3n bibliogr\u00e1fica Miguel Hern\u00e1ndez, ordenada e preparada por Antonio Odriozola, de doce p\u00e1xinas de extensi\u00f3n. A asociaci\u00f3n colabora tam\u00e9n coa Editorial Galaxia.\nGrupo fundador.\nM\u00e1is dun terzo deste grupo inicial eran catedr\u00e1ticos dos dous institutos (masculino e feminino) que hab\u00eda na cidade: Jos\u00e9 Ram\u00f3n Alonso Rubiera, Pablo Carpintero Orgnero, Jos\u00e9 Filgueira Valverde, Marcelino Jim\u00e9nez Jim\u00e9nez, Isidoro Mill\u00e1n Gonz\u00e1les-Pardo, Esteban Rodr\u00edguez Salazar, Federico Cifuentes P\u00e9rez, Manuel S\u00e4nchez M\u00e9ndez e Gonzalo Torrente Ballester, o cal foi o redactor do manifesto de presentaci\u00f3n ante a cidadan\u00eda e non parou de incentivar a s\u00faa actividade ata a s\u00faa marcha aos Estados Unidos de Am\u00e9rica poucos meses despois.\nTam\u00e9n integraba aos avogados Gonzalo Adrio Barreiro e Manuel Su\u00e1rez Santiso; os m\u00e9dicos Juan Jos\u00e9 Barbolla Abi\u00f3n e Bernardo Salom de la Hoz; o notario Alfonso Zulueta de Haz; o arquitecto Alfonso Barreiro Buj\u00e1n; os artistas e funcionarios estaban Manuel Cu\u00f1a Nov\u00e1s, Luciano del R\u00edo Besada, Agust\u00edn Portela Paz, Antonio Odriozola Prietas e Juan Manuel Lazcano i Castedo, xunto a Eduardo L\u00f3pez Merino, delegado provincial de Informaci\u00f3n e Turismo.\nHomenaxes: Memorial Sesmero.\nO Ateneo e o Concello de Pontevedra acordaron colaborar para homenaxear con periodicidade anual ou bianual, a unha figura da arquitectura, urbanismo ou as belas artes, que te\u00f1a contribu\u00eddo decisivamente ao prestixio ou ao desenvolvemento da cidade.\nA idea, dirixida por Ant\u00f3n Louro, \u00e9 dar continuidade ao legado de Alejandro Rodr\u00edguez-Sesmero nas persoas (vivas ou falecidas) que despois del te\u00f1en contribu\u00eddo tam\u00e9n a prol dunha Pontevedra mellor; un proxecto conxunto que busca evitar a indiferenza ou o esquecemento para aqueles que, como Sesmero, merecen o co\u00f1ecemento e reco\u00f1ecemento p\u00fablico.\nO Memorial ser\u00e1 sempre no mes de outubro e comezou en 2014. O programa incluir\u00e1 conferencias, exposici\u00f3ns e visitas sobre a obra dunha persoa relevante e que te\u00f1a actuado tanto en Pontevedra como no exterior e se te\u00f1a configurado como un referente nos eidos do urbanismo, a arquitectura e o paisaxismo, inclu\u00edndo tam\u00e9n todo o espectro das belas artes."}
{"id": "336999", "revid": "1888", "url": "https://gl.wikipedia.org/wiki?curid=336999", "title": "Emilio M\u00e9ndez Brand\u00f3n", "text": "Emilio M\u00e9ndez Brand\u00f3n, finado en Santiago de Compostela o 13 de maio de 1921, foi un avogado e pol\u00edtico galego.\nTraxectoria.\nSobri\u00f1o de Daniel Modesto Brand\u00f3n e irm\u00e1n de Eduardo M\u00e9ndez Brand\u00f3n. Avogado en Santiago de Compostela, foi concelleiro e s\u00edndico republicano na \u00faltima d\u00e9cada do s\u00e9culo XIX. Fundou e dirixiu o xornal compostel\u00e1n \"El Bolet\u00edn del Pueblo\" ata o 25 de xu\u00f1o de 1889, en que foi substitu\u00eddo polo tam\u00e9n avogado Manuel Garc\u00eda de Castro. Era propietario dunha casa situada a car\u00f3n de San Domingos de Bonaval.\nVida persoal.\nCasou con Valentina Bartolom\u00e9 Gonz\u00e1lez e foi pai de Emilio M\u00e9ndez-Brand\u00f3n Bartolom\u00e9."}
{"id": "337000", "revid": "10599", "url": "https://gl.wikipedia.org/wiki?curid=337000", "title": "Ter", "text": ""}
{"id": "337001", "revid": "22795", "url": "https://gl.wikipedia.org/wiki?curid=337001", "title": "Malac\u00f3logo", "text": ""}
{"id": "337002", "revid": "89787", "url": "https://gl.wikipedia.org/wiki?curid=337002", "title": "Gran Premio de Australia de 1987", "text": "O Gran Premio de Australia de 1987 foi unha carreira de F\u00f3rmula 1 celebrada o 15 de novembro de 1987 nun circu\u00edto urbano na cidade de Adelaida. Foi a 52\u00ba carreira na historia combinada do Gran Premio de Australia, que remontase \u00e1s 100 Miles Road Race de 1928. O Gran Premio de Australia foi a d\u00e9cimo sexta e \u00faltima carreira da tempada de . A carreira disputouse sobre 82 voltas aos 3\u00b4780 quil\u00f3metros do circu\u00edto para unha distancia total de carreira de 310 quil\u00f3metros. 1987 foi a primeira vez na historia do Gran Premio de Australia no que ning\u00fan piloto australiano estaba na grella.\nCarreira.\nO terceiro Gran Premio de Australia que se celebrou en Adelaida foi a \u00faltima rolda da tempada de F\u00f3rmula Un, resultou ser outra carreira chea de acontecementos. Gerhard Berger comezou desde a s\u00faa terceira pole do ano malia estar enfermo durante a clasificaci\u00f3n. O evento contou cun ingrediente vital, a ausencia de Nigel Mansell, que a\u00ednda non se recuperara do seu accidente durante a cualificaci\u00f3n para o Gran Premio do Xap\u00f3n de 1987. O suplente de Mansell en Williams foi o veterano italiano Riccardo Patrese, ao que o propietario de Brabham Bernie Ecclestone deu permiso para unirse a Williams nesta carreira, xa que asinara co seu equipo para . O campi\u00f3n da F\u00f3rmula 3000 de 1987, o mozo italiano Stefano Modena, substitu\u00edu a Patrese en Brabham para facer o seu debut na F\u00f3rmula Un.\nCoa luz verde Nelson Piquet, na s\u00faa \u00faltima carreira con Williams antes de trasladarse a Lotus en , foi o que sa\u00edu mellor de todos, pasando a Berger para tomar a dianteira na primeira chicana. Alessandro Nannini no Minardi quedou fora inmediatamente logo de chocar contra o muro. Un confiado Berger pola s\u00faa vitoria na carreira anterior en Xap\u00f3n, volveu a pasar a Piquet na curva tres. A continuaci\u00f3n o austr\u00edaco pasou a liderar ata a bandeira a cadros para lograr a s\u00faa terceira vitoria nun Gran Premio. Detr\u00e1s de Berger desenvolveuse unha espectacular batalla entre Piquet, Alain Prost (McLaren), Michele Alboreto (Ferrari) e Ayrton Senna (Lotus). Piquet entrou en boxes para po\u00f1er pneum\u00e1ticos novos e m\u00e1is tarde retirouse deixando ao tr\u00edo loitando pola segunda posici\u00f3n.\nProst sufriu problemas cos freo na volta 53, trompeando na curva Stag e retir\u00e1ndose posteriormente. Anteriormente saltouse unha chicane cando \u00eda detr\u00e1s de Alliot. Senna fixo un \u00faltimo ataque nun intento de atrapar a Berger, pero o austr\u00edaco ti\u00f1a suficiente vantaxe para aguantar. Senna terminou segundo, pero m\u00e1is tarde foi descualificado cando as verificaci\u00f3ns logo da carreira revelaron uns condutos de freo de gran tama\u00f1o, ilegais, no seu Lotus. Alboreto ascendeu \u00e1 segunda posici\u00f3n para lograr un dobrete para Ferrari, o primeiro desde que Alboreto e Stefan Johansson terminaron 1\u00ba e 2\u00ba no Gran Premio do Canad\u00e1 de 1985. Terceiro foi o Benetton de Thierry Boutsen. Dos sete pilotos que acabaron (o Brabham de Andrea de Cesaris e o Williams de Patrese foron clasificados como finalistas malia non chegar ao final), Alboreto foi o \u00fanico piloto que non foi dobrado por Berger.\nO primeiro coche non turbo en terminar foi o Tyrrell de Jonathan Palmer no 4\u00ba lugar. O franc\u00e9s Yannick Dalmas terminou 5\u00ba no seu Larrouse, co triplo ga\u00f1ador do Gran Premio de Australia Roberto Moreno (1981, 1983 e 1984) anotando un punto no seu debut na F\u00f3rmula Un con AGS ao terminar sexto. O \u00faltimo coche en cruzar a li\u00f1a de meta foi o Zakspeed de Christian Danner, no 7\u00ba lugar, a 3 voltas de Berger."}
{"id": "337004", "revid": "23204", "url": "https://gl.wikipedia.org/wiki?curid=337004", "title": "Victor Prosch", "text": "Ferdinand Victor Alphons Prosch, tam\u00e9n co\u00f1ecido como Victor Prosch, nado o 25 de novembro de 1820 en Copenhague e finado na mesma cidade o 29 de xullo de 1885, foi un veterinario, bi\u00f3logo e malac\u00f3logo dinamarqu\u00e9s.\nFoi prospector do Museo de Zootom\u00eda da Universidade de Copenhague.\nHonras.\nEn 1962 o seu compatriota o icti\u00f3logo Bent J. Muus nomeou a subespecie \"Bathypolypus arcticus proschi\" na s\u00faa honra.\nAbreviatura.\nA abreviatura Prosch empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "337005", "revid": "22795", "url": "https://gl.wikipedia.org/wiki?curid=337005", "title": "Ferdinand Victor Alphons Prosch", "text": ""}
{"id": "337006", "revid": "5863", "url": "https://gl.wikipedia.org/wiki?curid=337006", "title": "Vicente Mart\u00ednez Risco", "text": ""}
{"id": "337009", "revid": "23204", "url": "https://gl.wikipedia.org/wiki?curid=337009", "title": "Rexi\u00f3n de Zumpango", "text": "A Rexi\u00f3n de Zumpango ou XVI Rexi\u00f3n de Zumpango, \u00e9 unha rexi\u00f3n hist\u00f3rica do Estado de M\u00e9xico definida trala divisi\u00f3n territorial de M\u00e9xico en 1824 e demarcada polo goberno do estado de M\u00e9xico en 1999. A rexi\u00f3n est\u00e1 formada por sete concellos, a cabeceira rexional \u00e9 a cidade de Zumpango de Ocampo.\nDemograf\u00eda.\nA rexi\u00f3n est\u00e1 dividida por 7 concellos."}
{"id": "337011", "revid": "25871", "url": "https://gl.wikipedia.org/wiki?curid=337011", "title": "Barysa\u016d", "text": "Barysa\u016d (en belaruso \"\u0411\u0430\u0440\u044b\u0301\u0441\u0430\u045e\", [ba\u02c8r\u0268saw] ; en ruso \"\u0411\u043e\u0440\u0438\u0301\u0441\u043e\u0432\", [b\u0250\u02c8r\u02b2is\u0259f] ) \u00e9 unha cidade de Belar\u00fas. Est\u00e1 situada xunto ao r\u00edo Ber\u00e9zina, na rexi\u00f3n de Minsk. Ti\u00f1a uns 147.381 habitantes, segundo o censo do 2009 no pa\u00eds. A cidade \u00e9 a capital do distrito hom\u00f3nimo."}
{"id": "337014", "revid": "89787", "url": "https://gl.wikipedia.org/wiki?curid=337014", "title": "Rexi\u00f3n de Minsk", "text": "A rexi\u00f3n de Minsk (en belaruso \"\u041c\u0456\u043d\u0441\u043a\u0430\u044f \u0432\u043e\u0431\u043b\u0430\u0441\u0446\u044c\") \u00e9 unha das seis rexi\u00f3ns de Belar\u00fas.\nDivisi\u00f3ns administrativas.\nA rexi\u00f3n div\u00eddese administrativamente en 22 distritos, 307 selsovets, 22 cidades, 8 municipios e 20 asentamentos urbanos.\nDistritos da rexi\u00f3n de Minsk.\nOs 22 distritos da rexi\u00f3n de Minsk son os seguintes:"}
{"id": "337015", "revid": "5863", "url": "https://gl.wikipedia.org/wiki?curid=337015", "title": "Maruxa Barrio Val", "text": ""}
{"id": "337016", "revid": "89787", "url": "https://gl.wikipedia.org/wiki?curid=337016", "title": "Cranqu\u00edidos", "text": "A dos cranqu\u00edidos (\"Cranchiidae\") \u00e9 unha familia de moluscos cefal\u00f3podos da superorde dos decapodiformes e orde dos eg\u00f3psidos, a\u00ednda que alg\u00fans autores enc\u00e1drana na orde dos te\u00fatidos, suborde dos egospinos. (V\u00e9xase a clasificaci\u00f3n).\nA familia comprende unhas 60 especies de luras que te\u00f1en un manto que mide desde os 10\u00a0cm aos 10 m de lonxitude. Viven en augas superficiais ou de mediana profundidade nos oc\u00e9anos, e son co\u00f1ecidas vulgarmente na bibliograf\u00eda internacional como \"luras de cristal\", \"cranquiluras\" ou \"medusas-cristal\".\nCaracter\u00edsticas.\nA familia dos \"Cranchiidae\" abarca cerca de 60 especies que evolucionna na superficie e nas profundidades de todos os oc\u00e9anos. O tama\u00f1o do seu manto var\u00eda desde os 10\u00a0cm at\u00e9 m\u00e1is de 10 m (no caso da chamada lura colosal). O nome com\u00fan de luras de cristal d\u00e9bese \u00e1 natureza transparente da maior\u00eda das especies. Estas luras pasan a maior parte da s\u00faa vida en augas pouco profundas parcialmente soleadas onde a s\u00faa transparencia proporciona camuflaxe.\nCaracter\u00edzanse por teren un corpo inchado e os brazos curtos, que levan d\u00faas fileiras de ventosas ou de ganchos. O par de tent\u00e1culos implicados na reproduci\u00f3n \u00e9 frecuentemente m\u00e1is longo que os outros oito. \nMoitas especies te\u00f1en \u00f3rganos bioluminiscentes na parte inferior aos ollos, utilizados para anular a s\u00faa sombra. A morfolox\u00eda dos ollos \u00e9 moi vari\u00e1bel, desde ollosgrandes e circulares at\u00e9 ollos telesc\u00f3picos e peciolados. Utilizan un flu\u00eddo composto de amon\u00edaco almecenado nunha pequena bolsa para facilitar a flotabilidade. Frecuentemente o \u00fanico \u00f3rgano vis\u00edbel a trav\u00e9s dos tecidos transparentes \u00e9 unha gl\u00e1ndula dixestiva en forma de boquilla de cigarro, que \u00e9 o equivalente nos cefal\u00f3podos do f\u00edgado dos mam\u00edferos. Xeralmente sost\u00e9\u00f1ense en posici\u00f3n vertical para reducir a s\u00faa silueta e, \u00e1 veces, existe un \u00f3rgano bioluminiscente no extremo inferior do corpo para reducir a\u00ednda m\u00e1is a s\u00faa visibilidade na auga.\nTaxonom\u00eda.\nDescrici\u00f3n.\nA familia foi descrita o ano 1849 polo m\u00e9dico, bi\u00f3logo e malac\u00f3logo dan\u00e9s Victor Prosch, no seu traballo \"Nogle nye Cephalopoder, beskrevne og anatomisk unders\u00f6gte\", publicado en \"Det Kongelige Danske videnskabernes selskabs skrifter\". Naturvidenskabelig og mathematisk afdeling, (5) 1: 53-72.\nEtimolox\u00eda.\nO nome da familia, \"Cranchiidae\", est\u00e1 formado, como \u00e9 habitual, sobre a ra\u00edz do nome do seu x\u00e9nero tipo, \"Cranchia\", engadindo a desinencia do lat\u00edn cient\u00edfico \"\u00b4-idae\" (derivada do grego antigo \u03b5\u03af\u03b4\u03bf\u03c2 \"e\u00eddos\", 'semellante'), propia dos nomes das familias de animais. \nClasificaci\u00f3n.\nSegundo o World Register of Marine Species, a familia comprende as seguintes subfamilias e x\u00e9neros:\nOrde \"Oegopsida\" \nFamilia \"Cranchiidae\" \nPola s\u00faa parte, o Sistema Integrado de Informaci\u00f3n Taxon\u00f3mica considera esta clasificaci\u00f3n:\nOrde \"Teuthida\" &lt;/small&gt;Naef, 1916&lt;/small&gt;\nSuborde \"Oegopsina\" d'Orbigny, 1845&lt;/small&gt;"}
{"id": "337019", "revid": "22795", "url": "https://gl.wikipedia.org/wiki?curid=337019", "title": "Cranchiidae", "text": ""}
{"id": "337020", "revid": "1131", "url": "https://gl.wikipedia.org/wiki?curid=337020", "title": "Festas de interese tur\u00edstico de Galicia", "text": "A seguinte \u00e9 unha lista de festas de interese tur\u00edstico de Galicia. Tr\u00e1tase dunha denominaci\u00f3n honor\u00edfica outorgada a festexos ou acontecementos que se celebran en Galicia e que ofrecen interese real desde o punto de vista tur\u00edstico. A declaraci\u00f3n de Festas de Interese Tur\u00edstico Galego \u00e9 un nomeamento outorgado polo Consello da Xunta de Galicia a trav\u00e9s dunha proposta por parte da Conseller\u00eda de Econom\u00eda e Industria.\nAs Festas de Interese Tur\u00edstico Nacional e de Interese Tur\u00edstico Internacional, son declaradas pola Secretar\u00eda de Estado de Turismo, dependente do Ministerio de Industria.\nFestas de interese tur\u00edstico internacional.\nHai nove festas de Interese Tur\u00edstico Internacional."}
{"id": "337021", "revid": "5863", "url": "https://gl.wikipedia.org/wiki?curid=337021", "title": "Biblioteca da Cultura Galega", "text": ""}
{"id": "337022", "revid": "89787", "url": "https://gl.wikipedia.org/wiki?curid=337022", "title": "Mesonychoteuthis hamiltoni", "text": "Mesonychoteuthis hamiltoni \u00e9 unha especie de molusco cefal\u00f3podo da superorde dos decapodiformes, orde dos eg\u00f3psidos e familia dos cranqu\u00edidos, a \u00fanica do x\u00e9nero \"Mesonychoteuthis\","}
{"id": "337023", "revid": "89787", "url": "https://gl.wikipedia.org/wiki?curid=337023", "title": "Coevoluci\u00f3n", "text": "En biolox\u00eda, a coevoluci\u00f3n ou evoluci\u00f3n concertada entre especies \u00e9 un tipo de evoluci\u00f3n no que se produce unha adaptaci\u00f3n evolutiva mutua entre d\u00faas ou m\u00e1is especies (coevoluci\u00f3n interespec\u00edfica) de seres vivos como resultado da s\u00faa influencia rec\u00edproca por relaci\u00f3ns como a simbiose, o parasitismo, a competencia, a polinizaci\u00f3n, o mimetismo ou as interacci\u00f3ns entre presa e depredador. Os cambios evolutivos dunha especie te\u00f1en como resultado unha presi\u00f3n sobre o proceso de selecci\u00f3n das outras especies cuxo resultado retorna \u00e1 s\u00faa vez nun proceso de contra-adaptaci\u00f3n adquirida que infl\u00fae na evoluci\u00f3n da primeira especie. Por tanto, os cambios nas composici\u00f3ns xen\u00e9ticas nas d\u00faas especies afectan a ambas reciprocamente. Hai probas da coevoluci\u00f3n a nivel de poboaci\u00f3n e de especie.\nA idea data do s\u00e9culo XIX. Charles Darwin describiu brevemente o concepto de coevoluci\u00f3n en \"On the Origin of Species\" (\"A Orixe das especies\", de 1859) e desenvolveuno en detalle en \"Fertilisation of Orchids\" (\"A fertilizaci\u00f3n das orqu\u00eddeas\"), de 1862. Crese que os insectos polinizadores e as plantas que polinizan coevolucionaron en varios aspectos. Outro exemplo son os virus e os seus h\u00f3spedes que \u00e9 probable que coevolucionasen en varios escenarios.\nPor\u00e9n, a\u00ednda hai poucas evidencias de que a coevoluci\u00f3n impulsase cambios a grande escala na historia da Terra, xa que os factores abi\u00f3ticos como as extinci\u00f3ns en masa e a expansi\u00f3n en ecoespazos parecen ser os que gu\u00edan os cambios na abundancia na maior\u00eda dos grupos de seres vivos. Un exemplo espec\u00edfico de coevoluci\u00f3n proposto durante moito tempo foi a evoluci\u00f3n dos dentes con coroas altas nos herb\u00edvoros comedores de herba cando se estenderon as pradeiras en Norteam\u00e9rica. Por\u00e9n, agora sabemos que estes eventos ocorreron independentemente.\nA coevoluci\u00f3n pode ocorrer a moitos niveis biol\u00f3xicos: desde o nivel microsc\u00f3pico molecular como nas mutaci\u00f3ns correlacionadas entre amino\u00e1cidos dunha prote\u00edna, ao macrosc\u00f3pico como os trazos que covar\u00edan entre diferentes especies que viven nun determinado ambiente. Cada parte que interv\u00e9n nunha relaci\u00f3n coevolutiva exerce presi\u00f3ns selectivas sobre a outra, polo que afecta \u00e1 evoluci\u00f3n da outra nunha influencia mutua. A coevoluci\u00f3n de diferentes especies incl\u00fae a evoluci\u00f3n dunha especie h\u00f3spede e os seus parasitos (coevoluci\u00f3n h\u00f3spede-parasito), e exemplos de mutualismo que evolucionan co tempo. A evoluci\u00f3n en resposta a factores abi\u00f3ticos, como o cambio clim\u00e1tico, non \u00e9 coevoluci\u00f3n biol\u00f3xica, porque o clima non \u00e9 un ser vivo e non sofre evoluci\u00f3n biol\u00f3xica.\nA conclusi\u00f3n xeral \u00e9 que a coevoluci\u00f3n pode ser responsable de gran parte da diversidade xen\u00e9tica observada nas poboaci\u00f3ns naturais, como por exemplo: o polimorfismo dos compo\u00f1entes do plasma sangu\u00edneo, polimorfismo de prote\u00ednas, sistema de histocompatibilidade etc.\nA relaci\u00f3n h\u00f3spede-parasito probablemente impulsou a prevalencia da reproduci\u00f3n sexual sobre a m\u00e1is eficiente reproduci\u00f3n asexual, para que se poida volver a producir a infecci\u00f3n na seguinte xeraci\u00f3n.\nA coevoluci\u00f3n ten diversas aplicaci\u00f3ns biol\u00f3xicas. O seu estudo en poboaci\u00f3ns naturais poder\u00eda axudar \u00e1 conservaci\u00f3n de especies, epidemiolox\u00eda humana, e mellora da agricultura.\nA coeevoluci\u00f3n \u00e9 principalmente un concepto biol\u00f3xico, pero os investigadores aplic\u00e1rono por analox\u00eda nos campos da ciencia da computaci\u00f3n, sociolox\u00eda / econom\u00eda pol\u00edtica internacional e astronom\u00eda.\nModelos.\nUn modelo de coevoluci\u00f3n \u00e9 o da hip\u00f3tese da Ra\u00ed\u00f1a Vermella de Leigh Van Valen, que afirma que \"nun sistema evolutivo, c\u00f3mpre un continuo desenvolvemento simplemente para manter a s\u00faa \"fitness\" relativa cos sistemas con cales est\u00e1 coevolucionando\". Esta hip\u00f3tese pred\u00ed que a reproduci\u00f3n sexual permite a un h\u00f3spede permanecer por diante do seu parasito durante unha xeraci\u00f3n, de xeito similar ao que lle ocorr\u00eda ao personaxe da Ra\u00ed\u00f1a Vermella no libro de Lewis Carrol \"Alicia do outro lado do espello\" (continuaci\u00f3n de \"Alicia no pa\u00eds das marabillas\"). A esencia \u00e9 que o h\u00f3spede se reproduce sexualmente d\u00e1ndolle isto inmunidade sobre o parasito, o cal despois evolucionar\u00e1 tam\u00e9n en resposta. Isto require que a seguinte xeraci\u00f3n repita a secuencia. Thierry Lod\u00e9 puxo a \u00e9nfase na importancia do conflito sexual e describiu o papel das \"interacci\u00f3ns antagonistas\" na evoluci\u00f3n, dando lugar ao concepto de \"coevoluci\u00f3n antagonista\". As estratexias de ramificaci\u00f3n da coevoluci\u00f3n para a din\u00e1mica de poboaci\u00f3ns asexuais en ambientes con recursos limitados foron modelados usando as ecuaci\u00f3ns de Lotka\u2013Volterra xeneralizadas. Un modelo baseado na din\u00e1mica adaptativa e datos experimentais de lonxitudes de flores e da proboscis de insectos, e do n\u00e9ctar consumido e o pole depositado durante a polinizaci\u00f3n no iris de flores tubulares longas \"Lapeirousia anceps\" polo d\u00edptero de longa prob\u00f3scide \"Moegistorhynchus longirostris\" xerou diversas din\u00e1micas coevolutivas, inclu\u00edndo dous tipos de din\u00e1micas de tipo Ra\u00ed\u00f1a Vermella: a ramificaci\u00f3n evolutiva (apoiada por observaci\u00f3ns da coexistencia de iris de tubos florasis curtos e longos nunha soa poboaci\u00f3n) e a trampa. Nalg\u00fans casos, a din\u00e1mica de Ra\u00ed\u00f1a Vermella implica poucos tipos h\u00f3spede-parasito c\u00edclicos dominantes, e esta carreira de armas coevolutiva sen vencedor entre tipos dominantes suprime a expresi\u00f3n doutros tipos raros. \nNos virus e os seus h\u00f3spedes obs\u00e9rvase unha carreira evolutiva que \u00e9 outro exemplo da hip\u00f3tese da Ra\u00ed\u00f1a Vermella. Unha caracterizaci\u00f3n xeral que se pode facer en moitos virus, que son parasitos obrigados, \u00e9 que coevolucionaron xunto cos seus respectivos h\u00f3spedes. Isto \u00e9 suxerido polo arranxo xen\u00e9tico similar entre virus e h\u00f3spede. As mutaci\u00f3ns correlacionadas entre as d\u00faas especies entran nunha carreira de armamentos evolutiva: no h\u00f3spede debe evolucionar un mecanismo de defensa para impo\u00f1erse ao virus, e o virus debe superar os novos mecanismos de defensa do h\u00f3spede para poder reproducirse. Calquera dos dous organismos, h\u00f3spede ou virus, que non poida seguir o ritmo evolutivo do outro ser\u00e1 eliminado do seu h\u00e1bitat, xa que a especie coa fitness media maior na poboaci\u00f3n sobrevive.\nTipos de coevoluci\u00f3n.\nIdentific\u00e1ronse varios tipos de coevoluci\u00f3n dependendo do autor; por\u00e9n unha das clasificaci\u00f3ns m\u00e1is aceptada \u00e9 a de Thompson (1989, 1994) descrita por Herrera &amp; Pellmyr (2006).\nO primeiro tipo \u00e9 a coevoluci\u00f3n xene por xene, na cal os casos son moi espec\u00edficos e onde se seleccionan xenes mutuamente que definen as relaci\u00f3ns entre as d\u00faas especies.\nO segundo \u00e9 a coevoluci\u00f3n espec\u00edfica, onde as especies te\u00f1en un trazo especial adaptado para vivir con outras especies, combinado con trazos rec\u00edprocos de especies cohabitantes sen que haxa ningunha evidencia baseada xeneticamente para ditos trazos.\nO terceiro tipo \u00e9 a coevoluci\u00f3n gremial, na cal un grupo de especies act\u00faa como un gremio, interact\u00faan cun grupo doutras especies, tendo como resultado un amplo conxunto de trazos adaptados mutuamente inducidos por cada grupo de especies.\nO cuarto tipo \u00e9 a coevoluci\u00f3n diversificante, na cal as interacci\u00f3ns altamente espec\u00edficas te\u00f1en como resultado o illamento reprodutivo e a especiaci\u00f3n, producindo algunhas veces amplos tax\u00f3ns de especies interactuantes asociadas.\nO quinto \u00e9 a coevoluci\u00f3n de \"escapar e radiar\" que explicaron Ehrilch e Raven en 1964. Por exemplo, unha planta \"escapa\" do ataque dun grupo de herb\u00edvoros cando unha mutaci\u00f3n produce unha novidosa defensa qu\u00edmica; isto vai seguido da evoluci\u00f3n do herb\u00edvoro adapt\u00e1ndose e soportando a nova defensa qu\u00edmica da planta, ocasionando unha \"radiaci\u00f3n\" de especies para ambos os grupos, tanto para as plantas coma para os herb\u00edvoros.\nAdemais, a coevoluci\u00f3n pode ocorrer entre pares de entidades (coevoluci\u00f3n por pares), da que son exemplos a coevoluci\u00f3n predador-presa, h\u00f3spede e simbionte ou h\u00f3spede e parasito. Por\u00e9n, alg\u00fans exemplos de coevoluci\u00f3n son menos claros; por exemplo: unha especie pode evolucionar en resposta a m\u00e1is dunha especie. Se esta coevoluci\u00f3n ocorre de modo non aditivo, este tipo de coevoluci\u00f3n denom\u00ednase coevoluci\u00f3n difusa.\nA coevoluci\u00f3n e o rexistro f\u00f3sil.\nObserv\u00e1ronse moitos exemplos de coevolci\u00f3n entre especies vivas, pero a coevoluci\u00f3n non se demostrou de forma conclusiva no rexistro f\u00f3sil. Isto pode deberse a que o rexistro f\u00f3sil non adoita preservar datos de alta resoluci\u00f3n (por exemplo, a nivel de especie) e porque a coevoluci\u00f3n non impulsa cambios a grande escala na historia da vida na Terra. Mesmo os exemplos cl\u00e1sicos de coevoluci\u00f3n no rexistro f\u00f3sil, como a interacci\u00f3n entre as abellas e as flores que polinizan ou o desenvolvemento dos herb\u00edvoros pacedores durante a \u00e9poca da extensi\u00f3n das pradeiras te\u00f1en poucas probas que os apoien. No caso das abellas e as flores, estes dous organismos evolucionaron en diferentes momentos: Archaefructus \u00e9 unha planta con flor de hai 125 mill\u00f3ns de anos, pero co\u00f1\u00e9cense ni\u00f1os f\u00f3siles de abellas de hai 220 mill\u00f3ns de anos. Igualmente, no caso dos ungulados pacedores e a extensi\u00f3n das pradeiras, o tempo da evoluci\u00f3n dos dous tipos de organismo \u00e9 moi diferente, polo que se presentou a hip\u00f3tese da are\u00ed\u00f1a e non da herba (\"Grit, not grass hypothesis\"), que fala da importancia das areas e gravas finas abrasivas do solo e non da herba como tal na evoluci\u00f3n dos dentes destes animais.\nExemplos espec\u00edficos.\nOs colibr\u00eds e as flores ornit\u00f3filas.\nOs colibr\u00eds e as plantas con flores ornit\u00f3filas (polinizadas por aves) evolucionaron por medio dunha evoluci\u00f3n mutualista. As flores te\u00f1en n\u00e9ctar adecuado para estas aves, as s\u00faas cores son as apropiadas para a visi\u00f3n das aves e a s\u00faa forma coincide coa dos peteiros destes paxaros. Os tempos de floraci\u00f3n tam\u00e9n coinciden coa \u00e9poca reprodutora das aves. As caracter\u00edsticas florais das plantas ornit\u00f3filas var\u00edan grandemente unhas doutras en comparaci\u00f3n coa maior semellanza de plantas moi relacionadas con elas polinizadas por insectos (entom\u00f3filas). Estas flores tam\u00e9n tenden a estar m\u00e1is adornadas, ser m\u00e1is complexas, e rechamantes que as das especies relacionadas polinizadas por insectos. Consid\u00e9rase xeralmente que as plantas formaron relaci\u00f3ns coevolutivas primeiro con insectos, e as especies ornit\u00f3filas diverxiron delas m\u00e1is tarde. Non hai moito apoio cient\u00edfico de exemplos con reversi\u00f3n desta diverxencia, \u00e9 dicir, desde a ornitofilia \u00e1 entomofilia. A diversidade no fenotipo floral en especies ornit\u00f3filas, e a consistencia relativa observada nas especies polinizadas por abellas pode ser atribu\u00edda \u00e1 direcci\u00f3n do cambio na preferencia polo polinizador.\nAs plantas con flores converxeron tirando vantaxe de paxaros similares. As plantas con flores compiten polos polinizadores, e algunhas adaptaci\u00f3ns reducen os efectos desfavorables desta competici\u00f3n. O feito de que os paxaros poidan voar durante os d\u00edas de mal tempo pode facelos polinizadores m\u00e1is eficientes en casos nos cales as abellas e outros insectos son inactivos. A ornitofilia puido terse orixinado por esta raz\u00f3n en ambientes illados con escasa colonizaci\u00f3n por insectos ou en \u00e1reas con plantas con flores no inverno. As plantas polinizadas por paxaros xeralmente te\u00f1en maiores volumes de n\u00e9ctar e maior produci\u00f3n de azucre que as polinizadas por insectos. Isto satisfai os altos requirimentos de enerx\u00eda dos paxaros, que son os determinantes m\u00e1is importantes na elecci\u00f3n das flores. En experimentos coas plantas \"Mimulus\", un incremento no pigmento vermello nos p\u00e9talos e no volume de n\u00e9ctar das flores reduce notablemente a proporci\u00f3n de polinizaci\u00f3n por abellas como oposto de s\u00f3 atraer a colibr\u00eds; mentres que unha superficie floral m\u00e1is grande incrementa a polinizaci\u00f3n por abellas. Unha coloraci\u00f3n vermella adicional das flores dimin\u00fae significativamente as visitas das abellas pero parece non ter efecto sobre a frecuencia de visitas de colibr\u00eds. As\u00ed, os colibr\u00eds pode que non te\u00f1an necesariamente unha preferencia innata polo vermello, e a alta concentraci\u00f3n destes pigmentos vermellos nestas flores de \"Mimulus cardinalis\" poder\u00eda funcionar potencialmente para desanimar a visita de abellas. Nos h\u00edbridos da primeira xeraci\u00f3n destas d\u00faas especies, a composici\u00f3n de visitantes polinizadores (59% de abellas; 1.744 visitas) estaba exactamente entre a das d\u00faas especies parentais, o que implica un forte compo\u00f1ente xen\u00e9tico da coevoluci\u00f3n do polinizador. En experimentos similares con flores de \"Penstemon\", rexistrouse a transferencia de polen tanto por abellas coma por colibr\u00eds con d\u00faas especies estreitamente relacionadas que se diferencian no seu principal polinizador. Os resultados suxiren que os trazos das flores que desaniman a polinizaci\u00f3n por abellas poden ser mesmo m\u00e1is influentes no cambio evolutivo das flores que as adaptaci\u00f3ns \u2018propaxaros\u2019. Por\u00e9n, a adaptaci\u00f3n 'cara a' paxaros e a adaptaci\u00f3n 'afast\u00e1ndose' das abellas ocorren simultaneamente. Seguindo as s\u00faas respectivas tempadas de reproduci\u00f3n, varias especies de colibr\u00eds aparecen nas mesmas localizaci\u00f3ns en Norteam\u00e9rica, e varias plantas con flores \"de colibr\u00eds\" florecen simultaneamente neses h\u00e1bitats. Estas flores parecen ter converxido a partir dunha cor e morfolox\u00eda com\u00fans. As diferentes lonxitudes e curvaturas dos tubos da corola poden afectar \u00e1 eficiencia da extracci\u00f3n nas especies de colibr\u00eds en relaci\u00f3n a diferenzas na morfolox\u00eda do peteiro. As flores tubulares forzan os paxaros a orientaren o seu peteiro dun determinado modo cando sondean a flor na procura de n\u00e9ctar, especialmente cando o peteiro e a corola son ambos curvados; isto tam\u00e9n permite que a planta sit\u00fae o seu pole en certa parte do corpo do paxaro. Isto abre a posibilidade dunha gran variedade de coadaptaci\u00f3ns morfol\u00f3xicas.\nUn importante requisito para a atracci\u00f3n \u00e9 que as flores sexan moi visibles para os paxaros, o que reflicte as propiedades da visi\u00f3n das aves e as caracter\u00edsticas do h\u00e1bitat. Os paxaros te\u00f1en a s\u00faa maior sensibilidade espectral e mellor discriminaci\u00f3n de tons no extremo vermello do espectro visual, polo que o vermello \u00e9 particularmente rechamante para eles. Os colibr\u00eds poden tam\u00e9n ver as \"cores\" ultravioletas. A prevalencia de patr\u00f3ns ultravioleta e gu\u00edas de n\u00e9ctar en plantas entom\u00f3filas pobres en n\u00e9ctar advirte aos paxaros de que eviten esas flores.\nOs colibr\u00eds forman a familia Trochilidae, cuxas d\u00faas subfamilias son Phaethornithinae e Trochilinae. Cada subfamilia evolucionou en conxunci\u00f3n cun grupo particular de plantas con flores. A maior\u00eda das especies Phaethornithinae est\u00e1n asociadas con plantas herb\u00e1ceas monocotiled\u00f3neas grandes, mentres que as especies de Trochilinae prefiren especies de dicotiled\u00f3neas.\nAs orqu\u00eddeas Angraecinae e as avela\u00ed\u00f1as africanas.\nAs orqu\u00eddeas Angraecinae e as avela\u00ed\u00f1as africanas coevolucionan porque as avela\u00ed\u00f1as dependen das flores para obter n\u00e9ctar e as flores dependen das avela\u00ed\u00f1as para a polinizaci\u00f3n. A coevoluci\u00f3n levou a que se desenvolveran flores m\u00e1is profundas e avela\u00ed\u00f1as con prob\u00f3scides m\u00e1is longas.\nA bolboreta \"Papilio machaon\" e a planta \"Ruta chalepensis\".\nUn exemplo de coevoluci\u00f3n antagonista \u00e9 a da eiruga da bolboreta \"Papilio machaon\" que vive sobre a planta \"Ruta chalepensis\". A planta produce aceites et\u00e9ricos que repelen aos insectos comedores de plantas. A eiruga da bolboreta desenvolveu resistencia a estas velenosas substancias, reducindo as\u00ed a competici\u00f3n con outros insectos que se alimentan da planta.\nA serpe \"Thamnophis sirtalis\" e a p\u00edntega \"Taricha granulosa\".\nA coevoluci\u00f3n de predadores e presas pode ilustrarse co caso da p\u00edntega \"Taricha granulosa\" e a serpe \"Thamnophis sirtalis\". Estas p\u00edntegas producen unha potente neurotoxina que concentra na s\u00faa pel. Nestas serpes evolucionou unha resistencia a esta toxina por medio dunha serie de mutaci\u00f3ns, polo que pode depredar a estes anfibios. A relaci\u00f3n entre estes animais tivo como resultado unha carreira de armas evolutiva que levou os niveis de toxinas na p\u00edntega a niveis extremos. Isto \u00e9 un exemplo de coevoluci\u00f3n porque a supervivencia diferencial causou que cada un dos organismos cambiase en resposta aos cambios no outro.\nA planta \"Aesculus californica\" e os seus polinizadores.\nCando as colmeas de abellas est\u00e1n poboadas con especies de abellas que non coevolucionaron coa planta \"Aesculus californica\", te\u00f1en sensibilidade \u00e1 esculina, unha neurotoxina presente no seu n\u00e9ctar; esta sensibilidade non existe en abellas do mel e outros insectos que coevolucionaron con \"A. californica\".\nAs formigas da acacia e a \"Acacia cornigera\".\nA formiga da acacia (\"Pseudomyrmex ferruginea\") protexe \u00e1 \"Acacia cornigera\" da predaci\u00f3n por insectos e doutras plantas que compiten con ela pola luz, e a \u00e1rbore proporciona nutrici\u00f3n e acubillo para esta formiga e as s\u00faas larvas. Non obstante, algunhas especies de formigas aprov\u00e9itanse destas \u00e1rbores sen dar nada a cambio, polo que se lles denominou 'tramposas', 'explotadoras', 'ladras' e 'aproveitadas'. A\u00ednda que estas formigas tramposas causan danos importantes aos \u00f3rganos reprodutores da \u00e1rbore, o seu efecto neto na \"fitness\" do h\u00f3spede \u00e9 dif\u00edcil de predicir e non \u00e9 necesariamente negaivo.\nA avela\u00ed\u00f1a da iuca e a iuca.\nNesta relaci\u00f3n mutualista simbi\u00f3tica, a planta \"Yucca whipplei\" \u00e9 polinizada exclusivamente pola especie de avela\u00ed\u00f1a da iuca \"Tegeticula maculata\", que \u00e1 s\u00faa vez depende da iuca para sobrevivir. As avela\u00ed\u00f1as da iuca tenden a visitar as flores dunha soa especie de iuca. Nas flores, a avela\u00ed\u00f1a come as sementes da planta, mentres que ao mesmo tempo recolle o pole con pezas especiais do seu aparato bucal. O pole \u00e9 moi pega\u00f1oso, e mantense doadamente adherido \u00e1s pezas bucais cando a avela\u00ed\u00f1a se move \u00e1 seguinte flor. A planta da iuca tam\u00e9n proporciona un lugar na profuncidade da flor para que a avela\u00ed\u00f1a deposite os seus ovos, onde estar\u00e1n protexidos de calquera depredador. As adaptaci\u00f3ns que mostran ambas as especies supo\u00f1en un caso de coevoluci\u00f3n porque as especies evolucionaron fac\u00e9ndose dependentes unha da outra.\nCoevoluci\u00f3n intraespec\u00edfica.\nBen que o termo coevoluci\u00f3n se refire normalmente \u00e1 que se establece entre d\u00faas ou m\u00e1is especies (coevoluci\u00f3n interespec\u00edfica), nun sentido algo diferente, usouse tam\u00e9n a principios do s\u00e9culo XX, o termo \"coevoluci\u00f3n\" para referirse a modificaci\u00f3ns rec\u00edprocas dentro dos organismos dunha mesma especie (coevoluci\u00f3n intraespec\u00edfica) causadas ao influ\u00edrense entre si os seus diferentes sistemas e aparatos (ou conxuntos de \u00f3rganos) anat\u00f3micos ou fisiol\u00f3xicos, ao longo da evoluci\u00f3n de dita especie. Isto d\u00e9bese a que os elementos, que se combinar\u00e1n posibilitando novas adaptaci\u00f3ns, non se establecen todos de maneira simult\u00e1nea. As\u00ed, a adquisici\u00f3n ou disposici\u00f3n inicial dun sistema ou aparato modificado pasa a influ\u00edr sobre os outros xa presentes no organismo, todos os cales evolucionar\u00e1n \"en conxunto\" posibilitando novas adaptaci\u00f3ns, e o proceso que consiste nesta mutua influencia \u00e9 igualmente conceptuado como coevoluci\u00f3n. Por exemplo, a disposici\u00f3n de aparatos para o voo coevoluciona coa dos aparatos dos sentidos para sobrevivir en nichos onde a s\u00faa \"combinaci\u00f3n\" modifica a ambos e ad\u00e1ptase para localizar alg\u00fan tipo de presa desde a altura. Similarmente, segundo a exposici\u00f3n da evoluci\u00f3n do sistema nervioso desenvolvida por Mario Crocco, a funci\u00f3n circuital do tecido nervioso ter\u00eda coevolucionado co aproveitamento do seu ru\u00eddo el\u00e9ctrico para desempe\u00f1ar outras funci\u00f3ns diferentes, como a produci\u00f3n de reacci\u00f3ns non estruturais ou entonativas no psiquismo.\nA coevoluci\u00f3n f\u00f3ra da biolox\u00eda.\nA coevoluci\u00f3n \u00e9 principalmente un concepto biol\u00f3xico, pero tam\u00e9n se ten aplicado por analox\u00eda noutros campos.\nAlgoritmos.\nOs algoritmos coevolutivos son un tipo de algoritmos usados para xerar vida artificial e para a optimizaci\u00f3n, aprendizaxe de xogos e aprendizaxe autom\u00e1tica. Os m\u00e9todos coevolutivos foron aplicados por Daniel Hillis, que coevolucionou redes de distribuci\u00f3n, e Karl Sims, que coevolucionou criaturas virtuaiss.\nArquitectura.\nO concepto de coevolution introduciuno na arquitectura o arquitecto-urbanista dan\u00e9s Henrik Valeur como unha ant\u00edtese do concepto de \"star-architecture\". Como responsable do pavill\u00f3n dan\u00e9s na Bienal de Arquitectura de Venecia 2006 concibiu e orquestrou o proxecto de exhibici\u00f3n \"COEVOLUCI\u00d3N: Colaboraci\u00f3n danesa-chinesa sobre desenvolvemento urban\u00edstico sostible en China\", que foi premiado co Le\u00f3n de Ouro ao mellor pavill\u00f3n nacional.\nA mostra inclu\u00eda proxectos de planeamento urban\u00edstico para cidades como Pequ\u00edn, Chongqu\u00edn, Shanghai e Xi'an, que se desenvolveron en colaboraci\u00f3n entre xoves profesionais da arquitectura daneses e estudantes e profesores das principais universidades das catro cidades chinesas. Ao crearse unha rede de colaboraci\u00f3n entre acad\u00e9micos e profesionais que representan d\u00faas culturas distintas, esp\u00e9rase que o intercambio de co\u00f1ecementos, ideas e experiencias estimulen a \"creatividade e imaxinaci\u00f3n para acender a muxica de novas visi\u00f3ns para un desenvolvemento urbano sostible.\"\nHenrik Valeur argumentou posteriormente que: \"A medida que estamos m\u00e1is interconectados e interdependentes, o desenvolvemento humano xa non \u00e9 unha cuesti\u00f3n da evoluci\u00f3n de grupos individuais de persoas, sen\u00f3n m\u00e1is ben unha cuesti\u00f3n da coevoluci\u00f3n de todas as persoas.\"\nCosmolox\u00eda e astronom\u00eda.\nNo seu libro \"The Self-organizing Universe\" (O Universo autoorganizado), Erich Jantsch atrib\u00fae a evoluci\u00f3n completa do cosmos \u00e1 coevoluci\u00f3n.\nEn astronom\u00eda, unha teor\u00eda emerxente afirma que os buratos negros e as galaxias desenvolv\u00e9ronse nunha v\u00eda independente an\u00e1loga \u00e1 evoluci\u00f3n biol\u00f3xica.\nCoevoluci\u00f3n tecnol\u00f3xica.\nO software e o hardware de computaci\u00f3n poden considerarse como dous compo\u00f1entes separados pero que est\u00e1n ligados intrinsecamente pola coevoluci\u00f3n. De xeito similar, coevolucionan os sistemas operativos e as aplicaci\u00f3ns de computaci\u00f3n, os buscadores web e as aplicaci\u00f3ns web.\nTodos estes sistemas dependen uns dos outros e avanzan paso a paso por medio dunha especie de proceso coevolutivo. Os cambios no hardware, ou nun sistema operativo ou nun buscador web poden introducir novas caracter\u00edsticas que son incorporadas despois nas correspondentes aplicaci\u00f3ns que se executan neles. A idea est\u00e1 moi relacionada co concepto de \"optimizaci\u00f3n conxunta\" (\"joint optimization\") na an\u00e1lise e dese\u00f1o de sistemas sociot\u00e9cnicos (STS). O STS suxire que todos os sistemas humanos incl\u00faen tanto un \"sistema t\u00e9cnico\" que abrangue as ferramentas e hardware usado para a produci\u00f3n e mantemento, coma un \"sistema social\" de relaci\u00f3ns e procedementos por medio do cal est\u00e1 ligada a tecnolox\u00eda aos obxectivos do sistema e a todas as outras relaci\u00f3ns humanas e de organizaci\u00f3n de dentro e f\u00f3ra do sistema. \u00c9 posible que o sistema se optimice en tecnolox\u00eda, d\u00e1ndolle prioridade a soluci\u00f3ns t\u00e9cnicas e obrigando ao sistema social a adaptarse a el; ou pode optimizarse o sistema social, d\u00e1ndolle prioridade aos patr\u00f3ns sociais e procedementos existentes e obrigando \u00e1 tecnolox\u00eda a encher os ocos que queden. Na pr\u00e1ctica, ambas as soluci\u00f3ns son xeralmente sub\u00f3ptimas en canto a resultados. Normalmente obt\u00e9\u00f1ense mellores resultados por medio dun proceso rec\u00edproco de optimizaci\u00f3n conxunta, polo cal tanto o sistema t\u00e9cnico coma o social mudan en certo grao en resposta mutua. Isto pode ocorrer de forma natural, pero normalmente l\u00f3grase m\u00e1is facilmente por un proceso sistem\u00e1tico de dese\u00f1o sociot\u00e9cnico no cal ambos os sistemas son levados a reco\u00f1ecer o valor e prop\u00f3sitos do outro, e a s\u00faa mutua adaptaci\u00f3n \u00e9 negociada entre eles."}
{"id": "337024", "revid": "22795", "url": "https://gl.wikipedia.org/wiki?curid=337024", "title": "Mesonychoteuthis", "text": ""}
{"id": "337025", "revid": "22795", "url": "https://gl.wikipedia.org/wiki?curid=337025", "title": "Lura colosal", "text": ""}
{"id": "337027", "revid": "89787", "url": "https://gl.wikipedia.org/wiki?curid=337027", "title": "Distrito de Barysa\u016d", "text": "O distrito de Barysa\u016d (en , \"Barysa\u016dski rajon\"\"\"; en , \"Borisovskii raion\") \u00e9 un distrito \"(rajon)\" da rexi\u00f3n de Minsk, en Belar\u00fas. O centro administrativo do distrito \u00e9 a cidade de Barysa\u016d. A poboaci\u00f3n estimada en 2009 era duns 188.142 habitantes."}
