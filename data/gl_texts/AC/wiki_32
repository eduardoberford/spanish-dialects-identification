{"id": "271316", "revid": "89787", "url": "https://gl.wikipedia.org/wiki?curid=271316", "title": "El rey pasmado", "text": "El rey pasmado \u00e9 unha pel\u00edcula c\u00f3mica e hist\u00f3rica espa\u00f1ola de 1991 dirixida por Imanol Uribe, baseada na novela de Gonzalo Torrente Ballester \"Cr\u00f3nica del rey pasmado\".\nTrama.\nA trama est\u00e1 ambientada na corte espa\u00f1ola de comezos do s\u00e9culo XVII. O rei Filipe IV (Gabino Diego), nunha escapada co conde da Pe\u00f1a Andrada, queda abraiado ao contemplar o corpo espido (cunhas calzas vermellas) de Marfisa (Laura del Sol), unha prostituta da Vila, nunha postura similar \u00e1 do cadro \"Venus do espello\". O rei ent\u00f3n desexa contemplar o corpo espido da s\u00faa muller, a ra\u00ed\u00f1a Isabel de Borb\u00f3n (Anne Roussel).\nIsto fai que o Grande inquisidor se vexa obrigado a convocar unha xunta de te\u00f3logos para debater o asunto. As d\u00faas caras do debate est\u00e1n representadas pola figura do frade Villaescusa (Juan Diego), que asegura que a pretensi\u00f3n do rei \u00e9 grave pecado que pode traer p castigo a todo o pa\u00eds, e o padre Almeida, un misioneiro xesu\u00edta que replica que a mala sorte dos gobernados depende da capacidade dos seus gobernantes m\u00e1is ca da s\u00faa moralidade, e que o desexo do rei \u00e9 un asunto privado. A\u00ednda que a ra\u00ed\u00f1a est\u00e1 disposta a compracer os desexos do rei, Villaescusa e os seus subalternos fan o posible para frustrar as s\u00faas pretensi\u00f3ns. Finalmente, grazas \u00e1 axuda do xesu\u00edta e o conde da Pe\u00f1a Andrada, o rei consegue reunirse coa ra\u00ed\u00f1a no Convento de San Pl\u00e1cido e logra o seu obxectivo.\nParalelamente, o Conde-Duque de Olivares (Javier Gurruchaga) teme estar sendo castigado por Deus xa que non logra ter descendencia coa s\u00faa muller, polo que pide consello a Villaescusa, quen o informa de que a culpa da esterilidade a ten o pracer que el e mais a s\u00faa esposa obte\u00f1en \u00e1 hora de realizar o acto sexual. A soluci\u00f3n, de \"inspiraci\u00f3n divina\" proposta por Villaescusa consiste en que o conde e a s\u00faa muller copulen no coro da igrexa de San Pl\u00e1cido (moi preto de onde se encontran os reis) diante das monxas do coro. \u00c1 sa\u00edda deste encontro sexual o Conde-Duque de Olivares recibe senllos correos onde o informan da chegada da Frota de Indias a C\u00e1diz con todo o cargamento e a vitoria das tropas espa\u00f1olas na Guerra dos Oitenta Anos. Villaescusa quere facer ver que o feliz desenlace se debe aos sacrificios polos que pasaron, pero o Conde-Duque repl\u00edcalle que pola data das cartas se ve que a frota chegara a C\u00e1diz dous d\u00edas atr\u00e1s, xusto cando o rei fora coa prostituta. O Conde-Duque env\u00eda a Villaescusa a Roma cunha carta lacrada onde se pide que non o deixen marchar at\u00e9 que mude a s\u00faa actitude.\nCaracter\u00edsticas.\nA pel\u00edcula ten unha ambientaci\u00f3n ben documentada. Foi rodada no Palacio do Marqu\u00e9s de Santa Cruz en Viso del Marqu\u00e9s (Cidade Real) e no Mosteiro de Ucl\u00e9s (Cuenca). Do vestiario encargouse Javier Arti\u00f1ano, e a banda sonora comp\u00faxoa Jos\u00e9 Nieto.\nPremios.\nVI edici\u00f3n dos Premios Goya\nOutros"}
{"id": "271326", "revid": "116420", "url": "https://gl.wikipedia.org/wiki?curid=271326", "title": "Anh\u00eddrido de \u00e1cido", "text": "Xeralmente, un anh\u00eddrido de \u00e1cido \u00e9 un composto org\u00e1nico formado por dous grupos acilo enlazados ao mesmo \u00e1tomo de ox\u00edxeno. Normalmente, os grupos acilo son dun mesmo tipo de \u00e1cido carbox\u00edlico, polo que se di que son anh\u00eddridos sim\u00e9tricos con f\u00f3rmula (RC(O))2O. Estes anh\u00eddridos sim\u00e9tricos nom\u00e9anse substitu\u00edndo a palabra \u00e1cido do nome do seu \u00e1cido carbox\u00edlico parental pola palabra anh\u00eddrido. As\u00ed, (CH3CO)2O denom\u00ednase \"anh\u00eddrido ac\u00e9tico\". Tam\u00e9n existen anh\u00eddridos \u00e1cidos mixtos ou asim\u00e9tricos, como o anh\u00eddrido ac\u00e9tico f\u00f3rmico (neste caso os nomes dos dous \u00e1cidos col\u00f3canse por orde alfab\u00e9tica).\nUn ou ambos os grupos acilo dun anh\u00eddrido de \u00e1cido poden tam\u00e9n derivar doutro tipo de \u00e1cidos org\u00e1nicos, como o \u00e1cido sulf\u00f3nico ou o \u00e1cido fosf\u00f3nico. Ademais, un dos grupos acilo do anhidro de \u00e1cido pode derivar dun \u00e1cido inorg\u00e1nico como o \u00e1cido fosf\u00f3rico. O anh\u00eddrido de \u00e1cido mixto 1,3-bisfosfoglicerato \u00e9 un intermediato na formaci\u00f3n do ATP na glic\u00f3lise; \u00e9 o anh\u00eddrido mixto entre o \u00e1cido 3-fosfoglic\u00e9rico e o \u00e1cido fosf\u00f3rico. Os \u00f3xidos \u00e1cidos son o equivalente inorg\u00e1nico dos anh\u00eddridos de \u00e1cidos e \u00e1s veces son clasificados como anh\u00eddridos de \u00e1cidos.\nPreparaci\u00f3n.\nOs anh\u00eddridos de \u00e1cidos prep\u00e1ranse na industria de diversas maneiras. O anh\u00eddrido ac\u00e9tico prod\u00facese principalmente por carbonilaci\u00f3n do metil acetato. O anh\u00eddrido maleico prod\u00facese por oxidaci\u00f3n do benceno ou o butano. As rutas de s\u00edntese no laboratorio enfatizan a deshidrataci\u00f3n dos correspondentes \u00e1cidos. As condici\u00f3ns requiridas var\u00edan dun \u00e1cido a outro, pero un axente deshidratante com\u00fan \u00e9 o pent\u00f3xido de f\u00f3sforo:\nOs cloruros \u00e1cidos son tam\u00e9n precursores efectivos \nAnh\u00eddridos mixtos que conte\u00f1en o grupo acetilo prep\u00e1ranse a parti de cetenas:\nReacci\u00f3ns.\nOs anh\u00eddridos de \u00e1cido son unha fonte de grupos acilo reactivos, e as s\u00faas reacci\u00f3ns e usos lembran \u00e1s dos haluros de acilo. En reacci\u00f3ns con substratos pr\u00f3ticos, as reacci\u00f3ns dan iguais cantidades de produtos acilados e \u00e1cidos carbox\u00edlicos:\nonde HY = HOR (alcohois), HNR'2 (amon\u00edaco, aminas primarias e secundarias), anel arom\u00e1tico (ver acilaci\u00f3n de Friedel-Crafts).\nOs anh\u00eddridos de \u00e1cido tenden a ser menos electrof\u00edlicos que os cloruros de acilo, e s\u00f3 se transfire un grupo acilo por mol\u00e9cula de anh\u00eddrido de \u00e1cido, o cal d\u00e1 lugar a unha menor eficiencia de \u00e1tomo. Por\u00e9n, o baixo custo do anh\u00eddrido ac\u00e9tico faino unha elecci\u00f3n com\u00fan para as reacci\u00f3ns de acetilaci\u00f3n.\nAplicaci\u00f3ns e exemplos de anh\u00eddridos de \u00e1cidos.\nO anh\u00eddrido ac\u00e9tico \u00e9 un importante composto qu\u00edmico industrial amplamente utilizado para producir \u00e9steres, por exemplo, acetato de celulosa. O anh\u00eddrido maleico \u00e9 o precursor de varias resinas por copolimerizaci\u00f3n con estireno. O anh\u00eddrido maleico \u00e9 un dieno\u00f3filo na reacci\u00f3n de Diels-Alder.\nAs mol\u00e9culas de dianh\u00eddridos, que conte\u00f1en d\u00faas funci\u00f3ns de anh\u00eddrido de \u00e1cido, util\u00edzanse para sintetizar poliimidas e \u00e1s veces poli\u00e9steres e poliamidas. Exemplos de dianh\u00eddridos son: dianh\u00eddrido piromel\u00edtico (PMDA), dianh\u00eddrido 3,3\u2019,4,4\u2019-oxidift\u00e1lico (ODPA), dianh\u00eddrido 3,3\u2019,4,4\u2019-benzofenona tetracarbox\u00edlico (BTDA), anh\u00eddrido 4,4\u2019-dift\u00e1lico (hexafluoroisopropilideno) (6FDA), dianh\u00eddrido benzoquinonetetracarbox\u00edlico, dianh\u00eddrido etilenotetracarbox\u00edlico. Os polianh\u00eddridos son unha clase de pol\u00edmeros caracterizados por teren enlaces anh\u00eddrido que conectan unidades repetidas do esqueleto da cadea do pol\u00edmero.\nAn\u00e1logos de xofre.\nO xofre pode substitu\u00edr o ox\u00edxeno, tanto no grupo carbonilo coma na ponte. No primeiro caso, o nome do grupo acilo enc\u00e9rrase ente par\u00e9nteses para evitar a ambig\u00fcidade no nome, por exemplo, anh\u00eddrido (tioac\u00e9tico) (CH3C(S)OC(S)CH3). Cando dous grupos acilo est\u00e1n unidos ao mesmo \u00e1tomo de xofre, o composto resultante denom\u00ednase tioanh\u00eddrido, por exemplo, tioanh\u00eddrido ac\u00e9tico ((CH3C(O))2S)."}
{"id": "271327", "revid": "98629", "url": "https://gl.wikipedia.org/wiki?curid=271327", "title": "Supposed Former Infatuation Junkie", "text": "Supposed Former Infatuation Junkie \u00e9 o cuarto \u00e1lbum da artista canadense Alanis Morissette, publicado o 3 de novembro de 1998. \u00c9 o seu segundo \u00e1lbum internacional, xa que os seus dous primeiros traballos s\u00f3 foron editados no Canad\u00e1."}
{"id": "271328", "revid": "109216", "url": "https://gl.wikipedia.org/wiki?curid=271328", "title": "Dreamtime", "text": "Dreamtime \u00e9 o \u00e1lbum de estrea da banda inglesa de rock The Cult, publicado o 10 de setembro de 1984 a trav\u00e9s do selo Beggars Banquet Records. Acadou o n\u00famero 2 no Reino Unido e ser\u00eda certificado prata pola BPI tras vender 60.000 copias. O primeiro sinxelo, \"Spiritwalker\", foi n\u00famero 1 na lista indie brit\u00e1nica. Posteriormente \"Dreamtime\" foi reeditado nuns 30 pa\u00edses de todo o mundo.\nAs letras da canci\u00f3n \"Horse Nation\" est\u00e1n collidas case textualmente do libro \"Bury My Heart at Wounded Knee\". \"Spiritwalker\" \u00e9 unha referencia ao xamanismo, mentres que \"Dreamtime\" est\u00e1 inspirada polos aborixes australianos e \"Butterflies\" fai referencia \u00f3 baile cerimonial Hopi das bolboretas. \"A Flower in the Desert\" \u00e9 unha reelaboraci\u00f3n do tema de Southern Death Cult \"Flowers in the Forest\".\nO disco inicialmente estaba a ser producido por Joe Julian, pero despois de gravas as bater\u00edas a banda decidiu sustitu\u00edlo, e Beggars Banquet suxer\u00edu a John Brand. Finalmete o traballo ser\u00eda producido por Brand, pero o guitarrista Billy Duffy dixo que as pistas de bater\u00eda usadas no \u00e1lbum foron as que se gravaron con Julian, xa que o bater\u00eda do grupo, Nigel Preston, fix\u00e9rase pouco fiable nese tempo.\nListaxe de canci\u00f3ns.\nTodos os temas compostos por Ian Astbury e Billy Duffy, ag\u00e1s onde se indique."}
{"id": "271330", "revid": "56817", "url": "https://gl.wikipedia.org/wiki?curid=271330", "title": "Pink Flag", "text": "Pink Flag \u00e9 o \u00e1lbum de estrea da banda inglesa de post-punk Wire, publicado en decembro de 1977 a trav\u00e9s do selo Harvest Records. O disco non entrar\u00eda nas listas do Reino Unido, a\u00ednda que foi amplamente aclamado pola cr\u00edtica e \u00e9 considerado un traballo moi influente."}
{"id": "271331", "revid": "56817", "url": "https://gl.wikipedia.org/wiki?curid=271331", "title": "Script of the Bridge", "text": "Script of the Bridge \u00e9 o \u00e1lbum de estrea da banda inglesa de post-punk The Chameleons, publicado o 1 de agosto de 1983 a trav\u00e9s do selo Statik. Edit\u00e1ronse dous sinxelos do disco no Reino Unido, \"As High as You Can Go\" e \"A Person Isn't Safe Anywhere These Days\"."}
{"id": "271332", "revid": "89787", "url": "https://gl.wikipedia.org/wiki?curid=271332", "title": "Banesco Banco Universal", "text": "Banesco Banco Universal, co\u00f1ecido abreviadamente como Banesco, \u00e9 unha instituci\u00f3n financeira venezolana establecida na cidade de Caracas. Conta con 473 sucursais no pa\u00eds e actualmente \u00e9 o maior grupo bancario privado do pa\u00eds, tendo unha cota de participaci\u00f3n do mercado do 13,65 %,\nXunto cos seus principais competidores, \"Bicentenario Banco Universa\", \"Banco Mercantil\", \"Banco Occidental de Descuento\", \"Banco de Venezuela\" e \"Banco Provincial\" forma o \"Estrato Grande do R\u00e1nking Bancario\" segundo a Superintendencia da Actividade Bancaria (SUDEBAN), ente adscrito ao Ministerio do Poder Popular para Planificaci\u00f3n e Finanzas.\nO grupo financeiro comprende, ademais, unha aseguradora, un sistema de banca privada, unha empresa de servizos de \"tickets\" ou vales de alimentaci\u00f3n para empregados (TodoTicket), as\u00ed como outros negocios menores.\nHistoria.\nBanesco xorde no ano 1977 co nome de \"Banco Agroindustrial Venezolano\", nome que mant\u00e9n at\u00e9 o ano 1987 cando o cambia por \"Banco Financiero\". No 1992, despois de cambiar o seu nome novamente a \"Bancentro\", o banco foi adquirido pola casa de bolsa \"Banesco\", propiedade do seu actual presidente da Xunta Directiva Juan Carlos Escotet Rodr\u00edguez, polo cal a entidade pasa a denominarse \"Banesco Organizaci\u00f3n Financiera\". En 1997 transf\u00f3rmase en banco universal logo de fusionarse con \"Banesco fondo de activos l\u00edquidos\" e \"Banesco arrendamiento\".\nCaja Familia.\nEn 1997 Banesco Organizaci\u00f3n Financiera funda \"Caja Familia Entidad de Ahorro y Pr\u00e9stamo\" produto da fusi\u00f3n coas entidades de aforro e pr\u00e9stamo \"El Porvenir\", \"Bancarios\", \"La Industrial\", \"Maracay\" e \"Caja Popular\". M\u00e1is tarde, en 1999, adquire \"La Primera EAP\" pasando a liderar ese segmento.\nUnibanca.\nNo ano 2000, Caja Familia, unha das filiais de Banesco, fusi\u00f3nase co \"Banco Uni\u00f3n\" (fundado en 1946). O acordo establec\u00eda un 50 % das acci\u00f3ns para Banesco e o outro 50 % para o Grupo Uni\u00f3n, nacendo as\u00ed \"Unibanca\", que se transforma no cuarto banco m\u00e1is grande de Venezuela. A fusi\u00f3n consumouse o 12 de febreiro de 2001.\nEn 2002 Banesco adquire a s\u00faa maior importancia tras concretar en conxunto con Unibanca unha das maiores fusi\u00f3ns bancarias do pa\u00eds.\nSedes.\nO banco pos\u00fae 446 sucursais bancarias en Venezuela, ademais de 16 Axencias Comunitarias localizadas nos sectores populares. As s\u00faas oficinas centrais est\u00e1n na cidade de Caracas:\nCiudad Banesco foi antigamente a sede de Sears, at\u00e9 que esta entidade se retirou de Venezuela e foi ocupada por outro complexo de apartamentos chamado \"Maxy's\". Banesco adquiriu o inmoble e en 2004 reinaugurouno baixo o concepto de f\u00e1brica baseado no aproveitamento de espazos horizontais e abertos, o cal permite manter s celas operativas pr\u00f3ximas. Grazas aos cambios realizados, Ciudad Banesco converteuse nun edificio ecol\u00f3xico, xa que se usaron materiais que respectan o contorno. Ciudad Banesco recibiu o \"Premio Anual Construci\u00f3n\" 2004 outorgado pola C\u00e1mara da Construci\u00f3n de Venezuela.\nSituadas no sector financeiro de El Rosal, ambos os edificios funcionaron como sede principal de Banesco at\u00e9 2004, cando a entidade trasladou a s\u00faa sede principal a Ciudad Banesco; por\u00e9n, a\u00ednda funcionan como edificios de oficinas do banco.\nEsta torre est\u00e1 situada na Avenida Universidad, no centro de Caracas. Inicialmente denominouse \"Torre Uni\u00f3n\", propiedade da antiga entidade bancaria Banco Uni\u00f3n que, tras a fusi\u00f3n con Caja Familia (do grupo Banesco) transformouse en Unibanca. Tras finalizar a fusi\u00f3n con Banesco, a torre foi vendida ao Estado venezolano. Actualmente funciona como sede dos ministerios de Ciencias y Tecnolog\u00eda, Cultura, Informaci\u00f3n y Educaci\u00f3n Superior; as s\u00faas antigas b\u00f3vedas, onde estaba o Banco Uni\u00f3n, convert\u00e9ronse nunha imprenta e dep\u00f3sitos de libros gratu\u00edtos dos distintos entes gobernamentais, e tam\u00e9n \u00e9 sede da Fundaci\u00f3n Impresa Cultural e sa sede anexa da Imprenta Nacional, onde se edita a \"Gaceta Oficial de la Rep\u00fablica Bolivariana\"."}
{"id": "271334", "revid": "22795", "url": "https://gl.wikipedia.org/wiki?curid=271334", "title": "Banesco", "text": ""}
{"id": "271347", "revid": "25871", "url": "https://gl.wikipedia.org/wiki?curid=271347", "title": "\u00c1ngel Anido", "text": "\u00c1ngel Anido S\u00e1nchez, nado en Santiago de Compostela en decembro de 1852 e finado en Paran\u00e1 o 9 de xu\u00f1o de 1901, foi un m\u00e9dico galego.\nTraxectoria.\nEstudou Medicina na Universidade de Santiago de Compostela, licenci\u00e1ndose con 21 anos. En 1874 obtivo o grao de doutor. Trasladouse a Vigo onde foi m\u00e9dico municipal e director do Hospital da Casa-hospicio. Embarcouse para Montevideo a principios de 1876, permanecendo no pa\u00eds seis anos. Marchou a Arxentina en 1882 onde foi m\u00e9dico do Asilo Romero Jim\u00e9nez e despois da Asociaci\u00f3n Espa\u00f1ola de Socorros Mutuos e de Italia Unita. Tivo unha abnegada actuaci\u00f3n na Revoluci\u00f3n de 1890 como membro da Cruz Vermella. Colaborou en \"Almanaque Gallego\", e pertenceu \u00e1 Asociaci\u00f3n Patri\u00f3tica Espa\u00f1ola de Buenos Aires da que foi elixido presidente en 1900.\nVida persoal.\nCasou con Carmen Ayala, filla do tenente xeneral Ayala."}
{"id": "271349", "revid": "1131", "url": "https://gl.wikipedia.org/wiki?curid=271349", "title": "Ulysses (novela)", "text": ""}
{"id": "271350", "revid": "10599", "url": "https://gl.wikipedia.org/wiki?curid=271350", "title": "Alcald\u00eda-Presidencia de Ceuta", "text": "A Alcald\u00eda-Presidencia de Ceuta \u00e9 ostentada pola persoa encargada de liderar o Goberno de Ceuta. A s\u00faa elecci\u00f3n real\u00edzase no Pleno da Asemblea de Ceuta, de entre os seus deputados e posteriormente \u00e9 nomeado polo rei. Esta presidencia \u00e9 \u00e1 s\u00faa vez a alcald\u00eda da cidade, segundo a s\u00faa Estatuto de Autonom\u00eda de Ceuta do ano 1995.\nEste cargo est\u00e1 ocupado desde o 7 de febreiro de 2001 por Juan Jes\u00fas Vivas Lara.\nLista de alcaldes-presidentes.\nAs seguintes persoas gobernaron a administraci\u00f3n do municipio e cidade aut\u00f3noma espa\u00f1ola de Ceuta como alcaldes-presidentes, desde a aprobaci\u00f3n do seu estatuto de autonom\u00eda."}
{"id": "271351", "revid": "89787", "url": "https://gl.wikipedia.org/wiki?curid=271351", "title": "55 Cancri c", "text": "55 Cancri c (abreviado 55 CNC c) \u00e9 un planeta extrasolar cunha \u00f3rbita exc\u00e9ntrica \u00f3 redor da estrela 55 Cancri A (que \u00e9 semellante \u00f3 noso Sol), completando unha \u00f3rbita cada 44,34 d\u00edas. \u00c9 o terceiro planeta co\u00f1ecido en orde de distancia respecto da s\u00faa estrela. 55 Cancri c foi descuberto o 13 de xu\u00f1o de 2002 e ten unha masa de case a metade da de Saturno.\nDescubrimento.\nComa a meirande parte dos planetas extra-solares co\u00f1ecidos, 55 Cancri c detectouse pola observaci\u00f3n das variaci\u00f3ns da velocidade radial da s\u00faa estrela. Isto conseguiuse a trav\u00e9s de medici\u00f3ns moi precisas e finas do efecto Doppler do espectro da estrela. No momento do seu descubrimento, 55 Cancri A xa era co\u00f1ecida por posu\u00edr un planeta (55 Cancri b), con todo, a\u00ednda hab\u00eda un desv\u00edo nas medici\u00f3ns da s\u00faa velocidade radial, a cal a\u00ednda non ti\u00f1a \"xustificaci\u00f3n\".\nNo 2002, medici\u00f3ns posteriores revelaron a presenza dun planeta de longo per\u00edodo nunha \u00f3rbita en torno \u00e1s 5 UA de distancia da estrela. A\u00ednda e cando \u00e1mbolos dous planetas foron asignados, a\u00ednda quedaba unha periodicidade de preto de 43 d\u00edas. Con todo, este per\u00edodo \u00e9 case igual \u00f3 per\u00edodo de rotaci\u00f3n de 55 Cancri A, o que indicaba a posibilidade de que o per\u00edodo de 43 d\u00edas fose causado pola rotaci\u00f3n estelar, no canto de estar debido \u00e1 presenza dun planeta. Tanto o planeta 43 d\u00edas (designado 55 Cancri c) e o planeta que estaba 5 UA (designado 55 Cancri d) foron anunciados no mesmo xornal, etiquetados en orde crecente de distancia respecto da estrela.\nOutras medici\u00f3ns posteriores que levaron \u00f3 descubrimento do planeta interior 55 Cancri e, no 2004, prestaron apoio \u00e1 hip\u00f3tese do planeta. Medici\u00f3ns fotom\u00e9tricas da estrela \u00f3 longo de m\u00e1is de 11 anos non amosaron actividade algunha co mesmo per\u00edodo cas variaci\u00f3ns da velocidade radial de 55 Cancri c, e ademais, o per\u00edodo \u00e9 estable a longo prazo, o que non \u00e9 consistente coa hip\u00f3tese dunha actividade estelar que cause as variaci\u00f3ns da velocidade radial. A amplitude do sinal da velocidade radial \u00e9 inconsistente con variaci\u00f3ns estelares en estrelas coma 55 Cancri A, que te\u00f1en un baixo nivel de actividade cromosf\u00e9rica.\n\u00d3rbita e masa.\nNa soluci\u00f3n de 5 planetas para o sistema Cancri 55, a \u00f3rbita de 55 Cancri c \u00e9 lixeiramente exc\u00e9ntrica: cun apoastro do planeta de case un 19% m\u00e1is de distancia, respecto da s\u00faa estrela, do que ten o seu periastro. Est\u00e1 situado a m\u00e1is preto de 55 Cancri A do que est\u00e1 Mercurio respecto do noso sol, a\u00ednda que ten un per\u00edodo orbital longo en comparaci\u00f3ns cos t\u00edpicos X\u00fapiter quentes. O planeta est\u00e1 situado preto dunha resonancia orbital de 3:1 co planeta interior 55 Cancri b, con todo, as simulaci\u00f3ns indican que os dous planetas non est\u00e1n realmente nesta resonancia.\nUnha limitaci\u00f3n do m\u00e9todo da velocidade radial utilizado para descubri-lo planeta \u00e9 que s\u00f3 se pode obter un l\u00edmite inferior para a masa. Observaci\u00f3ns astrom\u00e9tricas posteriores feitas co Telescopio Espacial Hubble do planeta exterior 55 Cancri d suxiren que o planeta est\u00e1 inclinado a 53\u00b0 respecto \u00f3 plano do ceo; pero o m\u00e1is interior que \u00e9 'b', e 'e' est\u00e1n inclinados 85 \u00b0, pero a inclinaci\u00f3n do planeta 'c' \u00e9 desco\u00f1ecida.\nCaracter\u00edsticas.\nXa que o planeta foi detectado indirectamente a trav\u00e9s de observaci\u00f3ns da s\u00faa estrela, propiedades, tales como a seu raio, composici\u00f3n e temperatura son desco\u00f1ecidas. Cunha masa similar \u00e1 de Saturno, 55 Cancri c \u00e9 probable que sexa un xigante gasoso sen superficie s\u00f3lida."}
{"id": "271352", "revid": "1888", "url": "https://gl.wikipedia.org/wiki?curid=271352", "title": "Julio Gonz\u00e1lez", "text": "O nome de Julio Gonz\u00e1lez pode referirse a:"}
{"id": "271353", "revid": "56817", "url": "https://gl.wikipedia.org/wiki?curid=271353", "title": "Juan Jes\u00fas Vivas", "text": "Juan Jes\u00fas Vivas Lara, nado en Ceuta o 27 de febreiro de 1953, \u00e9 un pol\u00edtico espa\u00f1ol, actual alcalde-presidente da Cidade Aut\u00f3noma de Ceuta e presidente do Partido Popular de devandita cidade. \u00c9 licenciado en Econ\u00f3micas pola Universidade de M\u00e1laga e funcionario de carreira do concello de Ceuta.\nTraxectoria.\nEn 1999 debutou en pol\u00edtica, sendo elixido deputado na Asemblea de Ceuta polo Partido Popular. Ese mesmo ano foi nomeado xefe do Gabinete T\u00e9cnico do ex-delegado do Goberno en Ceuta, Luis Vicente Moro, e secretario xeral dos populares, ademais de ocupar durante un mes o cargo de conselleiro de Econom\u00eda e Facenda. Pese a que o PP perdeu as elecci\u00f3ns, Vivas acabou a lexislatura como presidente, debido a unha moci\u00f3n de censura asinada polo PP, PSOE, Partido Democr\u00e1tico y Social de Ceuta e tr\u00e1nsfugas do GIL contra o ent\u00f3n presidente, Antonio Sampietro. Vivas foi proclamado candidato do PP \u00e1s elecci\u00f3ns municipais de 2003, nas que o PP obter\u00eda, por primeira vez, maior\u00eda absoluta en Ceuta, sendo o primeiro partido que o obti\u00f1a, ao lograr 19 dos 25 escanos. Catro anos despois, os populares lograron a mesma representaci\u00f3n, obtendo ata m\u00e1is votos (un 65,18%). En 2011, o PP baixou a s\u00faa representaci\u00f3n a 18 escanos, pero aumentou lixeramente o n\u00famero de apoios (un 65,20% dos sufraxios)"}
{"id": "271357", "revid": "23204", "url": "https://gl.wikipedia.org/wiki?curid=271357", "title": "Nosa Se\u00f1ora de \u00c1frica", "text": "A Virxe de \u00c1frica \u00e9 unha imaxe da Virxe Mar\u00eda que se atopa no Santuario de Santa Mar\u00eda de \u00c1frica na cidade aut\u00f3noma de Ceuta. \u00c9 a patroa da cidade e a s\u00faa festividade cel\u00e9brase o 5 de agosto.\nHistoria.\nO infante Henrique o Navegante en 1421 enviou a Ceuta unha imaxe da Virxe con esta mensaxe: \"Env\u00edovos unha imaxe da Virxe, moi devota mi\u00f1a\". Engad\u00eda a mensaxe que a esa imaxe rend\u00e9raselle culto anteriormente e que para adiante a venerasen e nomeasen coa advocaci\u00f3n de Santa Mar\u00eda de \u00c1frica. Completaba o xesto o infante cun trazo da s\u00faa persoal piedade entregando \u00e1 Virxe de \u00c1frica o seu bast\u00f3n de mando ou \"Aleo\". Cerimonia esta tan simb\u00f3lica que logo repetiron os comandantes xerais da praza de Ceuta.\nFoi coroada canonicamente o 10 de novembro de 1946. E a\u00ednda que sempre foi considerada patroa, non foi ata o 24 de novembro de 1949, cando o papa P\u00edo XII outorga o breve pontificio declarando oficialmente o padroado.\nO Concello da cidade de Ceuta proclamouna Alcaldesa Perpetua o 5 de marzo de 1654.\nA imaxe.\nA escultura \u00e9 unha talla g\u00f3tica do s\u00e9culo XV. Pres\u00e9ntase entronizada, sentada, e co corpo morto de Cristo nos seus brazos, ao estilo do paso da Angustias ou da Piedade. A imaxe est\u00e1 tallada nun s\u00f3 bloque de madeira, ag\u00e1s a cabeza de Cristo e a man esquerda da Virxe, perfor\u00e1ndose na zona posterior, segundo costume das imaxes destinadas a situarse en altares ou retablos. Este oco aparece cuberto na actualidade por unha tapa de madeira formada por varios taboleiros. Malia non ser unha imaxe de vestir, xeralmente leva un groso manto de ricas teas, que lle cobre a parte traseira da talla, quedando \u00e1 vista toda a parte frontal do seu corpo.\nOutras.\nNa cidade de Santa Cruz de Tenerife, o principal mercado da cidade leva o nome desta virxe. De feito hai no seu interior unha diminuta r\u00e9plica da Virxe de \u00c1frica, que se encontra fronte a outra pequena figura da Virxe da Candeloria, patroa das Canarias. Ademais d\u00e1se a circunstancia de que o arquitecto que dese\u00f1ou este mercado foi precisamente quen constru\u00edu tam\u00e9n a Bas\u00edlica da Virxe de Candelaria."}
{"id": "271359", "revid": "56817", "url": "https://gl.wikipedia.org/wiki?curid=271359", "title": "Because of the Times", "text": "Because of the Times \u00e9 o terceiro \u00e1lbum de estudio da banda de rock alternativo estadounidense Kings of Leon. Foi editado o 30 de marzo do 2007 en Australia e Irlanda, o 2 de abril de 2007 no Reino Unido e o 3 de abril do 2007 nos Estados Unidos."}
{"id": "271360", "revid": "1131", "url": "https://gl.wikipedia.org/wiki?curid=271360", "title": "Santuario de Santa Mar\u00eda de \u00c1frica", "text": "O Santuario de Santa Mar\u00eda de \u00c1frica \u00e9 un templo cat\u00f3lico de Ceuta, consagrado \u00e1 imaxe da Virxe de \u00c1frica, patroa da cidade aut\u00f3noma.\nHistoria.\nTras o env\u00edo da imaxe da Virxe de \u00c1frica a Ceuta en 1421 por parte de Henrique o Navegante, constr\u00faese un primeiro templo en honor da imaxe. O primitivo templo identificar\u00edase, ao parecer, coa cabeceira do santuario actual, a\u00ednda que na s\u00faa f\u00e1brica non se advirte ning\u00fan vestixio da obra medieval.\nO actual santuario ten unha morfolox\u00eda barroca. As primeiras noticias sobre obras no edificio datan do ano 1676, cando hai que habilitar o santuario como sede provisional do cabido catedralicio ante o estado de ru\u00edna da primitiva igrexa catedral debido aos danos causados polo Sitio ao que nese momento era sometida a cidade. Durante a primeira metade do s\u00e9culo XVIII realizouse un amplo proceso de obras, que debeu de darlle a este a fisionom\u00eda que presenta actualmente, polo menos no seu interior.\nTen unha planta rectangular con tres naves, m\u00e1is ancha e alta a central, divididas en cinco tramos, \u00e1s que se pega cabeceira tripartita, composta \u00e1 s\u00faa vez pola capela maior e dous colaterais, todas elas rectangulares. A esta cabeceira p\u00e9ganse a sancrist\u00eda e outras dependencias do templo. No camar\u00edn do altar maior \u00e9 onde se encontra a imaxe de Santa Mar\u00eda de \u00c1frica, a talla aparece sentada con Xesucristo morto nos seus brazos e coroada cunha coroa imperial e ricos mantos bordados en ouro. Ten varios mantos de diferentes cores que se cambian segundo os tempos lit\u00farxicos."}
{"id": "271362", "revid": "23204", "url": "https://gl.wikipedia.org/wiki?curid=271362", "title": "Only by the Night", "text": "Only by the Night \u00e9 o cuarto \u00e1lbum de estudio da banda de rock alternativo estadounidense Kings of Leon. Foi editado o 19 de setembro de 2008 en todo o mundo."}
{"id": "271364", "revid": "22570", "url": "https://gl.wikipedia.org/wiki?curid=271364", "title": "Prelatura persoal", "text": "Unha prelatura persoal \u00e9 unha instituci\u00f3n da Igrexa Cat\u00f3lica, erixida pola S\u00e9 Apost\u00f3lica para levar a cabo peculiares obras pastorais ou misionais en favor de varias rexi\u00f3ns ou de diversos grupos sociais. \u00c1 fronte da prelatura persoal est\u00e1 un prelado que, axudado polos presb\u00edteros e di\u00e1conos incardinados na prelatura, realiza a s\u00faa misi\u00f3n pastoral, en favor dos fieis da prelatura. O prelado pode ser bispo ou presb\u00edtero, a\u00ednda que o car\u00e1cter episcopal \u00e9 congruente coa misi\u00f3n pastoral que se conf\u00eda ao prelado; de feito os primeiros prelados da Prelatura do Opus Dei recibiron a ordenaci\u00f3n episcopal. Tam\u00e9n pode haber laicos que colaboran organicamente na prelatura persoal.\nExiste na Igrexa Cat\u00f3lica outra figura denominada tam\u00e9n prelatura, a \"Prelatura Territorial\". Esta \u00e9 unha case-diocese, r\u00e9xese polo dereito com\u00fan da Igrexa (non por estatutos) e ten un pobo propio formado principalmente por laicos, ao que o prelado e o seu presbiterio prestan a atenci\u00f3n pastoral ordinaria.\nExiste actualmente unha \u00fanica prelatura persoal: a Prelatura da Santa Cruz e Opus Dei, creada polo papa Xo\u00e1n Paulo en 1982.\nHistoria das prelaturas persoais.\nNo dereito da Igrexa Cat\u00f3lica, a figura xur\u00eddica denominada prelatura persoal foi prevista polo Concilio Vaticano II. O Decreto conciliar \"Presbyterorum ordinis\", de 1965, establec\u00eda, en efecto que \u00abpara a actuaci\u00f3n de peculiares iniciativas pastorais en favor de diversos grupos sociais en certas rexi\u00f3ns, ou naci\u00f3ns, ou ata en todo o mundo\u00bb, poden constitu\u00edrse no futuro, entre outras instituci\u00f3ns, \u00abdioceses peculiares e prelaturas persoais\u00bb. A maior parte das xurisdici\u00f3ns eclesi\u00e1sticas existentes -como as dioceses- son territoriais, porque se organizan en funci\u00f3n da pertenza dos fieis a un determinado territorio, a trav\u00e9s do domicilio. Outras veces, en cambio, a individuaci\u00f3n dos fieis pertencentes a unha circunscrici\u00f3n eclesi\u00e1stica non se basea no domicilio, sen\u00f3n noutros criterios, como a profesi\u00f3n, o rito, a condici\u00f3n de emigrante, unha convenci\u00f3n estipulada coa entidade xurisdicional.\nR\u00e9xime xur\u00eddico.\nNo C\u00f3digo de Dereito Can\u00f3nico.\nO C\u00f3digo de Dereito Can\u00f3nico regula as prelaturas persoais nos c\u00e1nones 265 e 266 \u00a71 e 294-297, pertencentes \u00e1 parte primeira (\"Dos fieis cristi\u00e1ns\") do Libro II (\"Do Pobo de Deus\"):\nEsa normativa constit\u00fae s\u00f3 o marco xur\u00eddico b\u00e1sico da prelatura persoal. O C\u00f3digo, mediante a remisi\u00f3n aos estatutos dados pola Santa S\u00e9 (cf. c\u00e1nones 94 \u00a7 3; 295), previu a flexibilidade oportuna para que o r\u00e9xime xur\u00eddico de cada prelatura, mantendo sempre os trazos com\u00fans da instituci\u00f3n, poida adaptarse \u00e1 misi\u00f3n peculiar para a que se erixe.\nOutras disposici\u00f3ns.\nExisten, ademais, outras disposici\u00f3ns pastorais e normativas -algunhas con rango de lei- que se refiren \u00e1s prelaturas persoais: cfr., por exemplo, Constituci\u00f3n Apost\u00f3lica \"Pastor Bonus\", art. 80; Constituci\u00f3n Apost\u00f3lica \"Ecclesia in Urbe\", art. 40; Exhortaci\u00f3n Apost\u00f3lica \"Ecclesia in America\", n. 65 e nt. 237; Exhortaci\u00f3n Apost\u00f3lica \"Ecclesia in Europa\", n. 103 e nt. 66; \"Directorio sobre o ministerio e a vida dos presb\u00edteros\", n. 25; \"Ratio Fundamentalis Institutionis Diaconorum permanentium\", nn. 8 e 19, Instruci\u00f3n \"Erga migrantes caritas Christi\", n. 24, nt. 23, e art. 22 \u00a72, 5\u00ba, \"Orientaci\u00f3ns para unha pastoral dos xitanos\", n. 88 e nt 13.\nA \u00fanica prelatura persoal ata agora existente, a Prelatura da Santa Cruz e Opus Dei, r\u00e9xese pola Constituci\u00f3n Apost\u00f3lica \"Ut sit\", coa que foi erixida polo Papa Xo\u00e1n Paulo II e polos estatutos outorgados polo Romano Pont\u00edfice con esa Constituci\u00f3n apost\u00f3lica.\nO dereito prev\u00e9 sistemas e normas de coordinaci\u00f3n das prelaturas persoais coas dioceses (cf. cc. 294 e 297).\nPertenza dos laicos \u00e1s prelaturas persoais.\nParalelamente ao debate acerca da natureza das prelaturas persoais (se forman parte ou non da estrutura xer\u00e1rquica da Igrexa), tam\u00e9n hai divisi\u00f3n de opini\u00f3ns entre os canonistas acerca de si se pode dicir con propiedade que os laicos pertencen a unha prelatura persoal ou se s\u00f3 son colaboradores, con maior ou menor dedicaci\u00f3n.\nRecordemos que segundo a redacci\u00f3n dos puntos 294 e 296 do CIC, as prelaturas persoais est\u00e1n formadas por presb\u00edteros e di\u00e1conos (c. 294), e os laicos poden dedicarse \u00e1s s\u00faas obras apost\u00f3licas (c. 296).\nA favor de que os laicos non pertencen propiamente \u00e1 prelatura persoal coa que colaboran, est\u00e1n a maior\u00eda dos canonistas que estudaron o tema. A favor da pertenza est\u00e1n, principalmente, os canonistas do Opus Dei.\nOs que opinan que os laicos non pertencen ap\u00f3ianse na literalidade do CIC e no desenvolvemento da figura da prelatura persoal ao longo dos documentos da Igrexa (decreto \"Presbyterorum Ordinis\", \"motu proprio Ecclesiae Sanctae\"), as\u00ed como as actas das reuni\u00f3ns preparatorias do CIC.\nOs que opinan que os laicos si pertencen aducen no seu favor o feito de que, cando o Opus Dei era un Instituto Secular os laicos claramente pertenc\u00edan \u00e1 instituci\u00f3n, polo que se o Opus Dei se converteu nunha prelatura persoal, como debe manter aos seus membros, isto demostra que polo menos \u00e9 posible que algunhas prelaturas persoais estean formadas tam\u00e9n por laicos. Tam\u00e9n se apoian nun discurso do papa Xo\u00e1n Paulo II aos participantes nun congreso organizado polo Opus Dei no ano 2001, no que o papa falaba dos laicos e os sacerdotes que pertenc\u00edan ao Opus Dei. A isto alg\u00fans partidarios da primeira postura aducen que un discurso papal desas caracter\u00edsticas non ten transcendencia xur\u00eddica (\u00e9 dicir, non \u00e9 a forma establecida de interpretar as normas do CIC), sen\u00f3n que \u00e9 un mero acto protocolario.\nNo \"Manual de Dereito Can\u00f3nico\" editado pola B.A.C. en 2006 e coordinado por Myriam M. Cort\u00e9s e Jos\u00e9 San Jos\u00e9 Prisco, lese:"}
{"id": "271365", "revid": "7802", "url": "https://gl.wikipedia.org/wiki?curid=271365", "title": "Prelatura da Santa Cruz e Opus Dei", "text": ""}
{"id": "271366", "revid": "1131", "url": "https://gl.wikipedia.org/wiki?curid=271366", "title": "Ast\u00fan", "text": "Ast\u00fan \u00e9 unha estaci\u00f3n de esqu\u00ed situada no Pireneo Aragon\u00e9s, no concello de Jaca, na provincia de Huesca. Est\u00e1 situada a 32\u00a0km de Jaca, 100\u00a0km de Huesca e 140\u00a0km de Pamplona.\nDescrici\u00f3n.\nA estaci\u00f3n de esqu\u00ed de Ast\u00fan, veci\u00f1a de Candanch\u00fa e preto da fronteira con Francia, disp\u00f3n de 42\u00a0km en pistas esquiables. O seu pico m\u00e1is alto \u00e9 La Raca, de 2.300 metros de altitude e un desnivel de 300 metros. Ao seu ao redor creouse unha cidade para atender aos clientes, con hoteis, restaurantes ou tendas de equipo especializado, entre outros.\nA estaci\u00f3n p\u00faxose en marcha o 18 de decembro de 1976, con s\u00f3 dous telecadeiras, un a La Raca e outro a Sarrios. Desde aquel momento foise ampliando tanto en pistas e instalaci\u00f3ns de esqu\u00ed como en servizos. Actualmente a estaci\u00f3n ocupa dous vales de alta monta\u00f1a: La Raca-Sarrios e Truchas, cada un dos cales \u00e9 accesible desde a base mediante un telecadeira.\nDesde o ano 2009 \u00e9 posible comprar un abono conxunto entre esta e a estaci\u00f3n de Candanch\u00fa, conectadas por autob\u00fas e que po\u00f1en a disposici\u00f3n do esquiador 80\u00a0km de pistas.\nServizos.\nNo inverno ofrece todos os servizos das estaci\u00f3ns de esqu\u00ed: remontes, enfermar\u00eda, restauraci\u00f3n e escola de esqu\u00ed. Pero no ver\u00e1n tam\u00e9n se mante\u00f1en abertos varios telecadeiras como o de \"Los Lagos\" que accede ata a zona de Truchas. Na zona ofr\u00e9cense excursi\u00f3ns e actividades como sendeirismo, descenso de barrancos, r\u00e1fting, BTT, escalada etc."}
{"id": "271367", "revid": "51526", "url": "https://gl.wikipedia.org/wiki?curid=271367", "title": "Mangalia", "text": "Mangalia \u00e9 unha cidade portuaria situada na costa romanesa\u00a0do Mar Negro, ao sueste do condado de Constan\u0163a.\nHistoria.\nA colonia milesia chamada \"Calatis\" foi fundada a inicios do s\u00e9culo V a. C durante o reinado do rei macedonio Amintas III.\nA partir do s\u00e9culo IX foi co\u00f1ecida polos turcos como \"Pangalia\", polos romaneses como \"Tomisovara\" e polos gregos como \"Panglicara\". Foi un dos portos m\u00e1is importantes da costa occidental do mar Negro.\nSituaci\u00f3n xeogr\u00e1fica e clima.\nMangalia est\u00e1 situada a 43\u00b049' de latitude norte e a 28\u00b035' de lonxitude leste, cunha elevaci\u00f3n aproximada de 10 m. Est\u00e1 emprazada a 44\u00a0km ao sur da cidade de Constan\u0163a, ao sur do paralelo 44 Norte, e na mesma latitude que a cidade de Niza. Mangalia \u00e9 o m\u00e1is meridional centro de vacaci\u00f3ns da costa romanesa do mar Negro.\nMangalia caracter\u00edzase por un moderado clima mar\u00edtimo (cunha media anual de temperatura 11,2\u00a0\u00b0C), con calorosos ver\u00e1ns (a media de xullo \u00e9 duns 22\u00a0\u00b0C) e invernos temperados (a media de xaneiro \u00e9 de 0,2\u00a0\u00b0C).\nMangalia ocupa o segundo lugar do pa\u00eds, tras B\u0103ile Herculane, con medias de temperaturas invernais sobre 0\u00a0\u00b0C. A primavera chega pronto pero \u00e9 fresca e o outono \u00e9 longo e caloroso.\nNo ver\u00e1n, a nebulosidade \u00e9 reducida (uns 25 d\u00edas soleados ao mes) e a duraci\u00f3n da luz solar \u00e9 de 10-12 horas ao d\u00eda.\nA precipitaci\u00f3n anual \u00e9 baixa (uns 400\u00a0mm).\nA brisa mari\u00f1a \u00e9 forte no ver\u00e1n. Os axentes naturais curativos da auga do mar Negro, a cal ten cloruros, sulfatos, sodio, magnesio, e \u00e9 hipot\u00f3nica (15,5 g de mineralizaci\u00f3n). As augas minerais da primavera son sulfurosas, cloradas, bicarbonatadas, s\u00f3dicas, c\u00e1lcicas, mesotermais (21-28\u00a0\u00b0C) en p\u00e1rtea norte da cidade, no \u00e1rea da praia entre Saturno e Venus, o lodo sulfuroso, rico en minerais, o cal \u00e9 extra\u00eddo do lameiro de turba do norte da cidade (desde hai 250 anos) e o clima mari\u00f1o, rico en aerosois salinos e radiaci\u00f3n solar que exercen un estimulante efecto no organismo.\nTen unha longa praia de area fina, desenvolvida para a aerohelioterapia e terapia de ondas, como un alto peirao cun microclima espec\u00edfico onde un pode beneficiarse de inhalaci\u00f3ns de aerosois salinos con efectos terap\u00e9uticos.\nDemograf\u00eda.\nPoboaci\u00f3n.\nSegundo o censo de 2011 a estrutura \u00e9tnica de Mangalia era a seguinte:"}
{"id": "271368", "revid": "89787", "url": "https://gl.wikipedia.org/wiki?curid=271368", "title": "Igrexas ortodoxas orientais", "text": "As Igrexas ortodoxas orientais son aquelas Igrexas cristi\u00e1s orientais que aceptan tan s\u00f3 os tres primeiros concilios ecum\u00e9nicos (Primeiro Concilio de Nicea, Primeiro Concilio de Constantinopla e Primeiro Concilio de \u00c9feso). Rexeitaron as definici\u00f3ns dogm\u00e1ticas do Concilio de Calcedonia do 451. Tam\u00e9n son co\u00f1ecidas como igrexas orientais antigas, miafisitas ou non calcedonianas; e descritas tanto polo cristianismo occidental como pola Igrexa Ortodoxa como igrexas monofisitas (a\u00ednda que elas mesmas rexeitan esta descrici\u00f3n como inexacta, por ter rexeitado as ensinanzas de Nestorio e Eutiques). Estas igrexas est\u00e1n en plena comu\u00f1\u00f3n entre elas, a\u00ednda que son totalmente independentes.\nNon se debe confundir \u00e1s igrexas ortodoxas orientais coas diferentes igrexas ortodoxas. A comu\u00f1\u00f3n ortodoxa oriental abrangue seis igrexas: a Igrexa Ortodoxa Copta, a Igrexa Ortodoxa Et\u00edope, a Igrexa Ortodoxa Eritrea, a Igrexa Ortodoxa Sir\u00edaca, a Igrexa Ortodoxa Siria Malankara e a Igrexa Apost\u00f3lica Armenia. Estas igrexas, malia estar en comu\u00f1\u00f3n entre elas, son xer\u00e1rquicamente independentes.\nHistoria.\nA ortodoxia oriental separouse do resto da Igrexa por diferenzas terminol\u00f3xicas cristol\u00f3xicas. O Primeiro Concilio de Nicea declarara que Xes\u00fas Cristo \u00e9 Deus, \u00e9 dicir, \"consubstancial\" co Pai; e o Primeiro Concilio de \u00c9feso que Xes\u00fas, malia seren verdadeiramente divino e humano, \u00e9 un \u00fanico ser persoal (uni\u00f3n hipost\u00e1tica). Vinte anos logo de \u00c9feso, o Concilio de Calcedonia declarou que Xes\u00fas \u00e9 unha persoa en d\u00faas naturezas completas, a humana e a divina. Aqueles que se opuxeron \u00e1 declaraci\u00f3n de Calcedonia sosti\u00f1an unha doutrina semellante ao nestorianismo, condenado en \u00c9feso, segundo a cal Cristo era dous seres distintos, un divino (o Logos) e outro humano (Xes\u00fas).\nDistribuci\u00f3n xeogr\u00e1fica.\nA ortodoxia oriental \u00e9 a relixi\u00f3n dominante en Armenia (94%), a Rep\u00fablica de Artsakh (95%) e, en Etiop\u00eda (43%), especialmente en d\u00faas rexi\u00f3ns: rexi\u00f3n de Amhara (82%) e rexi\u00f3n de Tigray (96%), as\u00ed como na cidade de Ad\u00eds Abeba (75%). \u00c9 tam\u00e9n unha das d\u00faas relixi\u00f3ns dominantes en Eritrea (50%).\nConstit\u00fae unha minor\u00eda en Exipto (9%), Sud\u00e1n (3\u20135% do 15% de cristi\u00e1ns), Siria (2\u20133% do 10% de cristi\u00e1ns), L\u00edbano (10% do 40% de cristi\u00e1ns) e Kerala, India (7% do 20% de cristi\u00e1ns en Kerala). En termos do n\u00famero total de membros, a Igrexa Et\u00edope \u00e9 a maior de todas elas."}
{"id": "271371", "revid": "839", "url": "https://gl.wikipedia.org/wiki?curid=271371", "title": "Ortodoxia oriental", "text": ""}
{"id": "271373", "revid": "12452", "url": "https://gl.wikipedia.org/wiki?curid=271373", "title": "Eparqu\u00eda de Arxentina e Sudam\u00e9rica da Igrexa ortodoxa rusa", "text": ""}
{"id": "271374", "revid": "839", "url": "https://gl.wikipedia.org/wiki?curid=271374", "title": "Antigas igrexas orientais", "text": ""}
{"id": "271379", "revid": "98629", "url": "https://gl.wikipedia.org/wiki?curid=271379", "title": "Embraer EMB 202 Ipanema", "text": "O Embraer EMB 202 Ipanema \u00e9 un avi\u00f3n agr\u00edcola usado principalmente para a fumigaci\u00f3n a\u00e9rea. Est\u00e1 fabricado por Ind\u00fastria Aeron\u00e1utica Neiva, unha subsidiaria de Embraer na cidade brasileira de Botucatu. A \u00faltima versi\u00f3n deste modelo \u00e9 o primeiro avi\u00f3n de \u00e1 fixa propulsado por etanol, sendo m\u00e1is econ\u00f3mico que a versi\u00f3n de gasolina. O avi\u00f3n \u00e9 amplamente empregado no Brasil, tendo unha cota de mercado dun 80%, e l\u00e9vanse fabricadas ao redor de 1.300 unidades. Ademais dos avi\u00f3ns, tam\u00e9n se venden kits de conversi\u00f3n para os modelos propulsados por gasolina.\nDesenvolvemento.\nNos anos 60 o desenvolvemento dun avi\u00f3n agr\u00edcola brasileiro estivo motivado pola espansi\u00f3n do mercado de produtos agr\u00edcolas, especialmente da soia e da cana de azucre. Durante ese tempo, enxe\u00f1eiros do Instituto Tecnol\u00f3gico de Aeron\u00e1utica desenvolveron o avi\u00f3n na granxa Ipanema, situada en Sorocaba.\nA primeira versi\u00f3n do avi\u00f3n, a EMB-200, realizou o seu primeiro voo en 1970 e foi certificada en decembro de 1971. O modelo estaba equipado cun motor de pist\u00f3ns de 260 cabalos. Embraer iniciou a fabricaci\u00f3n en serie en 1972, e en setembro de 1974 introduc\u00eduse o EMB-201, que inclu\u00eda varias melloras como un motor de 300 cabalos, unha nova h\u00e9lice, novas \u00e1s e maior capacidade.\nEn 1982 transfer\u00eduse a fabricaci\u00f3n do Ipanema a Ind\u00fastria Aeron\u00e1utica Neiva, recentemente adquirida por Embraer. En 1992 lanzouse un novo modelo, o EMB-202 ou Ipanem\u00e3o. O novo avi\u00f3n ti\u00f1a melloras na aerodin\u00e1mica e un 40% m\u00e1is de capacidade.\nNos anos seguintes Neiva fixo significativas melloras no avi\u00f3n. Engad\u00edronselle winglets, un sistema de aire acondicionado na cabina, baixouse a posici\u00f3n das \u00e1s, disminu\u00eduse a resistencia e reduc\u00eduse o peso do sistema de escape.\nDado que o etanol est\u00e1 dispo\u00f1ible en grandes cantidades no Brasil, custando s\u00f3 un 25-30% do que custa a gasolina de aviaci\u00f3n, moitos granxeiros brasileiros intentaron utilizar os motores dos Ipanemas con alcol, con distintos graos de \u00e9xito. O resultado disto foi o desenvolvemento dun Ipanema cun motor de alcol, que foi certificado polo Departamento de Ci\u00eancia e Tecnologia Aeroespacial do pa\u00eds o 19 de outubro de 2004. O motor do Ipanema ten tam\u00e9n un 20% menos de custos de operaci\u00f3n e mantemento."}
{"id": "271381", "revid": "865", "url": "https://gl.wikipedia.org/wiki?curid=271381", "title": "McDonnell Douglas MD-90", "text": "O McDonnell Douglas MD-90 \u00e9 un bimotor de pasaxeiros de curto a medio alcance. Foi desenvolvido a partir da serie MD-80. O MD-90 diferenciase do seu predecesor en que est\u00e1 equipado cos m\u00e1is eficientes motores International Aero Engines V2500 e ten unha fuselaxe m\u00e1is longa. O MD-90 ten unha capacidade de 172 pasaxeiros e foi introducido en servizo con Delta Air Lines en 1995.\nO MD-90 e o posterior MD-95/Boeing 717 foron derivados do MD-80 que, \u00e1 s\u00faa vez, era un modelo intrucido en 1980 desenvolvido a partir do DC-9."}
{"id": "271382", "revid": "865", "url": "https://gl.wikipedia.org/wiki?curid=271382", "title": "Focke-Wulf Fw 200", "text": "O Focke-Wulf Fw 200 Condor, tam\u00e9n co\u00f1ecido como \"Kurier\" polos Aliados, foi un monoplano catrimotor alem\u00e1n totalmente met\u00e1lico, desenvolvido por Focke-Wulf como avi\u00f3n de pasaxeiros de longo alcance. Unha petici\u00f3n xaponesa para un avi\u00f3n de patrulla mar\u00edtima de longo alcance levou \u00e1s versi\u00f3ns militares, que entraron en servizo coa \"Luftwaffe\" como avi\u00f3n de reco\u00f1ecemento e bombardero anti-buque e de patrulla mar\u00edtima. A \"Luftwaffe\" tam\u00e9n usou de xeito extensivo o Fw 200 como avi\u00f3n de transporte."}
{"id": "271383", "revid": "98629", "url": "https://gl.wikipedia.org/wiki?curid=271383", "title": "Airbus NSR", "text": "O Airbus NSR (\"New Short Range\") foi unha proposta de Airbus, presentada nos anos 2000, presentada para substitu\u00edr o Airbus A320. Estaba previsto que o seu dese\u00f1o comezase no ano 2014 e entrar\u00eda en servizo ao redor do 2018. En xaneiro de 2010 John Leahy, o responsable comercial da compa\u00f1\u00eda, afirmou que Airbus non presentar\u00eda ning\u00fan modelo de fuselaxe estreita co fin de substitu\u00edr a familia A320 antes de 2024/2015.\nEn decembro de 2010 Airbus acabou decant\u00e1ndose por unha remotorizaci\u00f3n do modelo existente en vez de desenvolver un novo avi\u00f3n, ao presentar oficialmente o Airbus A320NEO. Esta decisi\u00f3n tomouse en parte debido a que o desenvolvemento dun novo dese\u00f1o requir\u00eda duns prazos de tempo moito m\u00e1is amplos fronte aos dunha remotorizaci\u00f3n."}
{"id": "271385", "revid": "5863", "url": "https://gl.wikipedia.org/wiki?curid=271385", "title": "Juan Alonso Tembr\u00e1s", "text": "Juan Alonso Tembr\u00e1s, nado na Capela (Seixas, As Somozas) en 1949, \u00e9 un pol\u00edtico galego do Partido Popular, que dende o 2014 \u00e9 alcalde das Somozas. Ademais preside a UD Somozas, club de f\u00fatbol da Terceira Divisi\u00f3n RFEF.\nTraxectoria.\nPrexubilado de Endesa, accedeu \u00e1 corporaci\u00f3n municipal das Somozas tras as elecci\u00f3ns municipais de 1991, na lista do Partido Popular. Durante m\u00e1is de vinte anos foi reelixido no seu cargo como concelleiro, ata que chegou a ser primeiro tenente de alcalde. En 2014 accedeu \u00e1 alcald\u00eda logo do falecemento do seu antecesor, Manuel Candocia. Nas municipais de 2015 foi o candidato do PPdeG e foi elixido alcalde ao obter todos os concelleiros. Sucedeu tam\u00e9n a Candocia na presidencia da UD Somozas.\nNas elecci\u00f3ns municipais de 2019 acadou de novo a alcald\u00eda con maior\u00eda absoluta."}
{"id": "271388", "revid": "89787", "url": "https://gl.wikipedia.org/wiki?curid=271388", "title": "Zigzag diario", "text": "Zigzag diario \u00e9 un programa cultural da Televisi\u00f3n de Galicia, dirixido por Xos\u00e9 Luis Mu\u00f1oz Portabales.\nCaracter\u00edsticas.\nInforma diariamente da actualidade cultural. Amais diso, ao longo da semana vai adicando, sucesivamente, un espazo \u00e1 literatura, \u00e1s tendencias, \u00e1 m\u00fasica, ao cine e \u00e1s artes esc\u00e9nicas. As\u00ed mesmo, t\u00f3dolos d\u00edas, ofrece unha entrevista cun personaxe relacionado co tema."}
{"id": "271389", "revid": "27155", "url": "https://gl.wikipedia.org/wiki?curid=271389", "title": "Anh\u00eddrido carbox\u00edlico", "text": ""}
{"id": "271390", "revid": "27155", "url": "https://gl.wikipedia.org/wiki?curid=271390", "title": "Enlace anhidro", "text": ""}
{"id": "271393", "revid": "98629", "url": "https://gl.wikipedia.org/wiki?curid=271393", "title": "Luigi Riva", "text": "Luigi Riva m\u00e1is co\u00f1ecido coma Gigi Riva, nado o 7 de novembro de 1944 en Leggiuno, Provincia de Varese, \u00e9 un exfutbolista italiano que xogaba na demarcaci\u00f3n de dianteiro centro. \u00c9 o m\u00e1ximo goleador da historia da selecci\u00f3n de Italia, coa que marcou 35 goles entre 1965 e 1974.\nTraxectoria.\nComezou xogando no AC Legnano, da Serie C italiana, na tempada 1962/63. Por\u00e9n, ao ano seguinte xa fichou polo club no que desenvolveu o resto da s\u00faa carreira futbol\u00edstica, o Cagliari Calcio, co que debutou en setembro de 1963. Neste equipo proclamouse \"capocannoniere\", m\u00e1ximo goleador da Serie A, en tres ocasi\u00f3ns (1967, 1969 e 1970). Rexeitou importante ofertas de clubs como a Juventus FC e foi sempre fiel ao club sardo, que viviu con el os mellores anos da s\u00faa historia, conquistando o t\u00edtulo de liga na tempada 1969/70.\nQuizais os seus n\u00famero non son tan bos como poder\u00edan telo sido a causa das numerosas lesi\u00f3ns que sufriu xogando coa selecci\u00f3n italiana, fractura da tibia e peron\u00e9 da perna esquerda en 1967, dobre fractura da tibia e peron\u00e9 da perna dereita en 1970 e finalmente unha grave lesi\u00f3n nos abdutores que o obrigou a retirarse.\nNo ano 2005 o Cagliari decidiu retirar o dorsal n\u00famero 11 na s\u00faa honra.\nCoa selecci\u00f3n.\nDebutou coa selecci\u00f3n de f\u00fatbol de Italia con 20 anos, o 27 de xu\u00f1o de 1965, por\u00e9n non ir\u00eda convocado ao Mundial de F\u00fatbol de 1966. Pese a este comezo e as lesi\u00f3ns f\u00edxose cun posto fixo no once da selecci\u00f3n e axudou a consecuci\u00f3n da Eurocopa de 1968 e o segundo posto no Mundial de 1970. Especialmente recordados son o gol que anotou ante Iugoslavia na final da Eurocopa ou a semifinal do Mundial de 1970 ante Alema\u00f1a Federal. Tam\u00e9n participou no Mundial de 1974 no que a selecci\u00f3n italiana fracasou ao quedar eliminada na primeira fase.\nO 20 de outubro de 1973 anotou o seu \u00faltimo gol coa selecci\u00f3n, o n\u00famero 35, superando a Giuseppe Meazza e establecendo o r\u00e9cord de m\u00e1ximo goleador que se mant\u00e9n ata a actualidade.\nPalmar\u00e9s.\nCo Cagliari Calcio:\nCoa Selecci\u00f3n de f\u00fatbol de Italia:\nT\u00edtulos individuais:"}
{"id": "271394", "revid": "29398", "url": "https://gl.wikipedia.org/wiki?curid=271394", "title": "Gigi Riva", "text": ""}
{"id": "271397", "revid": "23204", "url": "https://gl.wikipedia.org/wiki?curid=271397", "title": "Illote Lakena", "text": "Lakena, \u00e9 un illote do Oc\u00e9ano Pac\u00edfico situado no nord\u00e9s do atol Nanumea, pertencente ao estado de Tuvalu, na Polinesia. A s\u00faa altura media sobre o nivel do mar \u00e9 de 11 metros.\nDurante a segunda guerra mundial recibiu a poboaci\u00f3n desprazada de Nanumea, onde o ex\u00e9rcito estadounidense constru\u00edra unha base militar.\n\u00c9 a sede do equipo de f\u00fatbol Lakena United, que xoga na A-Division de Tuvalu."}
{"id": "271398", "revid": "22570", "url": "https://gl.wikipedia.org/wiki?curid=271398", "title": "Gran Premio de Italia de 1977", "text": "O Gran Premio de Italia de 1977 foi unha carreira de F\u00f3rmula 1 celebrada no Autodromo Nazionale Monza o 11 de setembro de 1977. Foi a d\u00e9cimo cuarta proba da tempada de , o 46\u00ba Gran Premio de Italia e o 43\u00ba que se celebrou en Monza.\nResumo da carreira.\nO feito de que Ferrari correra en casa non impediu que fora James Hunt, quen lograra a pole, mentres que Carlos Reutemann animou aos afeccionados locais ao comezar o segundo por diante de Jody Scheckter terceiro Mario Andretti cuarto e Niki Lauda quinto. Scheckter conseguiu o liderado cun comezo brillante, seguido por Clay Regazzoni, James Hunt, Mario Andretti, Carlos Reutemann, Niki Lauda e Jochen Mass. Pero Regazzoni non ti\u00f1a ritmo e pronto perdeu postos, mentres Mario Andretti estaba avanzando, pasando a Hunt na segunda volta, e a Scheckter unhas voltas despois, para tomar o liderado. Hunt perdeu posici\u00f3ns con problemas de freos a medida que avanzaba a carreira, e Scheckter retirouse cando o seu motor fallou, deixando a Reutemann e Niki Lauda segundo e terceiro. Lauda pronto pasou a Reutemann, que tivo que retirarse cando trompeou a causa dunha mancha de aceite na pista deixada polo coche do debutante Bruno Giacomelli, deixando terceiro a Alan Jones. A carreira rematou nesa orde; con Andretti logrando a vitoria sobre Lauda, e Jones, quen logrou o seu segundo podio en tres carreiras ."}
{"id": "271399", "revid": "29398", "url": "https://gl.wikipedia.org/wiki?curid=271399", "title": "Lakena", "text": ""}
{"id": "271401", "revid": "85894", "url": "https://gl.wikipedia.org/wiki?curid=271401", "title": "Menisco", "text": " \nEn anatom\u00eda, os meniscos son cartilaxe presentes na articulaci\u00f3n femurotibial (xeonllo), entre os c\u00f3ndilos do f\u00e9mur e da tibia. Os meniscos te\u00f1en a funci\u00f3n de diminu\u00edr o impacto e promover a adaptaci\u00f3n (mellorar o encaixe) entre as faces articulares do f\u00e9mur e da tibia.\nHai dous meniscos, un medial e outro lateral, ambos os dous localizados por riba da tibia. Te\u00f1en forma de media l\u00faa, cunha divisi\u00f3n en \"corno anterior\", \"corpo\" e \"corno posterior\". Como cartilaxe, presentan poucos vasos sangu\u00edneos, o que dificulta a s\u00faa capacidade de rexeneraci\u00f3n no caso que sufran algunha lesi\u00f3n. Unha vez lesionados, dificilmente se recuperan espontaneamente.\nA artroscop\u00eda \u00e9 un procedemento que permite a visi\u00f3n directa do menisco, us\u00e1ndose tanto para procedementos diagn\u00f3sticos como de tratamento das lesi\u00f3ns meniscais. Un destes tratamentos consiste na meniscectom\u00eda, que \u00e9 a eliminaci\u00f3n cir\u00farxica de parte do menisco."}
{"id": "271405", "revid": "89787", "url": "https://gl.wikipedia.org/wiki?curid=271405", "title": "Lakena United", "text": " \nO Lakena United \u00e9 un club de f\u00fatbol do atol Nanumea, en Tuvalu. \u00c9 un dos oito integrantes da \"A-Division\" do pa\u00eds. Tam\u00e9n \u00e9 un dos equipos tuvaluanos que ten un equipo filial xogando en categor\u00edas inferiores.\nO equipamento que utilizan para os seus encontros oficiais \u00e9 a camiseta do AC Milan italiano da tempada 2009/10."}
{"id": "271409", "revid": "1888", "url": "https://gl.wikipedia.org/wiki?curid=271409", "title": "\u00c1ngel Anido S\u00e1nchez", "text": ""}
{"id": "271410", "revid": "89787", "url": "https://gl.wikipedia.org/wiki?curid=271410", "title": "Illote Lefogaki", "text": "Lefogaki, \u00e9 un illote do Oc\u00e9ano Pac\u00edfico situado no centro do atol Nanumea, pertencente ao estado de Tuvalu, na Polinesia. Na actualidade at\u00f3pase despoboado e a altura media sobre o nivel do mar \u00e9 dun metro baixo o mesmo."}
{"id": "271411", "revid": "29398", "url": "https://gl.wikipedia.org/wiki?curid=271411", "title": "Lefogaki", "text": ""}
{"id": "271413", "revid": "23204", "url": "https://gl.wikipedia.org/wiki?curid=271413", "title": "Petio Semaia", "text": "Petio Semaia, nado o 23 de febreiro de 1979 en Tuvalu \u00e9 un futbolista que xoga na demarcaci\u00f3n de centrocampista.\nTraxectoria.\nA s\u00faa carreira futbol\u00edstica transcorreu no Lakena United e na Selecci\u00f3n de f\u00fatbol de Tuvalu da que \u00e9 o capit\u00e1n e coa que participou Xogos do Pac\u00edfico Sur de 2003 e 2007.\nTam\u00e9n realiza os labores de asistente da selecci\u00f3n sub-12 de Tuvalu."}
{"id": "271420", "revid": "89787", "url": "https://gl.wikipedia.org/wiki?curid=271420", "title": "Illote Temotufoliki", "text": "Temotufoliki, \u00e9 un illote do Oc\u00e9ano Pac\u00edfico situado no norte do atol Nanumea, pertencente ao estado de Tuvalu, na Polinesia. Na actualidade at\u00f3pase despoboada e a s\u00faa altura media sobre o nivel do mar \u00e9 de 8 metros. At\u00f3pase moi pr\u00f3xima \u00e1 illa mais grande do atol, a Illa Nanumea."}
{"id": "271421", "revid": "29398", "url": "https://gl.wikipedia.org/wiki?curid=271421", "title": "Temotufoliki", "text": ""}
{"id": "271422", "revid": "81969", "url": "https://gl.wikipedia.org/wiki?curid=271422", "title": "Nui Football Club", "text": " \nO Nui tam\u00e9n co\u00f1ecido coma Teavaroa, \u00e9 un club de f\u00fatbol do atol Nui, en Tuvalu. \u00c9 un dos oito integrantes da \"A-Division\" do pa\u00eds.\nXoga coma local no Estadio Deportivo de Tuvalu, o \u00fanico estadio do pa\u00eds."}
{"id": "271423", "revid": "23204", "url": "https://gl.wikipedia.org/wiki?curid=271423", "title": "Lopati Okelani", "text": "Lopati Okelani, nado o 17 de agosto de 1988 en Tuvalu \u00e9 un futbolista que xoga na demarcaci\u00f3n de dianteiro. Xoga tanto a f\u00fatbol como a f\u00fatbol sala.\n\u00c9 internacional coa selecci\u00f3n de f\u00fatbol e de f\u00fatbol sala. Coa primeira disputou os Xogos do Pac\u00edfico Sur de 2011 e coa segunda o Campionato de Ocean\u00eda de F\u00fatbol Sala de 2010."}
{"id": "271426", "revid": "29398", "url": "https://gl.wikipedia.org/wiki?curid=271426", "title": "Federico Blume Othon", "text": ""}
{"id": "271427", "revid": "98629", "url": "https://gl.wikipedia.org/wiki?curid=271427", "title": "Whiteout (filme de 2009)", "text": "Whiteout \u00e9 un filme dirixido por Dominic Sena que se estreou no 2009.\nSinopse.\nNunha base cient\u00edfica da Ant\u00e1rtida, o lugar m\u00e1is illado e inh\u00f3spito do planeta, a axente Carrie Stetko (Kate Beckinsale), oc\u00fapase dos asuntos de seguridade. Durante os \u00faltimos dous anos, o seu traballo foi rutineiro. Por\u00e9n, cando chega o momento de volver \u00e1 casa, un piloto descobre no medio da neve o corpo dun home asasinado. Con todo o persoal a piques de evacuar a base ante a chegada dunha xigantesca tormenta, a axente Stetko disp\u00f3n de moi pouco tempo para atopar \u00f3 culpable."}
{"id": "271430", "revid": "865", "url": "https://gl.wikipedia.org/wiki?curid=271430", "title": "Embraer EMB 120 Brasilia", "text": "O Embraer EMB 120 Brasilia \u00e9 un bimotor de pasaxeiros rexional fabricado pola construtora aeronoutica brasileira Embraer.\nDese\u00f1o e desenvolvemento.\nTras o \u00e9xito do EMB-110 Bandeirante, Embraer comezou a desenvolver un novo modelo de avi\u00f3n de pasaxeiros en 1974. A ent\u00f3n chamada Familia 12X estaba formada por tres modelos cun coceto de dese\u00f1o modular: EMB-120 Araguaia, EMB-123-Tapaj\u00f3s e EMB-121 Xingu. O EMB-121 foi o \u00fanico avi\u00f3n da familia 12X que finalmente se fabricar\u00eda. O nome de Araguaia cambiouse polo de Brasilia en 1979 co lanzamento oficial do proxecto, cando se recolleron varias suxesti\u00f3ns de posibles operadores na convenci\u00f3n da CAAA (Commuter Airline Association of America) que se incorporaron ao dese\u00f1o do EMB-120. Polo tanto, presentouse un avi\u00f3n completamente novo, que xa non estaba relacionado coa familia 12X. Non seu usaron partes com\u00fans co EMB 121 Xingu, e a s\u00faa capacidade pasou de 24 e 30 asentos. Orixinalmente dese\u00f1ouse para usar o novo motor Pratt &amp; Whitney Canada PW115, pero posteriormente usouse o mellorado PW118.\nO Brasilia chamou a atenci\u00f3n de varias aeroli\u00f1as rexionais, principalmente dos Estados Unidos, ao ser un probable substituto para os DC-3 cun 150% m\u00e1is de velocidade. O seu tama\u00f1o, velocidade e teito de servizo permit\u00edan voos m\u00e1is r\u00e1pidos e directos nos Estados Unidos e Europaen comparaci\u00f3n a avi\u00f3ns semellantes. O primeiro exemplar entrou en servizo con Atlantic Southeast Airlines en outubro de 1985. O EMB-120RT b\u00e1sico foi mellorado dado como resultado o EMB-120ER, cun maior alcance (1.575\u00a0km)."}
{"id": "271432", "revid": "89787", "url": "https://gl.wikipedia.org/wiki?curid=271432", "title": "Aris Sal\u00f3nica F.C.", "text": "O Aris Football Club (grego: \u03a0.\u0391.\u0395. \u0386\u03c1\u03b7\u03c2) \u00e9 un club de f\u00fatbol grego da cidade de Sal\u00f3nica (Macedonia). Foi fundado en 1914 e compite na Super Liga de Grecia. O seu estadio Kleanthis Vikelidis ten capacidade para 22.800 espectadores."}
{"id": "271433", "revid": "98629", "url": "https://gl.wikipedia.org/wiki?curid=271433", "title": "Fosfonato", "text": "Os fosfonatos ou \u00e1cidos fosf\u00f3nicos son compostos organofosforados que conte\u00f1en os grupos C-PO(OH)2 ou C-PO(OR)2 (onde R=alquilo, arilo). Os \u00e1cidos fosf\u00f3nicos e sales fosfonatos son tipicamente s\u00f3lidos brancos, non vol\u00e1tiles que son pouco solubles en solventes org\u00e1nicos, pero solubles en auga e alcohois com\u00fans. Moitos compostos importantes comercialmente son fosfonatos, e entre eles est\u00e1 o herbicida glifosato, e o Ethephon, que \u00e9 un regulador do crecemento das plantas moi usado. Os bisfosfonatos son f\u00e1rmacos com\u00fans para o tratamento da osteoporose. O \u00e1cido 2-aminoetilfosf\u00f3nico \u00e9 o \u00fanico fosfonato atopado de orixe natural.\nPropiedades b\u00e1sicas.\nOs fosfonatos presentan centros de f\u00f3sforo tetra\u00e9dricos. Est\u00e1n moi relacionados estruturalmente co \u00e1cido fosforoso e xeralmente prep\u00e1ranse a partir del.\nOs sales fosfonatos son o resultado da desprotonaci\u00f3n de \u00e1cidos fosf\u00f3nicos, que son \u00e1cidos dipr\u00f3ticos:\nOs \u00e9steres fosfonato son o resultado da condensaci\u00f3n de \u00e1cidos fosf\u00f3nicos con alcohois.\nProduci\u00f3n.\nHai varios m\u00e9todos de produci\u00f3n para a preparaci\u00f3n de \u00e1cidos fosf\u00f3nicos e os seus sales. A maior\u00eda dos procesos empezan polo \u00e1cido fosforoso (H3PO3), aproveitando o seu enlace P-H moi reactivo.\nO \u00e1cido fosf\u00f3nico pode alquilarse nas condici\u00f3ns da reacci\u00f3n de Mannich para dar lugar a fosfonatos aminometilados, que son \u00fatiles como acomplexantes. Un exemplo \u00e9 a preparaci\u00f3n industrial de \u00e1cido nitrilotrismetilenfosf\u00f3nico:\nO \u00e1cido fosf\u00f3nico tam\u00e9n pode ser alquilado con derivados do \u00e1cido acr\u00edlico para producir \u00e1cidos fosf\u00f3nicos funcionalizados con carboxilo. Esta reacci\u00f3n \u00e9 unha variante da adici\u00f3n de Michael:\nOs \u00e9steres fosf\u00f3nicos prep\u00e1ranse usando a reacci\u00f3n de Michaelis\u2013Arbuzov. Por exemplo, o ioduro de metilo cataliza a conversi\u00f3n de trimetilfosfito ao \u00e9ster fosfonato dimetil metilfosfonato:\nEstes \u00e9steres poden ser hidrolizados ao \u00e1cido (Me = metilo):\nNa reacci\u00f3n de Michaelis\u2013Becker, un hidr\u00f3xeno fosfonato di\u00e9ster desprot\u00f3nase primeiro e o ani\u00f3n resultante \u00e9 alquilado.\nBisfosfonatos.\nOs bisfosfonatos sintetiz\u00e1ronos por primeira vez Von Baeyer e Fritz Hofmann en 1897. Un exemplo deste tipo de compostos \u00e9 o \u00e1cido etidr\u00f3nico (HEDP, ou Didronel), que \u00e9 o \u00e1cido 1-hidroxietano-1,1-difosf\u00f3nico, o cal se prepara a partir de \u00e1cido fosforoso e anh\u00eddrido ac\u00e9tico:\nOs fosfonatos na natureza.\nO fosfonato natural \u00e1cido 2-aminoetilfosf\u00f3nico foi identificado en 1959 en plantas e moitos animais, onde se localiza nas membranas celulares. Os fosfonatos son bastante com\u00fans en diferentes organismos, desde procariotas a fungos, moluscos, insectos e outros. Newman e Tate atop\u00e1ronos en solos naturais en 1980. Do papel biol\u00f3xico dos fosfonatos naturais s\u00e1bese pouco. Os bis ou polifosfonatos non se atoparon ata agora en fontes naturais.\nUsos.\nEn 1998 o consumo de fosfonatos no mundo foi de 56.000 toneladas, das cales 40.000 se consumiron nos Estados Unidos, 15.000 toneladas en Europa e menos de 800 no Xap\u00f3n. A demanda de fosfonatos crece un 3% cada ano.\nQuelantes de metais.\nDesde os traballo de Schwarzenbach en 1949, s\u00e1bese que os \u00e1cidos fosf\u00f3nicos son axentes quelantes efectivos. A introduci\u00f3n dun grupo amina na mol\u00e9cula para obter -NH2-C-PO(OH)2 incrementa a capacidade de unirse a metais dos fosfonatos. Exemplos de ditos compostos son: NTMP, EDTMP e DTPMP. Estes fosfonatos son os an\u00e1logos estruturais de aminopolicarboxilatos ben co\u00f1ecidos como o EDTA. A estabilidade dos complexos met\u00e1licos aumenta ao incrementarse o n\u00famero de grupos \u00e1cido fosf\u00f3nico. Os fosfonatos son moi hidrosolubles mentres que os \u00e1cidos fosf\u00f3nicos s\u00f3 o son moderadamente.\nOs fosfonatos son axentes quelantes efectivos, xa que se unen fortemente a i\u00f3ns met\u00e1licos di- e trivalentes, o cal \u00e9 \u00fatil para o abrandamento da auga (eliminaci\u00f3n de calcio, magnesio e outros cati\u00f3ns). Deste modo, preve\u00f1en a formaci\u00f3n de precipitados insolubles (incrustaci\u00f3ns). A uni\u00f3n destes ligandos tam\u00e9n suprime as propiedades catal\u00edticas dos i\u00f3ns met\u00e1licos. Son estables en condici\u00f3ns duras. Por estas raz\u00f3ns un uso industrial importante dos fosfonatos \u00e9 o arrefriamento de augas, sistemas de desalinizaci\u00f3n, e en campos petrol\u00edferos para inhibir a formaci\u00f3n de incrustaci\u00f3ns. Os fosfonatos son tam\u00e9n utilizados con regularidade en sistemas de osmose inversa como antiincrustantes. Os fosfonatos en sistemas de arrefriamento de augas serven tam\u00e9n para controlar a corrosi\u00f3n do ferro e o aceiro. Na fabricaci\u00f3n de papel e polpa de papel e na industria t\u00e9xtil serven como \"estabilizadores do branqueante per\u00f3xido\", ao quelar metais que poder\u00edan inactivar o per\u00f3xido. Nos deterxentes util\u00edzanse como unha combinaci\u00f3n de axente quelante, inhibidor de incrustaci\u00f3ns, e estabilizador do branqueante. Os fosfonatos \u00fasanse cada vez m\u00e1is tam\u00e9n en medicina para tratar trastornos asociados coa formaci\u00f3n dos \u00f3sos e o metabolismo do calcio. Ademais, serven como transportadores de radion\u00faclidos nos tratamentos de cancro \u00f3seo (por exemplo, o samario-153-etilendiaminatetrametilenfosfonato).\nUsos en s\u00edntese org\u00e1nica.\nEn s\u00edntese org\u00e1nica, os fosfonatos util\u00edzanse na reacci\u00f3n de Horner-Wadsworth-Emmons.\nEn conxunci\u00f3n con organosilicatos, os fosfonatos util\u00edzanse tam\u00e9n no tratamento de pragas que afectan aos carballos causadas polo eucariota de biolox\u00eda similar a un fungo \"Phytophthora ramorum\".\nToxicidade.\nA toxicidade dos fosfonatos para os organismos acu\u00e1ticos \u00e9 baixa. Informouse de valores LC50 48 h para peixes de entre 0,1 e 1,1 mM. Tam\u00e9n o factor de bioconcentration para os peixes \u00e9 moi baixo.\nBiodegradaci\u00f3n.\nNa natureza as bacterias xogan o principal papel na degradaci\u00f3n dos fosfonatos. Debido \u00e1 presenza de fosfonatos naturais no medio ambiente, nas bacterias evolucionou a capacidade de metabolizar os fosfonatos como fontes de nutrientes. Algunhas bacterias usan os fosfonatos como fonte de crecemento. Os aminofosfonatos poden tam\u00e9n utilizarse como \u00fanica fonte de nitr\u00f3xeno por algunhas bacterias. Os fosfonatos utilizados na industria difiren grandemente das fontes naturais como o \u00e1cido 2-aminoetilfosf\u00f3nico, porque son mol\u00e9culas moito m\u00e1is grandes, levan unha carga negativa alta e est\u00e1n acomplexados con metais. Nas probas de biodegradaci\u00f3n con lodos de plantas de tratamento de augas residuais urbanas con HEDP e NTMP non se observou ningunha degradaci\u00f3n. Unha investigaci\u00f3n sobre HEDP, NTMP, EDTMP e DTPMP en probas de biodegradaci\u00f3n est\u00e1ndar tampouco atopou que houbese biodegradaci\u00f3n. Por\u00e9n, indicouse que nalgunhas probas debido \u00e1 alta proporci\u00f3n lodo/fosfonato, observouse unha eliminaci\u00f3n da substancia da proba da soluci\u00f3n detectada como perda de DOC (carbono org\u00e1nico disolto). Este factor foi atribu\u00eddo \u00e1 adsorci\u00f3n en vez de \u00e1 biodegradaci\u00f3n. Non obstante, ill\u00e1ronse dos solos, lagos, auga residual, lodos activados e compost cepas bacterianas con capacidade de degradar aminopolifosfonatos e HEDP baixo condici\u00f3ns limitadas en P.\n\"Non se observa biodegradaci\u00f3n de fosfonatos durante o tratamento das augas pero a fotodegradaci\u00f3n de complexos de Fe(III) \u00e9 r\u00e1pida. En augas residuais detectouse que os aminopolifosfonatos son tam\u00e9n oxidados rapidamente en presenza de Mn(II) e ox\u00edxeno e f\u00f3rmanse produtos de degradaci\u00f3n estables. A falta de informaci\u00f3n sobre os fosfonatos no medio ambiente est\u00e1 ligada con problemas anal\u00edticos para a s\u00faa determinaci\u00f3n a concentraci\u00f3ns traza nas augas naturais. Os fosfonatos est\u00e1n presentes principalmente como complexos con Ca e Mg nas augas naturais e, por tanto, non afectan \u00e1 especiaci\u00f3n ou transporte de metais\". Os fosfonatos interaccionan fortemente con algunhas superficies, o cal d\u00e1 lugar a unha significativa eliminaci\u00f3n en sistemas naturais e t\u00e9cnicos."}
{"id": "271434", "revid": "69028", "url": "https://gl.wikipedia.org/wiki?curid=271434", "title": "Olympiacos F.C.", "text": "O Olympiacos F\u00fatbol Club (en grego: O\u03bb\u03c5\u03bc\u03c0\u03b9\u03b1\u03ba\u03cc\u03c2 \u03a3\u03cd\u03bd\u03b4\u03b5\u03c3\u03bc\u03bf\u03c2 \u03a6\u03b9\u03bb\u03ac\u03b8\u03bb\u03c9\u03bd \u03a0\u03b5\u03b9\u03c1\u03b1\u03b9\u03ce\u03c2, transliterado \"Olympiacos Syndesmos Filathlon Pireos\", \"Olympiacos Club de Fans do Pireo\"), tam\u00e9n co\u00f1ecido como Olympiacos FC (grego: \u03a0\u0391\u0395 \u039f\u03bb\u03c5\u03bc\u03c0\u03b9\u03b1\u03ba\u03cc\u03c2) Olympiacos do Pireo, ou simplemente Olympiacos, \u00e1s veces escrito Olympiakos, \u00e9 un club de f\u00fatbol grego que forma parte da sociedade polideportiva Olympiakos CFP, con sede no Pireo, \u00c1tica.\nO Olympiacos est\u00e1 considerado como un dos tres grandes clubs de f\u00fatbol de Grecia, xunto ao Panathinaikos e ao AEK Atenas, e \u00e9 un dos \u00fanicos catro equipos que nunca foron relegados da Primeira Divisi\u00f3n. \u00c9, ademais, o club m\u00e1is exitoso na historia do f\u00fatbol heleno, ga\u00f1ando 47 t\u00edtulos de Liga, 28 Copas e 4 Supercopas, m\u00e1is t\u00edtulos que ning\u00fan outro equipo grego. Nas competici\u00f3ns europeas alcanzou os cuartos de final en d\u00faas ocasi\u00f3ns: na Liga de Campi\u00f3ns 1998\u201399 e na Recopa de Europa 1992\u201393. O Olympiakos \u00e9 tam\u00e9n un dos membros fundadores da Asociaci\u00f3n Europea de Clubs.\nUniforme.\nO equipamento tradicional do Olympiacos \u00e9 camiseta de raias vermellas e brancas e pantal\u00f3n vermello. A continuaci\u00f3n am\u00f3sase un resumo dos equipamentos do club ao longo da s\u00faa historia, cos cambios m\u00e1is significativos."}
{"id": "271435", "revid": "7523", "url": "https://gl.wikipedia.org/wiki?curid=271435", "title": "APOEL FC", "text": ""}
{"id": "271436", "revid": "865", "url": "https://gl.wikipedia.org/wiki?curid=271436", "title": "Warpaint", "text": ""}
{"id": "271437", "revid": "85894", "url": "https://gl.wikipedia.org/wiki?curid=271437", "title": "C\u00e9ltigos, A Veiga, Sarria", "text": "C\u00e9ltigos \u00e9 un lugar da parroquia de Santiago da Veiga no concello lugu\u00e9s de Sarria na comarca de Sarria. Segundo o IGE en 2021 ti\u00f1a 67 habitantes (29 mulleres e 38 homes), o que sup\u00f3n unha diminuci\u00f3n respecto do ano 1999 cando ti\u00f1a 112 habitantes.\nEn C\u00e9ltigos existiu un balneario que desapareceu na d\u00e9cada de 1960. O edificio est\u00e1 ocupado agora pola planta de Fontecelta. Hai un apeadoiro do ferrocarril."}
{"id": "271438", "revid": "88215", "url": "https://gl.wikipedia.org/wiki?curid=271438", "title": "Adolfo Baloncieri", "text": "Adolfo Baloncieri, nado o 27 de xullo de 1897 en Alessandria e finado o 23 de xullo de 1986 en X\u00e9nova foi un futbolista e adestrador de f\u00fatbol italiano que xogaba na demarcaci\u00f3n de centrocampista.\nTraxectoria.\nA s\u00faa carreira futbol\u00edstica transcorreu entre o Alessandria Calcio e o Torino FC, xogando un \u00faltimo ano no Calcio Como, tras o cal se retirou.\nDebutou coa Selecci\u00f3n de f\u00fatbol de Italia o 13 de maio de 1920. O maior logro que acadou coa selecci\u00f3n foi o bronce nos Xogos Ol\u00edmpicos de 1928, sendo el o capit\u00e1n do equipo. Tam\u00e9n participou nos Xogos Ol\u00edmpicos de 1920 e 1924, convert\u00e9ndose as\u00ed no segundo xogador con m\u00e1is encontros disputados na competici\u00f3n de F\u00fatbol neste certame deportivo. Coa selecci\u00f3n tam\u00e9n ga\u00f1ou a Copa Internacional de Europa Central disputada entre os ano 1927 e 1930.\nEn total disputou 47 encontros coa selecci\u00f3n, anotando 25 goles, o que o converte no sexto m\u00e1ximo goleador da historia do combinado e no oitavo que m\u00e1is encontros disputou sendo capit\u00e1n do equipo."}
{"id": "271450", "revid": "98629", "url": "https://gl.wikipedia.org/wiki?curid=271450", "title": "BC Andorra", "text": "O B\u00e0squet Club Andorra, co\u00f1ecido por motivos de patrocinio como MoraBanc Andorra \u00e9 un club de baloncesto profesional andorrano con sede na cidade de Andorra la Vella. Fundado en 1970, xoga os seus encontros como local no Poliesportiu d'Andorra, pavill\u00f3n con capacidade para 5\u00a0005 espectadores. Actualmente compite na Liga ACB, m\u00e1xima categor\u00eda do baloncesto espa\u00f1ol.\nHistoria.\nO B\u00e0squet Club Andorra foi fundado en 1970 co nome de Club de B\u00e0squet Les Escaldes, denominaci\u00f3n que mudar\u00eda ao ano seguinte pola actual. Xogou as s\u00faas primeiras temporadas no campionato provincial de Lleida, conseguindo na temporada 1975\u221276 o ascenso \u00e1 Primeira divisi\u00f3n auton\u00f3mica. Ao ano seguinte renuncia \u00e1 categor\u00eda por problemas econ\u00f3micos, regresando en 1980. O primeiro \u00e9xito importante chega na temporada 1981\u221282, ao proclamarse Campi\u00f3n de Catalu\u00f1a de 2\u00aa Categor\u00eda, logrando o ascenso \u00e1 1\u00aa Categor\u00eda. Na temporada 1983\u221284 procl\u00e1mase Campi\u00f3n de Catalu\u00f1a de 1\u00aa Categor\u00eda e logra o ascenso \u00e1 2\u00aa Divisi\u00f3n Nacional Espa\u00f1ola. A temporada 1985\u221286 procl\u00e1mase Campi\u00f3n de Espa\u00f1a da 2\u00aa Divisi\u00f3n Nacional na cidade de Badaxoz e logra o ascenso \u00e1 1\u00aa Divisi\u00f3n Nacional \"B\". As tres seguintes temporadas procl\u00e1mase Campi\u00f3n da liga Nacional Catal\u00e1 \"B\", e na mesma temporada 91-92 procl\u00e1mase Campi\u00f3n de Primeira \"B\" e alcanza o ascenso \u00e1 Liga ACB.\nAp\u00f3s ascender \u00e1 m\u00e1xima categor\u00eda, conseguen permanecer durante catro temporadas, at\u00e9 que en 1996 consumo o seu descenso. Debido a problemas extradeportivos, vense obrigados a comezar novamente desde abaixo. En 2008 acadan a LEB Prata, en 2012 ascenden \u00e1 LEB Ouro e finalmente en 2014 conseguen o ascenso \u00e1 ACB. O ascenso foi pos\u00edbel economicamente grazas ao acordo de patrocinio co banco Morabanc. Nos seus primeiros dous anos ACB o equipo certifica unha 14\u00aa posici\u00f3n. No terceiro ano, e despois de cambiar case todo o elenco, o equipo andorrano clasif\u00edcase para a Copa do Rei e os Play-offs, caendo en ambas as ocasi\u00f3ns ante o Real Madrid en cuartos de final. Grazas a isto conseguen a s\u00faa primeira participaci\u00f3n na Eurocup, sendo eliminados en primeira rolda cun balance de 3\u22127. En 2022 o equipo termina na posici\u00f3n 17, descendendo \u00e1 Liga LEB Ouro.\nPatrocinios.\nPor motivo de patrocinio, o club tivo diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do Andorra en Liga ACB. Entre par\u00e9ntese figura a s\u00faa carreira completa como adestrador do club.\nPresidentes.\nA seguinte \u00e9 unha lista dos presidentes do Andorra desde a s\u00faa fundaci\u00f3n.\nPalmar\u00e9s.\nLiga LEB\nCopa Pr\u00edncipe\nLiga Catal\u00e1\nUniformes.\nA seguinte \u00e9 unha lista dalg\u00fans uniformes que ten vestido o Andorra."}
{"id": "271452", "revid": "27155", "url": "https://gl.wikipedia.org/wiki?curid=271452", "title": "\u00c1cido fosf\u00f3nico", "text": ""}
{"id": "271453", "revid": "23204", "url": "https://gl.wikipedia.org/wiki?curid=271453", "title": "Stefan Zweig", "text": "Stefan Zweig (/\u0283't\u025bfan tsva\u026ak/), nado en Viena o 28 de novembro de 1881 e finado en Petr\u00f3polis (Brasil) o 22 de febreiro de 1942, foi un escritor, bi\u00f3grafo e activista social austr\u00edaco.\nFoi moi popular nas d\u00e9cadas de 1920 e 1930, e as s\u00faas obras foron das primeiras en protestar contra a intervenci\u00f3n de Alema\u00f1a na segunda guerra mundial. Escribiu principalmente novelas, relatos e biograf\u00edas, e cultivou tam\u00e9n o teatro, o xornalismo e o ensaio. Das biograf\u00edas, son particularmente co\u00f1ecidas as de Mar\u00eda Estuardo e a de Fouch\u00e9, unha peza metade biograf\u00eda e metade novela hist\u00f3rica.\nTraxectoria.\nStefan Zweig foi fillo dunha familia xud\u00eda acomodada: o seu pai, Moritz Zweig, foi un adi\u00f1eirado fabricante t\u00e9xtil, e a s\u00faa nai, Ida Brettauer Zweig, era filla dunha familia de banqueiros italianos. Estudou na Universidade de Viena, doutor\u00e1ndose en Filosof\u00eda. Tam\u00e9n realizou cursos sobre a historia da literatura, que lle permitiron contactar coa vangarda cultural vienesa da \u00e9poca.\nNeste ambiente publicou cara a 1901 os seus primeiros poemas, unha colecci\u00f3n titulada \"Silberne Saiten\" (\"Cordas de prata\"), con influencia de autores como Hugo von Hofmannsthal ou Rainer Maria Rilke. En 1904 publicou a s\u00faa primeira novela.\nZweig desenvolveu un estilo literario moi particular, cunha coidadosa construci\u00f3n psicol\u00f3xica e unha gran t\u00e9cnica narrativa. Amais das s\u00faas propias creaci\u00f3ns, traduciu autores como Paul Verlaine, Charles Baudelaire ou \u00c9mile Verhaeren.\nEn 1910 visitou a India e en 1912 Norteam\u00e9rica. En 1913 estableceuse en Salzburgo, onde viviu case vinte anos. Durante a primeira guerra mundial serviu no ex\u00e9rcito austr\u00edaco como empregado da Oficina de Guerra ao ser declarado non apto para o combate. Nesa \u00e9poca escribiu \"Jeremias\", obra de car\u00e1cter antibelicista, con influencias das ideas de autores como Romain Rolland, e que publicou en Su\u00edza logo de se exiliar a Z\u00fcrich. Al\u00ed traballou como correspondente para a prensa libre vienesa e para peri\u00f3dicos h\u00fangaros. Grazas \u00e1s s\u00faas amizades, entre as que estaban Eugen Relgis, Hermann Hesse e Pierre-Jean Jouve, puido publicar as s\u00faas visi\u00f3ns apartidistas sobre a turbulenta realidade europea do momento. Al\u00ed co\u00f1eceu tam\u00e9n a Thomas Mann e Max Reinhardt.\nDespois do armisticio de 1918 volveu a Salzburgo, onde en 1920 casou con Friderike Maria Burger von Winternitz, unha admiradora da s\u00faa obra a quen co\u00f1ecera oito anos antes. Divorci\u00e1ronse en 1938. Ela publicou un libro sobre o seu marido logo da morte deste. Tempo despois publicou tam\u00e9n un libro de fotos do seu home.\nEn 1928 viaxou \u00e1 Uni\u00f3n Sovi\u00e9tica. Dous anos despois visitou a Albert Einstein no seu exilio en Princeton. Zweig tivo tam\u00e9n como amigos a personalidades como Maxim Gorki, Rainer Maria Rilke, Auguste Rodin ou Arturo Toscanini. En 1934 publicou a s\u00faa tripla biograf\u00eda \"Die Heilung durch den Geist. Mesmer, Mary Baker-Eddy, Freud\", \u00e1 vez un ensaio sobre as orixes da Ciencia Cristi\u00e1 (relixi\u00f3n espiritualista fundada por Mary Baker Eddy) e a psican\u00e1lise.\nTralo auxe da influencia nacional socialista en Austria, Zweig trasladouse un tempo a Londres. Ao tempo, comezaron as s\u00faas dificultades para publicar en Alema\u00f1a, a pesar do cal logrou escribir o libreto para a \u00f3pera de Richard Strauss \"Die schweigsame Frau\", estreada en Dresde en 1935. Os nazis definiron a Zweig como \u00abnon ario\u00bb, e a\u00ednda que foi defendido por Strauss, Hitler rexeitou ir \u00e1 estrea, e logo de tres representaci\u00f3ns a obra foi prohibida. Os seus libros foron prohibidos en Alema\u00f1a en 1936 polo r\u00e9xime.\nA relixi\u00f3n xud\u00eda non foi parte da s\u00faa educaci\u00f3n. Con todo, a s\u00faa novela \"Der begrabene Leuchter\" (1937) narra a historia dun xudeu que fixo do obxectivo da s\u00faa vida preservar a \"menor\u00e1\". Amais, os seus ensaios pol\u00edticos foron publicados pola casa \"Neue Freie Presse\", cuxo editor literario era o l\u00edder sionista Theodor Herzl, mais Zweig nunca se sentiu atra\u00eddo por ese movemento.\nEn 1934 iniciou viaxes por Suram\u00e9rica. En 1939 casou con Charlotte Elisabeth Altmann. Tralo inicio da segunda guerra mundial trasladouse a Par\u00eds, e ao pouco viaxou a Inglaterra, onde obtivo a cidadan\u00eda. Viviu en Bath e Londres antes de viaxar aos Estados Unidos, a Rep\u00fablica Dominicana, Arxentina e Paraguai a dar unha serie de conferencias. Na Arxentina recibiu especial atenci\u00f3n do periodista Bernardo Verbitsky, quen escribiu o ensaio \"Significaci\u00f3n de Stefan Zweig\" (1942).\nDespois da publicaci\u00f3n de \"Die Schachnovelle\" mudouse ao Brasil. O 22 de abril de 1940 instalouse en Petr\u00f3polis, na conurbaci\u00f3n de R\u00edo de Xaneiro. Al\u00ed escribiu \"Brasilien. Ein Land der Zukunft\" (1941), obra na que examina a historia, econom\u00eda e cultura do pa\u00eds, inclu\u00edndo unha cita de Am\u00e9rico Vespucio.\nEn febreiro de 1942, logo da ca\u00edda de Singapur, suicidouse canda a s\u00faa esposa, desesperados ante o futuro de Europa e a s\u00faa cultura pensando que o nazismo se estender\u00eda a todo o planeta. A s\u00faa autobiograf\u00eda \"Die Welt von Gestern\", publicada de forma p\u00f3stuma en 1944, \u00e9 un panex\u00edrico da cultura europea, que consideraba para sempre perdida.\nProduci\u00f3n literaria.\nZweig escribiu novelas, historias curtas, ensaios (pol\u00edticos e literarios, destacando o estudo sobre Dostoievski, ao que admiraba profundamente), dramas e varias biograf\u00edas, das cales a m\u00e1is co\u00f1ecida \u00e9 a de Mar\u00eda Estuardo, publicada en alem\u00e1n como \"Maria Stuart\" e en ingl\u00e9s como \"(The) Queen of Scots or Mary, Queen of Scotland and the Isles\". Outra das s\u00faas biograf\u00edas, a da ra\u00ed\u00f1a Mar\u00eda Antonieta, foi adaptada ao cinema en Hollywood, protagonizada pola actriz da Metro-Goldwyn-Mayer Norma Shearer.\nTraballou durante m\u00e1is de vinte anos na obra \"Sternstunden der Menschheit\" (1927), que retrata os catorce acontecementos da historia mundial m\u00e1is importantes desde o seu punto de vista. Se ben foi un dos m\u00e1is co\u00f1ecidos e reputados escritores entre 1930 e 1940, desde a s\u00faa morte e a pesar da importancia da s\u00faa obra, foi gradualmente esquecido.\nExisten importantes colecci\u00f3ns de Zweig na Biblioteca Brit\u00e1nica e na Universidade Estatal de Nova York en Fredonia. A primeira foi unha doaz\u00f3n dos seus apoderados realizada en maio de 1986, que incl\u00fae pezas como o cat\u00e1logo das obras de Wolfgang Amadeus Mozart autografado polo compositor (\"Verzeichnis\").\nDurante un tempo, no apoxeo do sentimento antixerm\u00e1nico, as s\u00faas obras foron publicadas nos pa\u00edses anglosax\u00f3ns baixo o pseud\u00f3nimo de \"Stephen Branch\" (traduci\u00f3n literal do seu apelido).\nReco\u00f1ecemento.\nEn 2016 a directora alem\u00e1 Maria Schrader filmou \"\"."}
{"id": "271454", "revid": "88215", "url": "https://gl.wikipedia.org/wiki?curid=271454", "title": "Jos\u00e9 Mar\u00eda Movilla", "text": "Jos\u00e9 Mar\u00eda Movilla Cubero, nado en Madrid o 6 de febreiro de 1975, \u00e9 un futbolista espa\u00f1ol. Xoga de centrocampista e o seu equipo actual \u00e9 o Real Zaragoza."}
{"id": "271455", "revid": "5863", "url": "https://gl.wikipedia.org/wiki?curid=271455", "title": "Zigzag Diario", "text": ""}
{"id": "271457", "revid": "5863", "url": "https://gl.wikipedia.org/wiki?curid=271457", "title": "Luc\u00eda Rodr\u00edguez V\u00e1zquez", "text": "Luc\u00eda Rodr\u00edguez V\u00e1zquez, nada en Castro Caldelas o 15 de decembro de 1983, \u00e9 unha xornalista galega.\nTraxectoria.\nLicenciada en xornalismo pola Universidad Pontificia de Salamanca, traballou en Onda Cero, Cazavisi\u00f3n, Antena 3 Televisi\u00f3n, Veo 7 e Telemadrid.\nNa Televisi\u00f3n de Galicia presentou \"Desexos cumpridos\" dende outubro de 2013 a abril de 2014\", Aqu\u00ed Galicia\" dende xu\u00f1o de 2014 a xu\u00f1o de 2020, \"Adivi\u00f1a quen v\u00e9n esta tarde\" de xu\u00f1o a setembro de 2019. Colaborou en \"Vin polo vento\" en 2019. En 2018 traballou en \"Carretera y manta\" de laSexta, presentou \"Que nos pille Rebolando!\" (2020-2021) e dende xu\u00f1o de 2021 presenta \"Sabadeando\" na TVG."}
{"id": "271459", "revid": "6279", "url": "https://gl.wikipedia.org/wiki?curid=271459", "title": "Trueba", "text": "Como top\u00f3nimo, Trueba pode referirse a:\nComo apelido, Trueba pode referirse a:"}
{"id": "271481", "revid": "22570", "url": "https://gl.wikipedia.org/wiki?curid=271481", "title": "Val da Mocha", "text": "O Val da Mocha (en castel\u00e1n: \"Valle de la Mocha\") \u00e9 un val chileno que se atopa actualmente no litoral norte do r\u00edo Biob\u00edo que conti\u00f1a a \"reduci\u00f3n\" dos mapuches que foron transportados en 1685, desde a illa Mocha polo gobernador Xos\u00e9 de Garro; a partir da cal o val e a chaira tiveron o seu nome.\nO gobernador Domingo Ortiz de Rosas trasladou a antiga cidade de Concepci\u00f3n ao sito actual desde Penco despois do Terremoto de Concepci\u00f3n de 1751 no 25 de maio do mesmo ano."}
{"id": "271483", "revid": "5517906", "url": "https://gl.wikipedia.org/wiki?curid=271483", "title": "Galicia no tempo", "text": "Galicia no tempo foi unha exposici\u00f3n realizada en 1991 sobre a arte galega no Mosteiro de San Marti\u00f1o Pinario. Organizada pola Xunta de Galicia en colaboraci\u00f3n coa Generalitat de Catalu\u00f1a cun orzamento de 600 mill\u00f3ns de pesetas, e con Xos\u00e9 Manuel Garc\u00eda Iglesias como comisario, presentaba arredor de 250 pezas de escultura e ourivar\u00eda de entre o s\u00e9culo XVI e a idade moderna.\nA exposici\u00f3n derivou tam\u00e9n nunha serie de televisi\u00f3n dirixida e presentada por Eva Veiga e realizada por Carlos Oro, Ignacio F. Vigo a primeira serie documental da CRTVG, e nun disco hom\u00f3nimo de m\u00fasica ambiental interpretado polo grupo Milladoiro."}
{"id": "271484", "revid": "98629", "url": "https://gl.wikipedia.org/wiki?curid=271484", "title": "Literatura comparada", "text": "A literatura comparada \u00e9 unha disciplina dos estudos literarios que concibe e trata as diferentes correntes literarias como manifestaci\u00f3ns dun mesmo fen\u00f3meno cultural, procurando p\u00f3r de manifesto o fondo com\u00fan que subxace \u00e1s diversas interacci\u00f3ns que se establecen entre elas. Con todo, a literatura comparada non s\u00f3 se interesa polo \u00e1mbito literario, sen\u00f3n que tam\u00e9n estuda as relaci\u00f3ns con outras \u00e1reas de co\u00f1ecemento coma as artes (pintura, escultura, arquitectura, m\u00fasica), a filosof\u00eda, a historia, as ciencias sociais, ciencias experimentais ou relixi\u00f3n.\nDenominaci\u00f3n.\nA expresi\u00f3n en lingua galega, igual ca noutras linguas rom\u00e1nicas, \u00e9 un calco da orixinal en franc\u00e9s, \u00abLitt\u00e9rature compar\u00e9e\u00bb; non obstante, noutras linguas pref\u00edrese usar o adxectivo nunha forma activa no canto de pasiva, como no ingl\u00e9s, \u00abComparative Literature\u00bb (\"Literatura comparativa\") ou o alem\u00e1n, \u00abVergleichend\u00bb. A preferencia polo adxectivo \u00abcompar\u00e9e\u00bb foi determinada cara a 1868 por Charles Augustin Sainte-Beuve\n\u00c1mbitos de interese.\nNos \u00faltimos tempos veuse sinalando como li\u00f1a de actuaci\u00f3n primordial para a disciplina o estudo das relaci\u00f3ns xer\u00e1rquicas entre metatextos transling\u00fc\u00edsticos, usando un modelo hipot\u00e9tico-dedutivo e tendo en conta que esas relaci\u00f3ns se establecen entre sistemas e subsistemas dominados por normas e tendencias.\nDe igual modo, veuse insistindo en que \u00e9 necesario abandonar unha visi\u00f3n singularista dos textos literarios para pasar a integralos no contexto do sistema da comunicaci\u00f3n literaria, considerando tam\u00e9n factores coma as distintas condici\u00f3ns de produci\u00f3n, recepci\u00f3n etc. As\u00ed, a lista de materias obxecto de interese poder\u00eda inclu\u00edr elementos coma as influencias rec\u00edprocas entre as literaturas modernas, a relaci\u00f3n da literatura e outros \u00e1mbitos do saber, o estudo comparado da m\u00e9trica, a estil\u00edstica e a po\u00e9tica, a an\u00e1lise comparativa das estruturas e os problemas da traduci\u00f3n, o estudo da influencia e da imitaci\u00f3n, a recepci\u00f3n e o efecto, e mais a an\u00e1lise comparativa da periodizaci\u00f3n hist\u00f3rico-literaria e a comparaci\u00f3n de x\u00e9neros, formas e temas.\nA literatura comparada presta atenci\u00f3n tanto aos distintos trasfondos que comparten as distintas literaturas, coma a pegada grecolatina na literatura europea, o tratamento diverso dos mesmos temas e mitos literarios e a materializaci\u00f3n dos x\u00e9neros literarios, como \u00e1 imaxe que se reflicte nas distintas literaturas de culturas alleas, maioritarias ou minoritarias, fix\u00e1ndose de forma especial, por exemplo, nos relatos de viaxes e nos procesos de traduci\u00f3n.\nHistoria.\nOs antecedentes da literatura comparada aparecen no s\u00e9culo XVIII, vinculados \u00e1s historias da literatura universal que se escribiron ent\u00f3n e ligados tam\u00e9n ao nacemento do comparatismo ling\u00fc\u00edstico. A finais de s\u00e9culo institu\u00eduse nalgunhas universidades francesas o estudo da comparaci\u00f3n entre as literaturas europeas antigas e modernas.\nAs historias universais ti\u00f1an como prop\u00f3sito historiar a literatura supranacionalmente, e a\u00ednda que entre elas houbo m\u00faltiples diferenzas de enfoque, adoitaban afrontar as distinci\u00f3ns entre as culturas nacionais, empezando polas linguas. As d\u00faas obras m\u00e1is representativas deste tipo foron a do xesu\u00edta espa\u00f1ol Juan Andr\u00e9s (\"Dell'origine, dei progressi e dello stato attuale d'ogni letteratura\", 1772-1782, en sete volumes) e a do italiano Carlo Denina (\"Discorso sopra le vicende della letteratura\", 1760/1784-85, en dous volumes na s\u00faa segunda edici\u00f3n).\nS\u00e9culo XIX.\nA literatura comparada nace como disciplina institucional nas d\u00e9cadas de 1820-1830, se ben a\u00ednda moi ligada \u00e1 Historia da literatura. O seu nacemento ten os seus alicerces no nacionalismo literario, a perspectiva comparatista en distintos \u00e1mbitos do co\u00f1ecemento, o positivismo de Hippolyte Taine e o modelo darwinista de explicaci\u00f3n da historia literaria de Ferdinand Bruneti\u00e8re. As\u00ed, o nacionalismo literario, consecuencia do romanticismo, foi a un tempo impulsor e freo para a existencia da Literatura comparada, porque ao reivindicar a liberdade creativa individual, por un lado, minimizou a relevancia te\u00f3rica do \"continuum\" literario baseado na po\u00e9tica e a ret\u00f3rica cl\u00e1sicas, pero, por outro, propiciou que desde cada particularismo literario se puidese establecer unha comparaci\u00f3n entre eles na procura de parecidos e diferenzas. O contexto cultural comparatista (antropolox\u00eda, ling\u00fc\u00edstica comparada, anatom\u00eda...) proporcionou a base metodol\u00f3xica para intentar superar a limitaci\u00f3n do estudo literario centrado en textos dunha soa lingua ou dunha \u00fanica naci\u00f3n-estado. Os primeiros proxectos de literatura comparada consideraban insuficiente limitar as investigaci\u00f3ns segundo as fronteiras nacionais, entendendo que se deb\u00edan estudar as influencias, as relaci\u00f3ns art\u00edsticas, os trazos com\u00fans e diferenciais, os intercambios entre literaturas, a relaci\u00f3n entre vida social e produci\u00f3n literaria e a evoluci\u00f3n supranacional dos x\u00e9neros literarios ou dos movementos e correntes. Amais, o primeiro comparatismo desenvolveuse nun medio cultural dominado polo modelo metodol\u00f3xico das ciencias naturais (o chamado \"paradigma biol\u00f3xico\" da literatura comparada), polo evolucionismo darwinista e polo determinismo de Taine.\nPor outra banda, o s\u00e9culo XIX trouxo novas propostas de historias universais e europeas, destacando as obras de Germaine de Sta\u00ebl (\"De la litt\u00e9rature\", 1800) e de Friedrich Schlegel (\"Geschichte der alten und neuen Literatur\", 1815. A primeira reflicte un cami\u00f1o de progreso no moral, cultural e est\u00e9tico, e a segunda busca expo\u00f1er que a literatura europea \u00e9 unha expresi\u00f3n das facultades espirituais das distintas sociedades. Tam\u00e9n da primeira metade do s\u00e9culo XIX son os primeiros exemplos can\u00f3nicos de literatura comparada, como froito do posromanticismo e como unha expresi\u00f3n singular da historia da literatura. Os pioneiros foron Jean-Jacques Amp\u00e8re e Abel-Fran\u00e7ois Villemain. Amp\u00e8re tivo un papel fundamental cun discurso pronunciado no Ateneo de Marsella o 12 de marzo de 1830, no que apelou \u00e1 necesidade dunha historia comparativa das artes e as letras en todos os pobos, da que, \u00e1 s\u00faa vez, poder\u00eda xurdir unha filosof\u00eda da literatura e as artes. Amp\u00e8re escribiu \"Histoire de la litt\u00e9rature fran\u00e7aise au moyen-\u00e2ge, compar\u00e9e aux litt\u00e9ratures \u00e9trang\u00e8res\" (1841). Villemain foi autor do \"Cours de litterature fran\u00e7aise\" (1840), onde vincula as literaturas de Francia, Italia e Espa\u00f1a. Tam\u00e9n en 1835 Philar\u00e8te Chasles impartiu un curso sobre literatura estranxeira e comparada.\nEstes primeiros traballos consist\u00edan en expor o modo en que se individualizaban en cada literatura europea os temas, motivos, mitos e formas literarias com\u00fans da cultura europea medieval, insistindo especialmente nas d\u00e9bedas entre esas literaturas. Trat\u00e1base, pois, dunha disciplina hist\u00f3rico-positivista orientada ao estudo das relaci\u00f3ns internacionais das literaturas nacionais da Europa occidental.\nA finais do s\u00e9culo XIX tivo lugar a consolidaci\u00f3n institucional e o reco\u00f1ecemento acad\u00e9mico da literatura comparada. Public\u00e1ronse as primeiras monograf\u00edas, cre\u00e1ronse as primeiras c\u00e1tedras universitarias (Universidade de N\u00e1poles, 1861; Universidade Harvard, 1890; Universidade de Li\u00f3n, 1897), fund\u00e1ronse as primeiras revistas (\"Acta comparationis litterarum universarum\", 1877; \"Zeitschrift f\u00fcr vergleichende Literaturgeschichte\", 1886), apareceron os primeiros textos program\u00e1ticos, os primeiros departamentos especializados na materia (Universidade de Columbia, 1899) e as primeiras bibliograf\u00edas (Francia, 1900) e congresos (Par\u00eds, 1899).\nDesde ent\u00f3n, os estudos comparativos tomaron dous enfoques. O \u00e1mbito franc\u00e9s resalta o elemento hist\u00f3rico, privilexiando as relaci\u00f3ns directas ou causais entre obras e autores sobre a coincidencia en x\u00e9neros, correntes ou estilos. O \u00e1mbito estadounidense c\u00e9ntrase no elemento te\u00f3rico, buscando converxencias m\u00e1is ca relaci\u00f3ns, e as\u00ed atende \u00e1 posible polix\u00e9nese das expresi\u00f3ns literarias, sen que haxa unha relaci\u00f3n aparente entre elas.\nS\u00e9culo XX.\nEn 1903 Benedetto Croce publicou un artigo considerado como a primeira demolici\u00f3n intelectual da literatura comparada, pero ao tempo indispensable para a s\u00faa historia. Criticaba a posibilidade de fundamentar unha disciplina na mera pr\u00e1ctica da comparaci\u00f3n e a s\u00faa aposta por que a Historia da literatura pod\u00eda incorporar con naturalidade o comparatismo.\nA literatura comparada tivo un gran desenvolvemento no per\u00edodo de entreguerras, en parte porque subxac\u00eda a crenza de que o estudo comparativo de diferentes literaturas pod\u00eda ser unha garant\u00eda de entendemento e comprensi\u00f3n entre pobos de Europa e que iso poder\u00eda axudar a evitar outra guerra. Desa \u00e9poca son as obras de Paul Hazard (\"La crise de la conscience europ\u00e9enne 1680-1715\", 1934), Erich Auerbach (\"Mimesis. Dargestellte Wirklichkeit in der abendl\u00e4ndischen Literatur\", 1946), Ernst Robert Curtius (\"Europ\u00e4ische Literatur und Lateinische Mittelalter\", 1948) e Mih\u00e1ly Babits (\"Az eur\u00f3pai irodalom t\u00f6rt\u00e9nete\", 1935).\nA obra de Hazard entrar\u00eda m\u00e1is ben no x\u00e9nero da historia da cultura, pois parte da an\u00e1lise de textos literarios (a\u00ednda que non s\u00f3) para dar conta do devir da civilizaci\u00f3n occidental. Auerbach analiza o cambio de perspectiva sobre a realidade desenvolvida desde Homero at\u00e9 Virginia Woolf. Curtius procurou descubrir os alicerces da literatura europea, descompo\u00f1\u00e9ndoos nas s\u00faas distintas formas: x\u00e9neros, motivos, f\u00f3rmulas..., e non como nos outros casos seguindo unha historia convencionalmente cronol\u00f3xica. Babits, pola s\u00faa banda, defende a existencia dunha corrente literaria universal da que derivan as literaturas nacionais.\nA segunda guerra mundial abriu aos Estados Unidos o co\u00f1ecemento das linguas e culturas non s\u00f3 de Europa, sen\u00f3n tam\u00e9n de \u00c1frica e Asia, e provocou a proliferaci\u00f3n de departamentos universitarios de literatura comparada. Durante a guerra fr\u00eda a disciplina estendeuse polos pa\u00edses de Europa do leste. En 1954 creouse en Oxford a Asociaci\u00f3n Internacional de Literatura Comparada (en ingl\u00e9s, ICLA), que celebrou o seu primeiro congreso en Venecia en 1955.\nEn 1973 apareceu o primeiro volume da \"Histoire compar\u00e9e des litt\u00e9ratures de langues europeennes/Comparative History of Literature in European Languages\", un proxecto colectivo que nac\u00eda trala crise estruturalista e que foi incorporando ideas da est\u00e9tica da recepci\u00f3n de Hans-Robert Jauss. Esta visi\u00f3n intentaba atender a consideraci\u00f3n dos termos cl\u00e1sicos da historia literaria desde un punto de vista est\u00e9tico, e estudar a exposici\u00f3n dos cambios de recepci\u00f3n das obras entre o seu momento de publicaci\u00f3n e os seus distintos momentos hist\u00f3ricos de lectura.\nNas \u00faltimas d\u00e9cadas veuse desenvolvendo o novo paradigma. Na d\u00e9cada de 1990 entrou en decadencia o eurocentrismo que at\u00e9 ent\u00f3n fora inherente ao estudo comparado da literatura, e con el as categor\u00edas tradicionais da narraci\u00f3n hist\u00f3rica e a concepci\u00f3n da historia da literatura como un sistema aberto."}
{"id": "271499", "revid": "89787", "url": "https://gl.wikipedia.org/wiki?curid=271499", "title": "Tulcea", "text": "Tulcea (en b\u00falgaro, ruso, e en ucra\u00edno: \"\u0422\u0443\u043b\u0447\u0430\", \"Tulcha\"; en turco: \"Hora-Tep\u00e9\" o \"Tol\u00e7u\") \u00e9 unha cidade de 73.707 habitantes (2011) situada na rexi\u00f3n de Dobruia en Roman\u00eda. \u00c9 a capital do condado de Tulcea. Situada as beiras do r\u00edo Danubio.\nHistoria.\nTulcea fundouse no s\u00e9culo VIII a.C, baixo o nome de Aegyssos, mencionada por Diodoro.\nOvidio menci\u00f3naa en \"Epistulae ex Ponto\", e dic\u00eda que o seu nome proced\u00eda do seu fundador, os dacios chamados \"Carpyus Aegyssus\".\nNo s\u00e9culo I, Aegyssos/Aegyssus foi conquistada polos romanos, que deb\u00edan establecer unha base para a frota romana que defendera a fronteira do nordeste do imperio, consolid\u00e1ndoo con murallas e torres altas (as ru\u00ednas de defensa seguen sendo visibles).\nTras a divisi\u00f3n do Imperio Romano, quedou baixo o dominio do Imperio bizantino (s\u00e9culos IV e VI), polo Imperio b\u00falgaro (678-c.1000; 1185-s\u00e9culo XIV), por G\u00e9nova dos (s\u00e9culos X- XIII), e formo parte do goberno local de Dobruia de Balik (Balica), Dobrotitsa (Dobrotici), e, por un espazo breve de tempo despois de 1390, gobernada polo pr\u00edncipe Mircea cel Batr\u00e2n de Valaquia.\nNo 1416 foi conquistada polo Imperio otom\u00e1n, e concedida a Roman\u00eda, xunto co resto de Dobruia, en 1878. Arredor 1848, Tulcea segu\u00eda sendo unha cidade pequena, s\u00e9ndolle concedido o \"status\" de cidade no 1860, cando convertese en capital da provincia.\nXeograf\u00eda.\nO Delta do Danubio ocupa a maior parte da provincia, sendo actualmente a reserva da biosfera m\u00e1is grande da Uni\u00f3n Europea, existe unha gran cantidade de aves entre elas unha especie de pelicano, que figura no escudo del Delta.\nA actividade principal \u00e9 a pesca, e existe o estaleiro de Aker que ocupa \u00e1 gran parte da poboaci\u00f3n.\nDemograf\u00eda.\nSegundo o censo de 2011, a poboaci\u00f3n de Tulcea \u00e9 de 66,644 habitantes. \nA maior parte dos ind\u00edxenas b\u00falgaros\u00a0deixaron a cidade en 1941 por mor do Tratado de Craiova\nCidades irmandadas.\nTulcea est\u00e1 irmandada con:"}
{"id": "271500", "revid": "98629", "url": "https://gl.wikipedia.org/wiki?curid=271500", "title": "Georges Perec", "text": "Georges Perec, nado en Par\u00eds o 7 de marzo de 1936 e finado en Ivry-sur-Seine o 3 de marzo de 1982, foi un escritor franc\u00e9s.\nNovelista, poeta, ensa\u00edsta, guionista, dramaturgo e autor de obras miscel\u00e1neas, \u00e9 un dos autores principais da literatura francesa do s\u00e9culo XX, membro do grupo OuLiPo e abandeirado da \"Nouveau roman\". A s\u00faa obra estivo baseada na experimentaci\u00f3n e en certas limitaci\u00f3ns formais como forma de creaci\u00f3n, inclu\u00edndo elementos matem\u00e1ticos.\nTraxectoria.\nPerec foi o \u00fanico fillo de Icek Judko Peretz e Cyrla Szulewicz, obreiros xudeus que chegaran de Polonia. Na segunda guerra mundial, o seu pai foi voluntario no ex\u00e9rcito franc\u00e9s, e morreu na fronte en 1940. Ao ano seguinte foi enviado pola s\u00faa nai \u00e1 zona libre de Villard-de-Lans nun tren da Cruz Vermella. O seu nome foi afrancesado a Perec e pasou a guerra coa s\u00faa familia paterna. A s\u00faa nai foi levada ao campo de Dranzy en xaneiro de 1943 e deportada a Auschwitz o 11 de febreiro dese mesmo ano. En 1945 Georges Perec foi adoptado polos seus t\u00edos.\nPerec comezou os estudos de sociolox\u00eda e historia na Sorbona, pero abandonounos. Nesa \u00e9poca publicou ensaios e recensi\u00f3ns nas revistas literarias \"La Nouvelle Revue Fran\u00e7aise\" e \"Les Lettres Nouvelles\".\nFixo o servizo militar en Pau entre 1958 e 1959 como paracaidista. En 1960 casou con Paulette Petras, e foron vivir un ano a Sfax (Tunisia), onde ela era profesora. En 1962 comezou a traballar como bibliotecario no departamento de Neurofisiolox\u00eda do Centro Nacional para a Investigaci\u00f3n Cient\u00edfica, posto no que estivo at\u00e9 1978.\nEn 1965 ga\u00f1ou o Premio Renaudot pola s\u00faa primeira novela, \"Les Choses\". En 1967 ingresou no grupo OuLiPo (\"\u00abOuvroir de Litt\u00e9rature potentielle\u00bb\"), fundado en 1960 por Raymond Queneau e Fran\u00e7ois Le Lionnais. Neste grupo, que buscaba explotar a literatura en base a m\u00e9todos formais procedentes de \u00e1reas como as matem\u00e1ticas, a l\u00f3xica ou o xadrez, Perec desenvolveu a s\u00faa paix\u00f3n polos xogos de palabras, lipogramas, anagramas e puzles. \u00c9 o autor do pal\u00edndromo m\u00e1is longo escrito en franc\u00e9s, terminado en 1969 e conformado por m\u00e1is de cinco mil caracteres. Perec tam\u00e9n fixo encrucillados para \"Le Piont\".\nInteresouse polo cinema, e a s\u00faa primeira pel\u00edcula est\u00e1 baseada na s\u00faa novela \"Un homme qui dort\". Codirixida por Bernard Queysanne, acadou o Premio Jean Vigo en 1974.\nEn 1978 publicouse a s\u00faa obra \"La Vie mode d'emploi\", ga\u00f1adora do Premio M\u00e9dicis, cuxo \u00e9xito lle permitiu dedicarse desde ent\u00f3n plenamente \u00e1 literatura. En 1981 permaneceu na Universidade de Queensland (Australia), onde traballou na s\u00faa obra \"53 Jours\". Morreu ao ano seguinte por mor dun cancro de pulm\u00f3n."}
{"id": "271502", "revid": "89787", "url": "https://gl.wikipedia.org/wiki?curid=271502", "title": "Emily Dickinson", "text": "Emily Elizabeth Dickinson, nada en Amherst (Massachusetts) o 10 de decembro de 1830 e finada no mesmo lugar o 15 de maio de 1886, foi unha poeta estadounidense, cuxa poes\u00eda apaixonada colocou a s\u00faa autora no reducido pante\u00f3n de poetas fundacionais estadounidenses que hoxe comparte con Edgar Allan Poe, Ralph Waldo Emerson e Walt Whitman. Emily Dickinson pasou gran parte da s\u00faa vida reclu\u00edda nunha habitaci\u00f3n da casa do seu pai en Amherst e, excepto cinco poemas (tres deles publicados sen a s\u00faa sinatura e outro sen que a autora o soubese), a s\u00faa inxente obra permaneceu in\u00e9dita e oculta ata despois da s\u00faa morte.\nContorno social e familiar.\nEmily Dickinson provi\u00f1a dunha prominente familia de Nova Inglaterra. Os seus antepasados chegaran a Estados Unidos na primeira remesa migratoria puritana, e a estrita relixi\u00f3n protestante que profesaban influ\u00edu sobre a obra da artista. Avogados, educadores e funcionarios pol\u00edticos poboaban a \u00e1rbore xeneal\u00f3xica de Emily: un dos seus antepasados foi secretario do Concello de Wethersfield, Connecticut en 1659; o seu av\u00f3 Samuel Fowler Dickinson foi durante corenta anos xu\u00edz do condado de Hampton, Massachusetts, secretario do Concello, representante na Corte Xeral e senador no Senado Estatal.\nO pai da poeta, Edward Dickinson, avogado pola Universidade Yale, foi xu\u00edz en Amherst, representante na C\u00e1mara de Deputados de Massachusetts, senador na capital do Estado e para rematar representante polo estado de Massachusetts no Congreso de Washington. Edward fundou a li\u00f1a ferroviaria Massachusetts Central Railroad e tam\u00e9n (co seu pai Samuel) o Amherst College, entidade educativa intermedia entre unha escola secundaria e a Universidade que deu lustre cultural \u00e1 s\u00faa esquecida e insignificante aldea.\nO socio de Edward Dickinson no seu bufete xur\u00eddico era primo de Ralph Waldo Emerson que, por este motivo, sempre estivo ligado ao pobo de Amherst e influ\u00edu sobre a filosof\u00eda e a obra de Emily. A esposa de Edward e nai da poeta foi Emily Norcross Dickinson (1804-1882), que cara ao fin da s\u00faa vida estivo prostrada e a cargo das s\u00faas fillas.\nEmily Dickinson tivo dous irm\u00e1ns: o maior, William Austin Dickinson (1829-1895), xeralmente co\u00f1ecido polo seu segundo nome, casou con Susan Gilbert, amiga da s\u00faa irm\u00e1 Emily, en 1856 e viviu na casa lindeira \u00e1 do seu pai. A s\u00faa irm\u00e1 m\u00e1is nova, Lavinia Norcross Dickinson (1833-1899), tam\u00e9n co\u00f1ecida como Vinnie, foi a \"descubridora\" das obras de Emily trala s\u00faa morte e converteuse na primeira compiladora e editora da s\u00faa poes\u00eda.\nContexto hist\u00f3rico.\nEmily Dickinson naceu en tempos anteriores \u00e1 Guerra de Secesi\u00f3n, cando fortes correntes ideol\u00f3xicas e pol\u00edticas chocaban na sociedade de clase media-alta estadounidense.\nIncluso os fogares m\u00e1is acomodados carec\u00edan de auga quente e de ba\u00f1os dentro da casa e as tarefas do fogar representaban unha carga enorme para as mulleres (a\u00ednda que, pola s\u00faa boa posici\u00f3n econ\u00f3mica, a familia Dickinson dispo\u00f1\u00eda dunha serventa irlandesa), polo que Emily, preocupada por obter unha boa educaci\u00f3n, constitu\u00eda un caso raro para a sociedade rural da Nova Inglaterra da s\u00faa \u00e9poca.\nA severa relixiosidade puritana fac\u00edase presente en todas partes, e practicamente a \u00fanica expresi\u00f3n art\u00edstica aceptada era a m\u00fasica do coro da igrexa. A ortodoxia protestante de 1830 consideraba as novelas \"literatura disipada\"; os xogos de naipes e a danza non estaban permitidos; non hab\u00eda concertos de m\u00fasica cl\u00e1sica e non exist\u00eda o teatro. A Pascua e o Nadal non se celebraban (polo menos ata 1864, en que se estableceu a primeira Igrexa Episcopal en Amherst, que introduciu estes costumes) e non se toleraban outras reuni\u00f3ns de mulleres soas m\u00e1is que o coti\u00e1n t\u00e9 entre veci\u00f1as.\nUnha vez fundado polo av\u00f3 e o pai de Emily o Amherst College, a uni\u00f3n entre este e a igrexa comezou a formar misioneiros que sa\u00edron de Amherst para propagar os ideais protestantes polos recunchos m\u00e1is remotos do planeta: o ocasional regreso dalg\u00fan destes relixiosos introduciu novas ideas, visi\u00f3ns e conceptos na conservadora sociedade do pobo, que deste xeito comezou a tomar contacto co mundo exterior e inclinouse a abandonar os vellos costumes e crenzas m\u00e1is r\u00e1pido que outras zonas da rexi\u00f3n.\nTraxectoria.\nInfancia, adolescencia e estudos.\nOs seus irm\u00e1ns e cu\u00f1ada.\nEmily Dickinson naceu no fogar dos seus pais na media noite do 10 de decembro de 1830, dous anos despois do casamento. Moi apegada aos ideais e conceptos puritanos en voga, tardou moitos anos en comezar a rebelarse, a\u00ednda que nunca de forma completa.\nEmily practicamente non recordaba os seus av\u00f3s nin os seus t\u00edos, pero de nena tivo moita relaci\u00f3n con d\u00faas pequenas primas orfas, \u00e1s cales axudou a educar e ata chegou a ler en segredo alg\u00fans dos seus poemas a unha delas, Clara Newman.\n\u00c9 imposible reconstru\u00edr en forma completa a infancia da poetisa a partir dos datos que pos\u00faen os investigadores, polo escasos e fragmentarios. S\u00e1bese con todo que o irm\u00e1n m\u00e1is vello de Emily, William Austin Dickinson, un ano e medio maior que ela, naceu o 16 de abril de 1829, educouse no Amherst College e converteuse en avogado -como o seu pai-, gradu\u00e1ndose na Universidade Harvard.\nAustin Dickinson casou en 1856 con Susan Huntington Gilbert, ex compa\u00f1eira de estudos de Emily na Academia de Amherst, moza bela e intelixente que parece cumprir un importante papel na vida emocional da escritora. Susan Gilbert, ao mudarse con Austin \u00e1 casa contigua \u00e1 que viv\u00eda Emily, converteuse en amiga e confidente da poetisa, e consta pola correspondencia mantida \"aramado por medio\" que a s\u00faa cu\u00f1ada foi a segunda persoa a quen lle mostrou as s\u00faas poes\u00edas. Ata se atreveu a suxerir a Emily alg\u00fans cambios e retoques -que non foron realizados xamais-. Prop\u00faxose, ademais, que foi a destinataria duns trescentos dos seus poemas de amor, e que este amor era correspondido.\nLavinia Dickinson, a s\u00faa irm\u00e1 m\u00e1is nova, nada o 28 de febreiro de 1833, foi a s\u00faa compa\u00f1eira e amiga ata o fin da s\u00faa vida. As poucas confidencias \u00edntimas que se co\u00f1ecen de Emily prove\u00f1en de Lavinia. Muller brillante e intelixente, Vinnie sent\u00eda unha profunda adoraci\u00f3n pola s\u00faa irm\u00e1 e polo seu talento po\u00e9tico. Con todo, respectou ata a morte daquela a s\u00faa decisi\u00f3n de manter ocultas as s\u00faas obras, e protexeu a s\u00faa vida privada ata onde lle foi dado facelo, creando e mantendo o ambiente de calma, illamento e soidade que Emily necesitaba para dar forma \u00e1 s\u00faa gran produci\u00f3n po\u00e9tica. A fe de Lavinia na importancia da obra da s\u00faa irm\u00e1 protexeuna para a posteridade, ata a s\u00faa primeira publicaci\u00f3n p\u00f3stuma. Ao dicir do bi\u00f3grafo de Emily, George Frisbee Wicher, a devoci\u00f3n de Lavinia foi a responsable de facer comprender ao mundo que \"a poetisa l\u00edrica m\u00e1is memorable de Estados Unidos vivira e morrera no anonimato\".\nAnos de formaci\u00f3n.\nA Academia de Amherst era s\u00f3 para var\u00f3ns; en 1838 abriuse por primeira vez a inscrici\u00f3n de nenas, e foi al\u00ed onde Edward Dickinson e a s\u00faa esposa inscribiron en 1840 a Emily.\nMalia a s\u00faa humildade (escribiu \"Fun \u00e1 escola pero non tiven instruci\u00f3n\"), a educaci\u00f3n de Emily na academia foi s\u00f3lida e completa. Al\u00ed aprendeu literatura, relixi\u00f3n, historia, matem\u00e1ticas, xeolox\u00eda (cuxo profesor era tam\u00e9n primo de Emerson) e biolox\u00eda. Recibiu unha s\u00f3lida instruci\u00f3n en grego e lat\u00edn que lle permit\u00eda, por exemplo, ler a Eneida de Virxilio na s\u00faa lingua orixinal.\nO punto m\u00e1is frouxo da educaci\u00f3n de Emily foron sen d\u00fabida as matem\u00e1ticas, que non lle gustaban e para as cales non ti\u00f1a facilidade. O seu talento narrativo fixo que escribise as composici\u00f3ns das s\u00faas compa\u00f1eiras que, en retribuci\u00f3n, fac\u00edanlle as tarefas de \u00e1lxebra e xeometr\u00eda.\nDeste per\u00edodo cons\u00e9rvase unha carta \u00e1 s\u00faa amiga Jane Humphrey, escrita aos 11 anos de idade, que mostra un estilo acad\u00e9mico e riso\u00f1o: \"Hoxe \u00e9 m\u00e9rcores, e houbo clase de oratoria. Un mozo leu unha composici\u00f3n cuxo tema era \u00b4Pensar d\u00faas veces antes de falar\u00b4. Pareceume a criatura m\u00e1is parva que xamais exista, e d\u00edxenlle que el deb\u00eda ter pensado d\u00faas veces antes de escribir\".\nO ent\u00f3n reitor da academia era un experimentado educador recentemente chegado de Berl\u00edn. Edward Dickinson suxeriu \u00e1 s\u00faa filla que se inscribise nos cursos de alem\u00e1n que daba, porque con seguridade non ter\u00eda outra ocasi\u00f3n de aprender ese idioma no futuro. Ademais, a nena estudaba canto os domingos, piano coa s\u00faa t\u00eda, e tam\u00e9n xardiner\u00eda, floricultura e horticultura, estas \u00faltimas paix\u00f3ns non a abandonar\u00edan ata o fin da s\u00faa vida.\nA educaci\u00f3n de Emily Dickinson foi, xa que logo, moito m\u00e1is profunda e s\u00f3lida que as das demais mulleres do seu tempo e lugar. Con todo, en ocasi\u00f3ns a rapariga (cuxa sa\u00fade non era moi boa) sent\u00edase saturada e sobreesixida. Aos 14 anos escribe a unha compa\u00f1eira unha carta onde di: \"Terminaremos a nosa educaci\u00f3n algunha vez, non \u00e9 verdade? Ent\u00f3n ti poder\u00e1s ser Plat\u00f3n e eu S\u00f3crates, a condici\u00f3n de que non sexas m\u00e1is sabia ca min\"\".\nInterese polas ciencias.\nA Academia e o Colexio de Amherst dispo\u00f1\u00edan dun claustro de profesores composto por cient\u00edficos de fama nacional, entre os que se contaban os bi\u00f3logos Edward Hitchcock e Charles Baker Adams e o xe\u00f3logo Charles Upham Shepard, que levaron ao colexio as s\u00faas enormes colecci\u00f3ns de esp\u00e9cimes. En 1848, cando a artista ti\u00f1a 18 anos, ambas instituci\u00f3ns constru\u00edron gabinetes para gardar as colecci\u00f3ns, as\u00ed como un importante observatorio astron\u00f3mico cun bo telescopio.\nTodo isto estimulou o interese de Dickinson polas ciencias naturais: co\u00f1ec\u00eda dende moi nova os nomes de todas as constelaci\u00f3ns e estrelas, e dedicouse con entusiasmo \u00e1 bot\u00e1nica. Sab\u00eda perfectamente onde atopar cada especie de flor silvestre que crec\u00eda na rexi\u00f3n, e clasific\u00e1baas correctamente segundo a nomenclatura binomial en lat\u00edn. Toda esta erudici\u00f3n cient\u00edfica quedou firmemente gardada na s\u00faa memoria, e foi utilizada para a trama naturalista dos seus poemas moitos anos despois.\nSeminario en Mount Holyoke.\nO Seminario para Se\u00f1oritas Mary Lyon de Mount Holyoke tam\u00e9n recibiu a Emily Dickinson para axudar \u00e1 s\u00faa formaci\u00f3n relixiosa e completar a s\u00faa educaci\u00f3n superior. A rapaza abandonou en 1847 o fogar familiar por primeira vez para estudar al\u00ed.\nEmily, con apenas 16 anos, era unha das m\u00e1is novas de entre as 235 estudantes de Mount Holyoke, custodiadas por un selecto grupo de mozas mestras de entre 20 e 30 anos de idade. A adolescente superou sen problemas os estritos exames de admisi\u00f3n e mostrouse moi satisfeita pola educaci\u00f3n que se impart\u00eda no seminario.\nAl\u00ed intentaron que Emily entrase de cheo na relixi\u00f3n -para adicarse a ir de misi\u00f3ns ao estranxeiro- pero a nena, tras un profundo exame de conciencia, atopou que aquilo non lle interesaba e negouse, quedando inscrita no grupo de 70 alumnas \u00e1s que se considerou \"non convertidas\".\nMalia iso, Emily e a s\u00faa portentosa imaxinaci\u00f3n eran moi populares no seminario: unha condisc\u00edpula escribiu que \"Emily sempre estaba rodeada nos recreos por un grupo de nenas ansiosas de escoitar os seus relatos estra\u00f1os e enormemente divertidos, sempre inventados no momento\".\nEn menos dun ano, Emily superou o curso completo grazas, principalmente, aos seus profundos co\u00f1ecementos do lat\u00edn. Aprobou rapidamente historia inglesa e gram\u00e1tica e sacou excelentes cualificaci\u00f3ns nos exames finais, que eran orais e p\u00fablicos. O curso seguinte refer\u00edase a qu\u00edmica e fisiolox\u00eda e o terceiro a astronom\u00eda e ret\u00f3rica, todos eles t\u00f3picos sobre os que, como queda dito, Emily ti\u00f1a profundos co\u00f1ecementos. Os profesores, \u00e1 vista do seu evidente dominio da bot\u00e1nica, d\u00e9ronlle esta materia por aprobada sen necesidade de cursala nin de render exames.\nNa primavera Emily enfermou e xa non puido permanecer no seminario. Edward Dickinson enviou a Austin a buscala e traela de regreso. Logo desta segunda experiencia acad\u00e9mica da s\u00faa vida, Emily Dickinson xa non volveu estudar nunca m\u00e1is.\nAmores ocultos.\nTeor\u00edas.\nA vida privada de Emily Dickinson permaneceu sempre velada ao p\u00fablico, pero s\u00f3 fai falta botar unha mirada aos seus poemas para descubrir neles unha coherencia, paix\u00f3n e intensidade extraordinarias. A maior parte da s\u00faa obra oc\u00fapase do seu amor cara a algu\u00e9n (un home ou unha muller) -cuxo nome xamais \u00e9 mencionado- con quen non pod\u00eda casar.\nLamentablemente, como a poes\u00eda de Emily foi publicada nunha orde completamente arbitraria, non pode hoxe en d\u00eda distinguirse ningunha secuencia cronol\u00f3xica concreta, o que destr\u00fae a posible progresi\u00f3n dram\u00e1tica que narrar\u00eda a sucesi\u00f3n de emoci\u00f3ns que sentiu cara a este desco\u00f1ecido, que tivo, con todo, unha capital importancia na vida da artista e que puido ter influencia, ata, na s\u00faa decisi\u00f3n de reclu\u00edrse a si mesma.\nObxecto de numerosos rumores durante a s\u00faa vida e de moitos m\u00e1is logo da s\u00faa morte, a vida emocional e \u00edntima de Emily espera a\u00ednda a ser revelada polos investigadores e estudosos. A posible esaxeraci\u00f3n de que foi obxecto contrad\u00eda a propia poetisa ao escribir: \"A mi\u00f1a vida foi demasiado sinxela e austera como para molestar a ningu\u00e9n\". A\u00ednda que talvez esta frase s\u00f3 se ref\u00edra aos feitos da s\u00faa vida e non aos seus sentimentos profundos.\nXa entre 1850 e 1880 circulaban por Massachusetts numerosos rumores sobre os amores da filla do xu\u00edz Dickinson, e logo da publicaci\u00f3n do seu primeiro libro de poemas proliferaron os rumores sobre a s\u00faa desditada \"historia de amor\".\nAs teor\u00edas (populares ou acad\u00e9micas) poden dividirse en dous grupos: o amor cun mozo a quen Edward Dickinson lle prohibiu seguir vendo, ou a relaci\u00f3n cun pastor protestante casado que fuxiu a unha cidade distante a fin de non sucumbir \u00e1 tentaci\u00f3n. Ambas, a\u00ednda sen poder ser comprobadas, te\u00f1en un pequeno fondo de verdade hist\u00f3rica. Tampouco se debe descartar a hip\u00f3tese que soste\u00f1en alg\u00fans bi\u00f3grafos m\u00e1is actuais, segundo a cal Emily estivo profundamente namorada da s\u00faa conselleira, amiga e cu\u00f1ada, a esposa do seu irm\u00e1n m\u00e1is vello, quen viv\u00eda xunto \u00e1 s\u00faa casa.\nA primeira delas ref\u00edrese a un estudante de ciencias xur\u00eddicas que traballou no estudo legal de Edward durante o ano que Emily pasou en Mount Holyoke e o seguinte. A segunda bas\u00e9ase na -como ela mesma escribiu- \"intimidade de moitos anos\" cun importante relixioso que lle foi presentado en Filadelfia en 1854. Malia que ambas relaci\u00f3ns en verdade tiveron lugar, non existe nin a m\u00e1is m\u00ednima proba de que Emily Dickinson sexa noiva nin amante de ning\u00fan deles; nin sequera de que se vise con eles a soas en ningunha ocasi\u00f3n.\nM\u00e1is frut\u00edfera si foi a relaci\u00f3n de amizade \"profunda e confidente\" coa s\u00faa cu\u00f1ada Susan Huntington. Foi ela unha das poucas persoas con quen Emily compartiu os seus poemas e, crese hoxe, foi a verdadeira inspiraci\u00f3n amorosa de polo menos varias centenas deles.\nOs gu\u00edas e mestres.\nDurante toda a s\u00faa vida, Emily p\u00faxose en mans de homes aos que consideraba m\u00e1is sabios que ela e que pod\u00edan, mediante o sinxelo expediente de indicarlle que libros deb\u00eda ler, organizar os seus co\u00f1ecementos e despexarlle o cami\u00f1o da arte que ela pretend\u00eda percorrer. O \u00faltimo e mellor documentado, Thomas Wentworth Higginson, descubriu o 25 de abril de 1862 (cando a poetisa ti\u00f1a 31 anos) que el non era o seu primeiro mestre. Higginson \u00e9 aquel a quen Emily sempre chama \"Master\" nas s\u00faas cartas e a quen a voz popular adxudicou o alcume de \"Mestre das cartas\".\nNese ano de 1862, na segunda carta que lle escribe, a poetisa di textualmente: \nOs dous homes que Dickinson menciona na s\u00faa carta a Higginson son, en verdade, os protagonistas dos seus poemas de amor. Ela mesma expr\u00e9sao noutras cartas, e non existen motivos para negalo. Con todo, as s\u00faas respectivas identidades deber\u00edan esperar sete d\u00e9cadas para ser desveladas.\nA carta perdida.\nEn 1933, un coleccionista de aut\u00f3grafos publicou o seu cat\u00e1logo, e na s\u00faa colecci\u00f3n apareceu unha carta in\u00e9dita de Emily Dickinson que vir\u00eda botar luz sobre o nome do \"amigo que lle ensinou a inmortalidade\".\nA misiva, datada o 13 de xaneiro de 1854, est\u00e1 dirixida ao reverendo Edward Everett Ale, que neses tempos era o pastor da Igrexa da Unidade en Worcester: \nA carta contin\u00faa explicando que Newton traballaba co seu pai, e que ela, non sendo m\u00e1is que unha nena, sentiuse fascinada polo seu colosal intelecto e as s\u00faas notables ensinanzas. Di que o se\u00f1or Newton foi para ela un preceptor amable pero serio, que lle ensinou que autores deb\u00eda ler, a que poetas admirar e moitas ensinanzas art\u00edsticas e relixiosas.\nBenjamin Franklin Newton.\nNacido en Worcester o 19 de marzo de 1821 e polo tanto dez anos maior que Emily, Benjamin F. Newton causou tan profunda impresi\u00f3n na poetisa que, non ben co\u00f1eceuno, escribiu \u00e1 s\u00faa amiga, veci\u00f1a e futura cu\u00f1ada Susan Gilbert unha carta datada en 1848 onde lle di: \"atopei un novo e fermoso amigo\".\nNewton permaneceu dous anos cos Dickinson e, polos motivos que fosen (inclu\u00edda un suposta prohibici\u00f3n de Edward para que seguise frecuentando a s\u00faa filla) abandonou Amherst a finais de 1849 para nunca m\u00e1is regresar.\nDe volta na s\u00faa cidade natal dedicouse ao dereito e ao comercio e en 1851 casou con Sarah Warner Rugg, 12 anos maior que el. Para estes tempos Newton estaba xa gravemente enfermo de tuberculose, docencia que o levou \u00e1 morte o 24 de marzo de 1853, dez meses antes de que Emily escribise ao pastor Ale preguntando polos seus \u00faltimos momentos. Ti\u00f1a 33 anos de idade.\nO encanto que Newton provocou en Emily Dickinson veu da man da literatura: a\u00ednda que Edward Dickinson compr\u00e1balle moitos libros, ped\u00edalle \u00e1 rapariga que non os lese, porque a s\u00faa vella e conservadora mentalidade puritana tem\u00eda que puidesen afectar o seu esp\u00edrito. Edward Dickinson desprezaba especialmente a Dickens e a Harriet Beecher Stowe, o que a filla deplorou moitos anos m\u00e1is tarde.\nNewton, en cambio, obsequiou a Emily un exemplar dos \"Poemas\" de Emerson e escribiulle apaixonadas cartas onde, en forma velada, intentaba preparala para a s\u00faa morte inminente. Di Emily a Thomas Higginson, falando dunha carta que recibira de Newton: Outra carta ao \"Mestre\" di que Vinte e tres anos m\u00e1is tarde, Emily Dickinson a\u00ednda segu\u00eda citando de memoria as palabras destas \u00faltimas cartas do seu amigo da mocidade.\nOs motivos da volta de Newton a Worcester non est\u00e1n claros, pero o repudio de Edward Dickinson a un posible romance non \u00e9 unha causa improbable. Newton era pobre, progresista e ti\u00f1a tuberculose na fase terminal. Seguramente non era a clase de partido que o xu\u00edz de Amherst desexaba para a s\u00faa adorada filla, e menos a\u00ednda unha boa influencia aos ollos do puritano pai.\nCharles Wasdworth.\nMentres Emily padec\u00eda a\u00ednda, loitando coa elaboraci\u00f3n do d\u00f3 que a morte de Newton desatara nela, co\u00f1eceu en Filadelfia en maio de 1854 o reverendo Charles Wadsworth, naquel momento pastor da Igrexa Presbiteriana de Arch Street. Wadsworth ti\u00f1a 40 anos e estaba felizmente casado, pero igualmente causou unha profunda impresi\u00f3n na nova poetisa de 23: \nA\u00ednda que non \u00e9 seguro que Emily sinta unha forte atracci\u00f3n er\u00f3tica cara a Newton, non existe d\u00fabida algunha de que durante toda a s\u00faa vida posterior estivo profundamente namorada de Wadsworth. O pastor morreu o 1\u00ba de abril de 1882, mentres que Newton faleceu un 24 de marzo. No outono dese mesmo ano ela escribiu: Ao p\u00e9 do texto lese a seguinte e angustiosa pregunta: \"\u00c9 Deus inimigo do amor?\".\nAo cumprirse o primeiro ano da morte de Charles Wadsworth escribiu: \nSe a partir destas confesi\u00f3ns queda claro o enorme impacto amoroso que Wadsworth tivo sobre a vida de Dickinson, non hai proba algunha de que ela sexa importante para el. T\u00edmido e reservado, non existe constancia de que se fixou en Emily naquelas oportunidades.\nCon todo, o \u00fanico cadro que colgaba na habitaci\u00f3n da poetisa era un retrato en daguerrotipo do pastor de Filadelfia. \u00c9 interesante destacar que o profundo e eterno amor de Emily xerouse e consolidou en s\u00f3 tres entrevistas (a\u00ednda que hai indicios dun cuarto posible encontro). A s\u00faa irm\u00e1 Lavinia, que viviu con ela toda a s\u00faa vida, por exemplo, xamais co\u00f1eceu a Charles Wadsworth ata a \u00faltima vez.\nDerivado de que non quedan documentos das d\u00faas primeiras ocasi\u00f3ns en que Wadsworth se atopou con Emily, \u00e9 o feito de que nunca co\u00f1eceremos os verdadeiros motivos polos que o pastor abandonou a Costa Leste dos Estados Unidos e foise a predicar a San Francisco na primavera de 1861, en plena Guerra Civil.\nPero ela nunca o esqueceu. En 1869 Dickinson decatouse de que Wadsworth estaba de regreso en Filadelfia, e comezou a escribirlle cartas en 1870.\nPero pasaron vinte anos antes de que volvesen verse. Unha tarde do ver\u00e1n de 1880, Wadsworth golpeou \u00e1 porta da casa dos Dickinson. Lavinia abriu e chamou a Emily \u00e1 porta. Ao ver o seu amado, produciuse o seguinte di\u00e1logo, perfectamente documentado por Wicher. Emily d\u00edxolle: \nCharles Wadsworth morreu dous anos despois, cando Emily ti\u00f1a 51 anos, deix\u00e1ndoa sumida na m\u00e1is absoluta desesperaci\u00f3n.\nComezo da s\u00faa reclusi\u00f3n.\nTralas mortes de Newton e Wadsworth, a vida de Emily Dickinson quedou totalmente baleira e o seu \u00fanico cami\u00f1o para evitar a morte, segundo o seu principal bi\u00f3grafo xa mencionado, consistiu na poes\u00eda.\nEnrudeceu ent\u00f3n a tenaz negativa \u00e1 publicaci\u00f3n dos seus poemas e comezou a deixar de sa\u00edr da casa do seu pai e, con frecuencia, sequera do seu propio cuarto.\nA negativa a publicar (a\u00ednda que a actitude de Dickinson tivese paralelos hist\u00f3ricos por exemplo Franz Kafka) non deixa de ser unha anormalidade que merece ser mellor estudada no futuro.\nA\u00ednda que, como dixemos, Emily non se opo\u00f1\u00eda a que a xente lese os seus poemas (l\u00edalle alg\u00fans \u00e1 s\u00faa curm\u00e1 Clara Newman e escrib\u00eda outros para a s\u00faa cu\u00f1ada Susan Gilbert), non deixaba que calquera os lese. Separadamente dos mencionados membros da s\u00faa familia, todas as demais persoas que en vida da poetisa leron os seus traballos eran profesionais da literatura: escritores, cr\u00edticos, profesores ou editores, e poden contarse cos dedos dunha man. A lista incl\u00fae o seu \"Mestre das cartas\" -Thomas Wenthworth Higginson-, o profesor Samuel Bowles, a escritora Helen Hunt Jackson, o editor Thomas Niles e o cr\u00edtico e tam\u00e9n escritor Josiah Gilbert Holland. Ana Ma\u00f1eru e Mar\u00eda Milagros Rivera, tradutoras da poetisa, pensan pola contra que uns trescentos poemas est\u00e1n dedicados ao seu grande amor, correspondido, pola s\u00faa cu\u00f1ada e editora, Susan Gilbert ou Susan Huntington Dickinson (1830-1913).\n\u00danicos poemas publicados en vida.\nSamuel Bowles, moi interesado na literatura e en particular na poes\u00eda, dirix\u00eda un diario local, e nel public\u00e1ronse -con ou sen consentimento de Dickinson- catro dos cinco \u00fanicos poemas que viron a luz mentres ela viviu.\nO primeiro era un poema do D\u00eda de San Valent\u00edn primitivo e pouco importante, mentres que o segundo era xa unha mostra m\u00e1is acabada do seu oficio.\nEn 1862 publicou (sen firma) \"Safe in their alabaster chambers\" e \"Weary of life\u00b4s great mart\" (dereita). O soado poema sobre a serpe, \"A narrow fellow in the grass\" (\"Un delgado amigo entre a herba\", verdadeira obra mestra hoxe chamado \"The Snake\"), foille -segundo a poetisa- \"roubado\" por algu\u00e9n da s\u00faa confianza (case con seguridade Susan Gilbert) e publicado contra a s\u00faa vontade polo mesmo xornal na s\u00faa edici\u00f3n do 14 de febreiro de 1866.\nO \u00faltimo, que parodoxalmente fala do \u00e9xito, foi publicado nunha antolox\u00eda preparada por Helen Hunt Jackson a condici\u00f3n de que a firma de Emily non figurase nel.\nO \"Mestre\" desorientado.\nEn 1862, Emily Dickinson, talvez baixo os efectos da d\u00fabida acerca de se a s\u00faa poes\u00eda ti\u00f1a calidade real, enviou m\u00faltiples poemas a Thomas Higginson acompa\u00f1ados da seguinte pregunta (que \u00e1 luz dos co\u00f1ecementos actuais pode moi ben ser interpretada como un rogo): \nPode dicirse en favor de Higginson que respondeu deseguido ao desesperado pedido de orientaci\u00f3n de Dickinson, eloxiando os seus poemas e suxer\u00edndolle profundos retoques que, segundo el, pod\u00edan facer que o traballo da autora se adaptase \u00e1s normas po\u00e9ticas de moda naqueles tempos. Se logrou comprender a abafadora calidade da s\u00faa poes\u00eda, \u00e9 seguro que non soubo que facer con ela.\nEmily deuse conta de que adoptar os innumerables cambios que Higginson lle propo\u00f1\u00eda para facer \"publicable\" a s\u00faa poes\u00eda supo\u00f1\u00eda unha involuci\u00f3n estil\u00edstica e a negaci\u00f3n do seu orixinal e \u00fanica identidade art\u00edstica, polo que os rexeitou suave pero firmemente. Higginson gardou os poemas durante m\u00e1is de 30 anos, para logo, ante o \u00e9xito do libro \"Poems of Emily Dickinson\" (en 1890), sorprenderse como un absoluto profano que nunca tivera nada que ver co asunto. Escribiu nun ensaio do ano seguinte que \"logo de cincuenta anos de co\u00f1ecelos\" (os poemas), \"susc\u00edtame agora como ent\u00f3n o problema de que lugar debe asign\u00e1rselles dentro da literatura. Ela\" (Emily) \"escapa de min, e ata hoxe at\u00f3pome aparvado ante semellantes poemas\". Cando, quince anos logo da morte da artista, se lle preguntou por que non a convenceu de publicalos nalgunha das antolox\u00edas que recompilaba, Higginson respondeu: \"Porque non me atrev\u00edn a usalos\".\nOs intentos de Helen Hunt Jackson.\nHelen Hunt Jackson, esposa do alcalde e m\u00e1is tarde soado novelista, sufriu entre 1863 e 1865 tres devastadoras perdas que puideron deixala nun estado igual ou peor a aquel en que caeu Dickinson m\u00e1is tarde.\nO esposo de Helen foi asasinado no primeiro deses anos, e os seus dous pequenos fillos morreron tam\u00e9n antes de que pasasen vinte meses. Pero a se\u00f1ora Jackson, no canto de deprimirse, p\u00faxose a escribir novelas.\nAmiga de Emily Dickinson e protexida de Higginson, Helen Jackson fixo o imposible para conseguir que Emily publicase, polo menos, algunhas das s\u00faas poes\u00edas. A negativa da poetisa foi pechada e inexpugnable, ata que a novelista conseguiulle un lugar nunha antolox\u00eda de poemas sen firma, que se titulou \"A Masque of poets\" (\"Unha mascarada de poetas\", 1878). S\u00f3 ante a garant\u00eda do anonimato cedeulle Emily un \u00fanico poema, \"Success is counted sweetest\" (\"Dise que o \u00e9xito \u00e9 o m\u00e1is doce\"), reputado entre o mellor daquel volume.\nJackson presentou os traballos de Emily ao editor que publicaba as s\u00faas novelas, Thomas Niles, quen se deu conta do brillante que permanec\u00eda oculto nesas p\u00e1xinas e sumou os seus esforzos aos da editora para convencer a poetisa. Pero non tivo \u00e9xito: en 1883 Dickinson escribiulle unha carta onde se r\u00eda de \"a amable pero incrible opini\u00f3n de Helen Hunt e vostede, que xa me gustar\u00eda merecer\".\nHelen esbozou un \u00faltimo esforzo o 5 de febreiro de 1884, escribindo a Emily unha carta na que lle dic\u00eda: Pero en balde: para ese momento, Emily estaba cega e sufrira un grave ataque nervioso do que xa nunca se poder\u00eda recuperar.\nHelen Hunt Jackson finou seis meses m\u00e1is tarde.\nReclusi\u00f3n definitiva.\nO encerro e o illamento autoimpostos de Emily Dickinson non foron s\u00fabitos nin -ao comezo- anormais. Desde o seu afastamento do seminario ata a s\u00faa morte, Emily viviu tranquilamente na casa do seu pai, o que non era raro para as mulleres da s\u00faa clase. A s\u00faa irm\u00e1 Lavinia e a s\u00faa cu\u00f1ada Susan Gilbert, por exemplo, seguiron cami\u00f1os id\u00e9nticos.\nEntre a vintena e a trintena, ademais, Emily \u00eda \u00e1 igrexa, fac\u00eda as compras e comport\u00e1base perfectamente en todos os aspectos. Daba longos paseos co seu can (\"Carlo\") e ata concorr\u00eda \u00e1s exposici\u00f3ns e \u00e1s funci\u00f3ns ben\u00e9ficas, o que se demostra porque as instituci\u00f3ns a\u00ednda conservan nos seus arquivos as s\u00faas tarxetas de visita. A familia de Holland visitouna en 1861, e rec\u00f3rdana \"cun vestido marr\u00f3n, unha capa m\u00e1is escura e un parasol da mesma cor\". As primeiras d\u00faas fotograf\u00edas que acompa\u00f1an este artigo m\u00f3strana tam\u00e9n vestida de escuro.\nPero a finais dese ano, a poetisa comezou a evitar as visitas e as sa\u00eddas, e empezou a vestirse exclusivamente de branco, estra\u00f1o costume que a acompa\u00f1ar\u00eda durante o cuarto de s\u00e9culo que a\u00ednda lle quedaba de vida.\nPara 1862 v\u00edanlla xa moi pouco pola aldea. En 1864 viaxou a Boston para visitar a un oculista e repetiu o periplo ao ano seguinte, per\u00edodo en que se aloxou en casa dunhas curm\u00e1s en Cambridgeport. Nunca volveu viaxar, faltando \u00e1 cita que o m\u00e9dico lle dera para 1866.\nEn 1870, malia os rogos de Higginson para que sa\u00edse, a decisi\u00f3n de encerrarse era xa definitiva: \"Non saio das terras do meu pai; non vou xa a ningunha outra casa nin me movo do pobo\". Esta esaxeraci\u00f3n da vida privada converteuse, para esa \u00e9poca, nunha especie de fobia ou morbosa aversi\u00f3n \u00e1 xente.\nNos \u00faltimos quince anos da s\u00faa vida, ningu\u00e9n en Amherst volveu vela, ag\u00e1s que alg\u00fan paseante ocasional albiscase a s\u00faa figura vestida de branco paseando polo xard\u00edn dos Dickinson nos solpores de ver\u00e1n. \u00c1s veces escond\u00edase no van da escaleira da casa do seu pai, entre as sombras, e sorprend\u00eda os asistentes a unha cea ou unha reuni\u00f3n cunha interxecci\u00f3n ou un comentario expresados en voz baixa.\nAs s\u00faas cartas dese per\u00edodo demostran que algo anormal suced\u00eda coa portentosa escritora: \"Hei ter un estra\u00f1o inverno: non me sent\u00eda ben, e xa sabes que marzo me aparva\" (carta a Louise Norcross). Noutra nota de desculpa por non concorrer a unha cea \u00e1 que estaba invitada, di: \nCando Higginson preguntoulle en 1864 se hab\u00eda ir a ver ao seu m\u00e9dico, respondeulle: Cinco anos m\u00e1is tarde escr\u00edbelle \u00e1 s\u00faa prima Norcross: \nDurante os tres \u00faltimos anos da s\u00faa vida non sa\u00edu tan sequera do seu cuarto, nin a\u00ednda para recibir a Samuel Bowles, que nunca deixara de visitala. O anci\u00e1n par\u00e1base na entrada e cham\u00e1baa a gritos pola escaleira, dic\u00edndolle \"p\u00edcara\" e agregando unha groser\u00eda cari\u00f1osa. Nunca tivo \u00e9xito no seu intento de vela ou de cambiar unha palabra con ela.\nMorte da poetisa.\nCando a primeira esposa de Higginson morreu en 1874, a poetisa envioulle esta frase: \"A soidade \u00e9 nova para vostede, Mestre: perm\u00edtame conducilo\".\nCon todo, os seus poemas e as s\u00faas cartas demostran que \u00e9 falsa a aparencia de monoton\u00eda e enfermidade mental que erroneamente moitos atrib\u00faen a estes \u00faltimos anos da artista. As misivas desta \u00e9poca son poemas en prosa: unha ou d\u00faas palabras por li\u00f1a e unha actitude vital atenta e brillante que encantaba os destinatarios: \nGozaba da visi\u00f3n dos nenos que xogaban no terreo lindeiro (\"Par\u00e9cenme unha naci\u00f3n de felpa ou unha raza de penuxe\") e traballar de xeonllos nas s\u00faas flores.\nCando morreu o seu sobri\u00f1o menor, \u00faltimo fillo de Austin Dickinson e Susan Gilbert, o esp\u00edrito de Emily, que adoraba a ese neno, crebouse definitivamente. Pasou todo o ver\u00e1n de 1884 nunha cadeira, prostrada polo Mal de Bright, a mesma nefrite que acabou con Mozart. A principios de 1886 escribiulles \u00e1s s\u00faas primas a s\u00faa \u00faltima carta: \"Ch\u00e1manme\".\nEmily Dickinson pasou da inconsciencia \u00e1 morte o 15 de maio de 1886.\nO achado.\nPouco logo da morte de Emily, a s\u00faa irm\u00e1 Vinnie descubriu ocultos no seu cuarto 40 volumes encadernados a man, que conti\u00f1an a parte substancial da obra de Emily: m\u00e1is de 800 poemas nunca publicados nin vistos por ningu\u00e9n. O resto da s\u00faa obra constit\u00faena as poes\u00edas que inser\u00eda nas s\u00faas cartas, a maior\u00eda das cales pertencen aos descendentes dos seus destinatarios e non se achan a disposici\u00f3n do p\u00fablico.\nPrincipais influencias.\nO caso de Emily Dickinson \u00e9 moi especial na literatura norteamericana, porque a gran popularidade de que gozou e goza logo da s\u00faa morte fai que moitas veces a opini\u00f3n p\u00fablica esqueza o illada que estivo en vida (primeiro na s\u00faa pequena aldea e logo no seu pequeno cuarto, sen sa\u00edr del nin recibir a ningu\u00e9n).\nPolo tanto, non son moitas as influencias que a s\u00faa poes\u00eda recibiu dos seus contempor\u00e1neos nin dos seus predecesores. As tres principais influencias que poden rastrexarse no traballo desta poetisa son, pois: a Biblia, o humor norteamericano e Ralph Waldo Emerson.\nA Biblia.\nComo todo norteamericano nado con anterioridade \u00e1 Guerra de Secesi\u00f3n, Emily estivo familiarizada coa Biblia desde a infancia, e a influencia que as escrituras sagradas operaron sobre ela dem\u00f3strase xa desde as s\u00faas cartas de mocidade: \"O brillo do sol f\u00e1lame esta ma\u00f1\u00e1, e a afirmaci\u00f3n de Paulo v\u00f3lvese real: \"o peso da Gloria\". (...) A fe de Tom\u00e1s na anatom\u00eda era m\u00e1is forte que a s\u00faa fe na Fe. (...) Por que censurariamos a Otelo, cando o criterio do Grande Amante di: \"Non ter\u00e1s outro Deus que eu\"?\".\nVarios poemas de Emily bas\u00e9anse en textos b\u00edblicos ou recr\u00e9anos cunha diversi\u00f3n lixeiramente imp\u00eda, por exemplo \"The Bible is an antique volume\" (\"A Biblia \u00e9 un libro antigo\"), \"The Devil, had hei fidelity\" (\"Se o Demo fose fiel\") ou \"Belshazzar had a letter\" (\"Baltasar ti\u00f1a unha carta\").\nO humor.\nDurante toda a s\u00faa vida (poboada de lecturas relixiosas), o segundo texto que m\u00e1is leu Emily Dickinson foi o xornal primeiro e diario despois \"The Springfield Republican\", dirixido por Samuel Bowles e o doutor Holland.\nNese diario public\u00e1banse anacos escolleitos de Washington Irving, Edgar Allan Poe, Nathaniel Hawthorne e Harriet Beecher Stowe, entre moitos outros. Moitos destes textos eran humor\u00edsticos. A mesma influencia que tiveron sobre Emily se evidencia, por exemplo, en Mark Twain, cinco anos menor que ela, que tam\u00e9n estaba subscrito ao \"Republican\". O humor do propio Twain influ\u00edu \u00e1 s\u00faa vez en Dickinson, que lera varios cap\u00edtulos de \"Old Estafes in the Mississippi\".\nEmily escrib\u00eda serm\u00f3ns burlescos para divertir as s\u00faas compa\u00f1eiras no colexio e o seminario. Algunhas das s\u00faas frases far\u00edan arroibar ao propio autor de \"Huckleberry Finn\": \"O Papa entrou \u00e1 igrexa nunha cadeira de mans levada por varios homes. \u00c9 un bo adorno para calquera procesi\u00f3n\".\nO sutil enxe\u00f1o de Emily \u00e1s veces compendiaba a s\u00faa formaci\u00f3n relixiosa co humor ianqui, e fac\u00edaa escribir cousas por exemplo esta carta a un amigo: \"Eu son Judit, a hero\u00edna dos ap\u00f3crifos, e ti o orador de \u00c9feso. Pero o mundo dorme na ignorancia e o erro e non nos escoita. Ent\u00f3n, teremos que arrincar a esta sociedade das s\u00faas ra\u00edces e plantala noutra parte. Construiremos hospicios, transcendentais prisi\u00f3ns estatais... e non poucos pat\u00edbulos\".\nA soltura do seu humor \u00e1s veces alcanza os l\u00edmites da crueldade: \"Quen ser\u00e1 o xornalista que escribe os artigos acerca deses divertidos accidentes nos cales os trens chocan inesperadamente e os cabaleiros son limpamente decapitados en accidentes industriais? Vinnie estaba desilusionada porque hoxe houbo s\u00f3 uns poucos\". Cando unha esmoleira golpeou \u00e1 s\u00faa porta, escribiu: \"Hoxe non chamou ningu\u00e9n, sen\u00f3n unha pobre se\u00f1ora que buscaba un fogar. D\u00edxenlle que sab\u00eda dun sitio, e deille o enderezo do cemiterio para aforrarlle unha mudanza\".\nEn Emily conviv\u00edan a seria concentraci\u00f3n dos poetas l\u00edricos e o instinto para a comedia dos escritores norteamericanos. \u00c1s veces tec\u00eda elegantes exercicios de humor fon\u00e9tico, como os seis versos de \"Lightly stepped a yellow star\", onde a m\u00fasica est\u00e1 pautada polo son de innumerables eles, e a palabra final, \"punctual\" (\"puntual\") converte todo o poema nunha broma musical ao estilo das desafinaci\u00f3ns mozartianas. Para ela o sol era un farol de alumado, a Apocalipse unha ma\u00f1\u00e1 logo de beber ron e o coraz\u00f3n o can\u00f3n duns revoltosos.\nToda esta deliciosa poes\u00eda e este fino humor, non moi ben comprendidos na s\u00faa \u00e9poca, foron preservados para a posteridade e mostran a Emily Dickinson, como a Mark Twain, baixo o rostro da poetisa e artista adiantada ao seu tempo en moitos anos.\nEmerson.\nA poetisa co\u00f1ec\u00eda moi ben os \"Essays\" (\"Ensaios\") de Emerson e posu\u00eda un exemplar dos seus \"Poems\" (\"Poemas\"). O celeb\u00e9rrimo poeta visitou Amherst en varias oportunidades e unha vez durmiu na casa de Austin, o irm\u00e1n de Emily que viv\u00eda na casa contigua.\nD\u00faas sociedades literarias estudant\u00eds invitaron a Emerson a ditar unha conferencia na aldea, ao que o poeta accedeu, present\u00e1ndose ante a mocidade do pobo o 8 de agosto de 1855. O tema foi: \"Un chamamento aos estudosos\". Non se sabe con certeza se Emily concorreu \u00e1 conferencia, pero en 1855 non se reclu\u00edra a\u00ednda, e o episodio debe resultar un acontecemento excepcional para unha sociedade tan pequena como a de Amherst.\nEmerson regresou ao poboado dos Dickinson dous anos despois, pronunciando na capela o 16 de decembro de 1857 outra conferencia titulada \"O fermoso da vida rural\". Crese que nesta oportunidade a poetisa si estivo presente, xa que o seu irm\u00e1n e a s\u00faa cu\u00f1ada Susan Gilbert estiveron en primeira fila. A venerable figura do gran personaxe impresionou a Gilbert de tal modo que se xurou invitalo outra vez.\nRalph Emerson falou en Amherst noutras tres oportunidades (1865 en que tomou o t\u00e9 e durmiu en casa de Austin e Susan, 1872 e 1879), pero para ent\u00f3n Emily viv\u00eda xa completamente encerrada.\nDo mesmo xeito que en Whitman, os fraseos e a filosof\u00eda de Emerson son claramente visibles na poes\u00eda de Emily Dickinson. A explicaci\u00f3n \u00e9 posiblemente que os tres pertenc\u00edan ao ambiente rural da Nova Inglaterra da s\u00faa \u00e9poca e que se admiraban mutuamente (a\u00ednda que os dous poetas nunca co\u00f1eceron os poemas dela).\nEmily puido copiar a estrutura dos cuartetos de Emerson -aos que ambos eran moi afectos-, e seguramente viuse influ\u00edda pola teor\u00eda \u00e9tica do transcendentalismo, o ritmo gracioso e a permanente renuncia \u00e1 vida de cidade e a exaltaci\u00f3n da pastorela rural que Emerson preconizou ata a s\u00faa morte.\nOutras influencias.\nEmily Dickinson aludiu en moitas oportunidades aos \"fest\u00edns\" que se daba con escritores, novelistas e poetas de diversas procedencias, pero primordialmente ingleses e estadounidenses contempor\u00e1neos ou primitivos.\nSegundo as s\u00faas propias palabras, gozaba especialmente de Alfred Tennyson (\"The Princess\", \"A Princesa\"), Samuel Taylor Coleridge (\"Table Talk\", \"Charla de sobremesa\"), Nathaniel Hawthorne (\"Mosses of an Old Manse\" -\"Musgos nunha vella reitor\u00eda\"- e \"The House of Seven Gables\" \"A casa dos sete tellados\"-), Washington Irving (\"Life of Columbus\", \"Vida de Col\u00f3n\"), Charles Dickens (\"David Copperfield\"), Bulwer-Lytton (\"The Caxtons\", \"Os Caxton\") e os poetas John Keats e Robert Browning.\nAdoraba en particular a esposa deste \u00faltimo, Elizabeth Barrett Browning e adoitaba ler traduci\u00f3ns ao idioma ingl\u00e9s da francesa George Sand. Tam\u00e9n lle agradaban Charlotte Bront\u00eb e a s\u00faa irm\u00e1 Emily. Desta \u00faltima non lle interesaba tanto \"Wuthering Heights\" (\"Cumes borrascosos\"), sen\u00f3n as s\u00faas poes\u00edas.\nO \u00fanico autor de quen reco\u00f1eceu ler as obras completas foi William Shakespeare. Cando perdeu a vista case por completo (1864-65) escribiu que dubidaba se, logo de ler todas as obras de teatro do gran dramaturgo, seguir\u00eda sendo necesario poder ler a outros autores. No seu \u00faltimo ano de vida escribiu a un amigo que deb\u00eda viaxar a Stratford-upon-Avon: \"Toca a Shakespeare por min\".\nDixo que Keats era un dos seus poetas favoritos e fixo tres referencias a William Wordsworth e d\u00faas a Lord Byron.\nComo se observa, estes e outros moitos escritores e poetas poboaron os d\u00edas de Emily Dickinson, pero, separadamente das tres principais influencias consideradas arriba, resulta dif\u00edcil dicir se alg\u00fan deles tivo efecto na s\u00faa poes\u00eda, que \u00e9 un produto completamente orixinal e -f\u00f3ra de toda cuesti\u00f3n- profundamente persoal. O seu estilo \u00e9 intransmisible e, polo tanto, nin imitado nin posible de imitar.\nPoes\u00eda.\nEmily Dickinson definiu a s\u00faa poes\u00eda con estas palabras: \"Se te\u00f1o a sensaci\u00f3n f\u00edsica de que me levantan a tapa dos miolos, sei que iso \u00e9 poes\u00eda\".\nPero non era de capaz de diferenciar os seus poemas entre si, de corrixilos nin de seleccionalos. O libro que se publicou como \"Poemas escolleitos\" non foi seleccionado, corrixido nin organizado pola poetisa, que xa falecera. Esta aparente desorganizaci\u00f3n da s\u00faa obra e a s\u00faa poes\u00eda valeulle o ataque dos formalistas, entre os que se conta o mentor de Emily, Thomas Wentworth Higginson (o \"Mestre\").\nHigginson encargouse de modificar e \"adaptar\" alg\u00fans poemas temper\u00e1ns de Dickinson, e nas s\u00faas cartas de mocidade ela agrad\u00e9celle a \"cirurx\u00eda\" que era incapaz de efectuar por si mesma. Logo da morte de Emily, con todo, Higginson sentiuse libre para se exceder: comezou a podar, corrixir, cambiar e retocar os seus poemas, tom\u00e1ndose atribuci\u00f3ns tan extremas por exemplo introducir rimas en estrofas que carec\u00edan delas.\nManexo do idioma e aparentes erros.\nA realidade \u00e9 que aos formalistas de 1890 a poes\u00eda de Emily parec\u00edalles descoidada, cando en verdade ela fora extraordinariamente precisa, a\u00ednda que alg\u00fans dos seus h\u00e1bitos po\u00e9ticos estivesen pasados de moda por ent\u00f3n.\nAlg\u00fans \"erros\" gramaticais que se lle imputaron eran aceptados como correctos na \u00e9poca en que ela naceu (1830), por exemplo o uso de \"lain\" (\"xacido\") por \"laid\" (\"posto\", \"colocado\"): \"Indolent housewife, in daisies lain\" (\"Ama de casa indolente, entre as margaritas xacida\"). Escrib\u00eda \"extasy\" (\"\u00e9xtase\") en lugar de \"ecstasy\", pero a primeira forma figura no dicionario Webster. Po\u00f1\u00eda \"Himmaleh\" no canto do \"Himalaia\" e \"Vevay\" en lugar de \"Vevey\" (cidade de Su\u00edza). Acus\u00f3uselle de ignorante, pero as formas incorrectas figuraban nun atlas que ti\u00f1a na s\u00faa casa e que fora impreso moitos anos antes de que ela nacese.\nRecrim\u00ednanselle tam\u00e9n supostos \"erros\" hist\u00f3ricos e xeogr\u00e1ficos, argumento bastante absurdo cando se usa contra un poeta: ela pon que Cort\u00e9s \"descubriu o Pac\u00edfico\" porque Balboa non entraba na m\u00e9trica. Tam\u00e9n existe un poema que di \"When Etna basks and purrs / Naples is more afraid\" (\"Cando o Etna toma sol e ronronea / N\u00e1poles t\u00e9melle m\u00e1is\"), a\u00ednda que sab\u00eda perfectamente que o volc\u00e1n pr\u00f3ximo \u00e1 cidade non \u00e9 este sen\u00f3n o Vesuvio.\nEmily empregaba indiferentemente \"began\" (\"comezou\") e o participio \"begun\" (\"comezado\") como pret\u00e9ritos, pero Robert Browning fac\u00eda o mesmo. \u00c9 sabido que o bo poeta debe forzar as normas do idioma, e a maior\u00eda dos falsos descoidos que os formalistas atopan na poes\u00eda de Emily Dickinson d\u00e9bense ao af\u00e1n da autora de dar aos seus versos un sabor arcaico. Isto visual\u00edzase no seu uso de \"be\" (\"ser\") indistintamente en lugar de \"is\" (\"\u00e9\") ou \"are\" (\"son\", \"somos\").\nCon respecto \u00e1 frecuencia de utilizaci\u00f3n de determinadas palabras, as seis que m\u00e1is usa son \"d\u00eda\", \"vida\", \"ollo\", \"sol\", \"home\" e \"ceo\" (todos eles monos\u00edlabos en ingl\u00e9s excepto o \u00faltimo). Entre os substantivos que utilizou cincuenta ou m\u00e1is veces na s\u00faa poes\u00eda, soamente \"ver\u00e1n\" e \"ma\u00f1\u00e1\" son polis\u00edlabos en ingl\u00e9s. Estes costumes poden entenderse mellor como un af\u00e1n de concisi\u00f3n que como erros t\u00e9cnicos.\nMoitos outros erros atribu\u00eddos \u00e1 artista son, en realidade, erratas dos editores, algunhas derivadas da dificultade de descifrar a letra manuscrita de Dickinson.\nMetros e rimas.\nA rima -contrariamente \u00e1 crenza com\u00fan- adoita ser moi ortodoxa, excepto nuns poucos poemas. Prefire a rima i\u00e1mbica e trocaica, e os versos de catro acentos.\nM\u00e1is da metade dos seus poemas est\u00e1n escritos en \"metro com\u00fan\", a m\u00e9trica das baladas populares e dos himnos relixiosos. Moitas outras veces utiliza o \"metro curto\", estrofa de catro versos igual \u00e1 anterior excepto porque o primeiro verso \u00e9 tris\u00edlabo en lugar de tetras\u00edlabo. Nunhas poucas oportunidades escribe en \"metro longo\", cuarteto de tetras\u00edlabos en forma de iambos con rima alternada ou de d\u00faas en d\u00faas. S\u00f3 o 10% dos seus poemas pos\u00fae m\u00e9trica ou rima irregular.\nOs tipos de rimas utilizados por Emily Dickinson son:\nEmily Dickinson acepta nos seus poemas as seguintes equivalencias conson\u00e1nticas (\u00e9 dicir, as rima coma se trat\u00e1sese da mesma letra):\nAn\u00e1lise tem\u00e1tico: poes\u00eda naturalista.\nGran parte dos poemas de Emily Dickinson ref\u00edrense \u00e1 natureza, e ord\u00e9nanse, segundo a s\u00faa cantidade, deste xeito:\nComo se observa, dedicaba unha particular atenci\u00f3n \u00e1 biolox\u00eda: animais, aves, r\u00e9ptiles, insectos, \u00e1rbores, plantas e flores.\nDe todos os seres viventes atra\u00edanlle os que te\u00f1en \u00e1s: paxaros, morcegos e insectos. Tam\u00e9n as flores, e, a\u00ednda que viv\u00eda nun ambiente rural, xamais dedicou un poema a unha animal de granxa. S\u00f3 menciona tres veces ao galo. O seu can Carlo aparece soamente en d\u00faas oportunidades, e os cans de caza en tres.\nO animal nomeado m\u00e1is veces \u00e9 a abella (cunha sorprendente marca de 52) e o abell\u00f3n (9).\nA orde dos poemas.\nComo se dixo, os poemas publicados en vida da autora c\u00f3ntanse cos dedos dunha man. Isto leva ao problema das publicaci\u00f3ns p\u00f3stumas, \u00e9 dicir, aquelas nas que o autor morreu e non pode opinar sobre a orde ou a forma en que as s\u00faas obras deben ser publicadas.\nC\u00f3mpre aclarar que Emily nunca se tomou o traballo de datar os seus poemas, polo que non se co\u00f1ece con certeza cando foron escritos, e nin sequera os ordenou dun modo particular.\nEscribiu os seus poemas nas marxes dos seus libros, en anacos de xornais ou en papeis soltos, a mi\u00fado de tama\u00f1o insuficiente, pobo\u00e1ndoos ademais de estra\u00f1os gui\u00f3ns aparentemente ao azar, cun arbitrario uso das mai\u00fasculas. \u00c9 por iso que a\u00ednda hoxe, en moitos dos seus poemas, os expertos preg\u00fantanse onde acaba un verso e comeza outro.\nOs editores descoidaron a s\u00faa obra a\u00ednda m\u00e1is: na d\u00e9cada de 1890 public\u00e1ronse as s\u00faas tres antolox\u00edas, co material dividido incoherente e arbitrariamente en catro secci\u00f3ns tituladas (polos editores) \"Vida\", \"Natureza\", \"Amor\" e \"Tempo e Eternidade\". Hoxe s\u00e9guese utilizando este estra\u00f1o criterio.\nOs editores posteriores agregaron tres tomos m\u00e1is, cos poemas agrupados segundo criterios tam\u00e9n arbitrarios. Isto significa que a obra de Emily Dickinson nunca foi obxecto de ning\u00fan esforzo serio por ordenala cronoloxicamente.\nAs\u00ed, por exemplo, os poemas que se refiren \u00e1 s\u00faa relaci\u00f3n amorosa con Wadsworth at\u00f3panse dispersos entre a Parte III: Amor, a Parte IV: Outros poemas, secci\u00f3n 6 e a Parte VII: Poemas agregados, secci\u00f3n 3. Pero est\u00e1n entresollados con outros que non te\u00f1en relaci\u00f3n algunha co tema nin coa \u00e9poca en cuesti\u00f3n.\nObras publicadas.\nPoemas.\nComo queda devandito, os \u00fanicos tres poemas que se publicaron en vida da autora foron \"A Valentine\", \"The Snake\" e \"Success\". Todo o resto dos seus innumerables traballos publicouse logo da s\u00faa morte.\nUnha gran cantidade de poes\u00edas foron publicadas pola s\u00faa amiga Mabel Loomis Todd e o seu \"Mestre\" Thomas Wentworth Higginson na seguinte orde:\nNon houbo m\u00e1is publicaci\u00f3ns ata o s\u00e9culo seguinte, en que Martha Dickinson Bianchi, sobri\u00f1a da poeta, emprende de novo a tarefa de editar as s\u00faas obras:\nExisten tam\u00e9n catro recompilaci\u00f3ns que se basean no material dos libros anteriores:\nNada m\u00e1is hai publicado, f\u00f3ra diso unha \u00fanica edici\u00f3n do poema \"Because that you are going\", unha importante poes\u00eda de amor, en \"The Life and Mind of Emily Dickinson\" (\"A vida e a mente de Emily Dickinson\", Nova York, 1930), de Genevieve Taggard. Este libro, moi importante polo seu valor cr\u00edtico, foi publicado como homenaxe tam\u00e9n no centenario do nacemento da poetisa.\nOs poemas destas edici\u00f3ns non ser\u00edan reco\u00f1ecidos polo lector moderno, grazas \u00e1 extensiva e invasiva reescritura e adaptaci\u00f3n que sufriron os textos. Pero en 1955 aparecer\u00eda unha nova recompilaci\u00f3n, que forma hoxe en d\u00eda a base dos estudos acad\u00e9micos sobre Emily Dickinson:\nPara rematar, f\u00edxose un intento de representar mellor os signos dickinsonianos (pensando que poden ter importancia para a lectura dos seus poemas). Esta obra moderna \u00e9 a m\u00e1is fiel e a que goza de maior credibilidade:\nCartas.\nSelecciones parciais das cartas de Emily Dickinson foron publicadas nestes libros:\nPoetas cos que foi comparada.\nA\u00ednda que a poes\u00eda de Emily Dickinson \u00e9 \u00fanica, ten un estilo inimitable e non pode ser confundida coa de ning\u00fan outro poeta do mundo polo lector avisado, pola s\u00faa importancia e transcendencia nas letras de fala inglesa comparouna con poetas como Edgar Allan Poe, Ralph Waldo Emerson, Walt Whitman, Robert Frost, Robert Browning, William Wordsworth ou John Keats.\nEmily Dickinson en Espa\u00f1a..\nO poeta espa\u00f1ol e Premio Nobel de Literatura, Juan Ram\u00f3n Jim\u00e9nez, foi o primeiro en apreciar e difundir versos desta autora en Espa\u00f1a. Na s\u00faa obra \"Diario de un poeta reci\u00e9n casado\" (1916), traduciu e incorporou no seu poema CCXVIII, os poemas 674, 1687 e 308 da autora.\nTraduci\u00f3ns ao galego.\nEn 2019 publicouse un conxunto de poemas en edici\u00f3n biling\u00fce galego-ingl\u00e9s co nome \"Herba abraiada\"."}
{"id": "271503", "revid": "89787", "url": "https://gl.wikipedia.org/wiki?curid=271503", "title": "Castro de Mougu\u00edas", "text": "O castro de Mougu\u00edas foi un poboado castrexo situado na parroquia de Mougu\u00edas, no concello asturiano de Coa\u00f1a. Estivo habitado durante os s\u00e9culos I-II.\nCaracter\u00edsticas.\nO recinto sit\u00faase nun outeiro a 1\u00a0km da costa. Cara ao norte e o oeste est\u00e1 protexido polo rego de Jarr\u00edo. Cara ao leste e o sur ten unha muralla de 1,5 m de ancho e tres foxos escavados na rocha alternados con outros tantos parapetos.\nO trazado do espazo \u00e9 bastante regular. As vivendas, en boa medida de planta cuadrangular coas esquinas arredondeadas, disp\u00f3\u00f1ense ao longo de r\u00faas cun trazado de tendencia ortogonal. Algunhas delas presentan escaleiras de acceso, polo que o recinto quizais se articulaba en varias alturas, cos alicerces sobre un foxo recheo con diversos materiais filtrantes. As construci\u00f3ns son de fileiras de lousa.\nHai canles de escoamento, tramos pavimentados e contrafortes acaroados \u00e1s esquinas das casas para protexelas do tr\u00e1nsito dos carros.\nEscavaci\u00f3ns.\nAs primeiras escavaci\u00f3ns foron levadas a cabo entre 1968 e 1970 por Jes\u00fas Mart\u00ednez e Juan Manuel Junceda, e continuadas por Emilio Ol\u00e1barri durante 1971 e 1972. En 1982 Francico Jord\u00e1 e J. Gonz\u00e1lez-Tablas realizaron algunhas sondaxes, e en 1989 El\u00edas Carrocera levou a cabo outra escavaci\u00f3n.\nPux\u00e9ronse ao descuberto unhas 20 construci\u00f3ns no interior do recinto, e f\u00edxose unha ampla sondaxe nun dos foxos.\nV\u00e9xase tam\u00e9n.\nBibliograf\u00eda.\nMART\u00cdNEZ FERN\u00c1NDEZ, J. (1971): \"Castro de Moh\u00edas: resultados de una investigaci\u00f3n arqueol\u00f3gica\", en \"Bolet\u00edn del Instituto de Estudios Asturiano\" 73. Oviedo, 351-356."}
{"id": "271504", "revid": "89787", "url": "https://gl.wikipedia.org/wiki?curid=271504", "title": "Ton\u0107i Mujan", "text": "Ton\u0107i Mujan, nado en \u0160ibenik o 19 de xullo de 1995, \u00e9 un futbolista croata. Xoga de extremo no Hajduk Split.\nTraxectoria.\nO 7 de febreiro de 2014 o Deportivo da Coru\u00f1a anunciou a s\u00faa cesi\u00f3n at\u00e9 o final da tempada no seu equipo filial."}
{"id": "271505", "revid": "895", "url": "https://gl.wikipedia.org/wiki?curid=271505", "title": "Marc Nierga", "text": "Marc Nierga Mart\u00ed, nado en Olot, Xirona o 15 de abril de 1992, \u00e9 un futbolista espa\u00f1ol. Xoga de dianteiro e o seu actual equipo \u00e9 o Guijuelo.\nTraxectoria.\nO 29 de xaneiro de 2014 anunciouse a s\u00faa incorporaci\u00f3n polo Deportivo da Coru\u00f1a B, at\u00e9 o final da tempada 2013\u201314."}
{"id": "271510", "revid": "1131", "url": "https://gl.wikipedia.org/wiki?curid=271510", "title": "Antol\u00edn L\u00f3pez Pel\u00e1ez", "text": "Antol\u00edn L\u00f3pez Pel\u00e1ez, nado en Manzanal del Puerto (Villagat\u00f3n, provincia de Le\u00f3n) o 31 de agosto de 1866 e finado en Madrid o 22 de decembro de 1918, foi un bispo e escritor espa\u00f1ol.\nTraxectoria.\nO pai era garda civil destinado en Manzanal del Puerto. Toda a s\u00faa familia paterna era de Noceda del Bierzo, onde viviu de neno alg\u00fans anos e foi \u00e1 escola. Ga\u00f1ou unha bolsa para estudar no seminario de Astorga e fixo a carreira eclesi\u00e1stica. Ordenado sacerdote, foi nomeado ec\u00f3nomo de Mombuey e, posteriormente mordomo do seminario de Astorga. En 1890, con 23 anos, foi c\u00f3engo maxistral de Lugo, onde ademais de dedicarse ao profesorado, foi polemista na prensa cat\u00f3lica. Colaborou en \"Revista Gallega\". Permaneceu en Lugo seis anos e foi despois doutor da Metropolitana de Burgos. En 1905 foi nomeado bispo de Jaca e elixido senador pola s\u00faa provincia eclesi\u00e1stica ata ser elixido arcebispo de Tarragona en 1913.\nInvestigador e historiador da igrexa de Lugo, pertenceu \u00e1s Reais Academias da Lingua, da Historia, de Belas Artes, e das Ciencias Morais e Pol\u00edticas, ademais de ser membro correspondente da Real Academia Galega."}
{"id": "271511", "revid": "82922", "url": "https://gl.wikipedia.org/wiki?curid=271511", "title": "Fundaci\u00f3n Jos\u00e9 Saramago", "text": "A Fundaci\u00f3n Jos\u00e9 Saramago \u00e9 unha instituci\u00f3n cultural privada con sede na Casa dos Bicos, na cidade de Lisboa, a\u00ednda que tam\u00e9n conta cunha delegaci\u00f3n en Azinhaga, vila natal do escritor Jos\u00e9 Saramago. Constitu\u00edda polo propio escritor en xu\u00f1o de 2007, ten como obxectivos a defensa e difusi\u00f3n da Declaraci\u00f3n Universal dos Dereitos Humanos, a promoci\u00f3n da cultura en Portugal e no mundo, e a defensa do medio ambiente.\nA Casa dos Bicos, sede da instituci\u00f3n, ofrece unha exposici\u00f3n permanente adicada \u00e1 vida e obra de Jos\u00e9 Saramago, titulada \"A semente e os frutos\", as\u00ed como outras actividades culturais como presentaci\u00f3ns de libros, representaci\u00f3ns de obras de teatro, concertos, conferencias e coloquios.\nEn T\u00edas, Lanzarote, p\u00f3dese visitar A Casa Jos\u00e9 Saramago, residencia do escritor e Pilar del R\u00edo ata 2010."}
{"id": "271512", "revid": "89787", "url": "https://gl.wikipedia.org/wiki?curid=271512", "title": "\u00cd\u00f1igo L\u00f3pez Monta\u00f1a", "text": "\u00cd\u00f1igo L\u00f3pez Monta\u00f1a, nado o 23 de xullo de 1982 en Logro\u00f1o \u00e9 un futbolista espa\u00f1ol que xoga na demarcaci\u00f3n de defensa. \u00c9 irm\u00e1n do tam\u00e9n futbolista Jorge L\u00f3pez Monta\u00f1a. O seu club actual \u00e9 o UD San Sebasti\u00e1n de los Reyes.\nTraxectoria.\nComezou xogando no CD Logro\u00f1\u00e9s, despois pasou polo Las Rozas CF, Atl\u00e9tico de Madrid B e UD San Sebasti\u00e1n de los Reyes antes de fichar polo AD Alcorc\u00f3n, co que dar\u00eda o salto ao f\u00fatbol de elite ao acadar o ascenso a Segunda Divisi\u00f3n B no ano 2010.\nEn 2011 fichou polo Granada CF. E no ver\u00e1n de 2013 fichou polo PAOK Tesal\u00f3nica tras rematar contrato co equipo andaluz. Por\u00e9n non atopar\u00eda sitio no equipo grego e no mercado de inverno da tempada 2013/14 foi cedido ao Celta de Vigo.\nO 31 de xaneiro de 2019, anunciouse a s\u00faa fichaxe polo Deportivo da Coru\u00f1a ata o remate da tempada. O 28 de maio foi detido no transcurso da \"Operaci\u00f3n Oikos\", na que se investigan supostos ama\u00f1os de partidos e na que tam\u00e9n se detivo a outros xogadores e directivos do f\u00fatbol espa\u00f1ol.\nEn agosto fichou pola Uni\u00f3n Deportiva San Sebasti\u00e1n de los Reyes. A finais de novembro foi detido outra vez nunha nova fase da mesma operaci\u00f3n policial."}
{"id": "271514", "revid": "55340", "url": "https://gl.wikipedia.org/wiki?curid=271514", "title": "La Ragazzona", "text": "La Ragazzona foi un barco de guerra da Rep\u00fablica de Venecia que foi alugado por Filipe II de Espa\u00f1a para que formase parte da Armada Invencible que \u00eda enviar contra Inglaterra. Afundiuse no 1588 antes de chegar ao porto da Coru\u00f1a por mor dunha tormenta.\nNa Armada Invencible.\nA nave foi alugada polo rei Filipe II para que formase parte da s\u00faa Armada Invencible que \u00eda enviar no seu plan de invadir Inglaterra. \"La Ragazzona\" foi o buque insignia da escuadra de Levante, composta por nove barcos e dirixida por Mart\u00edn de Bertedona.\nTralo fracaso dos plans de Filipe II de invadir Inglaterra, \"La Ragazzona\" puxo rumbo \u00e1 pen\u00ednsula. Chegando \u00e1 Coru\u00f1a, e fortemente danado tras a batalla, foi v\u00edtima dunha tormenta que o afundiu o 8 de decembro de 1588.\nDespois de afundirse.\nOs can\u00f3ns que transportaba \"La Ragazzona\" foron levados \u00e1 Coru\u00f1a onde foron fundamentais para a defensa da cidade dos ataques do corsario ingl\u00e9s Francis Drake no 1589, defensa na que destacou a actuaci\u00f3n de Mar\u00eda Pita.\nOs seus restos permaneceron esquecidos durante varios s\u00e9culos ata que no 2013 un equipo dirixido pola Universidade de Santiago de Compostela os redescubriu, en colaboraci\u00f3n coa Armada espa\u00f1ola e a empresa Argos."}
{"id": "271515", "revid": "89787", "url": "https://gl.wikipedia.org/wiki?curid=271515", "title": "Proceso de Burgos", "text": "O Proceso de Burgos, tam\u00e9n co\u00f1ecido como o Xu\u00edzo de Burgos ou o Consello de Guerra de Burgos, foi un xu\u00edzo sumar\u00edsimo iniciado o 3 de decembro de 1970 na cidade espa\u00f1ola de Burgos contra dezaseis membros da organizaci\u00f3n armada nacionalista vasca Euskadi Ta Askatasuna (ETA) acusados dos asasinatos de tres persoas durante a ditadura do xeneral Franco. As mobilizaci\u00f3ns populares e a presi\u00f3n internacional lograron que as penas de morte impostas a seis dos acusados non chegasen a ser executadas, sendo conmutadas por penas de reclusi\u00f3n.\nContexto pol\u00edtico.\nEn decembro de 1970, o xeneral Franco contaba xa con 78 anos, sufr\u00eda p\u00e1rkinson desde hab\u00eda dez e a s\u00faa vitalidade \u00eda en diminuci\u00f3n. En 1967 situara ao almirante Luis Carrero Blanco na vicepresidencia, e primeiro ministro de feito, como forma de asegurarse que a ditadura levase adiante unha pol\u00edtica de continu\u00edsmo; e en xullo de 1969, Xo\u00e1n Carlos de Borb\u00f3n foi designado o seu sucesor na Xefatura do Estado a t\u00edtulo de Rei de Espa\u00f1a, prestando xuramento de lealdade a Franco, aos principios do Movemento e \u00e1s leis fundamentais do Estado. Con todo, iso non fixo diminu\u00edr a preocupaci\u00f3n da elite franquista por garantir a s\u00faa continuidade cando Franco morrese. Isto quedar\u00eda medianamente claro con ocasi\u00f3n da remodelaci\u00f3n do goberno tralo caso Matesa en 1969 e con ocasi\u00f3n das repercusi\u00f3ns que tivo o Proceso de Burgos de 1970, que afectaron aos diferentes sectores das forzas do r\u00e9xime de xeito distinto. Mentres que os falanxistas da li\u00f1a dura, atrincheirados na burocracia estatal e sindical e a feroz represi\u00f3n policial, intentaban parar calquera tipo de reforma, os sectores m\u00e1is pragm\u00e1ticos apostaban por adaptar as formas pol\u00edticas do r\u00e9xime \u00e1s demandas dun capitalismo a grande escala, tanto nacional como multinacional. Sen diferenzas substanciais no ideol\u00f3xico, o seu esquema dun franquismo sen Franco base\u00e1base na esperanza de que continuase a prosperidade econ\u00f3mica como substituto da liberalizaci\u00f3n pol\u00edtica.\nO esc\u00e1ndalo financeiro co\u00f1ecido como caso Matesa foi aproveitado polo ministro de informaci\u00f3n Manuel Fraga para facer dano aos chamados tecn\u00f3cratas, varios dos cales estaban implicados, favorecendo a publicidade do caso. O final da crise gobernamental produciuse o 29 de outubro de 1969 cun profundo reaxuste ministerial, sendo substitu\u00eddos 13 dos 18 ministros. Franco destitu\u00edu tanto aos ministros corruptos como aos que deron publicidade ao tema. Con todo, os tecn\u00f3cratas, ligados ao Opus Dei, puideron conservar a s\u00faa influencia no novo goberno, no que as figuras dominantes eran Carrero Blanco e Laureano L\u00f3pez Rod\u00f3 (impulsor dos Plans de Desenvolvemento Econ\u00f3mico e Social). O chamado \u00abgoberno monocor\u00bb \u00eda ser o que puxera en pr\u00e1ctica unha serie de reformas tecnocr\u00e1ticas en Espa\u00f1a que posibilitasen, coa firma diversos acordos internacionais, a s\u00faa apertura ao exterior. Como paso previo \u00e1 s\u00faa posible integraci\u00f3n na OTAN e a CEE, asin\u00e1ronse os Acordos de Amizade e Cooperaci\u00f3n con Estados Unidos e o Acordo Comercial Preferencial coa CEE, e en setembro de 1970 Franco recibiu a visita de Richard Nixon e Henry Kissinger.\nMentres tanto, a tensi\u00f3n social, os conflitos laborais e a oposici\u00f3n pol\u00edtica \u00edan en aumento en escala e intensidade de forma continuada. O ano 1969 comezou con desordes estudant\u00eds nas Universidades de Barcelona e Madrid, e a morte do estudante Enrique Ruano cando se achaba detido pola polic\u00eda. Ao finalizar o ano, o Tribunal de Orde P\u00fablica condenara con 223 anos de c\u00e1rcere a 93 militantes de partidos pol\u00edticos, a\u00ednda ilegais. A represi\u00f3n tam\u00e9n alcanzou ao Colexio de Avogados, sufrindo unha deportaci\u00f3n interna Gregorio Peces-Barba, Juan Mar\u00eda Bandr\u00e9s, Miguel Castells e El\u00edas Ruiz-Ceberio, quen logo exercer\u00edan como avogados no Proceso de Burgos. En 1970, lev\u00e1ronse a cabo m\u00e1is de 1.500 folgas, con m\u00e1is de 400.000 folguistas no Pa\u00eds Vasco, Barcelona, Asturias, Madrid, Sevilla e Granada. Nesta \u00faltima cidade tres traballadores da construci\u00f3n perder\u00edan a vida ao disolver a polic\u00eda unha manifestaci\u00f3n. En setembro de 1970, na apertura do Campionato do Mundo de Pelota Vasca en San Sebasti\u00e1n, un nacionalista vasco, Joseba El\u00f3segui, prendeu lume \u00e1 s\u00faa roupa e arroxouse en chamas desde as bancadas para protestar ante Franco, al\u00ed presente, gritando: \"\u00abGora Euskadi askatuta\u00bb\" (\"Viva Euskadi libre\").\nTodo iso foi un caldo de cultivo de protestas que estalou con ocasi\u00f3n do consello de guerra contra os dezaseis militantes de ETA. Con todo, a\u00ednda que a oposici\u00f3n pol\u00edtica transformou o Proceso de Burgos nun xu\u00edzo popular ao propio r\u00e9xime e a presi\u00f3n popular evitou que as condenas a matar fosen executadas, o franquismo estaba lonxe de derrubarse e soubo reconducir a crise de decembro de 1970 cara a posici\u00f3ns inmobilistas; o que significar\u00eda unha maior contundencia represiva e unha reafirmaci\u00f3n dos principios fascistas do r\u00e9xime, sendo os \u00faltimos anos da ditadura os m\u00e1is duros desde a posguerra. A\u00ednda fixeron falta sete longos anos para ter as elecci\u00f3ns xerais de 1977, as primeiras desde a Segunda Rep\u00fablica, oito para ter a Constituci\u00f3n de 1978 que reformou o r\u00e9xime franquista (paradoxalmente desde a s\u00faa propia legalidade) ata convertelo nun sistema democr\u00e1tico, e nove para os primeiros estatutos de autonom\u00eda; durante a chamada Transici\u00f3n.\nAntecedentes.\nOs feitos remont\u00e1banse ao ano 1968. O 2 de agosto daquel ano era asasinado o polic\u00eda Melit\u00f3n Manzanas, xefe da Brigada de Investigaci\u00f3n Social (polic\u00eda pol\u00edtica ou secreta) da comisar\u00eda de San Sebasti\u00e1n e primeira v\u00edtima premeditada da historia de ETA. O 7 de xu\u00f1o fora asasinado Jos\u00e9 Pardines Arcay, axente da Garda Civil, ao interceptar a dous membros de ETA nun control de estrada. A ra\u00edz destes feitos o Goberno declarou o estado de excepci\u00f3n en Guip\u00fascoa, primeiro, e despois en toda Espa\u00f1a. As detenci\u00f3ns masivas desencadeadas durante eses anos conseguiron que para o outono de 1969 estes dezaseis membros de ETA xa estivesen presos, aos que se decidiu xulgar en consello de guerra por un tribunal militar. Aos imputados acus\u00e1baselles tam\u00e9n do asasinato do taxista Ferm\u00edn Monasterio P\u00e9rez, morto o 9 de abril de 1969, e tam\u00e9n doutros delitos, como atentados e roubos, que lles reportaron un bot\u00edn de m\u00e1is de 30 mill\u00f3ns de pesetas, as\u00ed como a colaboraci\u00f3n neles e o seu encubrimento.\nA competencia da Xurisdici\u00f3n Militar foi referendada por Auto da Audiencia de San Sebasti\u00e1n; e, recorrida ante o Tribunal Supremo de Espa\u00f1a, foi confirmada pola Sala Segunda. Para Armando Marchante Gil, quen tivo ao seu cargo unha das tres \u00e1reas b\u00e1sicas, a relixiosa, do Servizo Central de Documentaci\u00f3n (SECED), creado polo almirante Carrero Blanco, aqu\u00ed comeza unha cadea de torpezas que haber\u00eda de converter o proceso de Burgos nunha formidable operaci\u00f3n de propaganda contra a ditadura franquista que lle produciu un considerable desgaste.\nDada a condici\u00f3n de procedemento sumar\u00edsimo, o expediente permaneceu secreto para os acusados ata pouco antes de comezar o xu\u00edzo, o cal fora preparado meticulosamente durante meses. O capit\u00e1n Antonio Troncoso, vocal po\u00f1ente e asesor xurista da fiscal\u00eda no Proceso de Burgos, manifestou publicamente que o Ex\u00e9rcito elaborara un completo informe sobre a historia de ETA e a s\u00faa posible evoluci\u00f3n, polo que cab\u00eda entenderse que con este proceso pretend\u00edase escenificar a liquidaci\u00f3n de ETA e a vitoria do Estado sobre a incipiente insurxencia armada vasca. Coa direcci\u00f3n de ETA detida, consider\u00e1base que a organizaci\u00f3n estaba cortada de ra\u00edz, co que s\u00f3 restar\u00eda, mediante un proceso exemplarizante, xulgar, condenar e executar aos dirixentes do grupo para disuadir a posibles continuadores.\nO presidente do tribunal militar, o tenente coronel Manuel Ordov\u00e1s Gonz\u00e1lez, xa dera probas da s\u00faa eficacia ao condenar a morte a Andoni Arrizabalaga, membro de ETA xulgado en 1969 por outro consello de guerra presidido por Ordov\u00e1s. Do mesmo xeito que no caso de I\u00f1aki Sarasketa, esta pena logo ser\u00edalle conmutada; sendo ambos precedentes inmediatos ao Proceso de Burgos na conmutaci\u00f3n de penas de morte a membros de ETA grazas \u00e1 presi\u00f3n popular.\nOs feitos xulgados eran considerados un ataque ao r\u00e9xime espa\u00f1ol, polo que foron acusados xenericamente do delito de \u00abrebeli\u00f3n xeral continuada\u00bb. Chamaba a atenci\u00f3n o elevado n\u00famero de procesados (dezaseis, entre os que se atopaban tres mulleres e dous sacerdotes), as\u00ed como as penas solicitadas: seis penas de morte e 752 anos de c\u00e1rcere.\nTranscendencia do xu\u00edzo.\nA vista do \u00abSumar\u00edsimo 31/69\u00bb celebrouse do 3 ao 9 de decembro de 1970 na sala de xustiza do Goberno Militar de Burgos e o tribunal militar deliberou 18 d\u00edas en sesi\u00f3n ininterrompida. A xurisdici\u00f3n castrense en lugar de desagregar os feitos delituosos empe\u00f1ouse en acumulalos nun \u00fanico sumario, tanto por raz\u00f3ns de comodidade como por resaltar aos oficiais encargados do mesmo, xa que estimaba que unha condena masiva ter\u00eda unha maior exemplaridade. Desde o primeiro momento o Goberno de Franco decidiu dar unha ampla publicidade ao xu\u00edzo, o que foi aproveitado polas principais forzas da oposici\u00f3n para organizar unha campa\u00f1a en contra do mesmo movendo todos os seus apoios internacionais. A repercusi\u00f3n do xu\u00edzo foi tan grande que a sala onde se celebrou a vista non daba cabida aos centos de persoas que intentaron presencialo, repleta como estaba tanto de familiares e simpatizantes dos presos como de polic\u00edas de paisano, as\u00ed como dunha ampla representaci\u00f3n de xornalistas nacionais e estranxeiros e observadores de distintas asociaci\u00f3ns internacionais.\nDoutra banda, a reacci\u00f3n popular contra o xu\u00edzo traduciuse en paros de traballadores, folgas estudant\u00eds e manifestaci\u00f3ns cidad\u00e1s que paralizaron a vida econ\u00f3mica e social do Pa\u00eds Vasco e, en menor medida, Navarra, en resposta \u00e1 convocatoria de folga xeral realizada polas forzas da oposici\u00f3n. O 4 de decembro a polic\u00eda reprimiu a tiros unha manifestaci\u00f3n en \u00c9ibar onde resultou ferido Roberto P\u00e9rez Jauregi, que faleceu pouco tempo despois; e ese mesmo d\u00eda o Ministro da Gobernaci\u00f3n Tom\u00e1s Garicano solicitou no Consello de ministros a aprobaci\u00f3n da declaraci\u00f3n do estado de excepci\u00f3n en Guip\u00fascoa, que o d\u00eda 14 ampliouse a toda Espa\u00f1a.\nSecuestro do c\u00f3nsul honorario.\nA organizaci\u00f3n armada soubo aproveitar politicamente o xu\u00edzo co secuestro, o d\u00eda 1 de decembro de 1970, do c\u00f3nsul honorario de Alema\u00f1a Federal en San Sebasti\u00e1n, Eugen Beihl Schaeffer, equiparando a s\u00faa sorte \u00e1 dos procesados sobre os cales pend\u00eda a pena capital; o que atraeu a\u00ednda m\u00e1is a atenci\u00f3n internacional. Con todo, os procesados celebraron unha asemblea pouco antes de comezar o xu\u00edzo e decidiron condenar o secuestro, por entender que pod\u00eda prexudicar \u00e1s mobilizaci\u00f3ns en curso ao desviar a atenci\u00f3n cara ao mesmo. A\u00ednda que finalmente este desacordo non se fixo p\u00fablico, evidenciaba o cisma aberto en ETA trala s\u00faa VI Asemblea. Durante o secuestro, Telesforo Monz\u00f3n e a s\u00faa asociaci\u00f3n \"Anai Artea\" de apoio aos refuxiados no Pa\u00eds Vasco franc\u00e9s, exerceron con \u00e9xito como mediadores. O feito de que a maior\u00eda da prensa estranxeira non fose partidaria do r\u00e9xime ditatorial do xeneral Francisco Franco motivou a falta de rexeitamento maioritario polo asasinato do comisario Melit\u00f3n Manzanas; o cal ademais era considerado un experto torturador, polo que a s\u00faa morte foi incluso ben recibida polos grupos antifranquistas.\nActuaci\u00f3n da defensa.\nA presenza da prensa nacional e internacional na sala durante o xu\u00edzo, que comezou o 3 de decembro, foi aproveitada pola defensa para danar moral e politicamente ao r\u00e9xime franquista coas s\u00faas alegaci\u00f3ns. O equipo que os defendeu estaba formado por dezaseis avogados -alg\u00fans dos cales m\u00e1is tarde adquirir\u00edan unha certa celebridade- e os seus gastos foron sufragados por cuestaci\u00f3n popular grazas aos fondos recadados pola agrupaci\u00f3n clandestina \"Eusko Abertzale Laguntza\". Como avogados actuaron Josep Sol\u00e9 i Barber\u00e0, Gregorio Peces-Barba, Jos\u00e9 Antonio Etxebarrieta, Juan Mar\u00eda Bandr\u00e9s, Miguel Castells e Francisco Letamendia, entre outros, os cales tiveron como asistentes a Txiki Benegas e Eduardo Moreno Bergaretxe. Entre todos planearon unha coidada escenificaci\u00f3n ante o tribunal militar, na que os acusados e os seus avogados puideron facer o papel de acusadores coas s\u00faas declaraci\u00f3ns, para as\u00ed dar a co\u00f1ecer internacionalmente a situaci\u00f3n de opresi\u00f3n e represi\u00f3n \u00e1 que estaba sometido o Pa\u00eds Vasco. Ademais, todos os d\u00edas os avogados da defensa celebraban conferencias de prensa nas que se pormenorizaba a evoluci\u00f3n do xu\u00edzo.\nIntervenci\u00f3n de altas xerarqu\u00edas eclesi\u00e1sticas.\nOutra das raz\u00f3ns da notoriedade foi a intervenci\u00f3n de altas xerarqu\u00edas eclesi\u00e1sticas. Favorec\u00eda extraordinariamente esta actuaci\u00f3n o feito de que entre os procesados figurasen dous cl\u00e9rigos: Julen Calzada Ugalde, coadxutor da parroquia de Iurreta, en Durango, e Jon Etxabe Garitacelaya, p\u00e1rroco da ermida de Azitain, en \u00c9ibar, quen abandonara o seu cargo en 1968 para converterse en \"liberado\" de ETA (a soldo da organizaci\u00f3n e con dedicaci\u00f3n exclusiva) sen que o seu bispo lle chamase \u00e1 orde.\nPor unha banda, a presenza de dous sacerdotes entre os procesados fixo que a Igrexa se presentase como parte interesada, solicitando infrutuosamente que o xu\u00edzo fose civil e non militar; por outro, a Igrexa vasca ti\u00f1a entre os seus membros a moitos simpatizantes de organizaci\u00f3ns opostas ao R\u00e9xime. No Pa\u00eds Vasco a Igrexa cedeu locais para reuni\u00f3ns e encerros en prol da amnist\u00eda, pero sobre todo destacou o feito da redacci\u00f3n de cartas pastorais alusivas ao caso para a s\u00faa lectura como homil\u00edas. A que tivo m\u00e1is repercusi\u00f3ns foi a que se deu a co\u00f1ecer o 22 de novembro de 1970, asinada conxuntamente polo bispo de San Sebasti\u00e1n, Jacinto Argaya Goicoechea, e o administrador apost\u00f3lico de Bilbao, Jos\u00e9 Mar\u00eda Cirarda Lachiondo.\nO Goberno espa\u00f1ol insist\u00eda en que o xu\u00edzo fose a porta pechada, alegando o disposto no Concordato de 1953 para os casos nos que fose xulgado un cl\u00e9rigo. Esta era o mellor xeito de poder filtrar \u00e1 s\u00faa conveniencia a informaci\u00f3n do que ocorrese dentro da sala. Pero como isto \u00eda en contra dos prop\u00f3sitos de axitaci\u00f3n propagand\u00edstica da oposici\u00f3n, os sacerdotes procesados ameazaron con pedir a s\u00faa secularizaci\u00f3n e os bispos Cirarda e Argaya acudiron \u00e1 Santa S\u00e9 para conseguir que o xu\u00edzo se celebrase a porta aberta. Finalmente, o Consello de Ministros accedeu aos desexos da Santa S\u00e9.\nO 25 de novembro, unha semana antes de que comezase o xu\u00edzo, a Capitan\u00eda Xeneral de Burgos decretou a audiencia p\u00fablica. Con todo, os bispos Cirarda e Argaya non se dedicaron a acougar tensi\u00f3ns en v\u00e9speras e durante o xu\u00edzo, publicando unha carta pastoral onde aclaraban a s\u00faa postura ante o proceso e onde, entre outras cousas, manifestaban: \nEsta carta pastoral tivo resposta por parte do Ministerio de Xustiza de Espa\u00f1a: \nReacci\u00f3ns fora do Pa\u00eds Vasco e Navarra.\nEn Catalu\u00f1a, o 12 de decembro, trescentos artistas e intelectuais catal\u00e1ns encerr\u00e1ronse na abad\u00eda de Montserrat e lanzaron un manifesto no que ped\u00edan a amnist\u00eda total, liberdades democr\u00e1ticas e o dereito \u00e1 autodeterminaci\u00f3n. A ocupaci\u00f3n finalizou o d\u00eda 14, d\u00eda que o Consello de Ministros decretou un novo estado de excepci\u00f3n, pois se temeu que o abade e os monxes sufrisen represalias.\nEn Madrid un centenar de avogados encerrouse no Palacio de Xustiza, e en Le\u00f3n, durante o Congreso da Avogac\u00eda espa\u00f1ola, leuse un comunicado dos presos vascos e aprob\u00e1ronse, entre outras materias, as petici\u00f3ns da desaparici\u00f3n das xurisdici\u00f3ns especiais e a abolici\u00f3n da pena de morte. Tam\u00e9n se produciron, en toda Espa\u00f1a, manifestaci\u00f3ns multitudinarias contra este proceso e pedindo a liberdade dos procesados, as\u00ed como protestas universitarias e outras manifestaci\u00f3ns relacionadas con conflitos socio-laborais que sumaban \u00e1s s\u00faas reivindicaci\u00f3ns a demanda de amnist\u00eda.\nEn Europa as informaci\u00f3ns e editoriais nos medios de comunicaci\u00f3n a favor dos procesados inclu\u00edron o apoio de intelectuais como Jean-Paul Sartre.\nParalelamente produc\u00edronse mobilizaci\u00f3ns de protesta contra a ditadura franquista en distintas cidades europeas e suramericanas, as\u00ed como ataques a delegaci\u00f3ns diplom\u00e1ticas espa\u00f1olas. En Mil\u00e1n, un novo estudante morreu polos disparos da polic\u00eda italiana.\nConsecuencias.\nUn c\u00famulo de feitos fixo que o proceso, inicialmente concibido para asestar un duro golpe a ETA, finalmente se convertese nunha estocada para o R\u00e9xime. O primeiro deles foi un err\u00f3neo movemento pol\u00edtico, interesado en resaltar aos oficiais encargados do mesmo como unha oportunidade de promoci\u00f3n persoal.\nAs\u00ed converteron ao proceso nun xu\u00edzo colectivo, unindo nunha soa causa os dezaseis casos individuais. Non intu\u00edron que facendo isto centraban a opini\u00f3n internacional sobre as aspiraci\u00f3ns vascas, compartidas por todos os acusados, en lugar de concentralas nas presuntas actividades terroristas dalg\u00fans deles.\nA organizaci\u00f3n, ent\u00f3n debilitada polas \u00faltimas detenci\u00f3ns, ademais atop\u00e1base dividida a ra\u00edz da s\u00faa VI Asemblea entre os partidarios de convertela nun partido marxista-leninista que exercese de vangarda nas loitas obreiras (ETA-VI) e quen consideraban que deb\u00eda continuar a loita armada como un movemento de liberaci\u00f3n nacional vasco (ETA-V). Os procesados en principio estaban ali\u00f1ados cos primeiros, cuxa tendencia era maioritaria na organizaci\u00f3n; pero finalmente unha parte significativa deles dar\u00eda o seu apoio a ETA-V, o que reforzar\u00eda a s\u00faa estratexia armada pasando a denominarse simplemente ETA pouco despois. Con este xu\u00edzo, co que se pretend\u00eda dar un golpe mortal a ETA, pasou xustamente o contrario, co engadido dunha extraordinaria e reforzadora publicidade internacional para a banda. O r\u00e9xime franquista favoreceu que naqueles d\u00edas ETA conseguise unha ampla admiraci\u00f3n, seducindo como complemento da loita de masas dos obreiros.\nOutro feito non menos importante, foi o efectivo movemento t\u00e1ctico de ETA-V co secuestro do c\u00f3nsul alem\u00e1n (ETA-VI, pola s\u00faa banda, organizara a fuxida dos presos mediante a construci\u00f3n dun t\u00fanel pero fracasou no seu intento). As autoridades alem\u00e1s, pa\u00eds de importantes provedores, clientes e investidores en Espa\u00f1a, comezaron a exercer presi\u00f3ns con tal de que as sentenzas de morte non se levasen a cabo. Quedaba patente que, en caso contrario, haber\u00eda sanci\u00f3ns econ\u00f3micas. Finalmente a implicaci\u00f3n de parte da Igrexa a favor da amnist\u00eda acabou de romper o c\u00edrculo.\nO proceso puxo en evidencia a existencia de diversos motivos de preocupaci\u00f3n para aquel r\u00e9xime que envellec\u00eda:\nCondenas.\nDurante os d\u00edas que transcorreron entre o fin da vista e a data da sentenza, os medios de comunicaci\u00f3n europeos insistiron en informaci\u00f3ns relativas \u00e1 sa\u00fade visiblemente deteriorada de Franco e a posibles descomenencias internas no Goberno, que explicar\u00edan a demora no fallo. Alg\u00fans correspondentes quixeron ver unha posible pugna polo poder entre falanxistas e membros do Opus Dei, estes \u00faltimos maioritarios no Goberno e que apostaban por unha t\u00edmida reforma tecnocr\u00e1tica na econom\u00eda que posibilitase a s\u00faa apertura ao exterior fronte \u00e1s posturas inmobilistas daqueles, a\u00ednda que no ideol\u00f3xico non tivesen maiores diferenzas pois ambos sectores eran firmes partidarios do nacionalcatolicismo. Tampouco faltaron as informaci\u00f3ns relativas a presi\u00f3ns dentro do propio Ex\u00e9rcito.\nCon todo, o almirante Luis Carrero Blanco dirixiuse \u00e1s Cortes Espa\u00f1olas o 21 de decembro de 1970 na s\u00faa calidade de vicepresidente do Goberno afirmando que calquera foco de subversi\u00f3n ser\u00eda desarticulado. Ao longo do seu discurso tratou de explicar como o terrorismo non era consecuencia de circunstancias internas, sen\u00f3n da estratexia que o comunismo segu\u00eda para suscitar m\u00faltiples guerras simult\u00e1neas, consecutivas e entrelazadas. Para a s\u00faa futura v\u00edtima, ETA tan s\u00f3 era unha fracci\u00f3n m\u00e1is dese ex\u00e9rcito subterr\u00e1neo, presente en todo o mundo e posto ao servizo da Uni\u00f3n Sovi\u00e9tica.\nO 25 de decembro de 1970, ETA liberaba ao c\u00f3nsul honorario secuestrado. O 28 de decembro, \u00e1s catro da tarde, o comandante Carlos Granados Mezquita, na s\u00faa calidade de fiscal, fixo p\u00fablica a sentenza coa confirmaci\u00f3n das seis penas de morte iniciais e tres m\u00e1is, xa que tres acusados foron atopados culpables de dous delitos capitais cada un (asasinato e delito continuado de bandidaxe) polos que tam\u00e9n foron condenados.\nEn total nove sentenzas de morte, cincocentos dezanove anos de c\u00e1rcere e multas por un valor de seis mill\u00f3ns de pesetas. As penas impostas na dura sentenza, que superaban as petici\u00f3ns do fiscal, acabaron de polarizar a atenci\u00f3n sobre Burgos, creando unha opini\u00f3n contraria \u00e1s penas de morte e favorable ao indulto dos procesados.\nClemencia.\nO mesmo 28 de decembro o capit\u00e1n xeneral de Burgos Tom\u00e1s Garc\u00eda Rebull confirmou a sentenza. Os paros, as folgas e as manifestaci\u00f3ns en favor dos condenados intensific\u00e1ronse tanto no Pa\u00eds Vasco e Navarra como no resto de Espa\u00f1a, a pesar do estado de excepci\u00f3n; as\u00ed como en Europa, Estados Unidos de Am\u00e9rica, Am\u00e9rica do Sur e Australia. Nos d\u00edas posteriores, o Goberno espa\u00f1ol recibiu presi\u00f3ns diplom\u00e1ticas de pa\u00edses como Francia, Italia, Reino Unido, Alema\u00f1a Federal, Dinamarca, B\u00e9lxica, Austria, Suecia, Noruega, Irlanda, Venezuela, Chile e o propio Vaticano. A\u00ednda que as sentenzas estaban ditadas de acordo ao C\u00f3digo de Xustiza Militar vixente, a s\u00faa execuci\u00f3n far\u00eda m\u00e1is dif\u00edcil a necesaria evoluci\u00f3n do r\u00e9xime que buscaba v\u00ednculos m\u00e1is pr\u00f3ximos con Europa Occidental.\nO ditador Francisco Franco era consciente de que a clemencia ser\u00eda interpretada como debilidade, pese a que tam\u00e9n houbo manifestaci\u00f3ns a favor do Goberno e o Ex\u00e9rcito alentadas pola prensa af\u00edn ao Movemento. Por\u00e9n, as autoridades estaban desbordadas. O d\u00eda 29 de decembro reuniuse o Consello do Reino, e o d\u00eda 30 de decembro f\u00edxoo o Consello de ministros en El Pardo, acordando por unanimidade conmutar as penas de morte por cadeas perpetuas, as s\u00faas inmediatas inferiores.\nSete anos m\u00e1is tarde, todos os procesados conseguir\u00edan a liberdade trala amnist\u00eda xeral de 1977 promulgada polo presidente Adolfo Su\u00e1rez. Con todo, os cinco condenados por asasinato antes de ser amnistiados foron expulsados de Espa\u00f1a: Xabier Izko de la Iglesia, a Oslo (Noruega); e Teo Uriarte, Jokin Gorostidi, Mario Onaindia, Xabier Larena e Unai Dorronsoro, a Bruxelas (B\u00e9lxica).\nEvoluci\u00f3n pol\u00edtica dos acusados.\nTrala s\u00faa sa\u00edda do c\u00e1rcere, de entre os procesados xurdir\u00edan varias figuras pol\u00edticas que ter\u00edan un papel notable en diferentes organizaci\u00f3ns pol\u00edticas da esquerda vasca durante e logo da Transici\u00f3n. A adscrici\u00f3n a unha ou outra organizaci\u00f3n pol\u00edtica debeuse \u00e1 evoluci\u00f3n de cada un nos anos posteriores ao xu\u00edzo.\nMario Onaindia, Teo Uriarte, Xabier Izko de la Iglesia e Xabier Larena integr\u00e1ronse en EIA e posteriormente en Euskadiko Ezkerra (EE). Mario Onaindia e Teo Uriarte ser\u00edan dirixentes desta formaci\u00f3n e posteriormente promoveron a fusi\u00f3n de EE coa federaci\u00f3n vasca do PSOE. Como membro do Partido Socialista de Euskadi-Euskadiko Ezkerra (PSE-EE), Teo Uriarte foi tenente de alcalde de Bilbao e xerente da Fundaci\u00f3n para a Liberdade con Nicolas Redondo Terreros e Edurne Uriarte. En maio de 2003, Mario Onaindia recibiu o III Premio Jos\u00e9 Lu\u00eds L\u00f3pez de Lacalle polas s\u00faas publicaci\u00f3ns na defensa da liberdade e contra o terrorismo. Todos eles renegaron publicamente do seu pasado en ETA.\nJokin Gorostidi e Itziar Aizpurua integr\u00e1ronse en HASI e posteriormente ser\u00edan dirixentes de Herri Batasuna (HB), partido no que tam\u00e9n militou Arantxa Arruti. Tempo despois, Aizpurua participou na lista electoral presentada pola esquerda abertzale baixo as siglas de D3M, ilegalizada pola Audiencia Nacional en 2009.\nUnai Dorronsoro e a s\u00faa irm\u00e1 Ione Dorronsoro integr\u00e1ronse no Movemento Comunista de Euskadi (EMK) tralo seu paso por Euskadiko Ezkerra e, m\u00e1is tarde, abandonar\u00edan a pol\u00edtica activa.\nJosu Abrisketa, integrado ETA pol\u00edtico-militar e, despois de ser detido de novo en Francia, acabar\u00eda por ser deportado a Cuba.\nAntton Karrera e Jon Etxabe integr\u00e1ronse na Liga Komunista Iraultzailea (LKI). Antton Karrera ser\u00eda dirixente de LKI e despois integrar\u00edase en Ezker Batua-Berdeak, sendo coordinador desta formaci\u00f3n en Guip\u00fascoa e parlamentario vasco. Pola s\u00faa banda, Jon Etxabe continuar\u00eda a s\u00faa militancia en Zutik.\nO resto de acusados deixar\u00edan a pol\u00edtica activa. Bittor Arana exercer\u00eda de sindicalista de base de CCOO."}
{"id": "271517", "revid": "12452", "url": "https://gl.wikipedia.org/wiki?curid=271517", "title": "Mar\u00eda das Mercedes de Borb\u00f3n-D\u00faas Sicilias", "text": ""}
{"id": "271523", "revid": "7802", "url": "https://gl.wikipedia.org/wiki?curid=271523", "title": "Alfonso de Borb\u00f3n y Borb\u00f3n-Dos Sicilias", "text": ""}
{"id": "271554", "revid": "98629", "url": "https://gl.wikipedia.org/wiki?curid=271554", "title": "Castelo de Lanhoso", "text": "O Castelo de Lanhoso, tam\u00e9n co\u00f1ecido como Castelo de P\u00f3voa de Lanhoso \u00e9 unha fortificaci\u00f3n situada no concello de P\u00f3voa de Lanhoso, no distrito de Braga (Portugal). A\u00ednda que na actualidade perdeu boa parte da s\u00faa arquitectura orixinal, \u00e9 un dos castelos m\u00e1is co\u00f1ecidos de Portugal. En 1910 foi nomeado Monumento Nacional.\n\u00c9rguese no alto do Monte do Pilar, o meirande monte gran\u00edtico de Portugal, protexido polos vales dos r\u00edos Ave e C\u00e1vado. Foi constru\u00eddo no s\u00e9culo XI, a\u00ednda no Reino de Galiza, sobre un antigo poboado castrexo romanizado, o castro de Lanhoso. No s\u00e9culo XVII ergueuse un santuario no seu interior, utilizando a propia pedra das antigas murallas.\nHistoria.\nAntecedentes.\nSegundo as escavaci\u00f3ns arqueol\u00f3xicas, a zona estivo xa poboada durante a Idade do Cobre. O primitivo castro foi romanizado, constru\u00edndose unha torre militar a car\u00f3n da estrada que un\u00eda \"Bracara Augusta\" (actual Braga), \"Aquae Flaviae\" (hoxe Chaves) e \"Asturica Augusta\" (actual Astorga) polo sur do r\u00edo C\u00e1vado.\nO castelo medieval.\nA torre romana quedou reducida aos alicerces. O arcebispo de Braga Pedro I (1071-1091) mandou a construci\u00f3n do castelo co obxectivo de defender a s\u00e9 episcopal, conforme unha inscrici\u00f3n nun perpia\u00f1o nos alicerces e o per\u00edmetro da fortificaci\u00f3n. Tr\u00e1tase da epigraf\u00eda m\u00e1is antiga nun castelo de Portugal, e reza \"PETRIS AEPISCOPUS\" (Bispo Pedro).\nNa fortaleza refuxiouse Tareixa de Le\u00f3n, vi\u00fava de Henrique de Borgo\u00f1a (1093-1112) e nai de Afonso I de Portugal, cando foi atacada polas forzas da s\u00faa medio irm\u00e1, Urraca de Le\u00f3n e Castela, ra\u00ed\u00f1a de Le\u00f3n. En 1121, cercada polas tropas de Urraca, Tareixa conseguiu negociar un acordo (o Tratado de Lanhoso) grazas ao cal salvou o seu condado. Tareixa regresou ao castelo detida polo seu propio fillo logo da Batalla de San Mamede (1128), e sobreviviu \u00e1 prisi\u00f3n e faleceu en Galiza en 1130.\nO castelo reformouse a finais do s\u00e9culo XII e inicios do s\u00e9culo XIII, coa construci\u00f3n da torre da homenaxe. O castelo era ent\u00f3n a \"cabe\u00e7a de terra\", con grande importancia rexional.\nNo s\u00e9culo XIII a fortaleza foi escenario dun terrible crime pasional: o seu alcaide, Rui Gon\u00e7alves de Pereira, antepasado de Nuno \u00c1lvares Pereira, regresou ao castelo ao saber da infidelidade conxugal da s\u00faa esposa, In\u00eas Sanches, namorada dun frade do mosteiro de Bouro, e tras fechar as portas ordenou prenderlle lume \u00e1 alcazaba, provocando a morte tanto dos amantes como do persoal que al\u00ed traballaba por non denunciaren o feito.\nXa en 1264 o alcaide Godinho Fafez, bisneto de Fafez Luz, se\u00f1or dos dominios de Lanhoso na \u00e9poca de Afonso Henriques, nomeou como sucesor Mem Curvo. O rei Dinis de Portugal concedeu foros \u00e1 vila de P\u00f3voa de Lanhoso o 25 de setembro de 1292, que foron renovados por Manuel I de Portugal no \"Foral Novo\" o 4 de xaneiro de 1514.\nSantuario da Nosa Se\u00f1ora do Pilar.\nCo inicio da Idade Moderna, consolidadas as fronteiras do reino, o castelo perdeu progresivamente a s\u00faa importancia estrat\u00e9xica, quedando abandonado e en ru\u00ednas. O proceso acentuouse a partir de finais do s\u00e9culo XVII, cando Andr\u00e9 da Silva Machado, un comerciante do Porto, decidiu erguer unha r\u00e9plica do Santuario do Bom Jesus de Braga. En 1680 obtivo autorizaci\u00f3n para demoler o antigo castelo e reaproveitar a pedra para edificar un santuario baixo invocaci\u00f3n da Nosa Se\u00f1ora do Pilar. Iniciouse as\u00ed o desmonte de parte da barbacana e das murallas, edific\u00e1ndose no interior do recinto unha igrexa, a escalinata e as capelas de peregrinaci\u00f3n.\nAs obras do santuario prosegu\u00edan en 1724, como testemu\u00f1ou Peeter van Craesbeeck en \"Mem\u00f3rias Ressuscitadas da Prov\u00edncia de Entre Douro e Minho no ano de 1726\", onde describe o estado de ru\u00edna do castelo. Esta situaci\u00f3n corrob\u00f3raa o reitor Paulo Antunes Alonso en \"Mem\u00f3rias Paroquiais de 1758\", ao referir que restaba apenas a torre da homenaxe, da cal a esquina suroeste fora damnificada por un raio.\nRecuperaci\u00f3n.\nO castelo foi clasificado como Monumento Nacional por Decreto de 16 de xu\u00f1o de 1910, publicado no DG n\u00ba 136 de 23 de xu\u00f1o de 1910.\nEn 1938 a Direc\u00e7\u00e3o-Geral dos Edif\u00edcios e Monumentos Nacionais (DGEMN) deu inicio a obras de consolidaci\u00f3n e restauraci\u00f3n, inclu\u00edndose traballos de prospecci\u00f3n arqueol\u00f3xica, limpeza, reconstituci\u00f3n dos dous cubelos ladeando o port\u00f3n de entrada, do arco dese port\u00f3n, da torre da homenaxe, de anacos das murallas e a\u00ednda de dunha estrada de acceso ao castelo, as\u00ed como de obras no santuario. Lev\u00e1ronse a cabo novas actuaci\u00f3ns en 1958-1959, 1973 e 1975-1976. En 1996 o castelo foi reaberto ao p\u00fablico, logo de que a C\u00e2mara Municipal con apoio da Associa\u00e7\u00e3o Adere-Lanhoso procedesen a realizar traballos de limpeza e consolidaci\u00f3n de estruturas, as\u00ed como \u00e1 remodelaci\u00f3n dos pisos interiores da torre.\nArquitectura.\nO recinto est\u00e1 situado a 385 metros de altitude. Ten planta hexagonal irregular, de estilo rom\u00e1nico e g\u00f3tico. O port\u00f3n de entrada est\u00e1 no muro sur, a car\u00f3n da torre da homenaxe, con arco quebrado, flanqueado por dous torre\u00f3ns ameados de planta cuadrangular. A muralla \u00e9 percorrida por adarve protexido por un parapeto encimado por ameas piramidais, algunhas das cales presentan aberturas con troneiras.\nA torre da homenaxe sit\u00faase na cota m\u00e1is elevada do terreo, cara ao leste. Ten planta cuadrangular, e foi erguida a partir dos primitivos alicerces romanos (tres torre\u00f3ns equidistantes). As s\u00faas paredes, de case dez metros de altura, superan o metro de grosor. Unha escaleira de pedra comunica a porta da torre en arco quebrado, rasgada a tres metros do chan, coa praza de armas, de planta cuadrangular e uns 500 m\u00b2, onde se ergu\u00edan a morada do alcaide e demais dependencias, inclu\u00edda a cisterna.\nNo exterior, o recinto est\u00e1 defendido por unha barbacana de planta aproximadamente el\u00edptica, na cal se rasga, cara ao norte, o port\u00f3n de entrada, ao que se accede por unha escaleira tallada na rocha e que est\u00e1 flanqueado por un cubelo ameado. Un segundo cubelo \u00e9rguese cara ao leste."}
{"id": "271555", "revid": "89787", "url": "https://gl.wikipedia.org/wiki?curid=271555", "title": "Pelagibacter ubique", "text": "Candidatus Pelagibacter ubique' \u00e9 a \u00fanica especie do x\u00e9nero bacteriano Pelagibacter, a cal foi illada e nomeada en 2002, e que actualmente est\u00e1 en proceso de ser publicada validamente de acordo co C\u00f3digo Internacional de Nomenclatura Bacteriana, polo que ten polo momento o status de especie candidata (\"candidatus\"). \u00c9 un membro moi abondoso do clado SAR11 do filo Alphaproteobacteria. Os membros do SAR11 son organismos moi dominantes que se encontran en augas doces e salgadas de todo o mundo. Inicialmente foi co\u00f1ecida s\u00f3 polos seus xenes de ARNr, que se identificaron por primeira vez en mostras ambientais tomadas do Mar dos Argazos en 1990 polo laboratorio de Stephen Giovannoni da Universidade do estado de Oreg\u00f3n, e despois atopada en todos os oc\u00e9anos do mundo. \"\"Ca.\" P. ubique\" e os seus parentes poden ser os organismos m\u00e1is abundantes no oc\u00e9ano, e moi posiblemente as bacterias m\u00e1is abundantes no mundo, inclu\u00eddos os ecosistemas terrestres. Poden supo\u00f1er un 25% de todas as c\u00e9lulas do plancto microbiano, e no ver\u00e1n poden chegar a ser a metade das c\u00e9lulas presentes na superficie das augas dos oc\u00e9anos temperados.\nTen forma de bacilo ou de crecente, \u00e9 gramnegativa e \u00e9 unha das menores c\u00e9lulas replicantes co\u00f1ecidas, cunha lonxitude de s\u00f3 0,37-0,89 \u00b5m e un di\u00e1metro de s\u00f3 0,12-0,20\u00a0\u00b5m. O 30% do volume da c\u00e9lula est\u00e1 ocupado polo seu xenoma. Recicla o carbono org\u00e1nico disolto, polo que xoga un importante papel no ciclo do carbono na Terra. \u00c9 un organismo olig\u00f3trofo, xa que vive en ambientes con escasos nutrientes.\nCultivo.\nPuideron cultivarse varias cepas de \"\"Ca.\" P. ubique\" grazas \u00e1 mellora das t\u00e9cnicas de illamento. A cepa m\u00e1is estudada \u00e9 a HTCC1062 (colecci\u00f3n de cultivos de alto rendemento).\nOs factores que regulan as poboaci\u00f3ns de SAR11 a\u00ednda se co\u00f1ecen pouco. Te\u00f1en sensores para a limitaci\u00f3n de nitr\u00f3xeno, fosfato, e ferro, e un requirimento pouco usual de compostos de xofre reducido. Hipotet\u00edzase que estes organimos foron moldeados na evoluci\u00f3n nun ecosistema baixo en nutientes (oligotr\u00f3fico), como o mar dos Argazos, onde foron descubertos.\nUnha poboaci\u00f3n de c\u00e9lulas de \"\"Ca.\" P. ubique\" pode duplicarse cada 29 horas, o cal \u00e9 unha velocidade moi lenta, pero poden replicarse en ambientes moi baixos en nutrientes. Esta especie pode cultivarse nun medio definido, artificial ao que se engada xofre reducido, glicina, piruvato e vitaminas.\nXenoma.\nO xenoma da cepa HTCC1062 de \"\"Ca.\" P. ubique\" foi completamente secuenciado en 2005, e ten s\u00f3 1.308.759 pares de bases), polo que \u00e9 o xenoma m\u00e1is pequeno co\u00f1ecido de todos os organismos vivos de vida libre. S\u00f3 codifica 1.354 marcos de lectura abertos cun total de 1.389 xenes. As \u00fanicas especies con xenomas a\u00ednda m\u00e1is pequenos son parasitos ou simbiontes intracelulares, como \"Mycoplasma genitalium\" ou \"Nanoarchaeum equitans\". \"\"Ca.\" P. ubique\" \u00e9 tam\u00e9n a especie de vida libre que ten o menor n\u00famero de marcos lectura abertos e con espazadores interx\u00e9nicos m\u00e1is curtos, pero, malia todo, pos\u00fae rutas metab\u00f3licas para sintetizar 20 amino\u00e1cidos e a maior\u00eda dos cofactores que precisa. Carece de pseudoxenes, intr\u00f3ns, transpos\u00f3ns, elementos extracromos\u00f3micos, ou inte\u00ednas. O seu xenoma foi simplificado ou optimizado na evoluci\u00f3n, polo que o organimso reduciu a cantidade de enerx\u00eda requirida para a replicaci\u00f3n celular. \"\"Ca.\" P. ubique\" aforra enerx\u00eda usando os pares de bases A e T (\u224870,3% do total de pares de bases) porque estas conte\u00f1en menos nitr\u00f3xeno, que \u00e9 un recurso dif\u00edcil de conseguir.\nIdentific\u00e1ronse ARNs non codificantes en \"\"Ca.\" P. ubique\" por medio dun exame bioinform\u00e1tico do xenoma publicado e de datos metaxen\u00f3micos. Exemplos de ARNnc atopados neste organismo son o riboswitch SAM-V, e outros elementos reguladores en cis como o motivo \"rpsB\". Outro exemplo dun ARNnc importante desta especie e doutras especies do clado SAR11 \u00e9 un riboswitch conservado activado por glicina para a malato sintase, que aparentemente causa \"auxotrofia funcional\" para a glicina ou precursores da glicina para atinxir un crecemento \u00f3ptimo.\nAtopouse tam\u00e9n que ten xenes para a proteorrodopsina, que axudan ao funcionamento de bombas de prot\u00f3ns mediadas pola luz. Hai sut\u00eds diferenzas na expresi\u00f3n destas secuencias cod\u00f3n cando se someten \u00e1 exposici\u00f3n \u00e1 luz ou na escuridade. Expr\u00e9sanse outros xenes para a fosforilaci\u00f3n oxidativa cando est\u00e1n en condici\u00f3ns de escuridade.\nNome.\nO nome procede do lat\u00edn \"pelagus\", mar (\u00e1 s\u00faa vez procedente do grego \u03c0\u03ad\u03bb\u03b1\u03b3\u03bf\u03c2, pelagos) e o sufixo \"-bacter\", bast\u00f3n, bacteria, e o nome do da especie v\u00e9n do lat\u00edn \"ubique\", ubicua, que est\u00e1 en todas partes; \"ubique\" \u00e9 un adverbio, cando deber\u00eda ser un nome ou adxectivo, porque as especies \"Candidatus\" non foron a\u00ednda corrixidas gramaticalmente (ver regra 12c do IBCN).\nO status de \"Candidatus\" t\u00e9\u00f1eno as especies propostas das cales falta informaci\u00f3n (cf.), o que impide consideralas especies validadas segundo o c\u00f3digo bacteriol\u00f3xico, como \u00e9 o dep\u00f3sito dunha mostra en dous dep\u00f3sitos de c\u00e9lulas p\u00fablicos ou a falta de an\u00e1lise de \u00e1cido graxo metil \u00e9steres (an\u00e1lise FAME). O \"\"Candidatus\" Pelagibacter ubique\" non est\u00e1 nas colecci\u00f3ns de cultivos ATCC nin DSMZ , nin se lle realizaron an\u00e1lises de l\u00edpidos e quinonas. O nome dos \"candidatus\" non se escribe en cursiva na literatura ata que pasen a ser especies validadas, polo que aparece escrita como \"\"Candidatus\" Pelagibacter ubique\" ou, abreviadamente, \"\"Ca.\" Pelagibacter ubique\" ou \"\"Ca.\" P. ubique\".\nA cepa tipo da especie \"\"Candidatus\" P. ubique\" \u00e9 a HTTC1062, que \u00e1 s\u00faa vez \u00e9 a especie tipo do x\u00e9nero \"Pelagibacter\", e este \u00e9 o x\u00e9nero tipo do clado SAR11 ou familia Pelagibacteraceae.\nBacteri\u00f3fago.\nEn 2013 publicouse na revista \"Nature\" que se descubrira o bacteri\u00f3fago HTVC010P, que ataca a \"\"Ca.\" P. ubique\", e que este virus era probablemente \"o organismo m\u00e1is com\u00fan no planeta\"."}
{"id": "271557", "revid": "27155", "url": "https://gl.wikipedia.org/wiki?curid=271557", "title": "Pelagibacter", "text": ""}
{"id": "271558", "revid": "23204", "url": "https://gl.wikipedia.org/wiki?curid=271558", "title": "O Caim\u00e1n do r\u00edo Tea", "text": "O Caim\u00e1n do r\u00edo Tea, \u00e9 unha banda de rock brav\u00fa fundada en Ponteareas no ano 1991\nTraxectoria.\nDespois duns anos de aprendizaxe saltan \u00e1 fama coa participaci\u00f3n na secci\u00f3n musical do programa da TVG \"Xabar\u00edn Club\" coa canci\u00f3n \"Estou na lavadora\". Esta canci\u00f3n ter\u00eda bastante repercusi\u00f3n, sendo inclu\u00edda no recompilatorio \"A cantar con Xabar\u00edn\" editado por BOA en 1994.\nEse mesmo ano ao igual que outros grupos coma Os Rastreros, Os Diplom\u00e1ticos de Monte-Alto e Os Skornabois re\u00fanense en Chantada, na taberna \"El caballero de Viana\", para asinar o \"Manifesto de Viana\" e establecer as bases do movemento brav\u00fa. Co tempo tam\u00e9n participar\u00edan no disco recompilatorio \"Uni\u00f3n Brav\u00fa\" (Edici\u00f3ns do Cumio, 1996) coa canci\u00f3n \"Manolo Pescadilla\".\nEn 1995 asinan co selo Sons Galiza, onde coinciden con Yellow Pixoli\u00f1as, e lanzan o seu primeiro disco \"Feito na Casa\", producido por Miguel Costas e no que parodian a portada do disco de Bruce Springsteen \"Born in the U.S.A.\"\nEse mesmo ano ga\u00f1an o Certame Galego da Canci\u00f3n e como premio editan o disco \"Certame Galego da Canci\u00f3n Xuventude 95\" (Xunta de Galicia, 1995), composto por cinco canci\u00f3ns. Volven participar no Xabar\u00edn Club coa canci\u00f3n \"Ven a bailar\" e no ano 1998 gravan o seu \u00faltimo traballo, un sinxelo autoeditado con d\u00faas canci\u00f3ns.\nFinalmente o Caim\u00e1n do r\u00edo Tea desaparece e anos despois, en 2006, apareceu Capit\u00e1n Furilo, no que se mant\u00e9n a formaci\u00f3n orixinal salvo Xos\u00e9 Cambra, que foi substitu\u00eddo por Oscar T. Este grupo acabar\u00eda tendo un corte musical totalmente diferente.\nNo ano 2013 volveron xuntarse para concertos e participar no certame Rock in R\u00edo Tea."}
{"id": "271560", "revid": "56817", "url": "https://gl.wikipedia.org/wiki?curid=271560", "title": "Jjigae", "text": "Jjigae (pronunciado como \"chi-gu\u00e9\") \u00e9 un prato da coci\u00f1a coreana similar aos estufados occidentais. Un jjigae t\u00edpico est\u00e1 fortemente ali\u00f1ado con pemento e s\u00e9rvese aos comensais fervendo. Unha comida coreana est\u00e1ndar incl\u00fae por regra xeral ou un jjigae ou unha sopa.\nTipos de jjigae.\nOs jjigaes p\u00f3dense dividir en diversas categor\u00edas, dependendo tanto do seu ingrediente principal como do caldo co que se elabore. Os tipos m\u00e1is com\u00fans de jjigae incl\u00faen:"}
{"id": "271561", "revid": "98629", "url": "https://gl.wikipedia.org/wiki?curid=271561", "title": "Naengmyeon", "text": "O naengmyeon, tam\u00e9n transliterado naeng-myeon, naengmyun e naeng-myun, \u00e9 un prato coreano. Orixinalmente unha exquisitez invernal do norte de Corea (actualmente Corea do Norte), tornouse extremadamente popular en todo o pa\u00eds durante o ver\u00e1n. Consiste en diversas variedades de fideos finos elaborados a man feitos tipicamente de fari\u00f1a de \"kudzu\" (\uce61 \ub0c9\uba74, \"chilk naengmyeon\") ou trigo sarraceno (\uba54\ubc00 \ub0c9\uba74, \"memil naengmyeon\"), se ben tam\u00e9n hai versi\u00f3ns precoci\u00f1adas de alga e t\u00e9 verde, e s\u00e9rvese tradicionalmente nun gran cunco de aceiro cun caldo espeso \u00e1cido, verdura cr\u00faa en xuliana, anacos de pera coreana e \u00e1s veces ovo duro ou tenreira fr\u00eda. Con frecuencia se lle bota antes de tomalo mostaza picante e vinagre. O \"naengmyeon\" precoci\u00f1ado incl\u00fae un pequeno envase pl\u00e1stico de aceite de mostaza.\nVariedades.\nExisten d\u00faas variedades principais de \"naengmyeon\": o \"mul naengmyeon\" (\ubb3c \ub0c9\uba74) e o \"bibim naengmyeon\" (\ube44\ube54 \ub0c9\uba74). A primeira s\u00e9rvese como unha sopa fr\u00eda con fideos en caldo (normalmente de tenreira). A segunda s\u00e9rvese m\u00e1is como unha ensalada cun ali\u00f1o picante feito principalmente a partir de \"gochujang\". No caso do \"bibim naengmyeon\", s\u00e9rvese normalmente para acompa\u00f1ar unha cunca do caldo usado para o \"mul naengmyeon\". A\u00ednda que estas son as d\u00faas variedades principais do prato, existen varias m\u00e1is, cambiando tipicamente a composici\u00f3n do caldo do \"mul naengmyeon\", a carne ou verdura engadida aos fideos...\nOutras variedades de \"naengmyeon\" son o \"hoe naengmyeon\" (\ud68c \ub0c9\uba74) e o \"yeolmu naengmyeon\" (\uc5f4\ubb34 \ub0c9\uba74). A primeira s\u00e9rvese con \"hoe\", peixe cru e ali\u00f1o de pemento picante, e a segunda s\u00e9rvese xunto co \"yeolmu kimchi\" (\"kimchi\" de ravo pequeno fermentado coas s\u00faas follas) en caldo fr\u00edo.\nO \"naengmyeon\" as\u00f3ciase tipicamente con Corea do Norte, especialmente coas cidades de Pyongyang e Hamhung, de onde se di que proceden as d\u00faas variedades m\u00e1is famosas.\n\"Naengmyeon\" f\u00f3ra de Corea.\nO prato co\u00f1\u00e9cese como \"reimen\" (\u51b7\u9eba, literalmente \u2018fideos fr\u00edos\u2019) no Xap\u00f3n e \u00e9 unha especialidade local de Morioka, unha cidade da prefectura de Iwate do norte de Honshu, a onde os coreanos emigraron desde os anos 1950. En 1954 Yang Yong Chul emigrou a Morioka e abriu a primeira tenda de \"naengmyeon\" no Xap\u00f3n. Desde ent\u00f3n os seus descendentes mante\u00f1en a tradici\u00f3n."}
{"id": "271562", "revid": "51526", "url": "https://gl.wikipedia.org/wiki?curid=271562", "title": "Maeuntang", "text": "O mae-un tang \u00e9 unha sopa de peixe picante da gastronom\u00eda de Corea cocida con \"gochujang\" (pasta de pemento chile vermello), \"kochukaru\" (chili mo\u00eddo) e diversas verduras. O pescado c\u00f3rtase en varios anacos e c\u00f3cese con tenreira picada e verduras verdes tales como o agr\u00f3n e crisantemo comestible. Eng\u00e1dese cebola, ravo, pemento chile, margarida coroada, allo e \u00e1s veces cabaci\u00f1a e tofu para absorber a pasta de pemento chile, que \u00e9 o principal condimento do prato. Logo saz\u00f3nase con \"kochukaru\", allo, salsa de soia e m\u00e1is \"gochujang\" segundo o gusto.\nOs restaurantes que ofrecen este prato permiten normalmente elixir aos clientes o peixe dun acuario. Moitos restaurantes especializados en marisco te\u00f1en varios acuarios dos que escoller. Peixes populares para este prato son o prago vermello, a robaliza, a corvina, o bacallau, o abadexo e incluso peixes de auga doce como a carpa e a troita. Ademais, tam\u00e9n se poden engadir mariscos tales como cangrexos, ameixas e ostras para complementar esta sopa e mellorar o seu sabor.\nEsta sopa \u00e9 un dos pratos m\u00e1is populares de Corea cando se bebe \"soju\". Se se pide con \"hoe\" (peixe cru) nun restaurante, a sopa faise ent\u00f3n normalmente a partir de sobras de peixes."}
{"id": "271564", "revid": "85894", "url": "https://gl.wikipedia.org/wiki?curid=271564", "title": "Hoe", "text": "Hoe pode aludir a varios pratos de comida cr\u00faa da coci\u00f1a coreana. O \"saengseon hoe\" (\uc0dd\uc120\ud68c) \u00e9 pescado ou marisco cru cortado finamente (parecido ao \"sashimi\" xapon\u00e9s); o \"yukhoe\" (\uc721\ud68c) \u00e9 \"hoe\" feito con tenreira cr\u00faa e condimentado con salsa de soia, aceite de s\u00e9samo e vi\u00f1o de arroz; e o \"gan hoe\" (\uac04\ud68c) \u00e9 f\u00edgado de tenreira cru cunha salsa de aceite de s\u00e9samo e sal.\nO \"hoe\" adoita mollarse nunha salsa picante a base de \"gochujang\" chamada \"chogochujang\" (\ucd08\uace0\ucd94\uc7a5), \"ssamjang\" (\uc308\uc7a5), ou salsa de \"wasabi\", e env\u00f3lvese en leituga e follas de pera coreana. Para darlle ao \"hoe\" un aspecto agradable, s\u00e9rvese normalmente sobre unha masa de \"dangmyeon\" (fideos celof\u00e1n) sen coci\u00f1ar.\nCando a xente acaba unha comida de \"saengseon hoe\" nun restaurante, \u00e1s veces piden \"maeuntang\" (estufado de peixe picante, feito coas cabezas e a carne sobrante do pescado) con verdura variada."}
{"id": "271568", "revid": "98629", "url": "https://gl.wikipedia.org/wiki?curid=271568", "title": "Olive Schreiner", "text": "Olive Schreiner, nada en Wesley o 24 de marzo de 1855 e finada en Wynberg o 11 de decembro de 1920, foi unha escritora, pacifista e pol\u00edtica activista surafricana. O seu interese polos dereitos humanos, en especial polos da muller levouna a participar en numerosas mobilizaci\u00f3ns a prol das garant\u00edas e igualdades econ\u00f3micas e sociais entre ambos os dous sexos.\nTraxectoria.\nInfancia.\nOlive foi a novena de doce fillos dun matrimonio de misioneiros, Gottlob Schreiner e Rebecca Lyndall. Naceu na estaci\u00f3n da Sociedade Misioneira de Wesley (en ingl\u00e9s, \"Wesleyan Missionary Society\"), en Cabo do Leste, preto de Herschel, en Sur\u00e1frica. A s\u00faa nai inculcoulle unha ensinanza estrita baseada na autodisciplina, un sistema que ela mesma tivera que seguir e respectar na s\u00faa mocidade. O seu irm\u00e1n m\u00e1is vello, Fred, foi educado en Inglaterra e converteuse en director dun colexio en Eastbourne.\nCando Olive ti\u00f1a seis anos, o seu pai foi transferido a Healdtown, na Provincia Oriental do Cabo, para facerse cargo do instituto de adestramento desa localidade. Por\u00e9n, foi despedido por non actuar conforme \u00e1s pol\u00edticas e regulaci\u00f3ns misioneiras, e viuse obrigado a buscar outro emprego. Volveu fracasar e perdeu o traballo en menos dun ano, deixando a familia na pobreza.\nEn 1867, cando o seu irm\u00e1n Theopilus foi nomeado director en Cradock, trasladouse a vivir con el e dous irm\u00e1ns m\u00e1is. Al\u00ed recibiu educaci\u00f3n regulada por vez primeira, mais non era tan feliz como o fora en Wittebergen ou Healdtown. Os seus irm\u00e1ns eran moi relixiosos, pero Olive rexeitara o cristianismo por parte dos seus pais como algo sen fundamento, e isto foi a causa das moitas discrepancias que mantivo coa s\u00faa familia.\nCando Theo e o seu irm\u00e1n abandonaron Cradock polos campos de diamantes do oeste de Griqualand, Olive decidiu ser institutriz. Mentres traballaba en Barkly East, co\u00f1eceu a Willie Bertram, que compart\u00eda as s\u00faas ideas sobre a relixi\u00f3n e quen lle prestou un exemplar da obra do fil\u00f3sofo Herbert Spencer \"First Principles of a New System of Philosophy\". Este texto tivo un forte impacto sobre ela, pois mentres Spencer arremet\u00eda contra os fanatismos e doutrinas relixiosas, tam\u00e9n defend\u00eda a s\u00faa crenza no \u00abAbsoluto\u00bb, algo que estaba m\u00e1is al\u00e1 do co\u00f1ecemento e entendemento humano. Esta ideolox\u00eda fundouse en base \u00e1 uni\u00f3n entre natureza e un universo teol\u00f3xico, cada un dos cales Olive tomou para si mesma no seu intento por crear unha moral libre de relixi\u00f3ns organizadas.\nTras este encontro Olive realizou numerosas viaxes, aceptando traballos como institutriz en varias familias e, nalg\u00fans casos, acabou deix\u00e1ndoos por acoso sexual dos xefes. Nesta \u00e9poca co\u00f1eceu a Julius Gau, con quen mantivo unha relaci\u00f3n durante pouco tempo, tralo cal decidiu volver coa s\u00faa familia, primeiro cos seus pais e despois cos irm\u00e1ns. Foi ent\u00f3n cando comezou a desfrutar da lectura e a escribir en serio. A s\u00faa primeira obra, \"Undine\", data desta fase.\nNon obstante, a situaci\u00f3n financeira dos seus irm\u00e1ns comezou a verse afectada, e os diamantes eran cada vez m\u00e1is dif\u00edciles de atopar. Olive tivo que retomar o seu antigo estilo de vida, despraz\u00e1ndose por varias vivendas e aldeas, at\u00e9 que en 1874 regresou por un breve per\u00edodo a casa dos seus pais. Foi ent\u00f3n cando sufriu o seu primeiro ataque de asma, doenza que a acompa\u00f1ou durante o resto da s\u00faa vida. A pesar diso, e debido a que os seus pais non gozaban dunha econom\u00eda estable, volveuse ver obrigada a traballar para subministrarlles capital.\nDurante os seguintes anos aceptou o posto de institutriz en numerosas granxas, a m\u00e1is importante delas, a dos Fouch\u00e9, serviulle de inspiraci\u00f3n para alg\u00fans aspectos de \"Historia dunha granxa africana\". Foi tam\u00e9n un dos per\u00edodos m\u00e1is produtivos a nivel literario, e desta \u00e9poca \u00e9 a s\u00faa novela m\u00e1is co\u00f1ecida, que publicou co pseud\u00f3nimo de Ralph Iron, as\u00ed como unha pequena colecci\u00f3n de historias e alegor\u00edas chamada \"Dream Life and Real Life\".\nInglaterra e Europa.\nAs ambici\u00f3ns de Olive \u00edan m\u00e1is al\u00e1 do eido literario. Sempre quixera ser m\u00e9dica, pero nunca dispuxo de cartos abondo como para estudar a carreira. Por\u00e9n, optou por ser enfermeira. Cara a 1880 aforrara suficiente como para facer unha viaxe a Europa, e aceptou unha oferta no Hospital Real de Edimburgo, Escocia. En 1881 viaxou a Southampton, pero al\u00ed non puido levar a cabo o seu proxecto de ser m\u00e9dica practicante porque a s\u00faa fr\u00e1xil sa\u00fade lle impediu seguir form\u00e1ndose e estudando. A partir de ent\u00f3n asumiu que a s\u00faa \u00fanica meta na vida ser\u00eda escribir. As\u00ed, seguiu tendo o prop\u00f3sito de curar os males da sociedade. Cando publicou \"Story of an African Farm\" en 1883, tivo un \u00e9xito inesperado pola forma en que trataba os temas do momento, desde o agnosticismo \u00e1 situaci\u00f3n das mulleres. Tam\u00e9n foi a causa dunha das s\u00faas amizades m\u00e1is importantes e duradeiras, pois o reco\u00f1ecido sex\u00f3logo Havelock Ellis escribiulle sobre a s\u00faa novela. A s\u00faa relaci\u00f3n pasou axi\u00f1a de ser un debate intelectual a unha fonte de apoio \u00e1 autora.\nCo\u00f1ec\u00e9ronse persoalmente en 1884 nun encontro da Organizaci\u00f3n Progresiva, un grupo de libre pensadores co prop\u00f3sito de discutir perspectivas pol\u00edticas e filos\u00f3ficas. Este era un dos grupos de debate radicais aos que pertenc\u00eda, que lle permitiu contactar con co\u00f1ecidos socialistas do momento. Amais da Organizaci\u00f3n Progresiva, tam\u00e9n acud\u00eda a encontros da Comunidade da Nova Orde (\"Fellowship of the New Order\") e ao Club de Homes e Mulleres de Karl Pearson, onde foi persistente na importancia cr\u00edtica da igualdade da muller e a necesidade de considerar os homes da mesma forma que as mulleres no momento de avaliar relaci\u00f3ns entre os sexos.\nNon obstante, as s\u00faas propias relaci\u00f3ns a nivel persoal distaban de ser felices. Rexeitara unha proposici\u00f3n do seu doutor, Bryan Donkin, pero este mostr\u00e1base insistente na s\u00faa atracci\u00f3n por ela. Por outra banda, malia as s\u00faas reservas respecto a Karl Pearson e as intenci\u00f3ns de ser a s\u00faa amiga, axi\u00f1a se sentiu atra\u00edda por el, se ben a atracci\u00f3n non foi mutua, e este iniciou un romance con Elizabeth Cobb.\nEn 1886 deixou Inglaterra e trasladouse ao continente europeo nunha serie de viaxes nas que percorreu Su\u00edza, Francia e Italia antes de regresar ao Reino Unido. Durante este tempo a s\u00faa produci\u00f3n literaria tivo o seu auxe con publicaci\u00f3ns como \"From Man to Man\" e un grupo de alegor\u00edas. Traballou tam\u00e9n nunha introduci\u00f3n \u00e1 obra de Mary Wollstonecraft \"A Vindication of the Rights of Women\".\nRegreso a Sur\u00e1frica.\nDada a situaci\u00f3n en Inglaterra, optou por regresar ao seu pa\u00eds natal, fixando rumbo cara a Cidade do Cabo en 1889. O regreso a casa foi pouco agradable ao sentirse distanciada da xente da s\u00faa contorna, pero ao mesmo tempo experimentou unha grande afinidade pola terra. Nun intento por restablecer o v\u00ednculo co seu arredor, involucrouse aos poucos na pol\u00edtica local e produciu unha serie de artigos sobre a terra e a s\u00faa xente, publicados de forma p\u00f3stuma como \"Thoughts on South Africa\".\nA s\u00faa participaci\u00f3n con pol\u00edticos do Cabo levouna a co\u00f1ecer a Cecil John Rhodes, de quen pronto se desilusionou e sobre quen escribiu a dura alegor\u00eda sat\u00edrica \"Trooper Peter Halket of Mashonaland\". Esta desilusi\u00f3n comezou co apoio deste \u00faltimo ao \u00ab\"strop bill\"\u00bb (literalmente \u00abimposto ao coiro\u00bb, taxa aplicada en funci\u00f3n da etnia ou raza de cada persoa) que permitiu que serventes negros fosen azoutados por ofensas relativamente insignificantes.\nA s\u00faa oposici\u00f3n ao \u00ab\"strop bill\"\u00bb levouna tam\u00e9n a co\u00f1ecer a Samuel Cronwright, un terratenente e pol\u00edtico activo. Ambos os dous compart\u00edan a mesma ideolox\u00eda respecto ao \u00abtema ou cuesti\u00f3n dos nativos\u00bb e a Rhodes, unha das raz\u00f3ns polas que Olive axi\u00f1a namorou del. No transcurso dunha breve visita a Inglaterra en 1893 comentou coas s\u00faas amizades a idea de casar, malia que v\u00eda o matrimonio como algo restritivo. As\u00ed que decidiu p\u00f3r fin \u00e1s s\u00faas d\u00fabidas e a parella casou un ano m\u00e1is tarde, establec\u00e9ndose nunha granxa de Cronwright.\nOs seguintes anos foron dif\u00edciles e inestables para eles. A sa\u00fade de Olive empeoraba a cada instante e, como resultado, a parella ti\u00f1a que cambiar de residencia con certa frecuencia. O seu primeiro e \u00fanico fillo finou cun s\u00f3 d\u00eda de vida. Esta perda viuse agravada polo feito de que o resto dos seus embarazos acabaron en aborto espont\u00e1neo. Por\u00e9n, atopou consolo no traballo, e logrou publicar un panfleto xunto ao seu marido sobre a situaci\u00f3n pol\u00edtica en 1896, e o \"Trooper Peter Halket of Mashonaland\", en alusi\u00f3n a Rhodes, o ano seguinte. Ambas as d\u00faas publicaci\u00f3ns apart\u00e1rona da s\u00faa familia e, en consecuencia, pasou moito tempo en soidade durante esa etapa da s\u00faa vida.\nEn 1898 mud\u00e1ronse a Johannesburgo por motivos de sa\u00fade. Tralas secuelas do atraco de Jameson, foron vistos como os heroes da causa republicana no marco dunha guerra inevitable entre os b\u00f3er e os brit\u00e1nicos. Olive intentou persuadir aos oficiais surafricanos de evitar a toda costa unha guerra, e, tras fracasar no seu cometido, compuxo \"The South African Question by an English South African\" nun intento de expor ao p\u00fablico ingl\u00e9s a realidade da situaci\u00f3n. Este \u00faltimo esforzo tam\u00e9n foi in\u00fatil, pero Olive non se deu por vencida. Durante a guerra continuou defendendo os intereses dos b\u00f3er e avogou pola paz, como tam\u00e9n fixo o seu irm\u00e1n William Philip Schreiner, se ben foi ela quen sufr\u00eda f\u00edsica e psicoloxicamente ao ver que todo o seu empe\u00f1o era in\u00fatil. Non obstante, como medio de distracci\u00f3n, comezou a revisar o \u00ablibro do sexo\u00bb que comezara en Inglaterra como \"Woman and Labour\", que representa a mellor expresi\u00f3n das s\u00faas preocupaci\u00f3ns respecto ao socialismo e a igualdade entre os sexos.\n\u00daltimos anos.\nOs \u00faltimos anos da s\u00faa vida v\u00edronse afectados pola mala sa\u00fade e o incremento da sensaci\u00f3n de marxinaci\u00f3n e illamento. Pero, a pesar de todo, seguiu contribu\u00edndo en materia pol\u00edtica e opinando sobre a nova constituci\u00f3n, especialmente a trav\u00e9s do seu traballo \"Closer Union\". Nesta pol\u00e9mica, fixo un chamamento a m\u00e1is dereitos non s\u00f3 para a xente de raza negra sen\u00f3n tam\u00e9n para as mulleres. Tam\u00e9n formou parte da ent\u00f3n nova rama do Cabo da Liga de Emancipaci\u00f3n das Mulleres, en 1907, convert\u00e9ndose na s\u00faa vicepresidenta. Por\u00e9n, negouse a seguir apoiando as s\u00faas bases cando outras ramas da organizaci\u00f3n fixeron visible a s\u00faa intenci\u00f3n de exclu\u00edr as mulleres negras do sufraxio universal.\nCando \"Women and Labour\" foi finalmente publicado en 1911, Schreiner encontr\u00e1base xa moi enferma, e a s\u00faa asma viuse favorecida por ataques de anxina. Dous anos m\u00e1is tarde viaxou, sen o seu marido, a Inglaterra para recibir mellor tratamento m\u00e9dico, tempo en que o pa\u00eds se encontraba nos \u00faltimos anos da primeira guerra mundial. Durante a s\u00faa estancia en Londres demostrou o seu particular interese no pacifismo como \u00fanica sa\u00edda posible \u00e1 crise e aos enfrontamentos b\u00e9licos que estaban manifest\u00e1ndose en boa parte de Europa. Estivo en contacto con Mahatma Gandhi e comezou un novo libro cuxa tem\u00e1tica principal era a guerra, publicado e abreviado pouco despois co nome de \"The Dawn of Civilisation\". Este foi o seu \u00faltimo traballo xa que, coa fin da guerra, regresou ao seu fogar no Cabo, onde faleceu mentres durm\u00eda nunha pensi\u00f3n.\nOs seus restos foron sepultados en Kimberley e, trala morte do seu esposo o seu corpo foi exhumado. Olive Schreiner foi soterrada ent\u00f3n canda ao seu fillo e o seu marido, no monte de Buffelskop, na granxa co\u00f1ecida como Buffelshoek, en Cradock."}
{"id": "271569", "revid": "22795", "url": "https://gl.wikipedia.org/wiki?curid=271569", "title": "Botella (hom\u00f3nimos)", "text": ""}
{"id": "271570", "revid": "15490", "url": "https://gl.wikipedia.org/wiki?curid=271570", "title": "Pelagibacterales", "text": "Os Pelagibacterales constit\u00faen unha orde de Alphaproteobacteria composta de bacterias mari\u00f1as de vida libre que son aproximadamente unha de cada tres c\u00e9lulas que hai na superficie do oc\u00e9ano. En conxunto, est\u00edmase que os membros de \"Pelagibacterales\" supo\u00f1en un cuarto e medio de todas as c\u00e9lulas procariotas do oc\u00e9ano.\nInicialmente, este taxon s\u00f3 era co\u00f1ecido por datos metaxen\u00f3micos e co\u00f1ec\u00edase como clado SAR11. Situouse primeiro en Rickettsiales, pero posteriormente foi elevado \u00e1 categor\u00eda de orde, e despois situado como irm\u00e1n das Rickettsiales na subclase Rickettsidae. Incl\u00fae a especie mari\u00f1a enormemente abundante \"Pelagibacter ubique\". \nAs bacterias desta orde son infrecuentemente pequenas. Debido ao seu pequeno tama\u00f1o do xenoma e as limitadas funci\u00f3ns metab\u00f3licas, \"Pelagibacterales\" convert\u00e9ronse nun organismo modelo para a 'teor\u00eda da optimizaci\u00f3n' (\"streamlining theory\").\n\"P. ubique\" e especies relacionadas son olig\u00f3trofos e alim\u00e9ntanse de carbono e nitr\u00f3xeno org\u00e1nicos disoltos. Non poden fixar o carbono nin o nitr\u00f3xeno, pero pode realizar o ciclo do \u00e1cido tricarbox\u00edlico co bypass do glioxilato e poden sintetizar todos os amino\u00e1cidos menos a glicina, as\u00ed como alg\u00fans cofactores. Tam\u00e9n te\u00f1en unha necesidade pouco com\u00fan e inesperada de xofre reducido.\n\"P. ubique\" e membros do subgrupo oce\u00e1nico\u00a0I realizan a gliconeox\u00e9nese, pero non unha ruta glicol\u00edtica t\u00edpica, mentres que outros subgrupos son capaces de facer unha glic\u00f3lise t\u00edpica.\nA diferenza de \"Acaryochloris marina\", \"P. ubique\" non \u00e9 fotosint\u00e9tica, concretamente non usa a luz para incementar a enerx\u00eda de enlace dun par de eletcr\u00f3ns, pero non pos\u00fae proteorrodopsina (inclu\u00edndo a bios\u00edntese de retinol) para a produci\u00f3n de ATP da luz.\nAs bacterias SAR11 son responsables de gran parte do metano disolto na superficie do mar. Extraen fosfato do \u00e1cido metilfosf\u00f3nico.\nA\u00ednda que o nome do taxon deriva do da especie tipo \"P. ubique\" (status especie \"Candidatus\"), esta especie a\u00ednda non foi publicada validadmente. \nSubgrupos.\nActualmente, a order div\u00eddese en cinco subgrupos:\nOs resultados anteriores orixinan un cladograma dos Pelagibacterales como o seguinte:\nSituaci\u00f3n filoxen\u00e9tica e teor\u00eda endosimbi\u00f3tica.\nUn estudo de 2011 feito por cient\u00edficos da Universidade de Hawai\u02bbi en M\u0101noa e da Universidade do estado de Oreg\u00f3n, indicaron que os SAR11 pod\u00edan ser os devanceiros das mitocondrias da maior\u00eda das c\u00e9lulas eucariotas. Por\u00e9n, este resultado pod\u00eda representar un artefacto na reconstruci\u00f3n da \u00e1rbore debido a un nesgo composicional."}
{"id": "271571", "revid": "12452", "url": "https://gl.wikipedia.org/wiki?curid=271571", "title": "Pelagibacteraceae", "text": ""}
{"id": "271572", "revid": "7523", "url": "https://gl.wikipedia.org/wiki?curid=271572", "title": "Miguel Filipe Nunes Cardoso", "text": "Miguel Filipe Nunes Cardoso, nado en Lisboa o 19 de xu\u00f1o de 1994, \u00e9 un futbolista portugu\u00e9s. Xoga de extremo e o seu equipo actual \u00e9 o Belenenses SAD, cedido polo FC Dynamo Moscova.\nTraxectoria.\nO 29 de xaneiro de 2014 anunciouse a s\u00faa incorporaci\u00f3n no Deportivo da Coru\u00f1a B, at\u00e9 o final da tempada 2013/14. na que xogou 14 partidos e meteu dous goles, polo que ampriou o seu contrato un ano m\u00e1is. Na tempada 2014\u201315 f\u00edxose peza clave do equipo dirixido por Manuel Mosquera xogando 37 partidos e marcando 17 goles, inclu\u00eddos dous \"hat-tricks\", sendo o m\u00e1ximo goleador do equipo do campionato. En decembro de 2014 foi convocado co primeiro equipo para un partido da Copa do Rei fronte o M\u00e1laga, pero non chegou a debutar. O 31 de marzo de 2015 renovou co Deportivo por d\u00faas tempadas m\u00e1is con posibilidade de estenderse outras 3, \u00e9 dicir, ata o ano 2020.\nO 28 de xaneiro de 2016 anunciouse a s\u00faa cesi\u00f3n \u00e1 Uni\u00e3o da Madeira, na Primeira Liga, at\u00e9 o final da tempada 2016\u201317."}
{"id": "271573", "revid": "88215", "url": "https://gl.wikipedia.org/wiki?curid=271573", "title": "Marcos Remeseiro", "text": "Marcos Remeseiro Conde, nado na Coru\u00f1a o 21 de xullo de 1992, \u00e9 un futbolista galego. Xoga de mediapunta e o seu equipo actual \u00e9 o Berganti\u00f1os.\nDesenvolveu case toda a s\u00faa carreira na Terceira Divisi\u00f3n, militando en numerosos equipos, entre eles o Cerceda, o Fabril, o Compostela ou o Berganti\u00f1os. Xogou tam\u00e9n na Segunda Divisi\u00f3n B co Somozas.\n\u00c9 curm\u00e1n do tam\u00e9n futbolista Jason Remeseiro.\nTraxectoria.\nInicios.\nTras despuntar nas categor\u00edas inferiores do Ural uniuse ao equipo xuvenil do Racing de Ferrol en 2009. Na s\u00faa segunda tempada en Ferrol debutou co primeiro equipo na Segunda Divisi\u00f3n B, disputando tres partidos. Continuou nos xuven\u00eds unha tempada m\u00e1is, sa\u00edndo cedido en abril de 2011 ao Galicia de Mugardos, de Preferente. Ao volver da cesi\u00f3n desvinculouse do Racing e fichou polo Cerceda, co que xogou d\u00faas tempadas en Terceira Divisi\u00f3n.\nEn xullo de 2013 fichou polo Fabril, tam\u00e9n na Terceira Divisi\u00f3n. Militou d\u00faas tempadas no filial branquiazul, anotando na segunda 16 goles, dous deles na fase de ascenso na que eliminaron ao Durango, caendo logo contra a UD San Pedro. O 3 de decembro de 2014, debutou co primeiro equipo do Deportivo da Coru\u00f1a nun partido de Copa do Rei contra o M\u00e1laga en Riazor (1\u20131).\nTras o frustrado intento de ascenso en 2015 fichou pola UD Somozas, en Segunda B. Estreouse xogando a Copa Deputaci\u00f3n, na que o equipo se proclamou campi\u00f3n derrotando na quenda de penaltis da final ao Racing de Ferrol, tras rematar o partido 1-1, cun gol de Remeseiro. Disputou un total de 40 partidos co equipo das Somozas, nunha tempada na que remataron na oitava posici\u00f3n da 2\u00aa B, a mellor clasificaci\u00f3n da historia do club.\nNa tempada 2016/17 marchou a Asturias, para xogar no Oviedo-Vetusta, filial do Real Oviedo. Disputou 34 partidos co club ovetense, anotando 11 goles. Volveu a continuaci\u00f3n a Galicia, fichando polo CD Boiro, no que permaneceu un ano, disputando 40 partidos e marcando 7 goles.\nNa tempada 2018/19 asinou pola SD Compostela, tam\u00e9n de Terceira. Co equipo santiagu\u00e9s rematou a tempada en 3\u00aa posici\u00f3n e xogou a fase de ascenso, onde caeu fronte ao filial do Deportivo Alav\u00e9s. \nEn 2019 fichou polo Berganti\u00f1os. Co club de Carballo disputou o hist\u00f3rico partido de Copa do Rei fronte ao Sevilla en Riazor. "}
{"id": "271574", "revid": "98629", "url": "https://gl.wikipedia.org/wiki?curid=271574", "title": "Germaine de Sta\u00ebl", "text": "Anne Louise Germaine Necker, nada en Par\u00eds o 22 de abril de 1766 e finada na mesma cidade o 14 de xullo de 1817, foi unha escritora de orixe su\u00edza que desenvolveu a s\u00faa vida cultural na s\u00faa cidade natal.\nTraxectoria.\nEra filla do financeiro su\u00edzo Jacques Necker, ministro de Lu\u00eds XVI de Francia, e de Suzanne Curchod. Desde nova mostrou interese polo sal\u00f3n literario da s\u00faa nai. Seguidora dos fil\u00f3sofos franceses do s\u00e9culo XVIII, con 22 anos escribiu unha \"Carta sobre el car\u00e1cter y las obras de Jean-Jacques Rousseau\". En 1986 casou co embaixador de Suecia en Par\u00eds, co que tivo tres fillos, e converteu o seu sal\u00f3n nun dos principais centros literarios e pol\u00edticos da capital francesa.\nDurante a Revoluci\u00f3n francesa tomou parte activa apoiando a Talleyrand, pero trala ca\u00edda da monarqu\u00eda en 1792 abandonou Francia e viaxou a Su\u00edza. Al\u00ed volveu contactar con Benjamin Constant, ao que co\u00f1ecera nunha viaxe anterior e co que tivera relaci\u00f3ns sentimentais at\u00e9 1808. Os seus primeiros ensaios e a s\u00faa novela \"Delphine\", na que defende a liberdade de elecci\u00f3n sentimental sobre os convencionalismos sociais, sit\u00faana dentro do nacente movemento do Romanticismo.\nEn 1797 regresou a Par\u00eds e sentiuse fascinada pola figura de Napole\u00f3n Bonaparte. Por\u00e9n, este mostrouse receoso ante unha muller dedicada \u00e1 pol\u00edtica, que participaba en intrigas palacianas e ante a que se evidenciaba a s\u00faa escasa elocuencia. Ao situarse ademais o seu amante Benjamin Constant na oposici\u00f3n, en 1803 Napole\u00f3n instou a Madame de Sta\u00ebl a afastarse de Par\u00eds, manifest\u00e1ndose inflexible \u00e1s petici\u00f3ns das s\u00faas amizades para que lle permitise regresar. Tras enviuvar en 1802, casou en segundas nupcias con Albert de Rocca, alcumado familiarmente \"John\", un mozo militar su\u00edzo.\nMadame de Sta\u00ebl estableceuse ent\u00f3n en Coppet, a\u00ednda que efectuou numerosas viaxes. Trasladouse a Alema\u00f1a, onde visitou a Goethe e Schiller en Weimar, e a Viena, onde co\u00f1eceu e editou a Charles-Joseph de Ligne. Trasladado a Coppet o seu \u00absal\u00f3n\u00bb, nel eran habituais algunhas das figuras m\u00e1is importantes da s\u00faa \u00e9poca como Madame R\u00e9camier, Benjamin Constant ou Mathieu de Montmorency. Trala Restauraci\u00f3n regresou a Francia, onde morreu en 1817.\nEn 1807 publicou a novela \"Corinne\". A obra \"Alemagne\" foi mandada destru\u00edr por Napole\u00f3n en 1810 cando estaba a piques de ser publicada, e tivo que ser editada en Londres en 1813. Amais, escribiu novelas, ensaios e traballos hist\u00f3ricos e cr\u00edticos."}
{"id": "271575", "revid": "736", "url": "https://gl.wikipedia.org/wiki?curid=271575", "title": "Cytisus insularis", "text": ""}
{"id": "271577", "revid": "1131", "url": "https://gl.wikipedia.org/wiki?curid=271577", "title": "Restauraci\u00f3n francesa", "text": ""}
{"id": "271578", "revid": "89787", "url": "https://gl.wikipedia.org/wiki?curid=271578", "title": "Xesta de Ons", "text": "A xesta de Ons (Cytisus insularis) \u00e9 un arbusto da familia das Fab\u00e1ceas. \u00c9 end\u00e9mico de Galiza.\nDescrici\u00f3n.\nCytisus insularis ou xesta de Ons \u00e9 un arbusto faner\u00f3fito (microfaner\u00f3fito), caducifolio, hermafrodita, de at\u00e9 3 metros de alto. Ten os talos e p\u00f3las angulosos con 8 costelas ben marcadas. Os talos, p\u00f3las e legumes amosan abundante pilosidade caracter\u00edstica. A diferenza da maior\u00eda dos \"Cytisus\" que habitan nas cotas baixas, os talos e ramas pres\u00e9ntanse r\u00edxidos e erectos. As follas son simples sen pec\u00edolo (sentadas).\nAs flores son solitarias ou xeminadas na parte superior das p\u00f3las. Ten c\u00e1liz campanular, glabro, verde primeiro e pardo-negruzco despois. A corola \u00e9 papilionada, amarela, quilla con \u00e1pice redondeado de lonxitude similar \u00e1 das \u00e1s e estandarte de bordo lixeiramente revoluto. O estilo \u00e9 arrolado en algo m\u00e1is de 1 volta completa. Androceo con 10 estames. Legume linear-oblonga, moi comprimida, lixeiramente curvada, lonxitude de 2 a 4\u00a0cm, moi pilosa, primeiro verde, despois negra. Floraci\u00f3n primaveral sincr\u00f3nica de toda a colonia, xeralmente de mediados de maio a mediados de xu\u00f1o, con floraci\u00f3n espor\u00e1dica tard\u00eda at\u00e9 ben entrado xullo.\nH\u00e1bitat.\nCant\u00eds costeiros e primeiras li\u00f1as tras dos areais, en chans pobres e someiros con forte influencia mari\u00f1a directa (salina, ventosa e moi radiada polo sol). Poboaci\u00f3ns exclusivas da Illa de Ons.\nDistribuci\u00f3n.\n\u00c9 unha planta end\u00e9mica da illa de Ons, a illa de S\u00e1lvora e a illa de Vionta en Galiza, ao noroeste da Pen\u00ednsula Ib\u00e9rica. \u00c1rea de distribuci\u00f3n e poboaci\u00f3n moi reducidas. En Perigo. Criterios B2ab (distribuci\u00f3n xeogr\u00e1fica reducida). Tam\u00e9n en perigo pola perda de h\u00e1bitat fronte a invasoras e por hibridaci\u00f3n con outros \"Cytisus\".\nSubespecies.\nInexistentes ou non descritas."}
{"id": "271581", "revid": "98629", "url": "https://gl.wikipedia.org/wiki?curid=271581", "title": "Dionizy Kajetanowicz", "text": "Dionizy Kajetanowicz (en ucra\u00edno: \"\u0414\u0456\u043e\u043d\u0456\u0441\u0456\u0439 \u041a\u0430\u0454\u0442\u0430\u043d\u043e\u0432\u0438\u0447 (Dionisii Kaietanovych)\", en armenio: \"\u0534\u056b\u0578\u0576\u056b\u057d\u056b \u053f\u0561\u0565\u057f\u0561\u0576\u0578\u057e\u056b\u0579\"), nado o 8 de abril de 1878 en Tyshkivtsi (Horodenka), e finado o 18 de novembro de 1954 no gulag de Abez (Rep\u00fablica dos Komis), foi un sacerdote cat\u00f3lico armenio galiciano que exerceu de administrador apost\u00f3lico da arqueparqu\u00eda de Lviv da Igrexa Cat\u00f3lica Armenia, e finou nun campo de concentraci\u00f3n sovi\u00e9tico.\nTraxectoria.\nPrimeiros anos.\nNaceu nunha familia de etnia armenia, fillo de Kajetan e Maria, de apelido de solteira Zaj\u0105czkowskiej. En 1896 entrou na Orde dos Freires Menores, tomando o nome mon\u00e1stico de Roman.\nFoi ordenado sacerdote en 1903 polo arcebispo latino de Lviv J\u00f3zef Bilczewski, e pasou a exercer o su ministerio en Jaros\u0142aw. En 1908 decidiu deixar os franciscanos e pediu ao arcebispo armenio Teodorowicz incardinarse na s\u00faa arquidiocese. A partir de 1912 exerceu o seu ministerio en Sniatyn.\nNa arquieparqu\u00eda armenia.\nEn 1918 foi nomeado co\u00e9ngo de honra, e en 1922 p\u00e1rroco en Lviv. Entre 1925 e 1930 fu8ndou e presidiu unha cooperativa de vivendas para arredor de 20 indixentes e anci\u00e1ns. O 22 de febreiro de 1930 o papa P\u00edo XI nomeouno camareiro segredo supernumerario. En 1930 pasou a ser tam\u00e9n vicepresidente da Asociaci\u00f3n de Armenios de Lviv.\nEn 1927 traduciu ao polaco e publicou o texto do ordinario da misa en rito armenio para a diocese de Lviv, e en 1938 publicou unha versi\u00f3n revisada do mesmo. Tam\u00e9n convenceu ao arcebispo da necesidade de traer a Polonia sacerdotes dende Armenia e de enviar aos seminaristas de Lviv ao Pontificio Colexio Armenio de Roma. Buscou volver \u00e1s ra\u00edces do rito armenio, que na diocese estaba moi mesturado con formas latinas; e coa aprobaci\u00f3n do seu arcebispo viaxou ao Patriarcado de Cilicia, en Constantinopla e, posteriormente, Beirut. O prop\u00f3sito destas viaxes foi o de afondar na tradici\u00f3n e no rito armenio m\u00e1is puro, e de fornecer as relaci\u00f3ns co Patriarcado e coas comunidades armenias do Medio Oriente. Dende o Patriarcado levou a Lviv c\u00e1nticos armenios e unha descrici\u00f3n precisa da Misa, dos outros sacramentos e do Breviario. \u00c1 s\u00faa volta estabeleceu unha Comisi\u00f3n Lit\u00farxica coa tarefa de restaurar de xeito gradual a liturxia armenia \u00e1 s\u00faa forma m\u00e1is propia.\nO 4 de decembro de 1938 finou o arcebispo armenio de Lviv J\u00f3zef Teofil Teodorowicz. Dionizy foi elixido vigairo capitular, e convocou ao cap\u00edtulo encargado de escoller un sucesor para presentalo \u00e1 aprobaci\u00f3n da Santa S\u00e9. De entre os tres candidatos, foi elixido el como sucesor, e foi enviada a petici\u00f3n a Roma para a s\u00faa aprobaci\u00f3n. Por\u00e9n, o comezo da segunda guerra mundial fixo que a decisi\u00f3n non chegara, e Dionizy converteuse en administrador da arquidiocese.\nSegunda guerra mundial, prisi\u00f3n e morte.\nDurante a segunda guerra mundial salvou a moitos xudeus d\u00e1ndolles certificados falsos de bautismo, e foi por iso arrestado pola Gestapo o 13 de abril de 1943. Foi liberado grazas \u00e1 intervenci\u00f3n do metropolita greco-cat\u00f3lico Andrei Sheptytskyi, e coa axuda deste mantivo as relaci\u00f3ns coa Santa S\u00e9.\nO 26 de novembro de 1945 foi arrestado novamente, esta vez polo NKVD, ao rexeitar adherirse \u00e1 Igrexa Ortodoxa. Foi sentenciado con cargos falsos o 8 de marzo de 1946 a dez anos en campos de concentraci\u00f3n e \u00e1 perda de dereitos civ\u00eds durante cinco anos. Durante o seu per\u00edodo en prisi\u00f3n escribiu moito, principalmente poes\u00eda e obras relixiosas en lat\u00edn e polaco.\nMorreu o 18 de novembro de 1954, no gulag preto de Abez, hoxe na rep\u00fablica dos Komis (Rusia), pouco antes da s\u00faa sa\u00edda en liberdade. Segundo algunhas fontes morreu envelenado, e desco\u00f1\u00e9cese \u00f3nde foi enterrado. A Rep\u00fablica de Ucra\u00edna, xa independente, rehabilitouno o 10 de agosto de 1994.\nXunto a el foron tam\u00e9n condenados os sacerdotes cat\u00f3licos armenios Kazymyr Roma\u0161kan e Viktor Kvapinskiy, da mesma diocese, e outros relixiosos. As diversas propiedades e igrexas da diocese foron nacionalizadas, e gran parte da poboaci\u00f3n armenia foi deportada forzosamente a Polonia.\nEsforzos pola beatificaci\u00f3n.\nEn 2009 un grupo de armenios polacos asociados \u00e1 Fundacja Kultury i Dziedzictwa Ormian Polskich comezaron esforzos para a s\u00faa beatificaci\u00f3n como m\u00e1rtir da fe. Recolleron centos de sinaturas en Polonia, non s\u00f3 de armenios, para enviarlle unha petici\u00f3n ao patriarca cat\u00f3lico armenio Nars\u00e9s Pedro XIX para que comezara o proceso de beatificaci\u00f3n de Kajetanowicz e de Adam Bogdanowicz Rosco. O 16 de marzo de 2009 lle foi entregada unha petici\u00f3n biling\u00fce, acompa\u00f1ada de d\u00faas biograf\u00edas dos sacerdotes, ao arcebispo Nechan Karak\u00e9h\u00e9yan, ordinario para os armenios de Europa Oriental."}
{"id": "271583", "revid": "785", "url": "https://gl.wikipedia.org/wiki?curid=271583", "title": "Banco malo", "text": "Un banco malo ou banco mao (do ingl\u00e9s \"bad bank\"), ou en termos econ\u00f3micos, \"\u00abFondo para a reestruturaci\u00f3n dos activos financeiros\u00bb\", \u00e9 unha entidade financeira que compra os chamados activos t\u00f3xicos (activos compatibilizados no balance dun banco por un valor sobrevalorado) a fin de salvar o sistema financeiro. As\u00ed pois, no caso de que os bancos compatibilizasen os activos polo seu valor actual de mercado (que unha vez estalada a burbulla te\u00f1en un valor moito menor), ter\u00edan que declarar en creba e arrastrar\u00edan coa s\u00faa ca\u00edda toda a econom\u00eda dun pa\u00eds. A creaci\u00f3n dun banco malo por parte do goberno \u00e9 unha das medidas que se propuxeron trala Crise hipotecaria de 2007 a fin de sanear bancos zombis.\nBanco malo en Espa\u00f1a.\nOs primeiros bancos malos cre\u00e1ronos en Espa\u00f1a as propias entidades financeiras, as\u00ed La Caixa, cando se transformou en banco e converteuse en CaixaBank, deixou todos os activos t\u00f3xicos inmobiliarios aparcados en CaixaHolding, entidade non cotizada e que asumiu tanto Servihabitat (a filial que xestionaba a actividade inmobiliaria da antiga \"La Caixa\"), como as participaci\u00f3ns en Inmobiliaria Colonial e Metrovacesa, ademais de gran parte da carteira industrial. Seguindo unha estratexia similar BBVA creou a mediados de novembro do 2011 unha entidade que acumulou 30\u00a0000 mill\u00f3ns de euros en activos inmobiliarios , un 80% da actividade do BBVA neste sector. Igualmente a caixa de pensi\u00f3ns Caixa Galicia aproveitou a s\u00faa conversi\u00f3n no banco Novagalicia Banco para crear un banco malo onde aparcou os activos 't\u00f3xicos', un total de 11\u00a0150 mill\u00f3ns en pr\u00e9stamos hipotecarios dos que 3\u00a0000 estaban en chan e 1\u00a0900 non ti\u00f1an garant\u00edas hipotecarias.\nA nivel estatal coa entrada do goberno do Partido Popular prop\u00faxose a creaci\u00f3n dun banco malo gobernamental a fin de sanear definitivamente o sector financeiro espa\u00f1ol. Se segu\u00edsese o modelo de Irlanda a banca entregar\u00eda os activos ao Estado recibindo a cambio d\u00e9beda p\u00fablica coa que poder\u00eda continuar acudindo \u00e1 barra libre de liquidez do BCE e ter m\u00e1is marxe para volver dar cr\u00e9dito. Considerando como o solo e os cr\u00e9ditos a sector inmobiliario est\u00e1n provisionados nun 33 % de media, se o estado os adquirise cun desconto do 60 % a perda ascender\u00eda ao 27 % para as entidades financeiras. Se seguise o modelo de Alema\u00f1a o estado pagar\u00eda \u00e1 banca o mesmo prezo que te\u00f1en contabilizado nos seus balances, restando as provisi\u00f3ns realizadas. En contrapartida a banca asumir\u00eda a obrigaci\u00f3n de dar tanto cr\u00e9dito como axudas reciban.\nFinalmente con todo, e co obxectivo de acelerar a reestruturaci\u00f3n financeira cun novo impulso \u00e1s fusi\u00f3ns das caixas m\u00e1is d\u00e9biles e recapitalizalas, o supervisor bancario espa\u00f1ol solicitou que aprovisiona as partidas de solo ao 100 % do valor contable, de forma que tivesen valor neto 0, e as\u00ed por exemplo os terreos r\u00fasticos da Caja de Ahorros del Mediterr\u00e1neo situados en Alacant foron aprovisionados por Banco Sabadell nun 97 % sobre o seu valor contable. Tam\u00e9n se decidiu a aprobaci\u00f3n dun banco malo para sanear o balance das entidades financeiras pero s\u00f3 para solo -principal problema do sector-, e coa condici\u00f3n de que Bruxelas apoiase a iniciativa con fondos econ\u00f3micos. Dado que o banco malo s\u00f3 aceptar\u00eda solo, Isidro Fain\u00e9, un dos principais propo\u00f1entes deste instrumento, chamouna o \"Banco do Solo\", mentres que os inmobles ser\u00edan vendidos polas propias entidades creando divisi\u00f3ns espec\u00edficas encargadas desta funci\u00f3n. En canto ao financiamento, as contribuci\u00f3ns ao banco malo deber\u00edan canalizar a trav\u00e9s do FROB, e en canto \u00e1 s\u00faa estrutura, o banco malo ser\u00eda un banco sint\u00e9tico no sentido de que ser\u00edan as mesmas entidades as que se encargar\u00edan de xestionar os activos t\u00f3xicos que achegar\u00edan. O horizonte temporal para realizar as desinversi\u00f3ns situar\u00edanse en vinte anos xa que, segundo os expertos do sector, tratar\u00edase dun tempo razoable para dar sa\u00edda a todo o solo que a banca espa\u00f1ola acumulaba nos seus balances, uns 30\u00a0000 mill\u00f3ns. Deste xeito, desfac\u00e9ndose do solo, as entidades poder\u00edan liberar as provisi\u00f3ns dotadas e destinar o seu capital \u00e1 concesi\u00f3n de cr\u00e9dito \u00e1 econom\u00eda real.\nXaneiro de 2012: descarte do banco malo, optando por fortes provisi\u00f3ns.\nPero as presi\u00f3ns dos grandes bancos forzaron a descartar a creaci\u00f3n dun \"banco malo\", opt\u00e1ndose por forzar \u00e1 banca a dotar elevadas provisi\u00f3ns. Nesta li\u00f1a o Goberno prorrogou \"in-extermo\", o s\u00e1bado 31 de decembro do 2011, a pr\u00f3rroga extraordinaria concedida polo anterior executivo a bancos e inmobiliarias para evitar que o solo que te\u00f1en nos seus balances contabilizado como urbanizable pase a valorarse como solo r\u00fastico, o que supo\u00f1er\u00eda unha depreciaci\u00f3n do 90 % do seu valor contable, un axuste contable que situar\u00eda a banca espa\u00f1ola media en perdas.\nEsta situaci\u00f3n produciuse no 2007, cando se aprobou a Lei do Solo que pretend\u00eda acabar co acaparamento do solo dispo\u00f1ible para especular co prezo e eliminou a consideraci\u00f3n de solo \"urbanizable\", establecendo s\u00f3 d\u00faas categor\u00edas posibles: ou \u00absolo urbanizado\u00bb ou \u00absolo rural\u00bb. A Lei establec\u00eda que os promotores dispo\u00f1\u00edan a partir de ent\u00f3n dun m\u00e1ximo de tres anos para empezar a constru\u00edr nos solos \"urbanizables\" que tivesen en propiedade con plan de ordenaci\u00f3n urban\u00edstica aprobado, e que pasado este prazo o terreo pasar\u00eda a ser cualificado de \"solo rural\", de modo que o seu valor caer\u00eda. Pouco antes de que esta particular cl\u00e1usula entrase en vigor o 30 de xullo de 2010 e estalada xa a burbulla inmobiliaria, aprobouse o Real Decreto-Lei 6/2010 que introduciu unha pr\u00f3rroga para evitar que o solo urbanizable empezase a cotizar a prezo de r\u00fastico, \u00e9 dicir, segundo o valor do cultivo agr\u00edcola e non en funci\u00f3n das expectativas urban\u00edsticas, atrasando o axuste contable de valoraci\u00f3n ata o 31 de decembro de 2011.\nA nova prorroga permitiu que estes activos t\u00f3xicos seguisen valor\u00e1ndose en termos contables como solo \"urbanizable\" ata xullo de 2012, mentres o ministro de econom\u00eda Luis de Guindos elevou as provisi\u00f3ns que deber\u00e1n realizar os bancos espa\u00f1ois aos 50\u00a0000 mill\u00f3ns de euros, e o presidente do goberno do estado, Mariano Rajoy, declarou o 10 de xaneiro de 2012 que non se crear\u00eda un banco malo en Espa\u00f1a. A rebaixa do valor dos activos inmobiliarios \"en niveis realistas\u00bb chega ata o 50 % no caso das promoci\u00f3ns, o 80 % no do solo urbanizado e practicamente o 100 % no do solo r\u00fastico. As\u00ed mesmo concedeuse aos bancos un prazo non superior a dous anos para prover estas ca\u00eddas de valor, e dadas as perdas que esta situaci\u00f3n ocasionou, o goberno de Madrid continuou inxectando di\u00f1eiro do fondo de rescate europeo (EFSF) e obrigou \u00e1 s\u00faa fusi\u00f3n."}
{"id": "271584", "revid": "1131", "url": "https://gl.wikipedia.org/wiki?curid=271584", "title": "Cantar de xesta", "text": "Cantar de xesta \u00e9 o nome dado \u00e1 epopea escrita na Idade Media ou a unha manifestaci\u00f3n literaria extensa pertencente \u00e1 \u00e9pica que narra as faza\u00f1as dun heroe que representa as virtudes que un pobo ou colectividade consideraban mod\u00e9licas durante o Medievo.\nOs xograres.\nNos s\u00e9culos XI e XII, os xograres divulg\u00e1banas oralmente, debido ao analfabetismo da sociedade da \u00e9poca. A\u00ednda que a s\u00faa lonxitude var\u00eda entre os 2.000 e os 20.000 versos, como media non adoitaban exceder os 4.000. Esta cantidade de versos xa supo\u00f1\u00eda que o xograr que o recitaba en p\u00fablico tivese que fragmentar o seu relato en m\u00e1is dunha xornada. Isto parece demostrarse pola existencia de determinadas pasaxes (de entre 20 e 90 versos) nas que se fai un resumo do anteriormente acontecido, probablemente para refrescar a memoria do auditorio ou introducir no relato aos novos espectadores. Os cantares agrup\u00e1banse en tiradas variables de versos, que se relacionaban por ter a mesma asonancia ao final de cada verso e por constitu\u00edr unha unidade de significado, a mi\u00fado anunciado na tirada anterior.\nCon todo, se estes cantares de xesta chegaron ata os nosos d\u00edas, d\u00e9bese a que se realizaron copias manuscritas deles. En xeral estas copias son bastante m\u00e1is tard\u00edas que as propias canci\u00f3ns.\nFrancia.\nOs cantares de xesta foron especialmente numerosos en Francia, onde probablemente eran compostos na s\u00faa maior\u00eda por cl\u00e9rigos instru\u00eddos. Cons\u00e9rvanse moitos manuscritos de cantares de xesta franceses. Deles, a obra mestra \u00e9 \"O Cantar de Rold\u00e1n\" polo seu heroe central, chamado tam\u00e9n Orlando en italiano. Narra, en termos apocal\u00edpticos, a batalla de Roncesvales, na que tivo lugar a derrota da retagarda do ex\u00e9rcito de Carlomagno fustrigada no val de Roncesvalles polo rei mouro de Zaragoza Marsilio, aliado co traidor a Carlomagno Ganel\u00f3n. Nesta batalla perece o heroe do cantar, Rold\u00e1n, e o seu deuteragonista Oliveros, por confiar demasiado nas s\u00faas propias forzas para repeler a agresi\u00f3n. Cando Rold\u00e1n toca o olifante para pedir axuda xa \u00e9 demasiado tarde. A vinganza do emperador Carlomagno, do bispo Turpin e dos Doce Pares de Francia ocupa o apocal\u00edptico final da historia.\nAlgo posteriores ao \"Cantar de Rold\u00e1n\" son cantares como o \"Cantar dos Aliscanos\", o \"Charroi de Nimes\" ou \"Le couronnement de Louis\". Iso sit\u00faa o s\u00e9culo XII como o momento \u00e1lxido deste tipo de literatura.\nAs \"chansons de geste\" francesas estaban escritas en decas\u00edlabos ou, m\u00e1is tardiamente, en alexandrinos asoante (nos primeiros tempos) e logo consoantes (nas s\u00faas \u00faltimas manifestaci\u00f3ns) agrupados en longas tiradas de extensi\u00f3n variable. Apareceron cara \u00e1 fin do s\u00e9culo XI e foron cantadas entre 1050 e 1150. As \u00faltimas foron producidas no curso do s\u00e9culo XV. A mi\u00fado an\u00f3nimo, o seu autor destin\u00e1baa a ser cantada e acompa\u00f1ada musicalmente ante un p\u00fablico extenso e variado, popular ou nobre.\nUn cantar de xesta franc\u00e9s conta, nos manuscritos conservados (uns noventa) con entre mil e vinte mil versos. Non son rimados en consonante, sen\u00f3n simplemente asonantes. Como se trata dunha literatura de car\u00e1cter fundamentalmente oral, a repetici\u00f3n da \u00faltima vocal acentuada bastaba para quedar na memoria auditiva e como se dixo anteriormente, utilizaban algunhas pasaxes (resumos do xa contado) e f\u00f3rmulas repetidas (ep\u00edtetos engadidos a cada nome propio que caracterizaban a tal personaxe: Carlomagno \"o da barba florida\") que permit\u00edan aos recitadores tempo para facer memoria do que deb\u00edan contar. A recitaci\u00f3n destes longos poemas pod\u00eda durar varios d\u00edas seguidos.\nAs copias conservadas, que como se indicou anteriormente d\u00e9bense a escribas probablemente bastante posteriores, en moitos casos est\u00e1n redactadas en anglo-normando, a\u00ednda que iso non prexulgue que os cantares estivesen redactados orixinalmente en devandita lingua. De feito, tr\u00e1tase de copias non moi coidadas (a diferenza das realizadas polos copistas nos conventos), e unicamente as copias m\u00e1is tard\u00edas (tam\u00e9n probablemente elaboradas xa por cl\u00e9rigos) a partir dos s\u00e9culos XIII, XIV e XV mante\u00f1en coherencia ortogr\u00e1fica e certo coidado. Este feito fai pensar que as primeiras copias eran instrumento de traballo dos propios xograres. Ademais diferentes versi\u00f3ns dos mesmos cantares mostran que determinados aspectos ou partes das historias se desenvolv\u00edan m\u00e1is nunhas versi\u00f3ns que noutras, e ata determinados acontecementos variaban ou cambiaban de escenario.\nO acto \u00e9pico por excelencia \u00e9 o acto guerreiro; a narraci\u00f3n do combate nas s\u00faas diferentes etapas \u00e9 case constante: o encontro de d\u00e9biles forzas cristi\u00e1s contra multitudes pag\u00e1s, asaltos con lanza ou espada, faza\u00f1as de forza e feridas etc\u00e9tera. Para iso existen descrici\u00f3ns e o uso de determinados recursos estil\u00edsticos: constante uso do tempo presente, alternancia de di\u00e1logo e narraci\u00f3n, \u00e9nfase e outras.\nOs cantares de xesta franceses est\u00e1n escritos en lingua de oil e cantan o valor marcial dos cabaleiros, heroes da \u00e9poca de Carlos Martel e Carlomagno, e as s\u00faas batallas contra os mouros. A estas lendas hist\u00f3ricas engad\u00edronse despois unha gran cantidade de elementos marabillosos: xigantes, maxia e monstros aparecen entre os inimigos canda aos sarracenos. Os aspectos militares foron decaendo en favor dos elementos marabillosos.\nOs temas dos cantares de xesta franceses convert\u00e9ronse na chamada \"materia de Francia\", que se opuxo \u00e1 chamada \"materia de Breta\u00f1a\", constitu\u00edda polas historias do Rei Artur e dos cabaleiros da mesa redonda, e a \"materia de Roma\", que mestura a mitolox\u00eda grega con narraci\u00f3ns de Alexandre Magno, Xulio C\u00e9sar e outras figuras da antig\u00fcidade grecolatina presentadas como exemplos cabaleirescos.\nCando os costumes medievais se refinaron e volveron m\u00e1is sut\u00eds, prefer\u00edronse os cantares de xesta \u00e1s narraci\u00f3ns cortes\u00e1s que foron inspiradas m\u00e1is ben nas relaci\u00f3ns entre o cabaleiro e a s\u00faa dama.\nNos cantares de xesta s\u00f3 o sistema de vida feudal interv\u00e9n en escena. O heroe \u00e9pico \u00e9 un cabaleiro dotado dunha forza sobrehumana e capaz de soportar todos os sufrimentos f\u00edsicos, morais e ps\u00edquicos posibles. \u00c9 exemplar pola s\u00faa fidelidade ao seu se\u00f1or,e \u00e9 elixido pola s\u00faa perfecci\u00f3n para representar sempre unha colectividade cuxa existencia est\u00e1 en xogo. Con Carlomagno, por exemplo, \u00e9 \"a doce Francia\", como para Ruy D\u00edaz de Vivar \u00e9 \"Castela a xentil\", e loitan e sofren para defendelo e vencer ao fin. As forzas divinas eng\u00e1dense case sempre para socorrelos; a morte \u00e9 o momento m\u00e1is emocionante da narraci\u00f3n e mostra unha lecci\u00f3n ditada pola visi\u00f3n relixiosa e feudal da sociedade: o sufrimento e a morte son nobres cando elas chegan por mor de Deus e o soberano. O p\u00fablico \u00e9 chamado a grandes emoci\u00f3ns colectivas e relixiosas. Os outros personaxes pos\u00faen papeis definidos: son confidentes, traidores, inimigos, axudantes etc\u00e9tera. Est\u00e1n na narraci\u00f3n para subli\u00f1ar o hero\u00edsmo e as virtudes do heroe principal.\nQuedan menos de cen cantares de xesta francesas; os trobadores dos s\u00e9culos XIII e XIV agrup\u00e1ronos en tres grandes series chamados ciclos. Cada ciclo comprende uns poemas \u00e9picos que se desenvolven en torno ao mesmo heroe ou membros da s\u00faa familia. Dist\u00ednguense:\nA estes acost\u00famase agregar o Ciclo das Cruzadas, integrado por \"La Chanson d'Antioche\", \"La Chanson de J\u00e9rusalem\" e \"Les chetifs\".\nAlema\u00f1a.\nEn Alema\u00f1a, por outra banda, foi soado tam\u00e9n un Cantar dos Nibelungos.\nRusia.\nEn Rusia \u00e9 particularmente reco\u00f1ecida a obra an\u00f3nima o Cantar das hostes de \u00cdgor, escrita en eslavo antigo e que data do final do s\u00e9culo XII.\nCastela.\nNin a \u00e9pica medieval francesa nin a alem\u00e1 perduran de forma oral nin pos\u00faen a vitalidade da \u00e9pica medieval castel\u00e1; fragmentos de cantares de xesta castel\u00e1ns rec\u00edtanse a\u00ednda por vilas de Espa\u00f1a e Am\u00e9rica Latina, transmitidos de pais a fillos de forma oral: \u00e9 o chamado Romanceiro vello, e a tem\u00e1tica medieval dos cantares de xesta continuou sendo motivo de inspiraci\u00f3n para o teatro cl\u00e1sico no S\u00e9culo de Ouro.\nS\u00f3 se conservou de forma escrita o \"Cantar de mio Cid\", o \"Cantar de las Mocedades de Rodrigo\" e uns cantos versos do \"Cantar de Roncesvalles\". Os fil\u00f3logos reconstru\u00edron outras pasaxes da perdida \u00e9pica castel\u00e1 a partir de fragmentos mal prosificados nas cr\u00f3nicas, onde serviron como fonte de informaci\u00f3n.\nCantares de xesta hipot\u00e9ticos.\nMenor importancia tiveron o \"Mainete\" (do que hai un testemu\u00f1o inserido na \"Gran conquista de Ultramar\"), e outros.\nCaracter\u00edsticas dos cantares de xesta castel\u00e1ns.\nAs \u00faltimas formas do cantar de xesta castel\u00e1n danse no s\u00e9culo XIV, perdendo o realismo e a contenci\u00f3n de cantares antigos, inclin\u00e1ndose por unha maior fabulaci\u00f3n. Desta \u00e9poca \u00e9 as \"Mocedades de Rodrigo\".\nArag\u00f3n.\nO Cantar da camp\u00e1 de Huesca \u00e9 un cantar do reino de Arag\u00f3n, reconstru\u00eddo a partir da prosificaci\u00f3n que deste se fai na \"Cr\u00f3nica pinatense\". O poema \u00e9pico narra a decapitaci\u00f3n dos nobres aragoneses declarados en rebeld\u00eda contra o rei Ramiro II de Arag\u00f3n, que conforma a lenda da Camp\u00e1 de Huesca. A s\u00faa primeira redacci\u00f3n, segundo Manuel Alvar, datar\u00eda dos mediados do s\u00e9culo XII.\nInglaterra.\nEn Inglaterra, destaca a \u00e9pica anglosaxoa, cuxa obra m\u00e1is destacada \u00e9 o \"Beowulf\", que obtivo o status de epopea nacional, ao mesmo nivel que a \"Il\u00edada\", o \"Cantar dos Nibelungos\" en alem\u00e1n, \"O Cantar de Rold\u00e1n\" en franc\u00e9s ou o \"Cantar de mio Cid\" castel\u00e1n.\nExisten outros poemas \u00e9picos, entre eles \"A Batalla de Finnsburh (The Fight at Finnsburh),\" e \"W\u00e1lder (Waldere).\" A poes\u00eda heroica anglosaxoa foi transmitida de xeraci\u00f3n en xeraci\u00f3n oralmente. Conforme o cristianismo foi implant\u00e1ndose, os narradores \u00edan introducindo contos ou figuras cristi\u00e1s nas antigas historias heroicas.\nNon houbo unha \u00e9pica posterior \u00e1 invasi\u00f3n normanda. Faltou unha personalidade que aglutinase as moitas lendas e tradici\u00f3ns hist\u00f3ricas dis\u00edmiles ou diverxentes en poemas cohesionados e extensos, ou porque foron lendas que xurdiron de forma demasiado tard\u00eda, xa en \u00e9poca renacentista. As\u00ed ocorreu, por exemplo, coas lendas en torno a Robin Hood, que non se unificaron nun longo poema extenso, ou coas lendas su\u00edzas sobre Guillerme Tell."}
{"id": "271585", "revid": "85894", "url": "https://gl.wikipedia.org/wiki?curid=271585", "title": "Taktser", "text": "Taktser (en tibetano:\u0f66\u0f9f\u0f42\u0f0b\u0f60\u0f5a\u0f7a\u0f62\u0f0d -Dagc\u00ear, \"Lugar nas alturas\"; en chin\u00e9s \u7ea2\u5d16) \u00e9 unha aldea situada na provincia\u00a0chinesa\u00a0de Qinghai no T\u00edbet. \u00c9 a aldea na que naceu o Dalai Lama Tenzin Gyatso.\nDemograf\u00eda.\nNo 1935 estaba controlada polo se\u00f1or da guerra hui Ma Bufang. Estaba composta por 17 casas, das cales 15 pertenc\u00edan a tibetanos. No 1985\u00a0viv\u00edan 40 familias e no 2002 a poboaci\u00f3n ascendeu a 50 familias.\nNo ano 2009 a poboaci\u00f3n era de 256 persoas."}
{"id": "271588", "revid": "102512", "url": "https://gl.wikipedia.org/wiki?curid=271588", "title": "Plasmal\u00f3xeno", "text": "Os plasmal\u00f3xenos son un tipo de \u00e9ter fosfol\u00edpido caracterizado pola presenza dun enlace vinil \u00e9ter na posici\u00f3n sn-1 e un enlace \u00e9ster na posici\u00f3n sn-2. Nos mam\u00edferos, a posici\u00f3n sn-1 deriva tipicamente de alcohois graxos C16:0, C18:0, ou C18:1, mentres que a posici\u00f3n sn-2 est\u00e1 ocupada xeralmente por \u00e1cidos graxos poliinsaturados. Os grupos de cabeza m\u00e1is com\u00fans presentes nos plasmal\u00f3xenos de mam\u00edferos son a etanolamina (estes denom\u00ednanse plasmeniletanolaminas) ou colina (denominados plasmenilcolinas).\nFunci\u00f3ns.\nOs plasmal\u00f3xenos enc\u00f3ntranse en numerosos tecidos humanos, e son particularmente abondosos no sistema nervioso, o inmunitario e o cardiovascular. No tecido card\u00edaco humano, case o 30\u201340% dos glicerofosfol\u00edpidos de colina son plasmal\u00f3xenos, e case o 30% dos glicerofosfol\u00edpidos do cerebro humano adulto e ata o 70% dos glicerofosfol\u00edpidos de etanolamina das va\u00ed\u00f1as de mielina son tam\u00e9n plasmal\u00f3xenos.\nA\u00ednda que as funci\u00f3ns dos plasmal\u00f3xenos non foron totalmente esclarecidas, demostrouse que poden protexer as c\u00e9lulas de mam\u00edferos contra os efectos dani\u00f1os das especies reactivas do ox\u00edxeno. Ademais, foron sinalados como mol\u00e9culas de sinalizaci\u00f3n celular e moduladores da din\u00e1mica das membranas.\nHistoria.\nOs plasmal\u00f3xenos foron descritos por primeira vez por Feulgen e Voit en 1924 base\u00e1ndose en estudos de preparaci\u00f3ns de cortes de tecidos. Trataron ditos cortes de tecidos con \u00e1cido ou cloruro de mercurio como parte dun m\u00e9todo de tinguidura dos n\u00facleos. Isto deu lugar \u00e1 rotura do enlace vinil \u00e9ter do plasmal\u00f3xeno, rendendo aldehidos. \u00c1 s\u00faa vez, estes \u00faltimos reaccionaban cunha tinguidura de fucsina-\u00e1cido sulfuroso utilizada nesta t\u00e9cnica de tinguidura de n\u00facleos e iso deu lugar a compostos coloreados dentro do citoplasma celular. Os plasmal\u00f3xenos recibiron o seu nome polo feito de que estes compostos coloreados estaban presentes na parte interna ou \"plasmal\" da c\u00e9lula.\nBios\u00edntese.\nA bios\u00edntese de plasmal\u00f3xenos (PLs) empeza coa asociaci\u00f3n do encima da matriz dos peroxisomas GNPAT (glicerona fosfato acil transferase) e da AGPS (alquil-glicerona fosfato sintase)\ndo lado luminal das membranas do peroxisomas.\nEstes dous encimas poden interaccionar fisicamente un co outro para incrementar a s\u00faa eficiencia. Por esa raz\u00f3n, os fibroblastos con actividade AGPS te\u00f1en un nivel de actividade de GNPAT reducida.\nO primeiro paso da bios\u00edntese \u00e9 catalizada pola GNPAT. Este encima acila a dihidroxiacetona fosfato (DHAP) na posici\u00f3n sn-1. Isto vai seguido do cambio do grupo acilo por un grupo alquilo feito pola AGPS.\nA 1-alquil-DHAP resultante \u00e9 despois reducida a 1-O-alquil-2-hidroxi-sn-glicerofosfato (GPA) por unha acil/alquil-DHAP redutase localizada nas membranas dos peroxisomas e do ret\u00edculo endoplasm\u00e1tico.\nTodas as demias modificaci\u00f3ns ocorren no ret\u00edculo endoplasm\u00e1tico. Al\u00ed, unha alquil/acil GPA aciltransferase sit\u00faa un grupo acilo na posici\u00f3n sn-2 e o grupo fosfato \u00e9 retirado da mol\u00e9cula por unha \u00e1cido fosfat\u00eddico fosfatase para formar 1-O-alquil-2-acil-sn-glicerol.\nUnha fosfotransferase que utiliza CDP-etanolamina forma 1-O-alquil-2-acil-sn-GPEtn. Despois de producirse a deshidroxenaci\u00f3n nas posici\u00f3ns 1 e 2 do grupo alquilo por un sistema de tansporte de electr\u00f3ns e pola plasmeniletanolamina desaturase, f\u00f3rmase finalmente o enlace vivnil \u00e9ter do plasmal\u00f3xeno.\nA plasmenilcolina f\u00f3rmase a partir de 1-O-alquil-2-acil-sn-glicerol pola acci\u00f3n da colina fosfotransferase. Como non hai unha plasmenilcolina desaturase, os plasmal\u00f3xenos de colina poden formarse s\u00f3 despois da hidr\u00f3lise dos plasmal\u00f3xenos de etanolamina a 1-O-(1Z-alquenil)-2-acil-sn-glicerol, que pode ser modificado pola colina fosfotransferase e a CDP colina.\nPatolox\u00eda.\nOs trastornos da biox\u00e9nese dos peroxisomas son trastornos xen\u00e9ticos autos\u00f3micos recesivos caracterizados pola alteraci\u00f3n da bios\u00edntese de plasmal\u00f3xenos. Nestes casos, o encima peroxis\u00f3mico GNPAT, necesario para os pasos iniciais da bios\u00edntese dos plasmal\u00f3xenos, est\u00e1 mal localizado no citoplasma, onde \u00e9 inactivo. Ademais, as mutaci\u00f3ns xen\u00e9ticas nos xenes da \"GNPAT\" ou \"AGPS\" poden orixinar deficiencias en plasmal\u00f3xenos, o que leva ao desenvolvemento da doenza condrodisplasia punctata rizom\u00e9lica (RCDP) tipo 2 ou 3, respectivamente. Neses casos, ambas as copias dos xenes da \"GNPAT\" ou da \"AGPS\" deben estar mutadas para que se manifeste a doenza. A diferenza do que ocorre ns trastornos da biox\u00e9nese dos peroxisomas, outros aspectos da ensamblaxe dos peroxisomas en pacientes de RCDP2 e RCDP3 son normais como tam\u00e9n o \u00e9 a s\u00faa capacidade de metabolizaci\u00f3n de \u00e1cidos graxos de cadea moi longa.\nPosible asociaci\u00f3n con doenzas.\nOs niveis reducidos de plasmal\u00f3xenos no tecido cerebral foron asociados coa enfermidade de Alzheimer, a adrenoleucodistrofia ligada ao X, e a s\u00edndrome de Down.\nPlasmal\u00f3xenos e evoluci\u00f3n.\nAdemais de nos mam\u00edferos, os plasmal\u00f3xenos tam\u00e9n se encontran nos invertebrados e protozoos. Entre as bacterias atop\u00e1ronse en moitas especies anaerobias dos \"Clostridia\", \"Megasphaera\", e \"Veillonella\". Os plasmal\u00f3xenos parece que tiveron unha complexa historia evolutiva baseada no feito de que as s\u00faas v\u00edas biosint\u00e9ticas difiren nos organismos aerobios e anaerobios.\nRecentemente, demostrouse que os gl\u00f3bulos vermellos do sangue de humanos e grandes simios (chimpanc\u00e9s, bonobos, gorilas, e orangut\u00e1ns) te\u00f1en diferenzas na s\u00faa composici\u00f3n de plasmal\u00f3xenos. Os niveis de plasmal\u00f3xenos totais nos gl\u00f3bulos vermellos son menores en humanos que en bonobos, chimpanc\u00e9s, e gorilas, pero maiores que nos orangut\u00e1ns. Os datos de expresi\u00f3n x\u00e9nica de todas estas especies serv\u00edronlle aos autores do estudo para especular que noutros tecidos de humanos e grandes simios tam\u00e9n hai diferenzas nos niveis de plasmal\u00f3xenos. A\u00ednda que se desco\u00f1ecen as consecuencias destas diferenzas potenciais, estas diferenzas entre as especies poder\u00edan influ\u00edr no funcionamento de \u00f3rganos e en m\u00faltiples procesos biol\u00f3xicos."}
{"id": "271589", "revid": "5863", "url": "https://gl.wikipedia.org/wiki?curid=271589", "title": "Proxecto ITER", "text": ""}
{"id": "271594", "revid": "5863", "url": "https://gl.wikipedia.org/wiki?curid=271594", "title": "Veillonella", "text": "Veillonella \u00e9 un x\u00e9nero de bacterias gramnegativas anaerobias con forma de cocos. Esta bacteria \u00e9 ben co\u00f1ecida pola s\u00faa capacidade de fermentaci\u00f3n de \u00e1cido l\u00e1ctico. \u00c9 unha das bacterias normais da flora intestinal e da mucosa bucal dos mam\u00edferos. Nos humanos, en casos raros, a especie \"Veillonella parvula\" foi implicada en casos de osteomielite e endocardite.\nFermentaci\u00f3n.\nA fermentaci\u00f3n do lactato a propionato e acetato real\u00edzana pola v\u00eda do metilmalonil-CoA. Nesta fermentaci\u00f3n prod\u00facese pouco ATP.\nLactato \u2192 acetato + 2 propionato + CO2 + H2O\nFiloxenia.\nA taxonom\u00eda aceptada actualmente est\u00e1 baseada na LPSN e no NCBI\ne a filoxenia est\u00e1 baseada no estudo do ARNr de 16S da LTP 111 do \"The All-Species Living Tree Project\"."}
{"id": "271595", "revid": "839", "url": "https://gl.wikipedia.org/wiki?curid=271595", "title": "EDUGA", "text": "EDUGA, Revista Galega do Ensino \u00e9 unha publicaci\u00f3n da Conseller\u00eda de Cultura, Educaci\u00f3n e Ordenaci\u00f3n Universitaria da Xunta de Galicia.\nDescrici\u00f3n.\nEditada na Coru\u00f1a, comezou baixo a direcci\u00f3n de Constantino Garc\u00eda. Actualmente o seu director \u00e9 Juan Antonio Granados Loureda.\nDe periodicidade semestral, conta coas secci\u00f3ns \"bibliotecas\", \"actualidade\", \"editorial\", \"innovaci\u00f3n\", \"que \u00e9\", \"opini\u00f3n\", \"formaci\u00f3n\", \"experiencias\", \"entrevista\", \"foro\", \"investigaci\u00f3n\", \"mediateca\" e \"a nosa escola\"."}
{"id": "271596", "revid": "5863", "url": "https://gl.wikipedia.org/wiki?curid=271596", "title": "Revista Galega do Ensino", "text": ""}
{"id": "271598", "revid": "17347", "url": "https://gl.wikipedia.org/wiki?curid=271598", "title": "Semana Verde de Silleda", "text": " #REDIRECCI\u00d3N Semana Verde de Galicia"}
{"id": "271602", "revid": "85894", "url": "https://gl.wikipedia.org/wiki?curid=271602", "title": "S\u00f6dert\u00e4lje", "text": "S\u00f6dert\u00e4lje \u00e9 unha cidade de Suecia situada no condado de Estocolmo.\nHistoria.\nO nome \"Telje\" aparece mencionado durante o s\u00e9culo XI. Para resolver o conflito provocado con outra poboaci\u00f3n que foi fundada ao norte de Estocolmo durante o s\u00e9culo XVII, engad\u00eduselle \"S\u00f6der\" (sur), xurdindo deste modo \"S\u00f6dert\u00e4lje\"; \u00e1 outra poboaci\u00f3n recibiu o \"Norr\" (norte), xurdindo as\u00ed Norrt\u00e4lje.\nDurante o s\u00e9culo XVIII S\u00f6dert\u00e4lje recibiu unha foro. Debido \u00e1 Gran Guerra do Norte e a unha serie de pragas, a poboaci\u00f3n viuse reducida \u00e1s 200 persoas.\nDemograf\u00eda.\nA poboaci\u00f3n en 2010\u00a0era de 64.619 habitantes. Sendo a d\u00e9cimo sexta poboaci\u00f3n por n\u00famero de habitantes en Suecia.\nLogo da Guerra de Iraq moitos iraqu\u00eds refuxi\u00e1ronse en S\u00f6dert\u00e4lje, na s\u00faa maior\u00eda cristi\u00e1ns, recibindo m\u00e1is inmigrantes iraqu\u00eds ca os Estados Unidos\u00a0e o Canad\u00e1 xuntos \nXeograf\u00eda.\nSituase entre Estocolmo, Str\u00e4ngn\u00e4s e Nyk\u00f6ping. \u00c9 o punto de conexi\u00f3n entre lago M\u00e4laren co Mar B\u00e1ltico a trav\u00e9s da canle de S\u00f6dert\u00e4lje\nComunicaci\u00f3ns e conexi\u00f3ns.\nS\u00f6dert\u00e4lje \u00e9 un importante n\u00f3 ferroviario e de autoestradas, ademais do peirao da Canle de S\u00f6dert\u00e4lje.\nEconom\u00eda.\nS\u00f6dert\u00e4lje \u00e9 o lugar no que se fabrican os autobuses e cami\u00f3ns da marca Scania AB. Tam\u00e9n \u00e9 a sede da farmac\u00e9utica\u00a0AstraZeneca. O grupo Volkswagen ten a s\u00faa central en Suecia\u00a0tam\u00e9n nesta localidade."}
{"id": "271603", "revid": "25871", "url": "https://gl.wikipedia.org/wiki?curid=271603", "title": "Manu T\u00e1boas", "text": "Manuel T\u00e1boas Losada, co\u00f1ecido como Manu T\u00e1boas, nado en Vigo o 30 de maio de 1991, \u00e9 un futbolista galego. Xoga na demarcaci\u00f3n de gardameta e o seu equipo actual \u00e9 o Arousa.\nTraxectoria.\nFormouse nas categor\u00edas inferiores do Celta de Vigo, debutando co segundo equipo na tempada 2010/11, deixar\u00eda o equipo vigu\u00e9s no ano 2012, xogando esa \u00faltima tempada parte do curso no Sporting de Gij\u00f3n B. A final de tampada fichou polo CD Ourense na Segunda Divisi\u00f3n B, co que debutou o 9 de decembro de 2012."}
{"id": "271606", "revid": "88215", "url": "https://gl.wikipedia.org/wiki?curid=271606", "title": "Pato Guill\u00e9n", "text": "Patricio Guill\u00e9n Gandini, co\u00f1ecido coma Pato Guill\u00e9n, nado en Montevideo o 28 de decembro de 1984, \u00e9 un futbolista uruguaio. Xoga na demarcaci\u00f3n de gardameta e o seu equipo actual \u00e9 o Compostela.\nTraxectoria.\nFormouse nas categor\u00edas inferiores do CA River Plate Montevideo, debutando co primeiro equipo na tempada 2003/04. Despois de pasar por varios equipos uruguaios coma CA Cerro ou Racing Club pasou ao f\u00fatbol espa\u00f1ol, fichando en 2009 polo Atl\u00e9tico Monz\u00f3n. A continuaci\u00f3n xogou no CD Bin\u00e9far e pasou logo por varios equipos de Segunda B: CD La Muela, CD Ourense, Barakaldo, Compostela e Boiro, estando unha tempada en cada un deles excepto no Ourense, no que xogou tres anos. \nEn 2017 foi unha das fichaxes estrela da UD Ourense, equipo de Preferente, creado s\u00f3 tres anos antes como herdeiro do desaparecido CD Ourense. Foi clave no ascenso \u00e1 Terceira Divisi\u00f3n e na primeira tempada do club en dita categor\u00eda. En xullo de 2019 volveu ao Compostela, sendo titular en todos os partidos e contribu\u00edndo ao ascenso \u00e1 Segunda B ao remate da tempada."}
{"id": "271610", "revid": "1131", "url": "https://gl.wikipedia.org/wiki?curid=271610", "title": "Wladimir Dragoss\u00e1n", "text": "Rafael Pintos M\u00e9ndez, co\u00f1ecido como Wladimir Dragoss\u00e1n, nado en Pontevedra o 27 de novembro de 1964, \u00e9 un escritor galego.\nTraxectoria.\nEscritor e artista. Acadou sona en 1990 ao protagonizar canda a John Balan unha secci\u00f3n no programa \"Adivi\u00f1a quen v\u00e9n esta noite\" da TVG, no cal percorr\u00edan Galiza a bordo dun sidecar."}
{"id": "271611", "revid": "1888", "url": "https://gl.wikipedia.org/wiki?curid=271611", "title": "Rafael Pintos M\u00e9ndez", "text": ""}
{"id": "271612", "revid": "1888", "url": "https://gl.wikipedia.org/wiki?curid=271612", "title": "Rafael Pintos", "text": ""}
{"id": "271613", "revid": "89787", "url": "https://gl.wikipedia.org/wiki?curid=271613", "title": "J\u00e1n Koll\u00e1r", "text": "J\u00e1n Koll\u00e1r nado en Mo\u0161ovce o 29 de xullo de 1793 e finado en Viena o 24 de xaneiro de 1852, foi un escritor e poeta eslovaco do Romanticismo, arque\u00f3logo, cient\u00edfico e pol\u00edtico. Foi un dos primeiros ide\u00f3logos do paneslavismo.\nTraxectoria.\nEstudou nun colexio luterano de Bratislava, onde foi ordenado sacerdote, sendo destinado a exercer o seu servizo a Budapest. Desde 1849 foi profesor na Universidade de Viena. Exerceu como Conselleiro de Goberno do Imperio Austr\u00edaco nos asuntos relacionados con Eslovaquia.\nKollar distinguiuse por impulsar o movemento nacionalista eslovaco e a idea do Paneslavismo. Considerou que nas linguas eslavas pod\u00edan distinguirse catro grandes grupos: a ruso, a polaco, a checo-eslovaco e serbocroata.\nNo 1974 adic\u00f3uselle un museo no celeiro da s\u00faa casa natal de Mo\u0161ovce, xa que o resto da casa sufrira un incendio o 16 de agosto de 1863. No 2009 constru\u00eduse unha r\u00e9plica da casa orixinal na que est\u00e1 agora o museo.\nObra.\nAdemais da s\u00faa poes\u00eda, escribiu obras de interese cient\u00edfico e de arqueolox\u00eda. As m\u00e1is destacadas son:"}
{"id": "271614", "revid": "59564", "url": "https://gl.wikipedia.org/wiki?curid=271614", "title": "Alberto Fortes", "text": "Alberto Fortes L\u00f3pez, nado en Pontevedra en 1964, \u00e9 un escritor galego.\nTraxectoria.\nFillo de Xos\u00e9 Fortes Bouz\u00e1n e irm\u00e1n de Susana Fortes, Xabier Fortes e Ana Bel\u00e9n Fortes. \u00c9 un escritor galego en lingua galega e castel\u00e1. Traballou de patr\u00f3n de pesca de altura desde os 22 ata os 27 anos, despois de axente do Servizo de Vixilancia Aduaneira."}
{"id": "271615", "revid": "1888", "url": "https://gl.wikipedia.org/wiki?curid=271615", "title": "Alberto Fortes L\u00f3pez", "text": ""}
{"id": "271618", "revid": "27155", "url": "https://gl.wikipedia.org/wiki?curid=271618", "title": "Barrow, Alasca", "text": " \nBarrow \u00e9 unha cidade estadounidense\u00a0situada no estado\u00a0de\u00a0Alasca. \u00c9 o asentamento m\u00e1is setentrional do Am\u00e9rica continental. Neste lugar transcorre a acci\u00f3n dos c\u00f3mics de terror 30 Days of Night, as\u00ed como a pel\u00edcula baseada nestes.\nDemograf\u00eda.\nO 3 de marzo de 2009 a p\u00e1xina oficial do concello informou que a cidade era a m\u00e1is grande no condado de North Slope, cunha poboaci\u00f3n de 4.429 habitantes, dos cales aproximadamente un 61% eran Inupiats.. Segundo o censo de 2010\u00a0a poboaci\u00f3n era de 4.212 habitantes.\nXeograf\u00eda.\nBarrow est\u00e1 situado nas coordenadas 71.300371, -156.735840. Ten unha \u00e1rea total de 55 km\u00b2 dos cales 48\u00a0km\u00b2 son terra firme 7\u00a0km\u00b2 (un 14% do total) son auga. \u00c9 o punto habitado m\u00e1is setentrional da Am\u00e9rica continental.\nHistoria.\nNa lingua Inupiaq, Barrow \u00e9 chamado \"Ukpeagvik\", que significa \"o lugar onde nos cazamos curuxas da neve\".\nOs sitios arqueol\u00f3xicos da \u00e1rea indican que os Inupiat viv\u00edan na nesta zona desde o ano 500. Alg\u00fans vestixios de 16 habitaci\u00f3ns da cultura Birnirk datados do ano 800 a\u00ednda poden ser vistos hoxe na costa do Oc\u00e9ano \u00c1rtico. A localizaci\u00f3n preto do nivel do mar pon en risco este sitio arqueol\u00f3xico, xa que o risco de erosi\u00f3n \u00e9 inminente.\nA Royal Navy estivo na \u00e1rea para trazar mapas e explorar a costa \u00e1rtica de Am\u00e9rica do Norte. O Ex\u00e9rcito dos Estados Unidos estabeleceu un centro meteorol\u00f3xico e magn\u00e9tico no 1881.\nEn 1888 constru\u00eduse unha igrexa presbiteriana e no 1901 abriuse un posto de correos.\nNo 1935 o famoso humorista Will Rogers e o piloto Wiley Post fixeron unha parada non planeada na ba\u00eda Walakpa, 24\u00a0km ao sur de Barrow, mentres se dirix\u00edan para esta cidade. Cando eles engalaron de novo o avi\u00f3n estoupou e caeu nun r\u00edo, matando os dous ocupantes. O lugar do accidente co\u00f1\u00e9cese agora como Rogers-Post, e nel coloc\u00e1ronse dous monumentos conmemorativos. Ademais do aeroporto de Barrow que recibe o seu nome deste suceso.\nBarrow foi incorporada como cidade de primeira clase no 1958.\nNo 1972 estableceuse o condado de North Slope que trouxo miles de d\u00f3lares consigo e creou as redes de saneamento, abastecemento de auga, enerx\u00eda, estradas, corpo de bombeiros, establecementos sanitarios e educativos a Barrow e as vilas do arredor.\nEconom\u00eda.\nBarrow \u00e9 o centro econ\u00f3mico do borough de North Slope, principal fonte de emprego da cidade, \u00e1 parte de numerosas empresas que prestan servizos de apoio \u00e1s operaci\u00f3ns dos campos petrol\u00edferos. As axencias estatais e federais tam\u00e9n son unha fonte de emprego. O sol da media noite atraeu o turismo e xunto coa venda de artesan\u00eda trae moitos ingresos en efectivo.\nMoitos residentes dependen das fontes de subsistencia como as baleas, focas, osos polares, morsas, aves acu\u00e1ticas, carib\u00fas e peixes que capturan nos r\u00edos da costa ou nos lagos pr\u00f3ximos.\n\u00c9 a sede da Arctic Slope Regional Corporation.\nCidades irmandadas.\nEst\u00e1 irmandada coa cidade arxentina\u00a0de Ushuaia, que \u00e9 a m\u00e1is meridional de Am\u00e9rica."}
{"id": "271619", "revid": "7802", "url": "https://gl.wikipedia.org/wiki?curid=271619", "title": "Barrow, Alaska", "text": ""}
{"id": "271620", "revid": "85894", "url": "https://gl.wikipedia.org/wiki?curid=271620", "title": "Requi\u00e1n, Frades, A Estrada", "text": "Requi\u00e1n \u00e9 un lugar da parroquia de Frades no concello pontevedr\u00e9s da Estrada na Comarca de Tabeir\u00f3s - Terra de Montes. Ti\u00f1a 29 habitantes no ano 2012 segundo datos do INE e do IGE, dos cales 14 eran homes e 15 mulleres.\nXeograf\u00eda.\nLimita con Cuntis, outras parroquias da Estrada, Valga e Pontecesures. Antigamente era un lugar de paso cara a Caldas de Reis, Pontecesures, A Estrada e Santiago de Compostela.\nPatrimonio.\nA capela de Requi\u00e1n comezou a constru\u00edrse en 1744 por un p\u00e1rroco da zona, coa idea de que os comerciantes, peregrinos, e a propia veci\u00f1anza tivese un sitio de oraci\u00f3n. En 1748 foi consagrada. A s\u00faa primeira imaxe foi a Virxe da Piedade, de pedra, que a\u00ednda segue na capela. M\u00e1is adiante pasou a adorarse a Virxe dos Milagres, figura de madeira.\nFestas.\nCel\u00e9brase a romar\u00eda da Virxe dos Milagres o 28 de agosto, con novena e procesi\u00f3n."}
{"id": "271625", "revid": "23204", "url": "https://gl.wikipedia.org/wiki?curid=271625", "title": "Grupo Banesco", "text": "Grupo Banesco, tam\u00e9n co\u00f1ecido como Banesco Holdig, e un grupo bancario presidido polo banqueiro venezolano Juan Carlos Escotet \u2014que, \u00e1 s\u00faa vez, \u00e9 o presidente da entidade bancaria venezolana Banesco\u2014 que ten a s\u00faa sede en Madrid, Espa\u00f1a.\nHistoria.\nO grupo foi establecido no ano 2007 coa finalidade de operar baixo a protecci\u00f3n do Banco de Espa\u00f1a e da Uni\u00f3n Europea no tratamento do r\u00e9xime fiscal para as sociedades an\u00f3nimas e a seguridade xur\u00eddica para os seus investimentos noutros pa\u00edses, \u00e1 marxe das autoridades financeiras venezolanas. Est\u00e1 formado por diversas entidades en Panam\u00e1, Rep\u00fablica Dominicana, Estados Unidos, Colombia e Galicia.\nNos \u00faltimos meses o banco presidido por Escotet procedeu a impulsar cambios na s\u00faa estrutura societaria en Espa\u00f1a, coa vista posta en crecer. As\u00ed, o grupo procedeu a constitu\u00edr Banesco Holding Hispania, froito da integraci\u00f3n doutras filiais, entre elas Banesco Holding Latinoam\u00e9rica, Banesco Corporaci\u00f3n Holding Hispania e Banesco Holding Financiero 2. As\u00ed mesmo, procedeu \u00e1 fusi\u00f3n do seu holding en Espa\u00f1a con Banesco Dutch Holding BV, domiciliada en Holanda polas s\u00faas grandes vantaxes fiscais.\nEn Galicia.\nCompra do Banco Etcheverr\u00eda.\nO galego Banco Etcheverr\u00eda, con sede en Betanzos, en 2002 vendeu o 37,12 % do seu capital a Caixa Galicia, e, en abril de 2013, Banesco adquiriu o 44,73 % de Banco Etcheverr\u00eda de NCG Banco, herdeiro dos activos financeiros de Caixa Galicia, as\u00ed como parte da participaci\u00f3n da familia Etcheverr\u00eda. Desta maneira, o 69,74 % do capital social de Banco Etcheverr\u00eda pasou a ser propiedade da entidad venezolana. Ademais, o presidente de Banesco, foi nomeado vicepresidente do consello de administraci\u00f3n de Banco Etcheverr\u00eda.\nA entrada do primeiro banco privado de Venezuela inclu\u00eda a compra do 44,7 % que posu\u00eda Novagalicia. Posteriormente, coa sa\u00edda de parte da familia fundadora, os Etcheverr\u00eda, Juan Carlos Escotet fac\u00edase con m\u00e1is de 70 % do centenario banco. Coa sa\u00edda do Etcheverr\u00eda, Novagalicia iniciaba un novo plan de desinvestimentos de acordo cos mandatos de Bruxelas e, \u00e1 s\u00faa vez, a entidade con sede en Betanzos aceleraba o seu crecemento na comunidade aut\u00f3noma coa apertura de 50 oficinas e a creaci\u00f3n de ao redor de 200 postos de traballo. Tras a entrada de Banesco, Javier Etcheverr\u00eda contin\u00faa como presidente e, o novo conselleiro delegado, Francisco Botas, home de confianza de Escotet, lidera o novo proxecto.\nCompra de Novagalicia Banco.\nO 19 de novembro de 2013, o FROB, propietario de Novagalicia Banco despois da s\u00faa nacionalizaci\u00f3n, abriu o proceso de ofertas vinculantes para a poxa deste banco. Os bancos interesados foron Banco Santander, BBVA, La Caixa (CaixaBank) e Banesco, mentres que entre os fondos que apostaban pola entidade galega estaban Guggenheim, WL Ross, JC Flowers e Anchorage. As ofertas vinculantes deber\u00edan remitirse antes do 16 de decembro e, unha vez recibidas e \"sempre que unha non resulte substancialmente m\u00e1is favor\u00e1bel que o resto\", se abrir\u00eda unha segunda fase, na que se seleccionar\u00edan \"as tres entidades que presentaran mellores ofertas\". A estas tres se lles pedir\u00eda ent\u00f3n que realizaran a \"s\u00faa oferta definitiva\".\nFinalmente, o 18 de decembro de 2013, o FROB anunciou a adxudicaci\u00f3n da poxa por Novagalicia Banco, ante a sorpresa da maior\u00eda dos observadores, que apostaban por un banco espa\u00f1ol, especialmente La Caixa, a Banesco, que presentou a oferta como Banco Etcheverr\u00eda/Grupo Banesco. A adxudicaci\u00f3n foi por 1.003 mill\u00f3ns de euros, e sen \"solicitude de axudas p\u00fablicas\". Banco Etcheverr\u00eda/Grupo Banesco asumiu o control da entidade galega co compromiso de manter a xesti\u00f3n, a sede e a obra social en Galicia, e o emprego, as\u00ed como abordar a concesi\u00f3n de novos cr\u00e9ditos a familias e pemes por un importe superior aos 9.000 mill\u00f3ns de euros."}
{"id": "271626", "revid": "1131", "url": "https://gl.wikipedia.org/wiki?curid=271626", "title": "Caifanes", "text": "Caifanes \u00e9 unha banda de m\u00fasica rock mexicana formada en Cidade de M\u00e9xico\u00a0en 1987. Estivo en activo at\u00e9 1995, volvendo a unirse en 2011."}
{"id": "271627", "revid": "27155", "url": "https://gl.wikipedia.org/wiki?curid=271627", "title": "Parabasalia", "text": "Os Parabasalia ou parabas\u00e1lidos son un grupo de protistas flaxelados dentro do subgrupo dos Excavata. A maior\u00eda destes organismos establecen realci\u00f3ns simbi\u00f3ticas con animais; e entre eles hai diversas especies que se encontran nos intestinos de t\u00e9rmites e cascudas. Outras especies deste supergrupo son parasitas e incl\u00faen a pat\u00f3xenos humanos.\nCaracter\u00edsticas.\nOs flaxelos est\u00e1n dispostos formando un ou m\u00e1is grupos preto da parte anterior da c\u00e9lula. Os seus corpos basais est\u00e1n ligados a fibras parabasais que se unen a un prominente aparato de Golgi, que \u00e9 distintivo deste grupo. Xeralmente tam\u00e9n te\u00f1en unha l\u00e1mina de microt\u00fabulos cruzados que discorre polo centro da c\u00e9lula e nalg\u00fans casos prox\u00e9ctase al\u00e9n do final da c\u00e9lula, que se denomina axostilo, pero \u00e9 diferente en estrutura dos axostilos que te\u00f1en as oxim\u00f3nadas.\nOs parabas\u00e1lidos son anaer\u00f3bicos, e carecen de mitocondrias, pero isto d\u00e9bese a unha perda secundaria na evoluci\u00f3n, e conte\u00f1en no seu lugar pequenos hidroxenosomas, que parece que se orixinaron a partir da reduci\u00f3n das mitocondrias. Reliquias similares atop\u00e1ronse noutros flaxelados amitocondriados, e os parabas\u00e1lidos est\u00e1n probablemente relacionados con eles, formando o grupo denominado metam\u00f3nadas. Carecen das fendas para a alimentaci\u00f3n que presentan a maior\u00eda dos outros, mais isto pode ser tam\u00e9n unha perda secundaria.\nClasificaci\u00f3n.\nOs paabas\u00e1lidos actualmente est\u00e1n divididos en 10 ordes. "}
{"id": "271628", "revid": "27155", "url": "https://gl.wikipedia.org/wiki?curid=271628", "title": "Parabas\u00e1lido", "text": ""}
{"id": "271629", "revid": "27155", "url": "https://gl.wikipedia.org/wiki?curid=271629", "title": "Parabas\u00e1lidos", "text": ""}
{"id": "271630", "revid": "5863", "url": "https://gl.wikipedia.org/wiki?curid=271630", "title": "Universidad Complutense", "text": ""}
{"id": "271631", "revid": "7802", "url": "https://gl.wikipedia.org/wiki?curid=271631", "title": "Nome, Alaska", "text": ""}
{"id": "271632", "revid": "5863", "url": "https://gl.wikipedia.org/wiki?curid=271632", "title": "Zoco (mercado \u00e1rabe)", "text": "Un zoco (do \u00e1rabe \u0633\u0648\u0642 \"s\u016bq\") \u00e9 a denominaci\u00f3n que se d\u00e1 en galego aos mercados tradicionais dos pa\u00edses \u00e1rabes, especialmente os que se celebran ao aire libre e que, con frecuencia, te\u00f1en lugar un determinado d\u00eda da semana ou nunha determinada \u00e9poca do ano, a\u00ednda que a palabra pode facerse extensiva a todo tipo de mercado tradicional. O significado de \"zoco\" est\u00e1 restrinxido respecto do orixinal \u00e1rabe \"suq\", que significa mercado.\nLocalizaci\u00f3ns.\nOs zocos xeralmente sit\u00faanse nunha praza no centro das cidades, xa que en torno a el xiran moitas outras actividades, e como \u00e9 un lugar moi concorrido para todo tipo de compra-venda de artigos variados, tam\u00e9n xorden \u00e1 par actividades secundarias de servizos para quen o visita, como son o transporte, garder\u00edas...\nHistoria.\nNalg\u00fans lugares a actividade pode ser semanal ou diaria dependendo da poboaci\u00f3n e os postos cos que conte. Moitas poboaci\u00f3ns reciben o seu nome do mercado estacional que nelas se celebra, como por exemplo, a marroqu\u00ed Suq al-Arbaa (\"mercado do m\u00e9rcores\") ou a espa\u00f1ola Zocodover (de \u0633\u0648\u0642 \u0627\u0644\u062f\u0648\u0627\u0628 \"suq al-dawabb\", \"mercado das bestas de carga\"). En al-\u00c1ndalus, e m\u00e1is tarde nos reinos cristi\u00e1ns hispanos, estableceuse un sistema de administraci\u00f3n do mercado, a cuxa fronte estaba un funcionario chamado zabazoque, do que depend\u00edan os restantes, entre eles os almotac\u00e9ns.\nNa literatura.\nOs zocos, tradicionalmente, non foron s\u00f3 lugares de compra e venda, sen\u00f3n espazos centrais da vida social. Por esta raz\u00f3n aparecen profundamente en toda a literatura tradicional como escenario no que se desenvolven as tramas ou parte delas. Na obra \"As mil e unha noites\", aparece a historia de \"Gran de beleza\" no que o pai do protagonista, Chamseddin, \u00e9 s\u00edndico do zoco do Cairo."}
{"id": "271633", "revid": "15490", "url": "https://gl.wikipedia.org/wiki?curid=271633", "title": "Pierre de Ronsard", "text": "Pierre de Ronsard nado no Castelo de la Possoni\u00e8re, Couture-sur-Loir o 11 de setembro de 1524 e finado probablemente en Saint-Cosme-en-l'Isle, preto de Tours o 27 de decembro de 1585, foi un escritor e poeta franc\u00e9s do s\u00e9culo XVI. Co\u00f1ec\u00e9uselle como \u00abo pr\u00edncipe dos poetas e poeta dos pr\u00edncipes\u00bb (\"\u00abPrince des po\u00e8tes et po\u00e8te des princes\u00bb\") de Francia e liderou, xunto ao tam\u00e9n poeta Joachim du Bellay, o grupo po\u00e9tico do Renacemento franc\u00e9s co\u00f1ecido como A Pl\u00e9iade.\nTraxectoria.\nFormaci\u00f3n.\nNaceu no \"ch\u00e2teau\" familiar de la Possonni\u00e8re, a uns 25 quil\u00f3metros de Vend\u00f4me, preto de Blois e Orle\u00e1ns no que \u00e9 hoxe o departamento de Loir-et-Cher.\nA s\u00faa familia pertenc\u00eda \u00e1 nobreza modesta, a\u00ednda que se lles supo\u00f1\u00eda descendentes dun marqu\u00e9s h\u00fangaro da Tracia. Baldu\u00edno de Ronsard ou Rossart debeu ser o fundador da rama francesa na primeira metade do s\u00e9culo XIV ao establecerse ao servizo do rei de Francia. Con todo esta teor\u00eda centroeuropea demostrouse falsa.\nO seu pai, Louis de Ronsard, era un nobre militar, de ampla cultura, co\u00f1ecedor do lat\u00edn e con vocaci\u00f3n po\u00e9tica. Casou cunha vi\u00fava, Jeanne Chaudrier. Serviu sucesivamente a tres reis de Francia: Carlos VIII, Lu\u00eds XII e Francisco I, e a un futuro rei, o duque Henrique de Orleans. Participou nas campa\u00f1as de Italia e foi feito prisioneiro trala batalla de Pavia (1525). Formou parte do grupo de ref\u00e9ns que acompa\u00f1aron aos fillos do rei Francisco I a Espa\u00f1a ata a paz de Cambrai.\nDos seis fillos do matrimonio Ronsard, Pierre foi o menor. Estaba destinado \u00e1s armas por tradici\u00f3n familiar, pero a s\u00faa xordeira, sobrevida en 1540, impulsoulle a renunciar \u00e1s carreiras militar e diplom\u00e1tica e estudar Humanidades. Pierre de Ronsard formouse ao longo dos seus primeiros anos na s\u00faa propia casa e tivo como preceptor ao seu t\u00edo paterno, o cl\u00e9rigo Jean de Ronsard. Cando ti\u00f1a nove anos a s\u00faa familia enviouno un semestre ao Colexio de Navarra en Par\u00eds. Ao morrer o seu t\u00edo o cl\u00e9rigo, o mozo Pierre herda a s\u00faa biblioteca.\nAo servizo dos fillos do rei.\nNon parece que Ronsard apreciase moito a vida ruda da escola. Malia a s\u00faa falta de experiencia foi nomeado paxe e posto ao servizo do Delf\u00edn do rei Francisco, que finou ao cabo de poucos d\u00edas, e logo sucesivamente ao do seu irm\u00e1n, o duque de Orle\u00e1ns e logo ao da irm\u00e1 de ambos, Magdalena de Francia. Cando esta casou con Xacobe V de Escocia, Ronsard foi adscrito ao servizo da ra\u00ed\u00f1a. A\u00ednda que Magdalena finou pronto, Ronsard quedou ao servizo da nova esposa de Xacobe V, a princesa tam\u00e9n francesa Mar\u00eda de Lorena. Ronsard pasou tres anos en Gran Breta\u00f1a. En 1540, volve a Francia e reincorp\u00f3rase ao servizo do duque de Orle\u00e1ns.\nEsta funci\u00f3n proporcionoulle a posibilidade de viaxar: envi\u00e1rono a Flandres e outra vez a Escocia. Pronto se lle presenta unha mellor oportunidade e conv\u00e9rtese en secretario de Lazare de Ba\u00eff, diplom\u00e1tico humanista que estaba destinado \u00e1 Dieta de Haguenau, na que o emperador Carlos V estaba buscando un acordo entre cat\u00f3licos e protestantes. Nesa \u00e9poca contrae as febres que causar\u00e1n a s\u00faa xordeira. Ao ter que renunciar ao ex\u00e9rcito e \u00e1 diplomacia, e non ter vocaci\u00f3n eclesi\u00e1stica, a\u00ednda que foi tonsurado, acabar\u00e1 decant\u00e1ndose cara \u00e1 literatura. Tam\u00e9n estivo ao servizo do cardeal Du Bellay-Langey, e a s\u00faa m\u00edtica disputa con Fran\u00e7ois Rabelais data desa \u00e9poca.\nPreceptor de Ba\u00eff.\nAo morrer o seu pai, en xu\u00f1o de 1544, L\u00e1zaro de Ba\u00eff invitou a Pierre de Ronsard a que se establecese na s\u00faa casa, como preceptor do seu fillo, o seu futuro colega en A Pl\u00e9iade, Jean-Antoine de Ba\u00eff, que era sete anos menor que el. Ambos recibir\u00e1n clases do ilustre helenista Jean Dorat, grazas ao cal Ronsard co\u00f1ece a P\u00edndaro, cuxa influencia resultar\u00e1 fundamental na s\u00faa paix\u00f3n pola cultura grega.\nEn 1545 Ronsard co\u00f1ece na Corte de Blois a Casandra Salviati, unha moza de 14 anos, filla dun banqueiro florentino, coa que ter\u00e1 unha relaci\u00f3n plat\u00f3nica. Esta muller inspiraralle os \"Sonetos para Casandra\", pero casarase ao ano seguinte cun nobre franc\u00e9s.\nColexio de Coqueret.\nEn 1547 os dous pasaron a estudar no Colexio de Coqueret, onde xa estaba Joachim Du Bellay. O director desta instituci\u00f3n educativa era precisamente Jean Dorat, que logo tam\u00e9n pasar\u00e1 a formar parte de \"La Pl\u00e9yade\". Du Bellay, o segundo dos sete, \u00fanese pronto a eles. Este grupo recibiu en principio o nome de \u00abla Brigade\u00bb e logo \u00abla Pl\u00e9yade\u00bb. Era un grupo de poetas apaixonados polo helenismo.\nA n\u00f3mina completouse con estudantes do veci\u00f1o Colexio de Boncourt R\u00e9my Belleau, Jean da P\u00e9ruse e \u00c9tienne Jodelle, e co propio Dorat. Estes escritores foron chamados as\u00ed porque constitu\u00edan unha constelaci\u00f3n de sete estrelas a semellanza das Pl\u00e9iades da mitolox\u00eda grega, fillas do tit\u00e1n Atlas. Muretus (Marc Antoine Muret), apaixonado polo lat\u00edn, que desempe\u00f1ar\u00e1 un papel importante na creaci\u00f3n da traxedia francesa, tam\u00e9n estudou durante a mesma \u00e9poca.\nO per\u00edodo de estudos de Ronsard durou sete anos, e Du Bellay escribir\u00e1 o primeiro manifesto dese novo movemento literario que propugnaba a aplicaci\u00f3n dos principios dos cl\u00e1sicos: a \"Defensa e ilustraci\u00f3n da lingua francesa\", publicado en 1549.\nPrimeiras publicaci\u00f3ns.\nPouco m\u00e1is tarde, Ronsard publica as s\u00faas primeiras obras en 1550. As s\u00faas catro primeiras recompilaci\u00f3ns adoptan o nome de \"Odas\". En 1552 publica os \"Amores\", unha colecci\u00f3n de sonetos en honor a Casandra Salviati, e un quinto libro de \"Odas\". Estas obras lanzaron definitivamente a s\u00faa carreira como poeta. Eran pezas inspiradas en P\u00edndaro e Petrarca e o seu ton era xa moi orixinal. O seu neopaganismo perc\u00edbese tam\u00e9n nos seus \"Folastreries,\" queimadas por orde do Parlamento polo seu contido licencioso (1553).\nOs \"Amores\" desencadean unha gran pol\u00e9mica no mundo literario. Unha an\u00e9cdota ilustra a rivalidade e as cr\u00edticas que exist\u00edan: dise que Mellin de Saint-Gelais, principal representante da Escola de seguidores de Cl\u00e9ment Marot, l\u00eda poemas de Ronsard de modo par\u00f3dico ante o rei para minusvaloralo. Con todo, Margarida de Valois, irm\u00e1 do rei (e logo Duquesa de Savoia), nun momento dado arrebatou o libro das mans de Melin e p\u00faxose a lelo, destacando a beleza dos poemas: cando a lectura terminou, a sala estaba encantada e aplaudiu efusivamente. Ronsard fora aceptado como poeta.\nEn 1555 co\u00f1ece en Bourgueil, no Val do Loira a unha campesi\u00f1a de quince anos, Marie Dupin, para quen escribir\u00e1 a \"Continuaci\u00f3n dos Amores\", nun ton moito m\u00e1is sensual e na que se descobre a influencia de Anacreonte. Ronsard aborda estes amores dot\u00e1ndoos dun maior realismo debido a que era unha plebea e non unha dama.\n\"Himnos\".\nEntre 1555 e 1556, publica os seus \"Himnos\", baseados en grandes temas pol\u00edticos e filos\u00f3ficos e nos que mostra o seu saber enciclop\u00e9dico. Est\u00e1n dedicados a Margarida de Savoia. Ret\u00f3mase a idea de que a poes\u00eda permite acceder \u00e1 verdade, o co\u00f1ecemento absoluto das cousas. Acaba os seus \"Amores\" en 1556. En 1558 produciuse a s\u00faa consagraci\u00f3n oficial. Coa morte de Mellin de Saint-Gelais, Ronsard pasa a ser o poeta da Corte. O alexandrino en que Ronsard terminou por constitu\u00edrse mestre non fixo a s\u00faa aparici\u00f3n m\u00e1is que timidamente nas s\u00faas primeiras obras para finalmente impo\u00f1erse nos \"Himnos\". Nesta \u00e9poca inicia tam\u00e9n a s\u00faa grande obra \u00e9pica, \"La Franciade\" e por primeira vez, Ronsard utiliza o termo \"Pl\u00e9iade\" para nomear ao grupo de sete poetas.\nComp\u00f3n os \"Sonetos de amor dedicados a Sinope\" (1558), moza desco\u00f1ecida coa que \u00e9 posible que pensase en casar. \u00c1 morte do rei Henrique II en 1559 obter\u00e1 o cargo honor\u00edfico de capel\u00e1n ordinario do novo rei, Francisco II. O cargo non lle representa un gran traballo e pode dedicarse de cheo \u00e1 literatura. Prepara unha edici\u00f3n das s\u00faas \"Obras completas\", segundo di a lenda a petici\u00f3n da esposa do rei, Mar\u00eda Estuardo. Tam\u00e9n inicia a escritura de obras de car\u00e1cter patri\u00f3tico. As disputas relixiosas est\u00e1n en Francia no seu momento m\u00e1is cru, e Ronsard atrib\u00fae toda a responsabilidade aos protestantes. Ao ano seguinte, Francisco II morre e suc\u00e9delle o seu irm\u00e1n Carlos IX, con s\u00f3 dez anos, a\u00ednda que Catarina de Medici exercer\u00e1 a rexencia. Ronsard, sempre namorado, ten aventuras con diversas damas, entre elas Isabeau de la Tour.\nGuerras de relixi\u00f3n.\nEn 1562 in\u00edciase a guerra civil, e Ronsard al\u00ed\u00f1ase cos cat\u00f3licos contra os hugonotes, ata coas armas na man. O bando calvinista atacou publicando desde Xenebra libelos contra Ronsard, quen \u00e1 s\u00faa vez contraatacou en escritos contra Xo\u00e1n Calvino e Beza. Grazas a este celo \u00e9 recompensado cos priorados de Saint-Cosme, preto de Tours e Croix-Val, en Vend\u00f4me, en 1565.\nEn 1565, publica \"Elix\u00edas, mascaradas e pastorelas\" que aparecen \u00e1 vez que o seu interesante \"Breviario de arte po\u00e9tica franc\u00e9s\" (1565), que definiu a s\u00faa idea da poes\u00eda. Seguiu un per\u00edodo mundano en que soamente compuxo os \"Discursos\", discursos destinados ao pr\u00edncipe.\nFranc\u00edada.\nRonsard emb\u00e1rcase ent\u00f3n en consolidar un gran proxecto. O rei Carlos IX enc\u00e1rgalle que escriba un gran poema \u00e9pico sobre os Valois que, a imitaci\u00f3n da \"Eneida\" de Virxilio, vinculase a orixe de Francia coa guerra de Troia. Desta forma, igual que Eneas foxe de Troia para fundar Roma, o heroe Astianacte, fillo de Heitor, chega a Galia, funda Par\u00eds en honor ao irm\u00e1n do seu pai, Paris, e forma os cimentos da Francia moderna. \u00c9 a \"Franc\u00edada\" (1572), na que utilizar\u00e1 o verso decas\u00edlabo. Os paralelismos coa \"Eneida\" son tales que ata o protagonista -que no poema se chama \"Francus\"- ten unha historia de amor cunha princesa cretense, igual que Eneas coa ra\u00ed\u00f1a cartaxinesa Dido.\nA obra, que fora planificada en 24 libros, foi un fracaso e quedou inacabada, con s\u00f3 os catro primeiros libros. Ronsard nunca alcanzou o ton adecuado, e ao ter que respectar a lamentable opci\u00f3n do rei de usar versos de dez s\u00edlabas en lugar de alexandrinos, fai que non estea \u00e1 altura do resto da s\u00faa obra. Por outra banda, publicouse poucos d\u00edas logo da Matanza de San Bartolomeu (24 de agosto de 1572). Todo iso carrexou certo desprestixio a Ronsard. En 1574 morre Carlos IX e suc\u00e9delle o seu irm\u00e1n Henrique III, co que concluir\u00e1 a dinast\u00eda de Valois. A moda po\u00e9tica cambia, e o mozo Philippe Desportes pasa a ser o novo poeta da Corte. Ronsard ret\u00edrase aos seus priorados e leva a cabo unha nova edici\u00f3n en sete volumes da s\u00faa obra po\u00e9tica (1578).\nSonetos para Helena.\nAo reencontrarse con Helena de Surg\u00e8re, xorde o chispazo po\u00e9tico outra vez que lle inspira os \"Sonetos para Helena\" (1574), un cancioneiro petrarquista imbu\u00eddo dun epicure\u00edsmo moi propio de Ronsard. As\u00ed mesmo escribe os \"Sonetos e madrigais para Astrea\", dedicados a Fran\u00e7oise Babou da Bourdaisi\u00e8re, nai da que logo ser\u00eda favorita do rei Henrique IV, Gabrielle d'Estr\u00e9es. Trala s\u00faa morte, Ronsard impuxo unha nova forma de poes\u00eda renacentista que marcou a l\u00edrica francesa dos s\u00e9culos seguintes.\nDesde o seu retiro realizaba escasas visitas a Par\u00eds, onde era h\u00f3spede de Jean Galland, intelectual do Colexio de Boncourt. Quizais tam\u00e9n tivese unha casa en propiedade no Faubourg Saint-Marcel.\nOs seus \u00faltimos anos foron bastante tristes, Ronsard perdeu numerosos amigos e a s\u00faa sa\u00fade empeorou. Soberanos estranxeiros, entre os que se atopaba a ra\u00ed\u00f1a Isabel I de Inglaterra envi\u00e1banlle agasallos. Malia a s\u00faa enfermidade, as s\u00faas creaci\u00f3ns literarias segu\u00edan sendo de enorme calidade e alg\u00fans dos seus mellores escritos est\u00e1n entre estes \u00faltimos. Fran\u00e7ois Rasse de Noeux escribiu poemas contra Ronsard.\nO 27 de decembro de 1585, Ronsard morre e os seus restos son inhumados na igrexa de Saint-Cosme, en Tours.\nEpitafio.\nO epitafio que Ronsard propuxo ao poeta savoiano Marc-Claude de Buttet para que gravara na s\u00faa tumba.\n(Segundo libro dos Amores)."}
{"id": "271634", "revid": "22795", "url": "https://gl.wikipedia.org/wiki?curid=271634", "title": "Banesco Holdig", "text": ""}
{"id": "271635", "revid": "27155", "url": "https://gl.wikipedia.org/wiki?curid=271635", "title": "Acetil-CoA", "text": ""}
{"id": "271636", "revid": "1131", "url": "https://gl.wikipedia.org/wiki?curid=271636", "title": "Lara Dopazo", "text": "Lara Dopazo Ruibal, nada en Mar\u00edn en 1985, \u00e9 unha escritora galega.\nTraxectoria.\nLicenciada en Xornalismo pola Universidade de Santiago de Compostela e mestrados en Cooperaci\u00f3n Internacional e mais en Filosof\u00eda Pr\u00e1ctica. Bolseira na Academia de Roma no 2019, comuneira no Programa de Estudos en Man Com\u00fan Com\u00fans, Ruralidades e Feminismos.\nUn dos seus poemas foi musicado no \u00e1lbum \"Alfaias\" de Fanny + Alexander. \nParticipou en \"No seu despregar. Antolox\u00eda po\u00e9tica,\" Apiario\".\""}
{"id": "271637", "revid": "1131", "url": "https://gl.wikipedia.org/wiki?curid=271637", "title": "Rompente", "text": "O termo rompente p\u00f3dese referir a:"}
{"id": "271639", "revid": "1131", "url": "https://gl.wikipedia.org/wiki?curid=271639", "title": "Norma Duval", "text": "Purificaci\u00f3n Mart\u00edn Aguilera, co\u00f1ecida artisticamente como Norma Duval, nada en Barcelona o 4 de abril de 1956, \u00e9 unha vedete, actriz e presentadora espa\u00f1ola.\nCarreira art\u00edstica.\nInicios.\nNada en Barcelona, trasladouse a Madrid onde foi elixida \"Miss Madrid\" en 1973. O t\u00edtulo serviulle para que Valeriu Lazarov, membro do xurado no certame de Miss Espa\u00f1a, se fixase nela e lle propuxese formar parte da s\u00faa compa\u00f1\u00eda de actores para representar diferentes obras de teatro.\nM\u00e1is tarde debutou en televisi\u00f3n no programa \"\u00a1Se\u00f1oras y se\u00f1ores!\" (1974), xunto a outras artistas co\u00f1ecidas no medio como \u00c1ngela Carrasco e Marcia Bell.\nRevista.\nOs seus desexos de montar unha compa\u00f1\u00eda propia lev\u00e1rona a presentar o espect\u00e1culo \"Norma y su ballet\", ademais de acompa\u00f1ar como bailarina a Fernando Esteso nas parodias teatrais \"Ay Bellotero\" (1975), \"Ramona, te quiero\" (1977) e \"Ya tenemos risocracia\" (1978). A finais de 1979 substitu\u00edu a B\u00e1rbara Rey como vedete principal do Teatro Lido no espect\u00e1culo \"Una noche b\u00e1rbara\", xunto a Quique Camoiras.\nConsagrouse finalmente como actriz de revista. En 1980 foi primeira vedete do centenario teatro parisiense Folies Berg\u00e8re, antano frecuentado por Henri de Toulouse-Lautrec. Foi a segunda espa\u00f1ola que consegu\u00eda ser cabeza de cartel do devandito local, tras a Bela Otero. Norma foi unha das \u00faltimas estrelas da revista tradicional, un tipo de espect\u00e1culo que durante eses anos estaba en decadencia e que se manti\u00f1a fundamentalmente grazas aos turistas que visitaban Par\u00eds.\nXa en Espa\u00f1a e como empresaria, Norma Duval montou diferentes espect\u00e1culos cos que percorreu Espa\u00f1a e o estranxeiro. En M\u00e9xico e en Italia conseguiu grandes \u00e9xitos. Avanzada a d\u00e9cada de 1980, e coincidindo co declive do \"destape\", deixou o mundo do cine e dedicouse exclusivamente ao teatro e \u00e1s s\u00faas aparici\u00f3ns en televisi\u00f3n. Obtivo importantes \u00e9xitos como a zarzuela \"La Corte del Fara\u00f3n\", que representou en Valencia en 1993.\nTras uns anos apartada dos escenarios, en outubro de 2000 estreou o musical \"La mujer del a\u00f1o\"; non obstante, con posterioridade, decidiu abandonar o musical para dedicarse \u00e1 interpretaci\u00f3n e \u00e1 publicidade.\nCine.\nA principios dos 80 interveu en varias pel\u00edculas, maiormente de \"destape\" que explotaban a s\u00faa espectacular beleza. Jes\u00fas Yag\u00fce dirixiuna en \"Pr\u00e9stame a tu mujer\" xunto a Alfredo Landa e Juan Luis Galiardo. \u00c1s ordes de Germ\u00e1n Lorente protagonizou \"Tres mujeres de hoy\" xunto a Robin Ellis (\"Poldark\") e Ana Garc\u00eda Obreg\u00f3n. Outros t\u00edtulos foron a trilox\u00eda \"Victoria\" de Antoni Ribas, xunto a Helmut Berger e Xabier Elorriaga, e \"La mujer del juez\", pel\u00edcula de grande \u00e9xito comercial na que traballou con H\u00e9ctor Alterio.\nTelevisi\u00f3n.\nPresentou diversos programas de televisi\u00f3n, case todos eles musicais e de entretemento e variedades: \"Superstar\" (1984) de Fernando Navarrete, \"Contigo\" (1988) con Pedro Roll\u00e1n e Jos\u00e9 Manuel Parada, \"Bellezas al agua\" (1990) con Paco Cecilio, \"Desde Palma con amor\" (1991) con Andoni Ferre\u00f1o, \"Los domingos por Norma\" (1992-1993) en Antena 3 e en solitario, \"Espejo secreto\" (1997) novamente xunto a Andoni Ferre\u00f1o, e diferentes especiais de fin de ano.\nComo actriz, protagonizou unha adaptaci\u00f3n do relato er\u00f3tico \"La Lozana andaluza\" dentro da serie \"Las p\u00edcaras\" (1983) e tam\u00e9n interveu nun episodio da serie de televisi\u00f3n \"London Street\" e protagonizou diversas campa\u00f1as publicitarias.\nVida privada.\nEn 1981 mantivo un romance con Jorge Garc\u00eda Lago, ao que estivo prometida. Non obstante a familia do mozo, que se opo\u00f1\u00eda \u00e1 voda, denunciou a Norma Duval por violaci\u00f3n de morada ao instalarse ela no piso do seu noivo. O caso, non obstante, foi sobresido e o noivado rompeu. O mozo faleceu poucos meses despois, o 11 de xaneiro de 1982 aos 32 anos como consecuencia dunha miastenia gravis que padec\u00eda dende hab\u00eda tempo.\nEn 1983 inicia unha relaci\u00f3n sentimental co ex xogador de baloncesto Marc Ostarcevic, con quen ten tres fillos: Marc Iv\u00e1n (1984), Yelko (1986) e Christian (1994). Ambos os dous casaron o 10 de febreiro de 1992 e separ\u00e1ronse en outubro de 2001:\nO 20 de outubro de 1993, no programa radiof\u00f3nico de Luis del Olmo, \u00ab\"Protagonistas\"\u00bb, da Cadena Radiof\u00f3nica Onda Cero, durante o \u00ab\"Debate del Estado de la Naci\u00f3n Espa\u00f1ola\"\u00bb, a vedete acudiu para atacar duramente o xornalista do coraz\u00f3n Jimmy Gim\u00e9nez-Arnau e contrarrestar a \u00e1cida cr\u00edtica que contra ela proferira o citado xornalista. A indignaci\u00f3n de Norma foi tal, que lanzou un dos seus zapatos contra Jimmy.\nO 29 de setembro de 2004 contraeu matrimonio co empresario espa\u00f1ol, produtor e distribuidor cinematogr\u00e1fico, Jos\u00e9 Frade, do que se divorciou en 2009. Durante ese matrimonio Norma Duval desapareceu por completo dos medios de comunicaci\u00f3n, e apenas nada transcend\u00eda \u00e1 prensa.\nActualmente, Norma Duval mant\u00e9n un romance co axente inmobiliario alem\u00e1n Matthias K\u00fchn, quen se dedica exclusivamente \u00e1 promoci\u00f3n de mansi\u00f3ns de luxo nas Illas Baleares. Amigo \u00edntimo do tenista alem\u00e1n Boris Becker, K\u00fchn, converteuse nos \u00faltimos anos no rei dos terreos de gran calibre en Mallorca.\nA s\u00faa irm\u00e1 Carla, actriz, faleceu o 31 de outubro de 2010 v\u00edtima dun cancro de colo de \u00fatero aos 46 anos."}
{"id": "271640", "revid": "23204", "url": "https://gl.wikipedia.org/wiki?curid=271640", "title": "Helena Migu\u00e9lez-Carballeira", "text": "Helena Migu\u00e9lez Carballeira, nada en Vigo en 1978, \u00e9 unha fil\u00f3loga galega.\nTraxectoria.\nEstudou Filolox\u00eda Inglesa na Universidade de Vigo rematando en 2000. Fixo un m\u00e1ster en Estudos de Traduci\u00f3n na Universidade de Edimburgo, e doutorouse en Estudos Hisp\u00e1nicos. Foi profesora asociada no departamento de Estudos Hisp\u00e1nicos da Universidade de Aberdeen (2004) e en 2005 ga\u00f1ou a praza de profesora titular de Estudos Hisp\u00e1nicos no departamento de Linguas Modernas da Universidade de Bangor. \u00c9 directora do Centro de Estudos Galegos en Gales. \u00c9 editora fundadora da revista \"Galicia 21: Journal of Contemporary Galician Studies\" e ten publicado traballos nas revistas \"The Translator\", \"Bulletin of Hispanic Studies\", \"Translation Studies\", \"Grial\", \"Bulletin of Hispanic Studies\", \"The Translator\".\nEn 2019 foi aceptada na Gorsedd Beirdd Ynys Prydain. Forma parte do proxecto Espa\u00e7o Clara Corbelle."}
{"id": "271641", "revid": "1888", "url": "https://gl.wikipedia.org/wiki?curid=271641", "title": "Helena Migu\u00e9lez Carballeira", "text": ""}
{"id": "271643", "revid": "85894", "url": "https://gl.wikipedia.org/wiki?curid=271643", "title": "Constante Font\u00e1n Illas", "text": "Constante Generoso Font\u00e1n Illas, nado en Ponteareas o 19 de setembro de 1833 e finado en Paysand\u00fa (Uruguai) o 13 de decembro de 1901, foi un mestre e escritor galego.\nTraxectoria.\nFoi mestre en Vigo. En 1853 embarcou para Uruguai con vinte anos. Dedicouse en principio ao comercio, pero despois volveu exercer como mestre, primeiro no Colexio de Humanidades de Salto Oriental, e en 1857 pasou a dirixir o Colexio Nacional de Concordia. En 1863 fundou en Paysand\u00fa un colexio de ensinanza primaria e secundaria."}
{"id": "271644", "revid": "7523", "url": "https://gl.wikipedia.org/wiki?curid=271644", "title": "Kent Bazemore", "text": "Kenneth Lamont \"Kent\" Bazemore, Jr., nado o 1 de xu\u00f1o de 1989 en Kelford, Carolina do Norte, \u00e9 un xogador americano de baloncesto profesional.\nTraxectoria profesional.\nDespois de non ser elixido no Draft da NBA de 2012, Bazemore uniuse \u00f3s Oklahoma City Thunder para a Liga de Ver\u00e1n de Orlando, e \u00f3s Golden State Warriors para a Liga de Ver\u00e1n de Las Vegas. O 26 de xullo de 2012, Bazemore asinou un contrato cos Warriors. Durante a s\u00faa tempada coma rookie, foi asignado varias veces \u00f3s Santa Cruz Warriors, afiliado de Golden State na NBA Development League.\nO 19 de febreiro de 2014, Bazemore foi traspasado xunto a MarShon Brooks \u00f3s Los Angeles Lakers a cambio de Steve Blake.\nO 23 de setembro de 2014, Bazemore asinou cos Atlanta Hawks.\nO 24 de xu\u00f1o de 2019, Bazemore foi traspasado \u00f3s Portland Trail Blazers a cambio de Evan Turner.\nO 20 de xaneiro de 2020, Bazemore foi traspasado xunto a Anthony Tolliver e d\u00faas futuras elecci\u00f3ns da segunda rolda do Draft \u00f3s Sacramento Kings, a cambio de Trevor Ariza, Wenyen Gabriel e Caleb Swanigan.\nO 23 de novembro de 2020, Bazemore asinou cos Golden State Warriors.\nO 6 de agosto de 2021, Bazemore asinou de novo cos Los Angeles Lakers.\nO 21 de setembro de 2022, Bazemore asinou cos Sacramento Kings, pero foi cortado o 13 de outubro de 2022."}
{"id": "271648", "revid": "75491", "url": "https://gl.wikipedia.org/wiki?curid=271648", "title": "Nemanja Nedovi\u0107", "text": "Nemanja Nedovi\u0107, nado o 16 de xu\u00f1o de 1991 en Nova Varo\u0161, localidade situada na actual Serbia, \u00e9 un xogador serbio de baloncesto profesional que xoga no KK Crvena zvezda serbio.\nTraxectoria.\nEuropa.\nNedovi\u0107 comezou adestrando co Ascoli italiano cando ti\u00f1a 11 anos, xa que o seu pai xogaba \u00f3 balonm\u00e1n nun equipo desa cidade. Despois diso, adestrou dous anos en Nova Varo\u0161, a s\u00faa cidade natal. No ano 2005, con tan s\u00f3 15 anos, fichou polo Estrela Vermella de Belgrado, onde se converteu en campi\u00f3n co seu equipo xuvenil.\nM\u00e1is tarde foi ascendido \u00f3 primeiro equipo, onde debutou de forma profesional. Xogou no Estrela Vermella ata xu\u00f1o de 2012, cando fichou polo BC Lietuvos Rytas lituano. Al\u00ed debutou na Euroliga, onde fixo 9.8 puntos, 2.5 rebotes e 2.1 asistencias por partido.\nNBA.\nO 27 de xu\u00f1o de 2013, Nedovi\u0107 foi elixido na 30\u00aa posici\u00f3n do Draft da NBA de 2013 polos Phoenix Suns, quen o traspasaron \u00f3s Golden State Warriors. Asinou cos Warriors o 9 de xullo de 2013. Durante a s\u00faa tempada coma rookie, foi asignado varias veces \u00f3s Santa Cruz Warriors, afiliado de Golden State na NBA Development League.\nVolta a Europa.\nO 14 de novembro de 2014, Nedovi\u0107 asinou un contrato de dous anos co Valencia Basket da Liga ACB. En cinco partidos xogados na Euroliga co Valencia, acadou 8 puntos e 3.6 asistencias por encontro. O 2 de xullo de 2015, Nedovi\u0107 e o Valencia romperon a s\u00faa vinculaci\u00f3n.\nNo mesmo d\u00eda que deixaba o Valencia, Nedovi\u0107 asinou un contrato dun ano co Unicaja M\u00e1laga.\nO 13 de xullo de 2020, Nedovi\u0107 asinou co Panathinaikos BC da A1 Ethniki e da Euroliga. O 6 de xullo de 2021, Nedovi\u0107 renovou o seu contrato co Panathinaikos por d\u00faas tempadas m\u00e1is."}
{"id": "271653", "revid": "98629", "url": "https://gl.wikipedia.org/wiki?curid=271653", "title": "Arthrobacter", "text": "Arthrobacter (do grego, \"bastonci\u00f1o ou bacteria articulada\u201d) \u00e9 un x\u00e9nero de bacterias que se encontran comunmente no solo. Todas as especies deste x\u00e9nero son aerobios obrigados grampositivos, que te\u00f1e forma de bacilo durante a s\u00faa fase de crecemento expo\u00f1encial, e de cocos na s\u00faa fase estacionaria.\nAs colonias de \"Arthrobacter\" te\u00f1en unha parte central de cor verde met\u00e1lica cando crecen en caldos de piridona de sales minerais incubados a 20\u00a0\u00b0C. Este x\u00e9nero dist\u00ednguese polos seus raros h\u00e1bitos de divisi\u00f3n, nos cales a s\u00faa parede celular externa rompe formando unha articulaci\u00f3n ou \u00e1ngulo (de a\u00ed o seu nome). Os microbi\u00f3logos ref\u00edrense a este tipo de divisi\u00f3n celular na cal os bacilos rompen orixinando cocos como reversi\u00f3n. Vistas ao microscopio, estas c\u00e9lulas c\u00e9lulas en divisi\u00f3n te\u00f1en forma de \"V\". Outras caracter\u00edsticas notables son que poden utilizar a piridona como \u00fanica fonte de carbono, e que os seus cocos son resistentes ao desecamento e \u00e1 falta de alimento.\nUnha especie, a \"A. crystallopoietes\", fai diminu\u00edr os niveis de cromo hexavalente en solos contaminados, polo que poder\u00eda ser \u00fatil en biorremediaci\u00f3n.\n\"Arthrobacter chlorophenolicus\" sp. nov. \u00e9 unha especie que ten a capacidade de degradar altas concentraci\u00f3ns de 4-clorofenol, pode tam\u00e9n ser \u00fatil para a biorremediaci\u00f3n. A \"Arthrobacter\" sp. cepa R1 (cepa 49987 do dep\u00f3sito de cultivos bacterianos ATCC) pode crecer aliment\u00e1ndose de diversos compostos arom\u00e1ticos, inclu\u00edndo compostos homoc\u00edclicos, como os hidroxibenzoatos, e tam\u00e9n con N-heterociclos, como as piridinas e picolina.\n\"Arthrobacter\" sp H65-7 produce o encima inulase II que converte a inulina en difrutosa anh\u00eddrido (DFA). A DFA axuda \u00e1 absorci\u00f3n de calcio nos intestinos.\nO encima Alu obtido de \"Arthrobacter luteus\" pode clivar as secuencias Alu do ADN humano, orixinando o tipo de secuencia x\u00e9nica \u00e1 que se lle d\u00e1 o nome dese encima. As Alu son un grupo de secuencias x\u00e9nicas moderadamente repetitivas (de 300 pb de lonxitude), que supo\u00f1en do 6 ao 8% do xenoma humano."}
{"id": "271670", "revid": "25871", "url": "https://gl.wikipedia.org/wiki?curid=271670", "title": "Arquidiocese ortodoxa grega de Constantinopla e Nova Roma", "text": "A arquidiocese de Constantinopla e Nova Roma (en grego: \"\u0391\u03c1\u03c7\u03b9\u03b5\u03c0\u03b9\u03c3\u03ba\u03bf\u03c0\u03ae\u03c2 \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03c5\u03c0\u03cc\u03bb\u03b5\u03c9\u03c2 - \u039d\u03ad\u03b1\u03c2 \u03a1\u03ce\u03bc\u03b7\u03c2\") \u00e9 a s\u00e9 propia do Patriarca Ecum\u00e9nico de Constantinopla e s\u00e9 principal da Igrexa Ortodoxa de Constantinopla. O seu territorio actual \u00e9 moi reducido, e comprende parte da cidade de Istambul, no lado correspondente \u00e1 antiga Constantinopla.\nTerritorio.\nO seu territorio est\u00e1 dividido en cinco distritos, cada un administrado por un bispo que act\u00faa en representaci\u00f3n do patriarca:\nEpiscopoloxio.\nLogo do ap\u00f3stolo Andr\u00e9, e at\u00e9 325, os xerarcas da s\u00e9 levaron o t\u00edtulo de \"Bispos de Bizancio\". No ano 325 a s\u00e9 foi elevada a arcebispado, e finalmente en 458 elevada a patriarcado. En 1054 chegou o cisma coa Igrexa Cat\u00f3lica.\nPara ver a lista completa dos ordinarios da arquidiocese, vexa \"Lista dos patriarcas ecum\u00e9nicos de Constantinopla\"."}
{"id": "271671", "revid": "89787", "url": "https://gl.wikipedia.org/wiki?curid=271671", "title": "Rhodospirillum rubrum", "text": "Rhodospirillum rubrum \u00e9 unha especie bacteriana gramnegativa, de cor rosa e un tama\u00f1o de 800 a 1000 nan\u00f3metros e forma espiral (espirilo), pertencente \u00e1s alfaproteobacterias. Ten unha grande versatilidade metab\u00f3lica, xa que pode vivir en condici\u00f3ns aer\u00f3bicas ou anaer\u00f3bicas e realizar a respiraci\u00f3n, a fermentaci\u00f3n ou a fotos\u00edntese anoxix\u00e9nica (que non desprende ox\u00edxeno) segundo as condici\u00f3ns. Consid\u00e9rase unha bacteria fotosint\u00e9tica p\u00farpura non do xofre e un dos organismos vivos m\u00e1is antigos.\n\u00c9 un organismo anaerobio facultativo que pode utilizar a fermentaci\u00f3n alcoh\u00f3lica cando est\u00e1 en condici\u00f3ns baixas en ox\u00edxeno ou realizar a respiraci\u00f3n celular se est\u00e1 en condici\u00f3ns aer\u00f3bicas. En ausencia de ox\u00edxeno realiza a fotos\u00edntese, pero en condici\u00f3ns de crecemento aer\u00f3bicas a fotos\u00edntese \u00e9 suprimida xeneticamente e nesas circunstancias \"R. rubrum\" \u00e9 incoloro. Cando o ox\u00edxeno se esgota, \"R. rubrum\" empeza inmediatamente a produci\u00f3n do seu aparato fotos\u00ednte\u00e9tico, que incl\u00fae prote\u00ednas de membrana, bacterioclorofilas e carotenoides, o que fai que se volva fotosinteticamente activa. O mecanismo de represi\u00f3n da fotos\u00edntese non se co\u00f1ece ben. A fotos\u00edntese de \"R. rubrum\" \u00e9 diferente da das plantas, xa que non pos\u00fae clorofila a, sen\u00f3n bacterioclorofilas, as cales absorben luz fundamentalmente a lonxitudes de onda de 800 a 925\u00a0nm, mentres que a clorofila ten un m\u00e1ximo de absorci\u00f3n entre 660 a 680\u00a0nm, e \u00e9 unha fotos\u00edntese anoxix\u00e9nica.\n\"R. rubrum\" produce maior cantidade de membranas fotosint\u00e9ticas internas en presenza das fontes de carbono succinato e frutosa en condici\u00f3ns microaer\u00f3filas, pero pode crecer s\u00f3 con mon\u00f3xido de carbono (CO), e cando hai limitaci\u00f3n de ox\u00edxeno prefire consumir frutosa. \"R. rubrum\" ten unha mon\u00f3xido de carbono deshidroxenase de Ni-Fe-S (CODH) que cataliza a oxidaci\u00f3n do mon\u00f3xido de carbono nun agrupamento infrecuente Ni-Fe-S chamado \"cluster C\"\n\"R. rubrum\" \u00e9 tam\u00e9n unha bacteria fixadora de nitr\u00f3xeno, xa que pode expresar e regular o encima nitroxenase, un complexo proteico que pode catalizar a conversi\u00f3n do nitr\u00f3xeno atmosf\u00e9rico en amon\u00edaco. Debido a esta importante propiedade, \"R. rubrum\" foi obxecto de moitas investigai\u00f3ns para comprender os complexos esquemas regulatorios necesarios para que te\u00f1a lugar dita reacci\u00f3n. Precisamente, foi en \"R. rubrum\" onde se demostrou por primeira vez a regulaci\u00f3n postraducional da nitroxenase. A nitroxenase \u00e9 modificada por ADP-ribosilaci\u00f3n no seu residuo de arxinina 101 (Arg101) en resposta aos chamados factores de \"apagado\" (glutamina ou amon\u00edaco) e \u00e1 escuridade.\n\"R. rubrum\" ten varias utilidades potenciais en biotecnolox\u00eda:"}
{"id": "271675", "revid": "27155", "url": "https://gl.wikipedia.org/wiki?curid=271675", "title": "Rodospiril\u00e1ceas", "text": "As rodospiril\u00e1ceas (Rhodospirillaceae) son unha familia de proteobacterias. A maior\u00eda son bacterias p\u00farpuras non do xofre, que poden realizar a fotos\u00edntese; inicialmente todas as bacterias non do xofre foron inclu\u00eddas nesta familia.\nAt\u00f3panse con frecuencia en ambientes acu\u00e1ticos, como lama e auga encorada, a\u00ednda que poden vivir con aire.\nEsta familia incl\u00fae a \"Magnetospirillum\", que cont\u00e9n pequenas cadeas do mineral magnetita. Isto perm\u00edtelles detectar o campo magn\u00e9tico da Terra, e moverse en direcci\u00f3n norte ou sur para volver ao fondo dos lagos (magnetotaxe). Atop\u00e1ronse en meteoritos marcianos cadeas de magnetita similares que fixeron especular sobre a posibilidade de vida en tempos antigos en Marte. Outro exemplo ben co\u00f1ecido \u00e9 a bacteria fotosint\u00e9tica anoxix\u00e9nica \"Rhodospirillum rubrum\"."}
{"id": "271676", "revid": "27155", "url": "https://gl.wikipedia.org/wiki?curid=271676", "title": "Rodospiril\u00e1cea", "text": ""}
{"id": "271677", "revid": "27155", "url": "https://gl.wikipedia.org/wiki?curid=271677", "title": "Rhodospirillaceae", "text": ""}
{"id": "271678", "revid": "89787", "url": "https://gl.wikipedia.org/wiki?curid=271678", "title": "\u00de", "text": "O thorn ou \u00feorn ( \u00de, \u00fe ) \u00e9 unha letra suplementaria do alfabeto latino, substitu\u00edda en varias linguas polo d\u00edgrafo \"th\".\nHistoria.\nO \"\u00fe\" procede do alfabeto r\u00fanico no que representaba os fonemas [\u03b8] ou [\u00f0]. O car\u00e1cter mant\u00edvose no ingl\u00e9s e nas linguas escandinavas.\nNo ingl\u00e9s o seu uso comezou esmorecer cara o s\u00e9culo XIV. Nalg\u00fans manuscritos desa \u00e9poca, coma \"The Book of Margery Kempe\" non se distingue o \"\u00de\" do \"Y\". O uso do \"Y\" con esta pronuncia mantense hoxe en expresi\u00f3ns pseudo-arcaicas, como \"ye olde\", por \"the old\".\nUso.\nO island\u00e9s \u00e9 a \u00fanica lingua viva que contin\u00faa a empregar o car\u00e1cter \"\u00fe\", chamado \"\u00feoddn\", ou \"\u00feordn\", . \u00c9 a trix\u00e9sima letra do alfabeto island\u00e9s e nunca aparece no final dunha palabra. Representa o fonema . Cando non sexa posible reproducir o car\u00e1cter tipograficamente pode ser substitu\u00eddo por \"th\".\nO talossan, lingua artificial creada por R. Ben Madison en 1980 para Talossa, micronaci\u00f3n fundada por el mesmo, emprega \"\u00fe\" para representar o fonema , que pode ser substitu\u00eddo polo d\u00edgrafo \"tg\"."}
{"id": "271679", "revid": "89787", "url": "https://gl.wikipedia.org/wiki?curid=271679", "title": "\u00d0", "text": "O eth, edh ou e\u00f0 ( \u00d0, \u00f0 ) \u00e9 unha letra suplementaria do alfabeto latino, substitu\u00edda en varias linguas polo d\u00edgrafo \"dh\".\nHistoria.\nO \"\u00f0\" orixinouse no alfabeto irland\u00e9s como un \"d\" cun trazo. \nAo longo da Idade Media foi empregado no ingl\u00e9s antigo e en varias linguas escandinavas ao longo da Idade Media. Nestas \u00faltimas foi substitu\u00eddo polo d\u00edgrafo \"dh\" e m\u00e1is tarde por \"d\". En ingl\u00e9s empreg\u00e1banse \"\u00f0\" ou \"\u00fe\" para representar consoantes fricativas dentais. O \"\u00f0\" utilizouse na era anglosaxoa, desaparecendo no s\u00e9culo XIII."}
{"id": "271682", "revid": "1888", "url": "https://gl.wikipedia.org/wiki?curid=271682", "title": "El Independiente (1890)", "text": "El Independiente foi un peri\u00f3dico editado en Pontevedra en 1890.\nHistoria e caracter\u00edsticas.\nSubtitulado \"Diario de intereses materiales\", apareceu en 1890. Ocup\u00e1base de asuntos locais e imprim\u00edase na imprenta de Rogelio Quint\u00e1ns."}
{"id": "271683", "revid": "5863", "url": "https://gl.wikipedia.org/wiki?curid=271683", "title": "Nakhichevan - Nax\u00e7\u0131van", "text": ""}
{"id": "271684", "revid": "23204", "url": "https://gl.wikipedia.org/wiki?curid=271684", "title": "Nakhichevan - Nax\u00e7\u0131van, Nakhichevan - Nax\u00e7\u0131van", "text": ""}
{"id": "271685", "revid": "89787", "url": "https://gl.wikipedia.org/wiki?curid=271685", "title": "\u014a", "text": "O eng ou engma ( \u014a, \u014b ) \u00e9 unha letra suplementaria do alfabeto latino, empregada para representar unha consoante velar nasal.\nHistoria.\nNo \"Fyrsta M\u00e1lfr\u00e6\u00f0iritger\u00f0in\", tratado do s\u00e9culo XII sobre a fon\u00e9tica do antigo n\u00f3rdico e do antigo island\u00e9s emprega o car\u00e1cter \"g\" para representar o son n velar. Xa en 1619 Alexander Gill \u201co Vello\u201d utiliza un \"n\" min\u00fasculo cun gancho semellante ao do \"g\" no seu libro \"Logonomia Anglica\". No caso da letra mai\u00fascula emprega \"G\" cun trazo. Desde ent\u00f3n, ling\u00fcistas coma William Holder ou Benjamin Franklin continuaron a empregar o s\u00edmbolo para representar ese fonema.\nOs antigos impresores, que non dispo\u00f1\u00edan do s\u00edmbolo adoitaban empregar un G mai\u00fasculo rotado ou ben a letra grega eta ( \"\u019e\" )."}
{"id": "271687", "revid": "1987", "url": "https://gl.wikipedia.org/wiki?curid=271687", "title": "Plan Xeral de Ordenaci\u00f3n Municipal", "text": "O Plan Xeral de Ordenaci\u00f3n Municipal (abreviado PXOM) \u00e9 o instrumento de planeamento urban\u00edstico b\u00e1sico a nivel local en Galicia. \u00c9 o instrumento polo que se planifica unha ordenaci\u00f3n integral do territorio ou de diversos municipios. De acordo coa lexislaci\u00f3n do Estado espa\u00f1ol e das s\u00faas respectivas comunidades aut\u00f3nomas, ten por obxecto o establecemento da ordenaci\u00f3n do territorio planeado, definindo o modelo de utilizaci\u00f3n do solo a longo termo (modelo de cidade) que resulta da ponderaci\u00f3n cualitativa e cuantitativa dos datos e conclusi\u00f3ns dos estudos previos realizados para o efecto e das diferentes alternativas de planeamento formuladas.\nA ordenaci\u00f3n integral do territorio dun ou varios concello comprende obrigatoriamente:\nNo ano 2010, s\u00f3 un 40% dos concellos galegos dispo\u00f1\u00edan dun Plan Xeral de Ordenaci\u00f3n Municipal (128 de 315 concellos).\nPlans de ordenaci\u00f3n urban\u00edstica en Espa\u00f1a.\nActualmente, e ap\u00f3s a Sentenza do Tribunal Constitucional 61/1997, de 20 de marzo, as competencias urban\u00edsticas est\u00e1n atribu\u00eddas en exclusiva \u00e1s Comunidades Aut\u00f3nomas:"}
{"id": "271688", "revid": "89787", "url": "https://gl.wikipedia.org/wiki?curid=271688", "title": "55 Cancri f", "text": "55 Cancri f (abreviado 55 Cnc f e tam\u00e9n co\u00f1ecido coma Rho1 Cancri f) \u00e9 un planeta extrasolar a preto de 41 anos luz de distancia da Terra, na constelaci\u00f3n de C\u00e1ncer. 55 Cancri f \u00e9 o cuarto planeta co\u00f1ecido (en orde de distancia) da estrela 55 Cancri e o primeiro planeta en te-la designaci\u00f3n de \"f\".\nDescubrimento.\nA presentaci\u00f3n inicial deste planeta ocorreu nunha reuni\u00f3n da Sociedade Astron\u00f3mica Americana en abril de 2005, pero, con todo, ter\u00edase que esperar m\u00e1is de dous anos e medio antes de que o descubrimento do planeta fose revisado e publicado nun xornal. \u00c9 o primeiro planeta co\u00f1ecido f\u00f3ra do noso sistema solar que ten toda a s\u00faa \u00f3rbita no que os astr\u00f3nomos chaman a \"zona habitable\". Ademais, o descubrimento fixo de 55 Cancri a primeira estrela (\u00e1 parte do Sol) co\u00f1ecida por ter, polo menos, cinco planetas.\n\u00d3rbita e masa.\n55 Cancri f est\u00e1 a unhas 0,781 UA de distancia respecto da estrela e l\u00e9valle 260 d\u00edas facer unha \u00f3rbita completa. Unha limitaci\u00f3n do m\u00e9todo da velocidade radial empregado para detectar 55 Cancri f \u00e9 que s\u00f3 se pode obte-la masa m\u00ednima, nese caso, unhas 0,144 veces a masa de X\u00fapiter, ou a metade da masa de Saturno. Baixo un modelo Kepleriano dos datos da velocidade radial de 55 Cancri A indica que a \u00f3rbita \u00e9 circular, incluso cambiando o valor nun intervalo entre 0 e 0,4 non altera significativamente a estad\u00edstica de Pearson do modelo, as\u00ed pois, presup\u00f3nselle unha excentricidade de 0,2 \u00b1 0,2. Nun modelo newtoniano que computa tam\u00e9n as interacci\u00f3ns entre os planetas, a excentricidade sae como 0,0002, case perfectamente circular.\nObservaci\u00f3ns astrom\u00e9tricas feitas co telescopio Hubble suxiren que o planeta exterior 55 Cancri d est\u00e1 inclinado 53\u00b0 respecto do plano do ceo. Os planetas internos 'b' e 'e' est\u00e1n inclinados a 85\u00b0. A inclinaci\u00f3n de 'f' \u00e9 desco\u00f1ecida.\nCaracter\u00edsticas.\nXa que o planeta foi detectado indirectamente a trav\u00e9s de observaci\u00f3ns da s\u00faa estrela, propiedades tales coma o seu raio, composici\u00f3n e temperatura son desco\u00f1ecidas. Cunha masa a metade c\u00e1 de Saturno, 55 Cancri f \u00e9 probable que sexa un xigante gasoso sen superficie s\u00f3lida. Orbita na chamada \"zona habitable\", o que significa que poder\u00eda existir auga l\u00edquida na superficie nalgunha das s\u00faas posibles l\u00faas.\nNon se sabe se a s\u00faa composici\u00f3n e a s\u00faa aparencia \u00e9 m\u00e1is semellante \u00e1 de Saturno ou \u00e1 de Neptuno. Base\u00e1ndose na s\u00faa temperatura, deber\u00eda ser un planeta tipo Sudarsky Clase II, cuberto de nubes de auga."}
{"id": "271689", "revid": "2520", "url": "https://gl.wikipedia.org/wiki?curid=271689", "title": "PXOM", "text": ""}
{"id": "271690", "revid": "89787", "url": "https://gl.wikipedia.org/wiki?curid=271690", "title": "Larpeiros", "text": "Larpeiros \u00e9 un programa de coci\u00f1a emitido pola Televisi\u00f3n de Galicia. Este espazo, de trinta minutos de duraci\u00f3n, em\u00edtese os martes e m\u00e9rcores \u00e1s 22:00 h, e os s\u00e1bados con dobre episodio \u00e1s 16:15 e 19:15."}
{"id": "271691", "revid": "5863", "url": "https://gl.wikipedia.org/wiki?curid=271691", "title": "Rep\u00fablica Aut\u00f3noma de Nakhichevan", "text": ""}
{"id": "271692", "revid": "2520", "url": "https://gl.wikipedia.org/wiki?curid=271692", "title": "Cool (hom\u00f3nimos)", "text": "O termo cool pode referirse a:"}
{"id": "271693", "revid": "2520", "url": "https://gl.wikipedia.org/wiki?curid=271693", "title": "Cool", "text": ""}
{"id": "271694", "revid": "23204", "url": "https://gl.wikipedia.org/wiki?curid=271694", "title": "Micrococ\u00e1ceas", "text": "A familia micrococ\u00e1ceas (Micrococcaceae) comprende varios x\u00e9neros bacterianos de cocos grampositivos, que habitan no aire e pel, como por exemplo \"Micrococcus luteus\".\nFiloxenia.\nA taxonom\u00eda actualmente aceptada deste grupo est\u00e1 baseada na LPSN (\"List of Prokaryotic names with Standing in Nomenclature\") e no NCBI (\"National Center for Biotechnology Information\")\ne a filoxenia est\u00e1 baseada no estudo do ARNr 16S da LTP 106 do Proxecto 'The All-Species Living Tree'.\nO x\u00e9nero recentemente descrito \"Tersicoccus\" ten unhas relaci\u00f3ns pouco claras neste grupo, pero probablemente \u00e9 pr\u00f3ximo a unha das li\u00f1axes de \"Arthrobacter\"."}
{"id": "271695", "revid": "27155", "url": "https://gl.wikipedia.org/wiki?curid=271695", "title": "Micrococ\u00e1cea", "text": ""}
{"id": "271696", "revid": "27155", "url": "https://gl.wikipedia.org/wiki?curid=271696", "title": "Micrococcaceae", "text": ""}
{"id": "271698", "revid": "89787", "url": "https://gl.wikipedia.org/wiki?curid=271698", "title": "Rhodospirillales", "text": "Rhodospirillales \u00e9 unha orde de proteobacterias, que comprende d\u00faas familias: as Acetobacteraceae e as Rhodospirillaceae.\nAs Acetobacteraceae comprenden as bacterias do \u00e1cido ac\u00e9tico, que son heter\u00f3trofos e producen \u00e1cido ac\u00e9tico durante a s\u00faa respiraci\u00f3n. As Rhodospirillaceae incl\u00faen principalmente as bacterias p\u00farpuras non do xofre, que producen enerx\u00eda por medio da fotos\u00edntese anoxix\u00e9nica."}
{"id": "271699", "revid": "127505", "url": "https://gl.wikipedia.org/wiki?curid=271699", "title": "Cool (est\u00e9tica)", "text": "A est\u00e9tica ou actitude cool, \u00e9 un comportamento, aparencia ou estilo, influenciado e como produto da expresi\u00f3n xermana Zeitgeist. Por mor dos variados cambios nas connotaci\u00f3ns do termo, ademais da s\u00faa natureza subxectiva, non se pode establecer un \u00fanico significado para a palabra. Frecuentemente adoita empregarse coma unha expresi\u00f3n de admiraci\u00f3n ou aprobaci\u00f3n.\nMalia ser percibida coma un termo coloquial ou informal, este \u00e9 empregado por unha grande amplitude de grupos sociais."}
{"id": "271700", "revid": "1131", "url": "https://gl.wikipedia.org/wiki?curid=271700", "title": "Phil Harvey", "text": "Phil Harvey, nado Philip Christopher Hammond Harvey o 29 de agosto de 1976, \u00e9 o ex-representante de Coldplay, convertido en director creativo e considerado o quinto membro da banda.\nEstudou na Sherborne School con Chris Martin de 1990 a 1995, onde foi o segundo da s\u00faa quinta, estudou despois Cl\u00e1sicas no Trinity College, Universidade de Oxford.\nAsociaci\u00f3n con Coldplay.\nCando, en 1998, Chris Martin se queixou a Phil da atracci\u00f3n enfermiza que ti\u00f1a pola banda un dos promotores de Camden, el suxeriu que fixeran seu propio evento no Dingwalls en Camden. Foi aqu\u00ed que lograron vender as primeiras cincuenta copias do EP Safety, que Phil axudara a custear co seu pai Christopher e o compa\u00f1eiro de cuarto en Oxford. Consid\u00e9rase que \u00e9 a partir deste momento que el se fai representante da banda.\nTendo finalmente deixado os estudos para se dedicar \u00e1 banda, levou a cabo o seu traballo m\u00e1is ou menos s\u00f3 ata primeiros de 2001, cando o estr\u00e9s de facer un rol que normalmente requirir\u00eda dun equipo o forzou a tomar un descanso largo. El declarou que o Brit Awards de 2001 foi o seu momento m\u00e1is baixo: 'Estaba sent\u00edndome morto cando deber\u00eda estar na cima do mundo. A banda recolleu os premios de Mellor Banda Brit\u00e1nica e Mellor \u00c1lbum e eu s\u00f3 pod\u00eda pensar canto quer\u00eda estar na cama durmindo. Dous d\u00edas m\u00e1is tarde a mi\u00f1a doutora chamou para dicir que estaba preocupada de eu estar a piques de caer en coma.\nA\u00ednda que Dave Holmes o relevou como representante, Phil permanece moito envolvido co aspecto creativo da banda. El foi tam\u00e9n citado como o quinto membro da banda no encarte de A Rush of Blood to the Head, Viva la Vida, Death and All His Friends e Prospekt's March. No Myspace e no Facebook de Coldplay el \u00e9 descrito como 'O sabio, guapo e estarrecedor que nos di o que temos que facer' Harvey ten tam\u00e9n feito cameos en tres v\u00eddeos musicais da banda: o primeiro en Life in Technicolor II como un dos homes levando a videoc\u00e1mara e a s\u00faa segunda aparici\u00f3n foi en Christmas Lights como un dos Elvises, en Paradise \u00e9 un dos traballadores do zoo correndo atr\u00e1s do elefante que se escapa."}
{"id": "271701", "revid": "98629", "url": "https://gl.wikipedia.org/wiki?curid=271701", "title": "Rosetta (sonda espacial)", "text": "Rosetta foi unha nave espacial rob\u00f3tica dese\u00f1ada, constru\u00edda e lanzada pola ESA, o seu obxectivo principal foi o cometa 67P/Churyumov-Gerasimenko.\nO nome da sonda \u00e9 unha homenaxe \u00e1 Pedra Rosetta que permitiu a Jean-Fran\u00e7ois Champollion descifrar os xerogl\u00edficos exipcios, fai alusi\u00f3n ao obxectivo cient\u00edfico da misi\u00f3n de co\u00f1ecer mellor os elementos mais antigos do sistema solar (asteroides e cometas). O nome do \"lander\", Philae, fai referencia \u00e1 illa do r\u00edo Nilo onde se atopou o obelisco de Philae que permitiu co\u00f1ecer as consoantes do exipcio.\nA misi\u00f3n foi aprobada pola ESA no ano 1993. A data de lanzamento foi programada para xaneiro do 2003 e ti\u00f1a coma obxectivo ir ao encontro do cometa 46P/Wirtanen no ano 2011. Atrasos no lanzamento da nave, co conseguinte peche da vent\u00e1 de oportunidade, fixeron mudar o obxectivo ao cometa 67P/Churyumov\u2013Gerasimenko.\nO control da misi\u00f3n estivo a cargo da DLR."}
{"id": "271702", "revid": "1888", "url": "https://gl.wikipedia.org/wiki?curid=271702", "title": "Diario de Vigo", "text": "Diario de Vigo foi un xornal editado en Vigo entre 1884 e 1885.\nHistoria e caracter\u00edsticas.\nApareceu en 1884, fundado por Federico Rodr\u00edguez Arosa e Emiliano Taboada Fern\u00e1ndez. Sen unha adscrici\u00f3n partidaria definida, ti\u00f1a unha orientaci\u00f3n democr\u00e1tica. Entre os seus redactores figuraron Luis A. Mestre e \u00c1ngel Bern\u00e1rdez Rodr\u00edguez e como colaboradores Manuel Navarro Murillo, H\u00e9ctor F. Varela e Daniel Balaciart. Un decreto de excomu\u00f1\u00f3n do bispo de Tui, Fernando Hue Guti\u00e9rrez, que acusaba ao xornal de republicanismo, obrigou ao seu peche. Cesou a s\u00faa publicaci\u00f3n co n\u00famero 400, correspondente ao 31 de agosto de 1885. Foi substitu\u00eddo por \"El Independiente\"."}
{"id": "271703", "revid": "85894", "url": "https://gl.wikipedia.org/wiki?curid=271703", "title": "Casalpaio, Frades, A Estrada", "text": "Caslapaio \u00e9 un lugar da parroquia de Frades no concello pontevedr\u00e9s da Estrada na Comarca de Tabeir\u00f3s - Terra de Montes. Ti\u00f1a 19 habitantes no ano 2012 segundo datos do INE e do IGE, dos cales 10 eran homes e 9 mulleres."}
{"id": "271704", "revid": "85894", "url": "https://gl.wikipedia.org/wiki?curid=271704", "title": "Cha\u00edn, Frades, A Estrada", "text": "Cha\u00edn \u00e9 un lugar da parroquia de Frades no concello pontevedr\u00e9s da Estrada na Comarca de Tabeir\u00f3s - Terra de Montes. Ti\u00f1a 22 habitantes no ano 2012 segundo datos do INE e do IGE, dos cales 11 eran homes e 11 mulleres."}
{"id": "271705", "revid": "85894", "url": "https://gl.wikipedia.org/wiki?curid=271705", "title": "Subi\u00f3n, Frades, A Estrada", "text": "Subi\u00f3n \u00e9 un lugar da parroquia de Frades no concello pontevedr\u00e9s da Estrada na Comarca de Tabeir\u00f3s - Terra de Montes. Ti\u00f1a 45 habitantes no ano 2012 segundo datos do INE e do IGE, dos cales 20 eran homes e 25 mulleres."}
{"id": "271706", "revid": "89787", "url": "https://gl.wikipedia.org/wiki?curid=271706", "title": "Acetobacter\u00e1ceas", "text": "As acetobacter\u00e1ceas (Acetobacteraceae), tam\u00e9n chamadas bacterias do \u00e1cido ac\u00e9tico, son unha familia de bacterias que realizan unha oxidaci\u00f3n incompleta de alcohois a \u00e1cidos org\u00e1nicos; o m\u00e1is caracter\u00edstico \u00e9 que obte\u00f1an a s\u00faa enerx\u00eda da oxidaci\u00f3n do etanol a \u00e1cido ac\u00e9tico durante as fermentaci\u00f3ns. Son bacterias con forma de bacilo gramnegativas aer\u00f3bicas. Non se deben confundir co x\u00e9nero \"Acetobacterium\" da familia Eubacteriaceae, o cal est\u00e1 formado por especies anaerobias que poden reducir o di\u00f3xido de carbono para producir \u00e1cido ac\u00e9tico.\nAs Acetobacteraceae son bacterias ubicuas. Est\u00e1n presentes nos ambientes nos que se forma etanol como resultado da fermentaci\u00f3n dos azucres. Poden illarse do n\u00e9ctar das plantas e das froitas estragadas, e tam\u00e9n da sidra fresca e da cervexa sen pasteurizar nin filtrar. As moscas da froita ou do vinagre Drosophilidae ou as \"Turbatrix aceti\" consid\u00e9ranse os vectores com\u00fans para propagar as Acetobacteraceae na natureza.\nAlg\u00fans x\u00e9neros como \"Acetobacter\", poden finalmente oxidar o \u00e1cido ac\u00e9tico que producen a di\u00f3xido de carbono e auga usando encimas do ciclo de Krebs. Outros x\u00e9neros como \"Gluconobacter\", non oxidan o \u00e1cido ac\u00e9tico.\nAlgunhas bacterias do \u00e1cido ac\u00e9tico como \"Acetobacter xylinum\" poden sintetizar celulosa, o cal normalmente \u00e9 caracter\u00edstico dos vexetais.\nDado que estas bacterias producen \u00e1cidos, normalmente son tolerantes \u00e1 acidez, e crecen mellor por debaixo do pH 5,0, a\u00ednda que o seuu pH \u00f3ptimo para o crecemento \u00e9 de entre 5,4 e 6,3.\nAs bacterias do \u00e1cido ac\u00e9tico son m\u00f3biles con flaxelaci\u00f3n peritrica ou polar. Os organismos con flaxelaci\u00f3n polar est\u00e1n relacionados coas \"Pseudomonas\", das que difiren principalmente pola s\u00faa tolerancia ao \u00e1cido e pola s\u00faa incapacidade de oxidar completamente os alcohois. Estes organismos son os que actualmente foron inclu\u00eddos no x\u00e9neo \"Gluconobacter\". O x\u00e9nero \"Acetobacter\" comprende os organismos con flaxelaci\u00f3n peritrica.\nNa produci\u00f3n industrial de vinagre empr\u00e9ganse cultivos de bacterias do \u00e1cido ac\u00e9tico. O acetato producido por estas e polos homoacet\u00f3xenos tam\u00e9n se usa (en forma de sal de calcio) para fundir o xeo das estradas en inverno."}
{"id": "271707", "revid": "85894", "url": "https://gl.wikipedia.org/wiki?curid=271707", "title": "Vilari\u00f1o, Frades, A Estrada", "text": "Vilari\u00f1o \u00e9 un lugar da parroquia de Frades no concello pontevedr\u00e9s da Estrada na Comarca de Tabeir\u00f3s - Terra de Montes. Ti\u00f1a 16 habitantes no ano 2012 segundo datos do INE e do IGE, dos cales 10 eran homes e 6 mulleres."}
{"id": "271708", "revid": "27155", "url": "https://gl.wikipedia.org/wiki?curid=271708", "title": "Acetobacter\u00e1cea", "text": ""}
{"id": "271709", "revid": "27155", "url": "https://gl.wikipedia.org/wiki?curid=271709", "title": "Acetobacteraceae", "text": ""}
{"id": "271710", "revid": "85894", "url": "https://gl.wikipedia.org/wiki?curid=271710", "title": "O Vilar, Frades, A Estrada", "text": "O Vilar \u00e9 un lugar da parroquia de Frades no concello pontevedr\u00e9s da Estrada na Comarca de Tabeir\u00f3s - Terra de Montes. Ti\u00f1a 17 habitantes no ano 2012 segundo datos do INE e do IGE, dos cales 7 eran homes e 10 mulleres."}
{"id": "271711", "revid": "85894", "url": "https://gl.wikipedia.org/wiki?curid=271711", "title": "Frades, Frades, A Estrada", "text": "Frades \u00e9 un lugar da parroquia de Frades no concello pontevedr\u00e9s da Estrada na Comarca de Tabeir\u00f3s - Terra de Montes. Ti\u00f1a 17 habitantes no ano 2012 segundo datos do INE e do IGE, dos cales 7 eran homes e 10 mulleres."}
{"id": "271712", "revid": "85894", "url": "https://gl.wikipedia.org/wiki?curid=271712", "title": "Pereira, Pereira de Montes, A Merca", "text": "Pereira \u00e9 un lugar da parroquia de Pereira de Montes no concello ourens\u00e1n da Merca na Comarca da Terra de Celanova. Ti\u00f1a 105 habitantes no ano 2012 segundo datos do INE e do IGE, dos cales 53 eran homes e 52 mulleres."}
{"id": "271713", "revid": "27155", "url": "https://gl.wikipedia.org/wiki?curid=271713", "title": "Bacterias do \u00e1cido ac\u00e9tico", "text": ""}
{"id": "271714", "revid": "85894", "url": "https://gl.wikipedia.org/wiki?curid=271714", "title": "Celeiros, San Vitoiro da Mezquita, A Merca", "text": "Celeiros \u00e9 un lugar da parroquia de San Vitoiro da Mezquita no concello ourens\u00e1n da Merca na Comarca da Terra de Celanova. Ti\u00f1a 4 habitantes no ano 2012 segundo datos do INE e do IGE, dos cales 1 era home e 3 mulleres."}
{"id": "271716", "revid": "56817", "url": "https://gl.wikipedia.org/wiki?curid=271716", "title": "Acetobacterium", "text": "Acetobacterium \u00e9 un x\u00e9nero de bacterias anaerobias grampositivas que pertencen \u00e1 familia \"Eubacteriaceae\". O seu nome d\u00e9bese a que son bacterias acet\u00f3xenas, que producen predominantemente \u00e1cido ac\u00e9tico como subproduto do seu metabolismo anaerobio. A maior\u00eda das especies co\u00f1ecidas deste x\u00e9nero son homoacet\u00f3xenas, \u00e9 dicir, producen como produto final s\u00f3 \u00e1cido ac\u00e9tico. Este x\u00e9nero non debe confundirse co x\u00e9nero \"Acetobacter\" pertencente \u00e1s bacterias do \u00e1cido ac\u00e9tico (alfaproteobacterias gramnegativas da familia Acetobacteraceae), que son aerobias e util\u00edzanse para fabricar vinagre.\nA especie tipo do x\u00e9nero \u00e9 \"Acetobacterium woodii\"."}
{"id": "271717", "revid": "5863", "url": "https://gl.wikipedia.org/wiki?curid=271717", "title": "Casa Reitoral do Viso", "text": ""}
{"id": "271719", "revid": "98629", "url": "https://gl.wikipedia.org/wiki?curid=271719", "title": "Acetobacter", "text": "Acetobacter \u00e9 un x\u00e9nero de bacterias do \u00e1cido ac\u00e9tico gramnegativas caracterizado pola s\u00faa capacidade de converter o alcohol (etanol) en \u00e1cido ac\u00e9tico en presenza de aire (aerobiose). Non se deben confundir co x\u00e9nero \"Acetobacterium\" (firmicutes anaerobias grampositivas).\nCaracter\u00edsticas.\nO x\u00e9nero \u00e9 especialmente importante comercialmente, porque:\nO crecemento das bacterias deste x\u00e9nero no vi\u00f1o pode suprimirse por medio dunha efectiva desinfecci\u00f3n, almacenando o vi\u00f1o con exclusi\u00f3n completa de aire ou engadindo unha cantidade moderada de di\u00f3xido de xofre o vi\u00f1o, para preservalo.\nEstas bacterias poden distinguirse nun laboratorio polo crecemento de colonias nun medio que conte\u00f1a un 7 % de etanol e carbonato de calcio dabondo para facer ao medio parcialmente opaco. Cando as colonias forman suficiente \u00e1cido ac\u00e9tico a partir do etanol, o carbonato c\u00e1lcico (CO3Ca) que hai arredor delas dis\u00f3vese, formando unha zona clara doadamente apreciable visualmente."}
{"id": "271721", "revid": "89787", "url": "https://gl.wikipedia.org/wiki?curid=271721", "title": "\u01a9", "text": "O esh ( \u01a9, \u0283 ) \u00e9 unha letra suplementaria do alfabeto latino. A s\u00faa forma \u00e9 semellante ao s longo ( \u017f ) e ao s\u00edmbolo de integraci\u00f3n ( \u222b ).\nHistoria.\nA versi\u00f3n mai\u00fascula da letra foi tomada da letra sigma do alfabeto grego. A versi\u00f3n min\u00fascula foi introducida por Isaac Pitman en 1847 no seu \"Phonoypic Alphabet\".\nUso.\nO \"\u0283\" formaba parte do alfabeto do \"Africa Institute\". En 1978 inclu\u00eduse no alfabeto africano de referencia, empregando tan s\u00f3 a letra min\u00fascula, e no ASG, alfabeto para as linguas de Gab\u00f3n creado en 1989.\nO Alfabeto Fon\u00e9tico Internacional emprega o [\u0283] para representar o fonema fricativo palatal xordo, como en galego \u201cxantar\u201d ([\u0283an\u02c8ta\u027e])."}
{"id": "271724", "revid": "98629", "url": "https://gl.wikipedia.org/wiki?curid=271724", "title": "Arabidopsis thaliana", "text": "Arabidopsis thaliana \u00e9 unha pequena planta do grupo das anxiospermas brasic\u00e1cea nativa de Europa e Asia. \u00c9 unha planta anual de inverno cun ciclo de vida relativamene curto, que \u00e9 un organismo modelo moi utilizado nos estudos da biolox\u00eda e xen\u00e9tica das plantas. Para ser un eucariota pluricelular complexo, \"Arabidopsis thaliana\" ten un xenoma relativamente pequeno de aproximadamente 135 megapares de bases (Mbp). Pensouse durante moito tempo que ti\u00f1a o xenoma m\u00e1is pequeno de todas as plantas con flores, pero en realidade o menor xenoma co\u00f1ecido entre as plantas con flores \u00e9 o das plantas do x\u00e9nero \"Genlisea\", da orde Lamiales, no que a especie de planta carn\u00edvora \"Genlisea margaretae\" ten un xenoma de s\u00f3 63,4 Mbp. \"Arabidopsis thaliana\" foi a primeira planta da que se secuenciou o xenoma, e \u00e9 moi utilizada para comprender a biolox\u00eda molecular de moitos trazos das plantas, como o desenvolvemento das flores e o fototropismo.\nDescubrimento e orixe do nome.\nA planta foi descrita por primeira vez en 1577 nas Monta\u00f1as Harz do norte de Alema\u00f1a por Johannes Thal (1542\u20131583), un m\u00e9dico de Nordhausen, Turinxia, Alema\u00f1a, que lle deu o nome de \"Pilosella siliquosa\". En 1753, Carl Linn\u00e9 renomeou a planta como \"Arabis thaliana\" en honor a Thal. En 1842, o bot\u00e1nico alem\u00e1n Gustav Heynhold creou o novo x\u00e9nero \"Arabidopsis\" e situou a planta en dito x\u00e9nero. O nome do x\u00e9nero procede do grego e significa \"lembra a \"Arabis\"\" (o x\u00e9nero no que inicialmente a situara Linn\u00e9).\nH\u00e1bitat, morfolox\u00eda e ciclo de vida.\n\"Arabidopsis\" \u00e9 nativa de Europa, Asia, e noroeste de \u00c1frica. Tam\u00e9n parece ser nativo dos ecosistemas afroalpinos tropicais. \u00c9 unha planta anual (raramente bienial), que normalmente crece ata os 20\u201325\u00a0cm de altura. As follas forman unha roseta na base da planta, e ten unhas poucas follas adicionais no talo florido. As follas basais son de verdes a lixeiramente p\u00farpuras, de 1,5\u20135\u00a0cm de longo e 2\u201310\u00a0mm de largo, cunhas beiras enteiras ou serradas; as follas do talo son menores e sen pec\u00edolo, xeralmente de beiras enteiras. As follas est\u00e1n cubertas de pequenos pelos unicelulares chamados tricomas. As flores son de 3\u00a0mm de di\u00e1metro, dispostas en inflorescencias de tipo corimbo coa estrutura t\u00edpica das Brassicaceae. Os froitos son s\u00edlicuas de 5\u201320\u00a0mm de longo, e conte\u00f1en de 20\u201330 sementes. As ra\u00edces son de estrutura simple; a \u00fanica ra\u00edz primaria crece verticalmente cara a abaixo, e despois produce pequenas ra\u00edces laterais. Estas ra\u00edces interaccionan coas bacterias da rizosfera como \"Bacillus megaterium\".\nArabidopsis pode completar todo o seu ciclo de vida en seis semanas. O talo central que produce flores medra durante unhas tres semanas e as flores autopolin\u00edzanse na natureza. No laboratorio, arabidopsis pode cultivarse en placas de Petri, testos ou sistemas hidrop\u00f3nicos, baixo luz fluorescente ou en invernadoiros.\nUso como organismo modelo.\nOs bot\u00e1nicos e bi\u00f3logos empezaron a experimentar con \"A. thaliana\" a principios do s\u00e9culo XX, e a primeira colecci\u00f3n sistem\u00e1tica das s\u00faas mutaci\u00f3ns f\u00edxose en 1945. Hoxe util\u00edzase moito para o estudo das ciencias das plantas, inclu\u00edndo a xen\u00e9tica, evoluci\u00f3n, xen\u00e9tica de poboaci\u00f3ns, e o desenvolvemento das plantas. Xoga un papel equivalente na biolox\u00eda das plantas ao do rato e a mosca da froita \"Drosophila\" na biolox\u00eda animal. A\u00ednda que \"A. thaliana\" ten escasa importancia directa na agricultura, ten varios trazos que fan dela un \u00fatil modelo para a comprensi\u00f3n da biolox\u00eda molecular, celular e xen\u00e9tica das plantas con flores.\nO pequeno tama\u00f1o do seu xenoma, e o feito de que sexa diploide, fai a \"Arabidopsis thaliana\" moi \u00fatil para o mapado xen\u00e9tico e a secuenciaci\u00f3n; cuns 157 megapares de bases e cinco cromosomas, arabidopsis ten un dos xenomas m\u00e1is pequenos entre as plantas. Foi a primeira planta da que se secuenciou o xenoma, que se completou en 2000 pola Iniciativa do Xenoma de Arabidopsis. A maior\u00eda da versi\u00f3n actualizada do xenoma de \"A. thaliana\" \u00e9 mantida pola \"Arabidopsis Information Resource\" (TAIR). Realiz\u00e1ronse moitas investigaci\u00f3ns para asignarlles funci\u00f3ns aos seus 27.000 xenes e \u00e1s 35.000 prote\u00ednas que codifican. A investigaci\u00f3n postxen\u00f3mica e a metabol\u00f3mica, tam\u00e9n proporcionaron \u00fatiles visi\u00f3ns do metabolismo desta especie e de como as perturbaci\u00f3ns ambientais poden afectar aos procesos metab\u00f3licos.\nO pequeno tama\u00f1o da planta e o seu ciclo de vida r\u00e1pido son tam\u00e9n vantaxosos para a investigaci\u00f3n. Como esta especie est\u00e1 especializada como ef\u00e9mera primaveral, foi utilizada para encontrar varias cepas de laboratorio que tardan unhas seis semanas en pasar desde a xerminaci\u00f3n ata a formaci\u00f3n de sementes maduras. O pequeno tama\u00f1o destas plantas \u00e9 conveniente para o seu cultivo nun pequeno espazo, e produce moitas sementes. A natureza autopolinizadora desta planta axuda aos experimentos xen\u00e9ticos. Ademais, cada planta pode producir varios miles de sementes. Todo isto fai que \"A. thaliana\" sexa valorada como un bo organismo modelo xen\u00e9tico.\nA transformaci\u00f3n xen\u00e9tica en arabidopsis real\u00edzase de rotina, utilizando \"Agrobacterium tumefaciens\" para transferir ADN ao xenoma da planta. O protocolo actual, denominado \"mergullado floral\" (\"floral-dip\"), que implica simplemente mergullar a flor nunha disoluci\u00f3n que cont\u00e9n \"Agrobacterium\", o ADN de interese, e un deterxente. Este m\u00e9todo evita a necesidade de facer un cultivo de tecidos ou a rexeneraci\u00f3n das plantas.\nAs colecci\u00f3ns de knockout de xenes de arabidopsis son un recurso \u00fanico para o estudo da biolox\u00eda das plantas, feito posible pola aplicaci\u00f3n de transformaci\u00f3n de alto rendemento e o financiamento dos recursos xen\u00f3micos. Os sitios das inserci\u00f3ns de ADN-T foron determinados por unhas 300.000 li\u00f1as transx\u00e9nicas independentes, coa informaci\u00f3n e as sementes accesibles en bases de datos de ADN-T en li\u00f1a. Por medio destas colecci\u00f3ns, hai dispo\u00f1ibles mutantes insertacionais para a maior\u00eda dos xenes de arabidopsis.\nFinalmente, a planta \u00e9 moi axeitada para a an\u00e1lise por microscop\u00eda \u00f3ptica. As plantas novas enteiras, e as s\u00faas ra\u00edces en particular, son relativamente transl\u00facidas. Isto, xunto co seu pequeno tama\u00f1o, facilita obter imaxes de c\u00e9lulas vivas utilizando fluorescencia e microscop\u00eda de varrido l\u00e1ser confocal. Facendo montaxes h\u00famidas das planti\u00f1as en auga ou en medios de cultivo, poden obterse imaxes das plantas de xeito non invasivo, obviando a necesidaded de fixaci\u00f3n e corte e permitindo tomar medidas nun lapso de tempo. Os constructos de prote\u00edna fluorescente poden ser introducidos por medio de transformaci\u00f3n xen\u00e9tica. O estado de desenvolvemento de cada c\u00e9lula pode inferirse da s\u00faa localizaci\u00f3n na planta ou polo uso de biomarcadores como a prote\u00edna fluorescente verde, que permiten unha an\u00e1lise do desenvolvemento detallado.\nTAIR e NASC son fontes revisadas de diversa informaci\u00f3n de biolox\u00eda molecular e xen\u00e9tica de arabidopsis, que tam\u00e9n proporcionan numerosas ligaz\u00f3ns, por exemplo, a bases de datos que almacenan os resultados de centos de experimentos de perf\u00eds de expresi\u00f3n de xenes de todo o xenoma. Os stocks de sementes e ADN poden obterse no NASC ou no \"Arabidopsis Biological Resource Center\".\nHistoria da investigaci\u00f3n en arabidopsis.\nO primeiro mutante descuberto en arabidopsis documentouno en 1873 Alexander Braun, que describiu un fenotipo de flor dobre (o xene mutado era probablemente o \"Agamous\", que foi clonado e caracterizado en 1990). Por\u00e9n, ata 1943 a planta non foi proposta como organismo modelo, por Friedrich Laibach, que publicara o n\u00famero de cromosomas da planta en 1907. Erna Reinholz, unha estudante de Laibach, publicou a s\u00faa tese sobre arabidopsis en 1945, describindo a primeira colecci\u00f3n de mutantes de arabidopsis que foran xerados usando mutax\u00e9nese por raios X. Laibach continuou coas s\u00faas importantes contribuci\u00f3ns \u00e1 investigaci\u00f3n de arabidopsis recollendo un gran n\u00famero de ecotipos. Coa axuda de Albert Kranz, estes ecotipos foron organizados na actual colecci\u00f3n de ecotipos que ten 750 tipos naturais de \"A. thaliana\" de todo o mundo.\nNas d\u00e9cadas de 1950 e 1960, John Langridge e George R\u00e9dei xogaron un importante papel no establecemento de arabidopsis como un organismo \u00fatil para os experimentos biol\u00f3xicos de laboratorio. R\u00e9dei escribiu varios artigos cient\u00edficos que foron fundamentais para presentar o modelo \u00e1 comunidade cient\u00edfica. O comezo dunha comunidade cient\u00edfica de investigaci\u00f3n sobre arabidopsis data da publicaci\u00f3n dunha carta chamada Servizo de Informaci\u00f3n de Arabidopsis (AIS), establecido en 1964. A primeira Conferencia Internacionla sobre Arabidopsis celebrouse en 1965, en G\u00f6ttingen, Alema\u00f1a.\nNa d\u00e9cada de 1980, arabidopsis empezou a converterse nunha planta que era amplamente utilizada nos laboratorios de investigaci\u00f3n de todo o mundo. Foi un dos varios candidatos como organismo modelo entre os que tam\u00e9n estaban o millo, petunia e tabaco. Os dous \u00faltimos eran interesantes porque eran doadamente transformables coas tecnolox\u00edas existentes ent\u00f3n, mentres que o millo era un modelo xen\u00e9tico ben establecido para a biolox\u00eda das plantas. O ano crucial para que arabidopsis acabase por ser o modelo preferido foi 1986, ano en que se publicaron as t\u00e9cnicas de transformaci\u00f3n mediadas por ADN-T (\"Transfer DNA\" ou T-DNA), e isto coincidiu coa publicaci\u00f3n da clonaci\u00f3n do primeiro xene de arabidopsis.\nOs ecotipos e mutantes caracterizados de arabidopsis serven como material experimental nos estudos de laboratorio, e entre eles as li\u00f1as de base m\u00e1is utilizadas son a L\"er\", ou Landsberg erecta, e a Col, ou Columbia. Outras li\u00f1as menos citadas na literatura cient\u00edfica son a Ws, ou Wassilewskija, a C24, a Cvi, ou Illas Cabo Verde, a Nossen etc. (ver por exemplo). Obtiv\u00e9ronse e caracteriz\u00e1ronse tam\u00e9n series de mutantes denominadas L\"er\"-x, Col-x; as li\u00f1as mutantes est\u00e1n dispo\u00f1ibles en centros de almacenamento, dos cales o m\u00e1is co\u00f1ecido \u00e9 o \"Nottingham Arabidopsis Stock Center\" (NASC) e o \"Arabidopsis Biological Resource Center\" (ABRC) de Ohio, EUA.\nO ecotipo Col ou Columbia foi seleccionado por R\u00e9dei como li\u00f1a agronomicamente eficiente, de entre unha poboaci\u00f3n (non irradiada) de sementes chamada Landsberg que R\u00e9dei recibira de Laibach. Columbia \u00e9 o ecotipo que foi secuenciado pola Iniciativa do Xenoma de Arabidopsis. A li\u00f1a L\"er\" ou Landsberg erecta foi seleccionada por R\u00e9dei de entre unha poboaci\u00f3n Landsberg na que se realizaran experimentos de mutax\u00e9nese de raios X. Como a colecci\u00f3n L\"er\" de mutantes deriva desta li\u00f1a inicial, L\"er\"-0 non corresponde co ecotipo Landsberg denominado La-0.\nInvestigaci\u00f3n.\nDesenvolvemento das flores.\nEstudouse exhaustivamente a arabidopsis como modelo para o desenvolvemento das flores. A flor en desenvolvemento ten catro pezas ou \u00f3rganos b\u00e1sicos: s\u00e9palos, p\u00e9talos, estames, e carpelos (os cales forman o pistilo). Estas pezas est\u00e1n dispostas nunha serie de verticilos en espiral: catro s\u00e9palos no m\u00e1is externo, seguidos de catro p\u00e9talos m\u00e1is ao interior, despois seis estames e unha rexi\u00f3n central cos carpelos. As mutaci\u00f3ns home\u00f3ticas en arabidopsis causan o cambio dun tipo de peza floral por outra. No caso da mutaci\u00f3n \"Agamous\", por exemplo, os estames conv\u00e9rtense en p\u00e9talos e os carpelos son substitu\u00eddos por unha nova flor, orixinando un patr\u00f3n repetido recorrentemente s\u00e9palo-p\u00e9talo-p\u00e9talo.\nAs observaci\u00f3ns de mutaci\u00f3ns home\u00f3ticas levaron \u00e1 formulaci\u00f3n do modelo ABC do desenvovemento das flores e E. Coen e Elliot Meyerowitz. Segundo este modelo, os xenes para a identidade dos \u00f3rganos florais div\u00eddense en tres clases: xenes de clase A (que afectan a s\u00e9palos e p\u00e9talos), xenes de clase B (que afectan a p\u00e9talos e estames), e xenes de clase C (que afectan a estames e carpelos). Estes xenes codifican factores de transcrici\u00f3n que se combinan para causar a especificaci\u00f3n do tecido nas s\u00faas respectivas rexi\u00f3ns durante o desenvolvemento. A\u00ednda que o modelo se desenvolveuu grazas ao estudo das flores de arabidopsis, pode aplicarse de forma xeral a outras plantas.\nPercepci\u00f3n da luz.\nOs fotorreceptores fitocromos A, B, C, D e E median a resposta fototr\u00f3pica baseada na luz vermella. A comprensi\u00f3n do funcionamento destes receptores axudou aos bi\u00f3logos de plantas a comprender a fervenza de sinalizaci\u00f3n que regula o fotoper\u00edodo, a xerminaci\u00f3n, desetiolaci\u00f3n e evitaci\u00f3n da sombra nas plantas.\nA prote\u00edna UVR8 detecta a luz UV-B e media a resposta a esta lonxitude de onda que dana o ADN.\nArabidopsis utilizouse moito no estudo das bases xen\u00e9ticas do fototropismo, ali\u00f1amento de cloroplastos, e apertura de estomas e outros procesos influenciados pola luz azul. Estes trazos responden \u00e1 luz azul, que \u00e9 percibida polos receptores de luz de fototropina. A arabidopsis tam\u00e9n foi importante para comprender as funci\u00f3ns doutro receptor de luz azul, o criptocromo, que \u00e9 especialmente importante para o axuste \u00e1 luz para controlar os ritmos circacidanos das plantas.\nA resposta \u00e1 luz atopouse mesmo nas ra\u00edces, as cales se cr\u00eda que non eran especialmente sensibles \u00e1 luz. A\u00ednda que a resposta gravitr\u00f3pica das ra\u00edces de arabidopsis \u00e9 a s\u00faa resposta tr\u00f3pica predominante, os esp\u00e9cimes tratados con mut\u00e1xenos e seleccionados pola ausencia neles de acci\u00f3n gravitr\u00f3pica mostraron unha resposta fototr\u00f3pica negativa \u00e1 luz azul ou branca, e positiva \u00e1 luz vermella, o que indica que as ra\u00edces tam\u00e9n te\u00f1en fototropismo positivo.\nEmisi\u00f3n de luz.\nEn 2000, o Dr. Janet Braam da Universidade Rice modificou por enxe\u00f1ar\u00eda xen\u00e9tica a arabidopsis para que resplandecese na escuridade cando fose tocada. O efecto era visible con c\u00e1maras ultrasensibles.\nEn 2013, un proxecto financiado por micromecenado na plataforma de Internet Kickstarter ofreceu enviar sementes de arabidopsis modificadas xeneticamente que \u201cresplandec\u00edan na escuridade\u201d aos seus patrocinadores. Esp\u00e9rase que as plantas produzan un feble resplandor.\nPosible herdanza non mendeliana.\nEn 2005, cient\u00edficos da Universidade Purdue propuxeron que arabidopsis posu\u00eda un mecanismo alternativo aos previamente co\u00f1ecidos de reparaci\u00f3n do ADN, ao cal un dos cient\u00edficos chamaou unha \"v\u00eda paralela de herdanza\". Observouse en mutaci\u00f3ns do xene \"HOTHEAD\". As plantas mutantes para este xene mostran fusi\u00f3n de \u00f3rganos, e o seu pole pode xerminar en todas as superficies da planta, e non s\u00f3 no estigma do pistilo como \u00e9 o normal. Despois de desbotar outras explicaci\u00f3ns m\u00e1is simples, os investigadores indicaron que as plantas \"gardaban\" versi\u00f3ns dos xenes dos seus antepasados de ata polo menos catro xeraci\u00f3ns anteriores, e utilizaban estas gravaci\u00f3ns de xenes como moldes para corrixir a mutaci\u00f3n \"HOTHEAD\" e outros polimorfismos dun s\u00f3 nucle\u00f3tido. A hip\u00f3tese inicial propo\u00f1\u00eda que as gravaci\u00f3ns pod\u00edan estar baseadas no ARN Desde ent\u00f3n, propux\u00e9ronse modelos alternativos que explicar\u00edan o fenotipo sen que fose necesario aplicar un novo modelo de herdanza. M\u00e1is recentemente, todo este fen\u00f3meno est\u00e1 sendo discutido ao considerarse un simple artefacto da contaminaci\u00f3n de pole por polinizaci\u00f3n cruzada. En resposta a este novo achado, Lolle e Pruitt estiveron de acordo en que Peng \"et al.\" observaran polinizaci\u00f3n cruzada, pero indicaron que alg\u00fans dos seus propios datos, como dobres reversi\u00f3ns de ambos os xenes mutantes \u00e1 forma normal, non pod\u00edan explicarse por polinizaci\u00f3n cruzada.\nInteracci\u00f3ns planta-pat\u00f3xeno.\nTen grande importancia comprender o modo como as plantas adquiren resistencia para protexer a produci\u00f3n de alimentos no mundo, e a industria agr\u00edcola. Desenvolv\u00e9ronse moitos sistemas modelo para comprender mellor as interacci\u00f3ns entre plantas e bacterias, fungos, oomicetos, virus e nematodos pat\u00f3xenos. \"Arabidopsis thaliana\" foi utilizada con \u00e9xito no estudo da patolox\u00eda de plantas, \u00e9 dicir, a interacci\u00f3n entre as plantas e pat\u00f3xenos causantes de doenzas.\nO uso de arabidopsis levou a facer grandes avances no co\u00f1ecemento do modo en que as plantas menifestan resistencia a enfermidades. A raz\u00f3n de que moitas plantas sexan resistentes \u00e1 maior\u00eda dos pat\u00f3xenos \u00e9 por medio de resistencia de \"non h\u00f3spede\", \u00e9 dicir, non todos os pat\u00f3xenos infectan todas as plantas. Un exemplo no que arabidopsis foi utilizada para determinar os xenes responsables deste tipo de resistencia \u00e9 o pat\u00f3xeno \"Blumeria graminis\", axente causal dun mildiu pulverulanto das herbas. Desenvolv\u00e9ronse mutantes de arabidopsis utilizando o mut\u00e1xeno etil metanosulfonato e examin\u00e1ronse para determinar en que mutantes se incrementara a infecci\u00f3n por \"B. graminis\". Os mutantes con maiores taxas de infecci\u00f3n denom\u00ednanse mutantes PEN debido \u00e1 capacidade de \"B. graminis\" de penetrar en arabidopsis para comezar o proceso da enfermidade. Os xenes PEN foron despois mapados para identificar os xenes responsables deste tipo de resistencia a \"B. graminis\".\nXeralmente, cando unha planta se exp\u00f3n a un pat\u00f3xeno, ou a un microbio non pat\u00f3xeno, hai unha resposta inicial, co\u00f1ecida como inmunidade activada por PAMP (PTI, \"PAPMP-triggered immunity\"), porque a planta detecta motivos conservados co\u00f1ecidos como [[[[padr\u00f3n molecular asociado a pat\u00f3xenos|padr\u00f3ns moleculares asociados a pat\u00f3xenos]] (PAMPs). Estes PAMPs det\u00e9ctanse por medio de receptores especializados do h\u00f3spede chamados [[receptores de reco\u00f1ecemento de patr\u00f3n]] (PRRs) da superficie da c\u00e9lula da planta.\nO PRR mellor caracterizado en \"A. thaliana\" \u00e9 o FLS2 (\"Flagellin-Sensing2\"), que reco\u00f1ece a [[flaxelina]] bacteriana, compo\u00f1ente do [[flaxelo#Flaxelo bacteriano|flaxelo]], [[org\u00e1nulo]] especializado utilizado polos microorganismos para a s\u00faa [[motilidade]], e tam\u00e9n o [[ligando]] flg22, [[peptido]] que comprende a zona de 22 amino\u00e1cidos reco\u00f1ecida por FLS2. O descubrimento de FLS2 foi facilitado pola identificaci\u00f3n dun ecotipo \"A. thaliana\", Ws-0, que non pod\u00eda detectar a flg22, que levou \u00e1 identificaci\u00f3n do xene codificante FLS2.\nUn segundo PRR \u00e9 o receptor EF-Tu (EFR), identificado en \"A. thaliana\", que reco\u00f1ece a prote\u00edna bacteriana [[EF-Tu]], que \u00e9 o factor de elongaci\u00f3n procari\u00f3tico utilizado na [[s\u00edntese proteica]], e o ligando elf18 utilizado no laboratorio. Utilizando a transformaci\u00f3n mediada por \"[[Agrobacterium]]\", unha t\u00e9cnica que aproveita o proceso natural polo cal \"Agrobacterium\" transfire xenes nas s\u00faas plantas h\u00f3spede, provoc\u00e1base a transformaci\u00f3n co xene EFR en \"[[Nicotiana benthamiana]]\", unha planta de tabaco que normalmente non reco\u00f1ece a EF-Tu, o que permit\u00eda o reco\u00f1ecemento do EF-Tu bacteriano, confirmando as\u00ed ao EFR como receptor de EF-Tu.\nTanto FLS2 coma EFR usan v\u00edas de [[transduci\u00f3n de sinais]] similares para iniciar a inmunidade activada por PAMP (ou PTI). \"A. thaliana\" utilizouse para diseccionar estas v\u00edas e comprender mellor a regulaci\u00f3n das respostas inmunitarias, principalmente a fervenza da [[prote\u00edna quinase activada por mit\u00f3xeno]] (quinase MAP). As respostas \"[[Direccionalidade (biolox\u00eda molecular)#Augas arriba e augas abaixo|augas abaixo]]\" da inmunidade activada por PAMP incl\u00faen a deposici\u00f3n de [[calosa]], a [[explosi\u00f3n oxidativa]], e a [[transcrici\u00f3n (xen\u00e9tica)|transcrici\u00f3n]] de xenes relacionados coa defensa.\nA inmunidade activada por PAMP pode combater pat\u00f3xenos dunha maneira non espec\u00edfica. Unha resposta m\u00e1is forte e espec\u00edfica en plantas \u00e9 a da inmunidade activada por efector (ETI, \"effector-triggered immunity\"). Esta inmunidade depende do reco\u00f1ecemento de efectores do pat\u00f3xeno (prote\u00ednas [[secreci\u00f3n|segregadas]] polo pat\u00f3xeno que alteran as funci\u00f3ns do h\u00f3spede) polos [[xene R|xenes R]] de resistencia das plantas, a mi\u00fado descritos como [[relaci\u00f3n xen-para-xene|relaci\u00f3ns xene-para-xene]]. Este reco\u00f1ecemento pode ocorrer directamente ou indirectamente por medio dunha prote\u00edna gardi\u00e1 segundo unha hip\u00f3tese co\u00f1ecida como hip\u00f3tese da gardi\u00e1. O primeiro xene R clonado en \"A. thaliana\" foi o RPS2 (resistencia a \"Pseudomonas syringe\" 2), que \u00e9 responsable do reco\u00f1ecemento do efector avrRpt2. O efector bacteriano avrRpt2 introd\u00facese en \"A. thaliana\" por medio do [[sistema de secreci\u00f3n de tipo III]] de \"Pseudomonas syringae pv tomate\" cepa DC3000. O reco\u00f1ecemento de avrRpt2 polo RPS2 ocorre por medio da prote\u00edna gardi\u00e1 RIN4. O reco\u00f1ecemento dun efector do pat\u00f3xeno orixina unha forte resposta inmunitaria co\u00f1ecida como [[resposta hipersensitiva]], na cal as c\u00e9lulas da planta infectada sofren unha morte celular para impedir o espallamento do pat\u00f3xeno.\nA [[resistencia adquirida sist\u00e9mica]] (SAR) \u00e9 outro exemplo de resistencia que se comprendeu mellor nas plantas grazas \u00e1s investigaci\u00f3ns feitas en \"A. thaliana\". O benzotiadiazol (BTH), que \u00e9 un an\u00e1logo do [[\u00e1cido salic\u00edlico]], utilizouse historicamente como un composto [[antif\u00fanxico]] en plantas agr\u00edcolas. O BTH, e tam\u00e9n o \u00e1cido salic\u00edlico, inducen a resistencia adquirida sist\u00e9mica nas plantas. A iniciaci\u00f3n desta v\u00eda de resistencia demostrouse primeiro en \"A. thaliana\", na cal o incremento dos niveis de \u00e1cido salic\u00edlico son reco\u00f1ecidos polo nonexpresador 1 dos xenes PR (NPR1) debido aos cambios de [[pH]] no [[citosol]], o que orixina a [[reduci\u00f3n]] de NPR1. O NPR1, que xeralmente est\u00e1 en estado [[oligom\u00e9rico]] (varias unidades), faise monom\u00e9rico (unha unidade) despois da reduci\u00f3n. Cando o NPR1 se fai monom\u00e9rico, transl\u00f3case ao n\u00facleo, onde interacciona con moitos [[factor de transcrici\u00f3n|factores de transcrici\u00f3n]] TGA, e pode inducir a xenes relacionados co pat\u00f3xeno como PR1.\nReproduci\u00f3n multixeneracional.\nEstanse realizando investigaci\u00f3ns sobre arabidopsis na [[Estaci\u00f3n Espacial Internacional]] pola [[Axencia Europea do Espazo]]. Os obxectivos son estudar o crecemento e reproduci\u00f3n das plantas en varias xeraci\u00f3ns de semente a semente en [[microgravidade]].\n\"Arabidopsis thaliana\" en dispositivos microflu\u00eddos.\nNos dispositivos chamados planta-nun-chip (\"plant-on-chip\") poden cultivarse tecidos de \"Arabidopsis thaliana\" en condici\u00f3ns semi in vitro. Esp\u00e9rase que os dispositivos planta-nun-chip xoguen un importante papel na comprensi\u00f3n do guiado do tubo pol\u00ednico e no mecanismo da [[reproduci\u00f3n sexual]] en \"Arabidopsis thaliana\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Arabidopsis]]\n[[Categor\u00eda:Organismos modelo]]\n[[Categor\u00eda:Plantas descritas en 1753]]"}
{"id": "271725", "revid": "56817", "url": "https://gl.wikipedia.org/wiki?curid=271725", "title": "Rosetta", "text": "Rosetta pode referirse a:"}
{"id": "271729", "revid": "85894", "url": "https://gl.wikipedia.org/wiki?curid=271729", "title": "Mateo Segade Bugueiro", "text": "Mateo Segade Bugueiro, tam\u00e9n co\u00f1ecido como Mateo de Segade Lazo de Bugueiro, nado en Traseirexe (San Roman, Santiso), bautizado o 20 de outubro de 1605, e finado en Murcia o 28 de agosto de 1672, foi un bispo cat\u00f3lico galego.\nTraxectoria.\nRealizou os seus primeiros estudos en Melide, onde despois fundou a Obra P\u00eda de Santo Antonio. Dende 1629 foi colexial de Fonseca e graduouse como bacharel, licenciado e doutor en 1634. Nese ano tam\u00e9n foi maxistral de Astorga. Foi catedr\u00e1tico de Prima Filosof\u00eda, L\u00f3xica e Sagradas Escrituras en Valladolid, maxistral de Toledo e capel\u00e1n maior e conselleiro de Estado. Foi arcebispo de M\u00e9xico e bispo de Cartaxena e Murcia."}
{"id": "271730", "revid": "5863", "url": "https://gl.wikipedia.org/wiki?curid=271730", "title": "Exposici\u00f3n (hom\u00f3nimos)", "text": "Exposici\u00f3n pode referirse a:"}
{"id": "271731", "revid": "5863", "url": "https://gl.wikipedia.org/wiki?curid=271731", "title": "Arte Galicia", "text": "Arte Galicia, Revista de informaci\u00f3n de las Artes Pl\u00e1sticas en Galicia, foi unha publicaci\u00f3n en castel\u00e1n, dirixida polo pintor Carlos Barc\u00f3n Collazo.\nDescrici\u00f3n.\nFundada en 1979 e editada trimestralmente pola Sociedad Art\u00edstica Ferrolana, conti\u00f1a fotograf\u00edas, entrevistas, artigos sobre exposici\u00f3ns e concursos.\nColaboraron na revista, entre outros, Fernando Mon, Carlos G. Bay\u00f3n, Xos\u00e9 Filgueira Valverde, Gonzalo Torrente Ballester e Xavier Costa Clavell."}
{"id": "271732", "revid": "5863", "url": "https://gl.wikipedia.org/wiki?curid=271732", "title": "Arte Galicia. Revista de informaci\u00f3n de las Artes Pl\u00e1sticas en Galicia", "text": ""}
{"id": "271733", "revid": "5863", "url": "https://gl.wikipedia.org/wiki?curid=271733", "title": "Arte Galicia. Revista de informaci\u00f3n de las artes pl\u00e1sticas gallegas", "text": ""}
{"id": "271734", "revid": "1888", "url": "https://gl.wikipedia.org/wiki?curid=271734", "title": "El Eco de Puentedeume", "text": "El Eco de Puentedeume foi un peri\u00f3dico editado en Pontedeume entre 1906 e 1908.\nHistoria e caracter\u00edsticas.\nApareceu o 4 de febreiro de 1906. Fundado por Edmundo Roberes Alonso e Antonio Couceiro Freijomil, foi dirixido por Edmundo Roberes. Ti\u00f1a inicialmente unha periodicidade quincenal, ata que a partir do n\u00famero 25 correspondente ao 3 de febreiro de 1907 sa\u00edron tres n\u00fameros mensuais. Sostivo numerosas campa\u00f1as cr\u00edticas. A partir do n\u00famero 83 do 1 de novembro de 1908 cambiou o seu nome polo de \"Galicia Pintoresca\". O 20 de febreiro de 1910, no canto do n\u00famero 123, sa\u00edu unha folla comunicando a suspensi\u00f3n da revista."}
{"id": "271736", "revid": "56817", "url": "https://gl.wikipedia.org/wiki?curid=271736", "title": "El Eume", "text": "El Eume foi un peri\u00f3dico editado en Pontedeume en 1890.\nHistoria e caracter\u00edsticas.\nApareceu o 16 de febreiro de 1890. Fundado e dirixido por Juan Tejada Velasco, imprimiuse na imprenta Puga da Coru\u00f1a. Entre os seus colaboradores figuraron Valeriano Villanueva, Vicente Pardo Tenreiro, Manuel Serapio Seco, Ricardo Caruncho e Galo Salinas. Cesou a s\u00faa publicaci\u00f3n o 31 de agosto dese ano de 1890."}
{"id": "271737", "revid": "63161", "url": "https://gl.wikipedia.org/wiki?curid=271737", "title": "Ricardo Caruncho", "text": "Ricardo Caruncho Crosa, nado na Coru\u00f1a o 12 de xu\u00f1o de 1848 e finado na mesma cidade o 2 de febreiro de 1902, foi un militar, xornalista e escritor galego.\nTraxectoria.\nFixo os estudos militares no Colexio de Valladolid. Acadou o grao de coronel. Como xornalista foi director dos peri\u00f3dicos \"Diario de Avisos\", \"La Semana Literaria\", \"La Semana\" e \"Liceo Brigantino\". \u00c9 autor dalg\u00fans estudos militares. Atribu\u00eduselle, erroneamente, durante anos, a autor\u00eda de \"Contos da mi\u00f1a terra\" (1864), que realmente \u00e9 obra de Rosal\u00eda de Castro. Escribiu sobre todo teatro. Foi un dos promotores dos monumentos en memoria de Eusebio da Guarda e Aureliano Linares Rivas."}
{"id": "271738", "revid": "1888", "url": "https://gl.wikipedia.org/wiki?curid=271738", "title": "Ricardo Caruncho Crosa", "text": ""}
{"id": "271742", "revid": "85894", "url": "https://gl.wikipedia.org/wiki?curid=271742", "title": "Covas do R\u00edo, Zarrac\u00f3s, A Merca", "text": "Covas do R\u00edo \u00e9 un lugar da parroquia de Zarrac\u00f3s no concello ourens\u00e1n da Merca na Comarca da Terra de Celanova. Ti\u00f1a 19 habitantes no ano 2012 segundo datos do INE e do IGE, dos cales 7 eran homes e 12 mulleres."}
{"id": "271745", "revid": "85894", "url": "https://gl.wikipedia.org/wiki?curid=271745", "title": "Ponte Ermida, Zarrac\u00f3s, A Merca", "text": "Ponte Ermida \u00e9 un lugar da parroquia de Zarrac\u00f3s no concello ourens\u00e1n da Merca na Comarca da Terra de Celanova. Estaba deshabitado no ano 2012 segundo datos do INE e do IGE.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "271746", "revid": "85894", "url": "https://gl.wikipedia.org/wiki?curid=271746", "title": "Salpurido, Zarrac\u00f3s, A Merca", "text": "Salpurido \u00e9 un lugar da parroquia de Zarrac\u00f3s no concello ourens\u00e1n da Merca na Comarca da Terra de Celanova. Ti\u00f1a 20 habitantes no ano 2012 segundo datos do INE e do IGE, dos cales 11 eran homes e 9 mulleres."}
{"id": "271747", "revid": "85894", "url": "https://gl.wikipedia.org/wiki?curid=271747", "title": "Zarrac\u00f3s, Zarrac\u00f3s, A Merca", "text": "Zarrac\u00f3s \u00e9 un lugar da parroquia de Zarrac\u00f3s no concello ourens\u00e1n da Merca na Comarca da Terra de Celanova. Ti\u00f1a 73 habitantes no ano 2012 segundo datos do INE e do IGE, dos cales 35 eran homes e 38 mulleres."}
{"id": "271750", "revid": "85894", "url": "https://gl.wikipedia.org/wiki?curid=271750", "title": "Arcas, A Mezquita, A Merca", "text": "Arcas \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Estaba deshabitado no ano 2012 segundo datos do INE e do IGE."}
{"id": "271751", "revid": "85894", "url": "https://gl.wikipedia.org/wiki?curid=271751", "title": "O Campo, A Mezquita, A Merca", "text": "O Campo \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 8 habitantes no ano 2012 segundo datos do INE e do IGE, dos cales 6 eran homes e 2 mulleres."}
{"id": "271753", "revid": "85894", "url": "https://gl.wikipedia.org/wiki?curid=271753", "title": "Compostela, A Mezquita, A Merca", "text": "Compostela \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 4 habitantes no ano 2012 segundo datos do INE e do IGE, dos cales 1 era home e 3 mulleres."}
{"id": "271755", "revid": "85894", "url": "https://gl.wikipedia.org/wiki?curid=271755", "title": "Outeiro, A Mezquita, A Merca", "text": "Outeiro \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 16 habitantes no ano 2012 segundo datos do INE e do IGE, dos cales 8 eran homes e 8 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "271756", "revid": "85894", "url": "https://gl.wikipedia.org/wiki?curid=271756", "title": "O Val, A Mezquita, A Merca", "text": "O Val \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 36 habitantes no ano 2012 segundo datos do INE e do IGE, dos cales 19 eran homes e 17 mulleres."}
{"id": "271758", "revid": "23204", "url": "https://gl.wikipedia.org/wiki?curid=271758", "title": "Endivia", "text": "A endivia \u00e9 o rebento de diferentes variedades da chicoria, \"Cichorium endivia,\" que se cultivan debaixo da terra dunha maneira especial e presentan unha cor branca verdella e sabor amargo. Ad\u00f3itanse consumir cocidas ou cr\u00faas en ensaladas.\n\u00c9 tam\u00e9n un dos nomes com\u00fans para variedades da chicoria com\u00fan (\"Cichorium intybus\"), principalmente a chicoria belga ou chicoria francesa. Existe consider\u00e1bel confusi\u00f3n entre as designaci\u00f3ns vulgares de \"Cichorium endivia\" e \"Cichorium intybus\".\nA endivia \u00e9 rica en moitas vitaminas e minerais, especialmente vitaminas A e K e folato, fornecendo tam\u00e9n unha cantidade razo\u00e1bel de fibra.\nExisten d\u00faas variedades principais cultivadas de endivia:\nHistoria.\nFoi co\u00f1ecida e consumida polos antigos exipcios, gregos e romanos. Tal como ocorreu con numerosas verduras e hortalizas, a escarola tivo inicialmente unha utilizaci\u00f3n m\u00e1is medicinal ca culinaria. Non obstante, na literatura exipcia existen referencias ao consumo desta verdura tanto cocida como cr\u00faa, en ensaladas.\nA s\u00faa introduci\u00f3n en Europa data do s\u00e9culo XIII. Na actualidade goza dunha enorme popularidade en todo o continente.\nDurante a \u00e9poca invernal a escarola ofrece o seu esplendor e maior calidade, a\u00ednda que actualmente se atope no mercado durante todo o ano."}
{"id": "271760", "revid": "18868", "url": "https://gl.wikipedia.org/wiki?curid=271760", "title": "Cichorium endivia", "text": ""}
{"id": "271764", "revid": "1131", "url": "https://gl.wikipedia.org/wiki?curid=271764", "title": "La colmena (novela)", "text": "La colmena \u00e9 unha novela en lingua castel\u00e1 de Camilo Jos\u00e9 Cela, editada en Buenos Aires en 1951 por Emec\u00e9 Editores. Est\u00e1 ambientada en Madrid en decembro de 1942.\nNon puido ser publicada en Espa\u00f1a at\u00e9 tempo despois por mor da censura, debido \u00e1s alusi\u00f3ns ao sexo, as relaci\u00f3ns extramatimoniais, a homosexualidade, o ambiente dos c\u00e1rceres e a miseria da \u00e9poca. En 2014 anunciouse a aparici\u00f3n dun novo manuscrito non presentado \u00e1 censura, con pasaxes l\u00e9sbicas. Este texto ced\u00e9rallo Cela ao hispanista No\u00ebl Salomon.\nEn 1982 foi levada ao cinema por Mario Camus co t\u00edtulo hom\u00f3nimo de \"La Colmena\". O filme, no que o propio Camilo Jos\u00e9 Cela interpreta un papel, ga\u00f1ou o Oso de Ouro \u00e1 mellor pel\u00edcula no Festival Internacional de Cinema de Berl\u00edn de 1983.\nTrama.\nA novela ten un protagonista colectivo: na obra aparecen 296 personaxes literarios e faise menci\u00f3n a 50 personaxes reais. Deles, destacan uns 45, que establecen relaci\u00f3ns en torno a varios espazos e familias. Desenvolven a s\u00faa vida a mediados de decembro de 1942: alg\u00fans traballan e outros buscan sobrevivir como poden.\nA acci\u00f3n comeza no caf\u00e9 de \"do\u00f1a Rosa\", unha muller conservadora que despreza os seus traballadores. F\u00e1lase da s\u00faa clientela e dos camareiros, o encargado, os m\u00fasicos, o limpabotas e o tabaqueiro que al\u00ed traballan. Un dos clientes \u00e9 Mart\u00edn Marco, un escritor pobre, que malvive grazas \u00e1 axuda da s\u00faa irm\u00e1, Filo. Esta est\u00e1 casada con don Roberto, un home pluriempregado que ten unha amante.\nOutro espazo importante \u00e9 o edificio de don Ibrahim, onde morre dona Margot, nai dun homosexual de 50 anos ao que dete\u00f1en xunto co seu mozo e que ao estar no c\u00e1rcere non sabe da morte da s\u00faa nai. No edificio viven outras familias que tam\u00e9n son part\u00edcipes da trama.\nOutros personaxes de importancia son Roque e a s\u00faa muller Visi, pais de tres fillas, entre elas Julita, que coincide co seu mozo na mesma casa de citas que frecuenta o pai dela. Victorita \u00e9 unha rapaza que se prostit\u00fae para levar medicamentos e comida ao seu mozo tuberculoso.\nNarraci\u00f3n.\nA obra estrut\u00farase en seis cap\u00edtulos e un ep\u00edlogo. Os cap\u00edtulos div\u00eddense en varias secuencias curtas entrelazadas. Hai un narrador omnisciente en terceira persoa, que en ocasi\u00f3ns d\u00e1 a s\u00faa opini\u00f3n sobre as actividades ou a moral dos personaxes. Hai numerosos di\u00e1logos, e no l\u00e9xico aparecen termos propios da fala madrile\u00f1a, as\u00ed como galeguismos cando aparecen presonaxes emigrados desde Galiza. As\u00ed, amais de Pepe, un dos camareiros do caf\u00e9 de Do\u00f1a Rosa, hai outros dous personaxes galegos: Julio Garc\u00eda, guardia de Mos, Gumersindo Vega, sereno de Covelo.\nA acci\u00f3n dura tres d\u00edas, e o contexto \u00e9 o Madrid despois da guerra civil espa\u00f1ola, con comida racionada e problemas na subministraci\u00f3n da luz el\u00e9ctrica. \u00c9 unha novela realista, que serve de testemu\u00f1o pol\u00edtico e social do seu momento, ao aparecer personajes de diversos estratos sociais. Ao tempo, aparece o existencialismo, pois os personaxes act\u00faan no d\u00eda a d\u00eda, polo xeral sen moitas pretensi\u00f3ns de futuro e sen grandes esperanzas."}
{"id": "271765", "revid": "1131", "url": "https://gl.wikipedia.org/wiki?curid=271765", "title": "Liceo Brigantino (revista)", "text": "Liceo Brigantino foi un peri\u00f3dico editado na Coru\u00f1a entre 1882 e 1884, ligado ao Liceo Brigantino.\nHistoria e caracter\u00edsticas.\nSubtitulado \"Eco de las secciones de literatura, ciencias, m\u00fasica y declamaci\u00f3n\", apareceu o 12 de xullo de 1882. Bimensual, estaba dirixido por Ricardo Caruncho."}
{"id": "271766", "revid": "5863", "url": "https://gl.wikipedia.org/wiki?curid=271766", "title": "Mercedes Castro", "text": "O nome de Mercedes Castro pode referirse a:"}
{"id": "271767", "revid": "85894", "url": "https://gl.wikipedia.org/wiki?curid=271767", "title": "A Eirexa, A Mezquita, A Merca", "text": "A Eirexa \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 152 habitantes no ano 2012 segundo datos do INE e do IGE, dos cales 71 eran homes e 81 mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "271768", "revid": "5812555", "url": "https://gl.wikipedia.org/wiki?curid=271768", "title": "In pectore", "text": "In pectore \u00e9 unha locuci\u00f3n latina que significa literalmente \"no peito\", \"no coraz\u00f3n\". Util\u00edzase nun nomeamento para un cargo: a persoa que ten que nomear teno \"in pectore\", sen dicilo; a\u00ednda non \u00e9 oficial, pero ningu\u00e9n ten d\u00fabidas da persoa elixida.\nDescrici\u00f3n e historia.\nEsta expresi\u00f3n \u00e9 empregada pola Igrexa cat\u00f3lica para referirse \u00f3s nomeamentos do Colexio cardinalicio polo Papa, cando o nome do novo cardeal non \u00e9 revelado publicamente (o Papa g\u00e1rdao \"no seu peito\"). Este dereito do Papa rara vez se exerce; polo xeral sucede en circunstancias nas que o Papa desexa deixar rexistro da honra do cl\u00e9rigo para os historiadores, pero non quere p\u00f3r en perigo ao cl\u00e9rigo en circunstancias de persecuci\u00f3n.\nOs papas poden escoller manter a identidade dos cardeais en segredo considerando:\nOs cardeais nomeados \"in pectore\" non son necesariamente informados do seu cargo, e o seu cardealado \u00e9 calculado dende a data do nomeamento en non dende a do anunciamento do feito. Un nomeado as\u00ed non pode actuar como cardeal at\u00e9 que o seu nomeamento sexa p\u00fablico; feito isto perm\u00edteselle desfrutar de antig\u00fcidade no Colexio. Isto incl\u00fae poder ser elixido para participar en conclaves papais, o que s\u00f3 se permite se son nomeados publicamente polo Papa antes da s\u00faa morte. No caso de que un papa non o fixese, o cardealado dun nomeado cesar\u00eda \u00e1 morte do pont\u00edfice que o nomea. Catro papas (Inocencio X, Bieito XIV, Gregorio XVI e P\u00edo IX) foron orixinariamente nomeados como cardeais \"in pectore\", pero foron todos anunciados pouco despois.\nOs papas modernos.\nO \u00fanico cardeal \"in pectore\" nomeado polo papa P\u00edo X foi Ant\u00f3nio Mendes Belo, por mor da revoluci\u00f3n en Portugal de 1910, e que foi revelado pouco despois da morte do pont\u00edfice. Co gallo da primeira guerra mundial o papa Bieito XV nomeou dous cardeais \"in pectore\" en 1916; desco\u00f1\u00e9cese un deles, e o outro foi Adolf Bertram, quen foi revelado coa fin da guerra e quen se converteu nun destacado opo\u00f1ente ao nazismo.\nP\u00edo XI nomeou s\u00f3 un cardeal \"in pectore\", Federico Tedeschini, quen era nuncio para Espa\u00f1a antes da Guerra Civil Espa\u00f1ola. Foi nomeado en 1933 e feito p\u00fablico en 1935. Posteriormente, nin P\u00edo XI nin P\u00edo XII fixeron ning\u00fan nomeamento \"in pectore\".\nCoa ameaza do comunismo sobre Europa do Leste, Xo\u00e1n XXIII fixo tres nomeamentos \"in pectore\" o 28 de marzo de 1960, e nunca fixo p\u00fablicos os nomes destes cardeais. As\u00famese que un deles foi Yosyf Slipyi, nomeado novamente cardeal de forma p\u00fablica por Paulo VI en 1965.\nOutras \u00e9pocas nas que se cre que se nomearon cardeais in pectore foron durante o nacemento e posterior desenvolvemento da\u00a0Rep\u00fablica Popular da China a partir de 1949, antes da ca\u00edda da Uni\u00f3n Sovi\u00e9tica e durante o colapso do Pano de Aceiro en Europa central e oriental.\nOutros usos.\nAdemais do seu significado relixioso orixinal, hoxe en d\u00eda \"in pectore\" empr\u00e9gase basicamente para referirse a algo que est\u00e1 escondido, sen revelar ou inesperado, especialmente nos casos dun nomeamento a un cargo pol\u00edtico ou institucional que, malia que est\u00e1 xa en boca de todos, a\u00ednda non \u00e9 oficial.\nA versi\u00f3n en italiano, \"in petto\", \u00e9 tam\u00e9n moi empregada."}
{"id": "271769", "revid": "85894", "url": "https://gl.wikipedia.org/wiki?curid=271769", "title": "Freixeiro, A Mezquita, A Merca", "text": "Freixeiro \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 152 habitantes no ano 2012 segundo datos do INE e do IGE, dos cales 71 eran homes e 81 mulleres."}
{"id": "271770", "revid": "75439", "url": "https://gl.wikipedia.org/wiki?curid=271770", "title": "Mercedes Garc\u00eda Castro", "text": "Mercedes Garc\u00eda Castro, m\u00e1is co\u00f1ecida como Mercedes Castro, nada en Pontecesures, \u00e9 unha actriz galega de teatro, televisi\u00f3n e cine.\nTraxectoria.\nLicenciada en Filolox\u00eda Hisp\u00e1nica e Galego-portugu\u00e9s pola Universidade de Santiago de Compostela, diplomada en interpretaci\u00f3n pola Real Escuela Superior de Arte Dram\u00e1tico (RESAD), ten cinco anos de estudos de interpretaci\u00f3n no Instituto Juan Carlos Corazza en Madrid. Desenvolve a s\u00faa carreira f\u00f3ra de Galicia desde os anos oitenta. Traballou en teatro, cine e televisi\u00f3n e tam\u00e9n desenvolveu tarefas de axudante de casting, asistente teatral e \u201ccoach\u201d persoal. Actualmente \u00e9 vicepresidenta de Escena Galega, entre outros cargos."}
{"id": "271771", "revid": "1131", "url": "https://gl.wikipedia.org/wiki?curid=271771", "title": "Liceo Brigantino", "text": "A Sociedad Liceo Brigantino foi unha asociaci\u00f3n recreativa constitu\u00edda na Coru\u00f1a en 1877.\nHistoria.\nFundada o 2 de febreiro de 1877 con moitos dos elemento da antiga Fraternidad Juvenil. Saturnino Villelga foi o seu primeiro presidente. Usou como local social o Teatro de Variedades da r\u00faa da Franja, que rematou por ser denominado Teatro do Liceo Brigantino. Editou a revista \"Liceo Brigantino\"."}
{"id": "271773", "revid": "85894", "url": "https://gl.wikipedia.org/wiki?curid=271773", "title": "Loureiro, A Mezquita, A Merca", "text": "Loureiro \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 152 habitantes no ano 2012 segundo datos do INE e do IGE, dos cales 71 eran homes e 81 mulleres."}
{"id": "271774", "revid": "85894", "url": "https://gl.wikipedia.org/wiki?curid=271774", "title": "Nogueira, A Mezquita, A Merca", "text": "Nogueira \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 152 habitantes no ano 2012 segundo datos do INE e do IGE, dos cales 71 eran homes e 81 mulleres."}
{"id": "271775", "revid": "85894", "url": "https://gl.wikipedia.org/wiki?curid=271775", "title": "A Torre, A Mezquita, A Merca", "text": "A Torre \u00e9 un lugar da parroquia da Mezquita no concello ourens\u00e1n da Merca na Comarca da Terra de Celanova. Ti\u00f1a 152 habitantes no ano 2012 segundo datos do INE e do IGE, dos cales 71 eran homes e 81 mulleres."}
{"id": "271776", "revid": "85894", "url": "https://gl.wikipedia.org/wiki?curid=271776", "title": "A Medorra, Ol\u00e1s de Vilari\u00f1o, A Merca", "text": "A Medorra \u00e9 un lugar da parroquia de Ol\u00e1s de Vilari\u00f1o no concello ourens\u00e1n da Merca na Comarca da Terra de Celanova. Ti\u00f1a 12 habitantes no ano 2012 segundo datos do INE e do IGE, dos cales 6 eran homes e 6 mulleres."}
{"id": "271777", "revid": "27155", "url": "https://gl.wikipedia.org/wiki?curid=271777", "title": "Azotobacter", "text": "Azotobacter \u00e9 un x\u00e9nero de bacterias esf\u00e9ricas ou ovais gramnegativas xeralmente m\u00f3biles, que forman quistes de paredes grosas e poden producir grandes cantidades de mucosidade capsular. Son aerobias, de vida libre, viven principalmente nos solos, onde xogan un importante papel no ciclo do nitr\u00f3xeno da natureza, xa que poden captar nitr\u00f3xeno atmosf\u00e9rico, o cal \u00e9 inaccesible de forma directa para as plantas, e lib\u00e9rano en forma de i\u00f3ns amonio no solo. Especies deste x\u00e9nero, ademais de serviren como organismo modelo, util\u00edzanse para a produci\u00f3n de biofertilizantes, aditivos alimentarios e alg\u00fans biopol\u00edmeros. O primeiro representante deste x\u00e9nero, \"Azotobacter chroococcum\", foi descuberto en descrito en 1901 polo microbi\u00f3logo e bot\u00e1nico holand\u00e9s Martinus Beijerinck. As \"Azotobacter\" at\u00f3panse en solos neutros e alcalinos, na auga e en asociaci\u00f3n con algunhas plantas.\nCaracter\u00edsticas biol\u00f3xicas.\nMorfolox\u00eda.\nAs c\u00e9lulas do x\u00e9nero \"Azotobacter\" son relativamente grandes para o tama\u00f1o t\u00edpico dunha bacteria (1\u20132 micr\u00f3metros de di\u00e1metro). Son xeralmente ovais, pero poden adoptar varias formas desde a de bacilo \u00e1 de coco. En preparaci\u00f3ns microsc\u00f3picas, as c\u00e9lulas poden estar dispersas ou formar grupos irregulares ou ocasionalmente cadeas de varias lonxitudes. En cultivos frescos, as c\u00e9lulas son m\u00f3biles debido aos seus numerosos flaxelos. Posteriormente, as c\u00e9lulas perden a s\u00faa mobilidade, fanse case esf\u00e9ricas e producen unha grosa capa de mucosidade, formando a c\u00e1psula da c\u00e9lula. A forma da c\u00e9lula est\u00e1 afectada polo amino\u00e1cido glicina, que est\u00e1 presente na peptona do medio nutriente.\nVistas ao microscopio as c\u00e9lulas presentan inclusi\u00f3ns, algunhas das cales est\u00e1n coloreadas. A inicios da d\u00e9cada de 1900, consider\u00e1base que as inclusi\u00f3ns coloreadas eran \"grans reprodutivos\", ou gonidios, un tipo de c\u00e9lulas embrionarias. Pero posteriormente demostrouse que os gr\u00e1nulos non participaban na divisi\u00f3n da c\u00e9lula. Os gr\u00e1nulos coloreados est\u00e1n compostos de volutina, mentres que as inclusi\u00f3ns incoloras son pingas de graxa, que act\u00faan como reservas enerx\u00e9ticas.\nQuistes.\nOs quistes do x\u00e9nero \"Azotobacter\" son m\u00e1is resistentes a factores ambientais adversos que as c\u00e9lulas vexetativas, e en concreto, son d\u00faas veces m\u00e1is resistentes \u00e1 luz ultravioleta. Son tam\u00e9n resistentes ao desecamento, ultras\u00f3ns e irradiaci\u00f3n solar e gamma, pero non \u00e1 calor.\nA formaci\u00f3n de quistes \u00e9 inducida por cambios na concentraci\u00f3n de nutrientes no medio e pola adici\u00f3n dalgunhas substancias org\u00e1nicas como o etanol, n-butanol ou \u03b2-hidroxibutirato. En medios l\u00edquidos \u00e9 raro que se formen quistes. A formaci\u00f3n de quistes \u00e9 inducida por factores qu\u00edmicos e \u00e9 acompa\u00f1ada por cambios metab\u00f3licos, que afectan ao catabolismo, respiraci\u00f3n celular e bios\u00edntese de macromol\u00e9culas; tam\u00e9n \u00e9 afectada pola aldehido deshidroxenase e o regulador da resposta AlgR.\nO quiste de \"Azotobacter\" \u00e9 esf\u00e9rico e consta do chamado \"corpo central\" (unha copia reducida da c\u00e9lula vexetativa con varios vac\u00faolos) e a \"cuberta de d\u00faas capas\". A parte interna da cuberta ch\u00e1mase \"intina\" e ten unha estrutura fibrosa. A parte externa ten estrutura cristalina hexagonal e denom\u00ednase \"exina\". A exina \u00e9 parcialmente hidrolizada pola tripsina e \u00e9 resistente ao lisozima, ao contrario que o corpo central. O corpo central pode illarse en estado viable con alg\u00fans axentes quelantes. Os principais constitu\u00edntes da cuberta externa son os alquilresorcinois, compostos por longas cadeas alif\u00e1ticas e aneis arom\u00e1ticos. Os alquilresorcinois tam\u00e9n se encontran noutras bacterias, animais e plantas.\nXerminaci\u00f3n de quistes.\nOs quistes do x\u00e9nero \"Azotobacter\" son a forma de repouso da c\u00e9lula vexetativa, pero as c\u00e9lulas vexetativas son as reprodutoras e estes quistes non serven para a reproduci\u00f3n, sen\u00f3n para a resistencia a factores ambientais adversos. Despois de que se recuperan as condici\u00f3ns ambientais \u00f3ptimas, que incl\u00faen un certo valor de pH, temperatura e fontes de carbono, os quistes xerminan, e as c\u00e9lulas vexetativas orixinadas empezan a multiplicarse por divisi\u00f3n simple. Durante a xerminaci\u00f3n, os quistes sofren danos e liberan unha c\u00e9lula vexetativa grande. Microscopicamente, a primeira manifestaci\u00f3n de xerminaci\u00f3n \u00e9 a diminuci\u00f3n gradual na refracci\u00f3n da luz dos quistes, que se detecta con microscop\u00eda de contraste de fase. A xerminaci\u00f3n de quistes \u00e9 un proceso lento que tarda de 4 a 6 horas. Durante a xerminaci\u00f3n, o corpo central crece e captura os gr\u00e1nulos de volutina, que est\u00e1n localizados na intina (a capa m\u00e1is interna). Despois a exina estoupa e a c\u00e9lula vexetativa lib\u00e9rase da exina, a cal ten unha forma caracter\u00edstica de ferradura. Este proceso \u00e9 acompa\u00f1ado de cambios metab\u00f3licos. Inmediatamente despois de subministrarlles unha fonte de carbono, os quistes empezan a absorber ox\u00edxeno e emiten di\u00f3xido de carbono; a velocidade deste proceso increm\u00e9ntase gradualmente e sat\u00farase en 4 horas. A s\u00edntese de prote\u00ednas e ARN, ocorre en paralelo, pero s\u00f3 se intensifica despois de pasadas 5 horas desde a adici\u00f3n da fonte de carbono. A s\u00edntese de ADN e fixaci\u00f3n do nitr\u00f3xeno in\u00edcianse 5 horas despois da adici\u00f3n de glicosa a un medio nutriente sen nitr\u00f3xeno.\nA xerminaci\u00f3n dos quistes est\u00e1 acompa\u00f1ada por cambios na intina, visibles con microscopio electr\u00f3nico. A intina est\u00e1 formada por carbohidratos, l\u00edpidos e prote\u00ednas e ten case o mesmo volume que o corpo central. Durante a xerminaci\u00f3n dos quistes, hidrol\u00edzase a intina e a c\u00e9lula util\u00edzaa para a s\u00edntese dos seus compo\u00f1entes.\nPropiedades fisiol\u00f3xicas.\nO x\u00e9nero \"Azotobacter\" presenta respiraci\u00f3n aerobia, recibindo enerx\u00eda de reacci\u00f3ns redox, e usa compostos org\u00e1nicos como doantes de electr\u00f3ns. As \"Azotobacter\" poden utilizar diversos carbohidratos, alcohois e sales de \u00e1cidos org\u00e1nicos como fontes de carbono e poden fixar polo menos 10 microgramos de nitr\u00f3xeno por gramo de glicosa consumido. Para esta fixaci\u00f3n do nitr\u00f3xeno c\u00f3mpre i\u00f3ns molibdeno, pero poden ser parcialmente substitu\u00eddos por i\u00f3ns vanadio, ou mesmo prescindir de ambos os dous. As fontes de nitr\u00f3xeno poden ser nitratos, i\u00f3ns amonio ou amino\u00e1cidos. O pH \u00f3ptimo para o crecemento e a fixaci\u00f3n de nitr\u00f3xeno \u00e9 de 7,0\u20137,5, pero o crecemento \u00e9 sostido no intervalo de pH entre 4,8 e 8,5. As \"Azotobacter\" poden tam\u00e9n crecer mixotroficamente, nun medio sen nitr\u00f3xeno que conte\u00f1a manosa; este modo de crecemento \u00e9 dependente do hidr\u00f3xeno. O hidr\u00f3xeno est\u00e1 dispo\u00f1ible no solo, de modo que este crecemento pode darse na natureza.\nCando crecen, as \"Azotobacter\" producen colonias planas mucosas como unha pasta cun di\u00e1metro de 5\u201310\u00a0mm, as cales poden formar biofilmes en medios nutrientes l\u00edquidos. As colonias poden ser casta\u00f1as escuras, verdes ou doutras cores, ou incoloras, dependendo da especie. Crecen mellor a unha temperatura de 20\u201330\u00a0\u00b0C.\nAs bacterias do x\u00e9nero \"Azotobacter\" presentan inclusi\u00f3ns intracelulares de polihidroxialcanoatos baixo certas condici\u00f3ns ambientais (por exemplo, falta de elementos como f\u00f3sforo, nitr\u00f3xeno, ou ox\u00edxeno combinada cunha subministraci\u00f3n excesiva de fontes de carbono).\nPigmentos.\nO x\u00e9nero \"Azotobacter\" produce pigmentos. Por exemplo, \"Azotobacter chroococcum\" forma un pigmento de melanina hidrosoluble casta\u00f1o escuro. Este proceso ten lugar a un alto nivel metab\u00f3lico durante a fixaci\u00f3n do nitr\u00f3xeno e, crese que protexe o sistema da nitroxenase dos efectos do ox\u00edxeno. Outras especies de \"Azotobacter\" producen pigmentos con cores desde o amarelo verdoso ao p\u00farpura, entre eles un pigmento verde que \u00e9 fluorescente con luz amarelo-verdosa e outro con fluorescencia azul branquecha.\nXenoma.\nDeterminouse parcialmente a secuencia de nucle\u00f3tidos do cromosoma de \"Azotobacter vinelandii\" cepa AvOP. Este cromosoma \u00e9 unha mol\u00e9cula de ADN circular que cont\u00e9n 5\u00a0342\u00a0073 pares de bases e 5.043 xenes, dos cales 4.988 codifican prote\u00ednas. A fracci\u00f3n de pares G + C \u00e9 de 65 moles por cento. O n\u00famero de cromosomas nas c\u00e9lulas e o contido de ADN increm\u00e9ntase coa idade da c\u00e9lula, e na fase de crecemento estacionaria, os cultivos poden conter m\u00e1is de 100 copias dun cromosoma por c\u00e9lula. O contido orixinal de ADN (unha copia) rest\u00e1urase cando se replanta o cultivo nun medio fresco. Ademais do ADN cromos\u00f3mico, \"Azotobacter\" pode conter pl\u00e1smidos.\nDistribuci\u00f3n.\nAs \"Azotobacter\" son ubicuas en solos de pH neutro ou debilmente alcalino, pero non en \u00e1cidos. Tam\u00e9n se encontran en solos da zona \u00e1rtica e ant\u00e1rtica, a pesar do clima fr\u00edo reinante al\u00ed, curta estaci\u00f3n de crecemento e valores de pH do solo relativamente baixos. En solos secos, \"Azotobacter\" pode sobrevivir en forma de quistes ata 24 anos.\nRepresentantes do x\u00e9nero \"Azotobacter\" tam\u00e9n viven en ambientes acu\u00e1ticos, inclu\u00eddas as augas doces e pantanos salobres. Varios membros est\u00e1n asociados con plantas e at\u00f3panse na rizosfera, establecendo certas relaci\u00f3ns coas ra\u00edces das plantas. Algunhas cepas at\u00f3panse tam\u00e9n nos casulos que forma a mi\u00f1oca da especie \"Eisenia fetida\".\nFixaci\u00f3n do nitr\u00f3xeno.\nAs \"Azotobacter\" son bacterias fixadoras de nitr\u00f3xeno de vida libre, o que as diferencia das especies de \"Rhizobium\", que act\u00faan en n\u00f3dulos radiculares. As \"Azotobacter\" normalmente fixan o nitr\u00f3xeno molecular da atmosfera sen estableceren relaci\u00f3ns simbi\u00f3ticas coas plantas, a\u00ednda que tam\u00e9n hai algunhas especies de \"Azotobacter\" que est\u00e1n asociadas con plantas. A fixaci\u00f3n do nitr\u00f3xeno \u00e9 inhibida en presenza de fontes de nitr\u00f3xeno dispo\u00f1ibles, como i\u00f3ns amonio e nitratos.\nAs \"Azotobacter\" necesitan unha ampla variedade e encimas para a fixaci\u00f3n do nitr\u00f3xeno, como son: ferredoxina, hidroxenase e o importante encima nitroxenase. O proceso de fixaci\u00f3n do nitr\u00f3xeno require un fluxo de enerx\u00eda en forma de adenosina trifosfato (ATP). A fixaci\u00f3n do nitr\u00f3xeno \u00e9 moi sensible \u00e1 presenza de ox\u00edxeno, e, por tanto, as \"Azotobacter\" desenvolveron un mecanismo defensivo especial contra o ox\u00edxeno, consistente principalmente nunha intensificaci\u00f3n significativa do metabolismo que reduce a concentraci\u00f3n de ox\u00edxeno nas c\u00e9lulas. Hai tam\u00e9n unha prote\u00edna protectora da nitroxenase especial chamada Shethna, que protexe a nitroxenase e est\u00e1 implicada na protecci\u00f3n das c\u00e9lulas do ox\u00edxeno. Os mutantes que non producen esta prote\u00edna, morren por causa do ox\u00edxeno durante a fixaci\u00f3n do nitr\u00f3xeno en ausencia dunha fonte de nitr\u00f3xeno no medio. Os i\u00f3ns homocitrato xogan un certo papel no proceso de fixaci\u00f3n do nitr\u00f3xeno por \"Azotobacter\".\nNitroxenase.\nA nitroxenase \u00e9 o encima m\u00e1is importante envolvido na fixaci\u00f3n do nitr\u00f3xeno. As especies de \"Azotobacter\" te\u00f1en varios tipos de nitroxenase. O tipo b\u00e1sico \u00e9 a nitroxenase de molibdeno-ferro. Un tipo alternativo \u00e9 a nitroxenase de vanadio; que \u00e9 independente dos i\u00f3ns de molibdeno e \u00e9 m\u00e1is activa que a nitroxenase de Mo-Fe a baixas temperaturas. Deste modo, pode fixar nitr\u00f3xeno a temperaturas baixas de ata 5\u00a0\u00b0C e a s\u00faa actividade a temperaturas baixas \u00e9 10 veces maior que a da nitroxenase de Mo-Fe. O denominado \"cluster\" P xoga un importante papel na maduraci\u00f3n da nitroxenase de Mo-Fe. A s\u00edntese da nitroxenase est\u00e1 controlada polos xenes \"nif\". A fixaci\u00f3n do nitr\u00f3xeno est\u00e1 regulada pola prote\u00edna amplificadora NifA e a flavoprote\u00edna \"sensora\" NifL, que modula a activaci\u00f3n da transcrici\u00f3n x\u00e9nica da fixaci\u00f3n do nitr\u00f3xeno por un sistema interruptor dependente de redox. Este mecanismo regulatorio, que depende de d\u00faas prote\u00ednas que forman complexos entre si, \u00e9 pouco com\u00fan no control doutros sistemas.\nImportancia.\nA fixaci\u00f3n do nitr\u00f3xeno xoga un importante papel no ciclo do nitr\u00f3xeno. As \"Azotobacter\" tam\u00e9n sintetizan algunhas substancias bioloxicamente activas, entre as cales est\u00e1n fitohormonas como as auxinas, que estimulan o crecemento das plantas. Tam\u00e9n facilitan a mobilidade de metais pesados no solo e as\u00ed poden potenciar a biorremediaci\u00f3n da contaminaci\u00f3n por metais pesados do solo, como cadmio, mercurio e chumbo. Alg\u00fans tipos de \"Azotobacter\" poden tam\u00e9n biodegradar compostos arom\u00e1ticos que conte\u00f1en cloro, como o 2,4,6-triclorofenol. Este composto foi inicialmente usado como insecticida, funxicida e herbicida pero m\u00e1is tarde descubriuse que ti\u00f1a efectos mutax\u00e9nicos e carcin\u00f3xenos.\nAplicaci\u00f3ns.\nDebido \u00e1 s\u00faa capacidade de fixar nitr\u00f3xeno molecular e as\u00ed incrementar a fertilidade do solo e estimular o crecemento das plantas, as \"Azotobacter\" son moi utilizadas en agricultura, especialmente en biofertilizantes de nitr\u00f3xeno. Tam\u00e9n se utilizan na produci\u00f3n de \u00e1cido alx\u00ednico (E400), que se aplica en medicina como anti\u00e1cido, e na industria alimenticia como aditivo para os xeados, pudins e cremas, e tam\u00e9n na bioabsorci\u00f3n de metais.\nTaxonom\u00eda.\nO x\u00e9nero \"Azotobacter\" descubriuno en 1901 o microbi\u00f3logo e bot\u00e1nico holand\u00e9s Martinus Beijerinck, que foi un dos fundadores da microbiolox\u00eda ambiental. Seleccionou e describiu a especie \"Azotobacter chroococcum\", o primeiro fixador de nitr\u00f3xeno de vida libre aerobio.\nIn 1909, Lipman describiu a especie \"Azotobacter vinelandii\", e un ano despois \"Azotobacter beijerinckii\", que nomeou en honor a Beijerinck. En 1949, o microbi\u00f3logo ruso Nikolai Krasilnikov identificou a especie \"Azotobacter nigricans\", que foi dividida en 1981 por Thompson Skerman en d\u00faas subespecies chamadas \"Azotobacter nigricans\" subsp. \"nigricans\" e \"Azotobacter nigricans\" subsp. \"achromogenes\". Ese mesmo ano, Thompson e Skerman describiron \"Azotobacter armeniacus\". En 1991, Page e Shivprasad informaron do descubrimento dunha especie microaer\u00f3fila e aerotolerante que chamaron \"Azotobacter salinestris\", que era dependente de i\u00f3ns sodio.\nInicialmente os representantes deste x\u00e9nero foron asignados \u00e1 familia Azotobacteraceae , 1933, pero despois foron transferidos \u00e1 familia Pseudomonadaceae base\u00e1ndose en estudos das secuencias de nucle\u00f3tidos do ARNr 16S. En 2004, un estudo filoxen\u00e9tico revelou que \"Azotobacter vinelandii\" pertenc\u00eda ao mesmo clado que a bacteria \"Pseudomonas aeruginosa\", e en 2007 suxeriuse que os x\u00e9neros \"Azotobacter\", \"Azomonas\" e \"Pseudomonas\" est\u00e1n relacionados e poder\u00edan ser sin\u00f3nimos."}
{"id": "271778", "revid": "98629", "url": "https://gl.wikipedia.org/wiki?curid=271778", "title": "Pokhara", "text": " \nPokhara (en lingua nepalesa: \u092a\u094b\u0916\u0930\u093e) \u00e9 unha cidade do centro do Nepal, situada aproximadamente 200 quil\u00f3metros ao oeste da capital, Kathmand\u00fa. Cuns 200.000 habitantes, \u00e9 a terceira cidade m\u00e1is importante do pa\u00eds, tras esta e Biratnagar. \u00c9 a capital do Distrito de Kaski, na Zona de Gandaki.\nXeograf\u00eda.\nSit\u00faase na zona noroeste do val de Pokhara, na zona de ensanche do val de Seti Gandaki. O r\u00edo Seti e os seus tributarios han cavado uns impresionantes can\u00f3ns, os cales son soamente visibles de puntos de vista m\u00e1is altos ou desde o aire. Ao leste de Pokhara est\u00e1 o municipio de Lekhnath, outra cidade no val.\nEn ning\u00fan outro lugar as monta\u00f1as lev\u00e1ntanse tan rapidamente, a 30 quil\u00f3metros, desde os 1000 m ata os 8000 m. O Dhaulagiri, Annapurna e Manaslu, todos por encima dos 8000 m, poden ser vistos desde Pokhara e hai un lago chamado Phewa, dous covas (Mahendra e Guptswar) e unhas impresionantes cataratas (Patala Chango ou Devi/David\u00b4s Falls) onde a auga do lago Phewa cae nun buraco e desaparece. Debido a este grande aumento da altitude a \u00e1rea de Pokhara ten un dos \u00edndices de precipitaci\u00f3n m\u00e1is altos do pa\u00eds (sobre 4000 mil\u00edmetros/ano). Ata dentro da cidade hai unha diferenza sensible na cantidade de choiva entre o sur da cidade na zona do lago, e o norte ao p\u00e9 das monta\u00f1as. O clima \u00e9 subtropical pero debido \u00e1 elevaci\u00f3n as temperaturas son moderadas: os ver\u00e1ns te\u00f1en polo xeral 30 - 35\u00a0\u00b0C; os invernos te\u00f1en unha media ao redor de 15\u00a0\u00b0C e non hai ningunha xeada.\nNo sur a cidade bordea o lago Phewa Tal ( 4,4\u00a0km\u00b2.a 800 m sobre o nivel do mar) e ao norte, a cidade bordea os primeiros contrafortes do Annapurna, a uns 1000 m sobre o nivel do mar.\nDemograf\u00eda.\nCon 255.465 habitantes (2011), \"Pokhara\" \u00e9 a terceira cidade do Nepal. Os principais grupos \u00e9tnicos de rexi\u00f3n son Newar, Magar e Gurung. Grupos m\u00e1is pequenos de Chettrie de Thakali tam\u00e9n viven na zona. Os naturais de Pokhara confesan o hindu\u00edsmo e o budismo tibetano. Hai moitos refuxiados tibetanos que viven xa na s\u00faa terceira xeraci\u00f3n en \"Pokhara\".\nHistoria.\nPokhara at\u00f3pase nunha importante ruta comercial antiga entre o T\u00edbet e a India. No s\u00e9culo XVII formaba parte do influente Reino de Kaski, que foi un dos \"Chaubise Rajaya\" (os 24 reinos do Nepal) gobernado por unha rama da dinast\u00eda Shah. Moitas das monta\u00f1as ao redor de Pokhara conservan a\u00ednda ru\u00ednas medievais da \u00e9poca. En 1752 o Rei de Kaski promoveu o comercio entre Bhaktapur e Pokhara. O seu patrimonio pode ser visto na arquitectura ao longo das r\u00faas de Bagar.\nOs hind\u00fas trouxeron a s\u00faa cultura e costumes desde Katmand\u00fa e establec\u00e9ronse en todo o val de Pokhara. No 1768 Prithvi Narayan Shah engadiu Pokhara ao seu reino, e a cidade converteuse nun importante lugar comercial de paso nas rutas desde Katmand\u00fa a Jumla e da India ao T\u00edbet.\nDe 1959 a 1962 uns 300.000 refuxiados chegaron a Nepal do T\u00edbet, que fora anexionado por Chinesa. Catro campamentos de refuxiados establec\u00e9ronse no val de Pokhara: Tashipalkhel, Tashiling, Paljorling e Jambling. Co tempo, estes campamentos transform\u00e1ronse en asentamentos. Debido \u00e1 s\u00faa arquitectura diferente e as s\u00faas bandeiras de oraci\u00f3n, poden ser facilmente distinguidos dos demais asentamentos.\nAta o final da d\u00e9cada de 1960 \u00e1 cidade s\u00f3 se pod\u00eda acceder a p\u00e9 e por iso consider\u00e1base un lugar a\u00ednda m\u00e1is m\u00edstico que Katmand\u00fa. A primeira estrada terminouse en 1968, tras o cal o turismo e a cidade creceron rapidamente. A \u00e1rea ao longo do Lago Phewa converteuse nun dos principais centros de turismo do Nepal.\nTurismo.\nLogo da anexi\u00f3n do T\u00edbet pola China, a ruta comercial \u00e1 India desapareceu. Hoxe en d\u00eda s\u00f3 algunhas caravanas desde Mustang chegan a Bagar.\nPokhara converteuse nun importante centro tur\u00edstico do Nepal, compensando a perda da s\u00faa importancia comercial. A cidade ofrece unha combinaci\u00f3n de natureza e cultura cunha zona tur\u00edstica ao sur, nas subdivisi\u00f3ns de Baidam, Lakeside e Damside. \u00c9 principalmente co\u00f1ecida como punto de partida ou chegada das excursi\u00f3ns ao Annapurna.\nPokhara \u00e9 unha cidade moderna con s\u00f3 uns poucos lugares de interese tur\u00edstico na propia cidade. M\u00e1is interesante \u00e9 o casco antigo, ao norte, onde a\u00ednda existen antigos almac\u00e9ns e tendas de estilo Newari.\nVale a pena visitar dous templos na parte m\u00e1is antiga da cidade: o Bindhyabasini e o Bhimsen. Outro templo, o Barahi, est\u00e1 situado nunha illa no Lago Phewa. \u00c9 accesible s\u00f3 a trav\u00e9s de barcos, dispo\u00f1ibles nas beiras do lago.\nO moderno centro comercial, en Chiple Dhunga e Mahendrapul, est\u00e1 a medio cami\u00f1o entre o lago e Purano Bazar, o antigo centro. Separadamente de leste hai varios centros noutras partes da cidade: no norte en Bagar, no sur entre Prithvi e Srijana Chok Chok (principalmente tendas de hardware) e no leste, no Bazar Ram.\nTransportes.\nA cidade disp\u00f3n do Aeroporto de Pokhara, con servizo de voos nacionais ao Aeroporto de Kathmand\u00fa, Jomsom, Manang, Bhairahawa e Bharatpur. Tam\u00e9n disp\u00f3n dun servizo ch\u00e1rter de helic\u00f3pteros a Manang e Jomsom.\nEducaci\u00f3n.\nA cidade \u00e9 a sede da Universidade de Pokhara, establecida en 1996, que ten 5,400 estudantes e consta de tres facultades:\nAdemais, existen varios colexios e institutos p\u00fablicos e privados."}
{"id": "271779", "revid": "1131", "url": "https://gl.wikipedia.org/wiki?curid=271779", "title": "A Medorra", "text": "Unha medorra \u00e9 unha m\u00e1moa. O top\u00f3nimo galego A Medorra pode referirse a:"}
{"id": "271780", "revid": "27155", "url": "https://gl.wikipedia.org/wiki?curid=271780", "title": "Aditivo alimentario", "text": ""}
{"id": "271781", "revid": "85894", "url": "https://gl.wikipedia.org/wiki?curid=271781", "title": "Ol\u00e1s, Ol\u00e1s de Vilari\u00f1o, A Merca", "text": "Ol\u00e1s \u00e9 un lugar da parroquia de Mezquita no concello ourens\u00e1n da Merca na Comarca da Terra de Celanova. Ti\u00f1a 25 habitantes no ano 2012 segundo datos do INE e do IGE, dos cales 12 eran homes e 13 mulleres."}
{"id": "271782", "revid": "89787", "url": "https://gl.wikipedia.org/wiki?curid=271782", "title": "Azotobacter\u00e1ceas", "text": "A familia das bacterias azotobacter\u00e1ceas (Azotobacteraceae) comprende dous x\u00e9neros de bacterias aerobioas diaz\u00f3trofas chamados \"Azomonas\" e \"Azotobacter\", que se caracterizan pola s\u00faa capacidade de formar quistes. A familia tam\u00e9n se caracteriza pola s\u00faa forma variable; a forma t\u00edpica \u00e9 ovoide, pero moitas son pleom\u00f3rficas. Se dispo\u00f1en de suficiente cantidade de molibdeno (Mo), as Azotobacteraceae poden fixar polo menos 10\u00a0mg de nitr\u00f3xeno molecular por gramo de carbohidrato consumido baixo condici\u00f3ns aerobias. Igual que a maior\u00eda das Pseudomonadaceae, as Azotobacteraceae poden utilizar unha ampla variedade de fontes de carbono, inclu\u00edndo a sacarosa.\nCuestionamento da familia.\nUnhas an\u00e1lises recentes do xenoma non anotado de \"Azotobacter vinelandii\" indicaron que \u00e9 m\u00e1is apropiado agrupar esta bacteria na familia das Pseudomonadaceae. A distinci\u00f3n orixinal entre as d\u00faas familias, Pseudomonadaceae e Azotobacteraceae, estaba baseada na capacidade de fixar o nitr\u00f3xeno t\u00edpica das Azotobacteraceae, pero agora s\u00e1bese que algunhas Pseudomonadaceae tam\u00e9n poden fixar o nitr\u00f3xeno. A relaci\u00f3n entre estas familias non \u00e9 sorprendente dada a capacidade de moitas Azotobacteraceae de fluorescer debido \u00e1 produci\u00f3n de pioverdina, un p\u00e9ptido non ribos\u00f3mico sider\u00f3foro t\u00edpico de moitas Pseudomonadaceae. Con estes descubrimentos a posici\u00f3n das Azotobacteraceae en taxonom\u00eda \u00e9 controvertida.\nEn 2004, un estudo filoxen\u00e9tico indicou que \"Azotobacter vinelandii\" pertenc\u00eda ao mesmo clado que a bacteria \"Pseudomonas aeruginosa\", e pouco despois mesmo se suxeriu que os x\u00e9neros \"Azotobacter\", \"Azomonas\" e \"Pseudomonas\" est\u00e1n relacionados e poder\u00edan ser sin\u00f3nimos."}
{"id": "271783", "revid": "1131", "url": "https://gl.wikipedia.org/wiki?curid=271783", "title": "Ol\u00e1s", "text": "O top\u00f3nimo galego Ol\u00e1s pode referirse a:"}
{"id": "271784", "revid": "27155", "url": "https://gl.wikipedia.org/wiki?curid=271784", "title": "Azotobacter\u00e1cea", "text": ""}
{"id": "271785", "revid": "27155", "url": "https://gl.wikipedia.org/wiki?curid=271785", "title": "Azotobacteraceae", "text": ""}
{"id": "271786", "revid": "1131", "url": "https://gl.wikipedia.org/wiki?curid=271786", "title": "Ox\u00e9n, Ol\u00e1s de Vilari\u00f1o, A Merca", "text": "Ox\u00e9n \u00e9 un lugar da parroquia de Ol\u00e1s de Vilari\u00f1o no concello ourens\u00e1n da Merca na Comarca da Terra de Celanova. Segundo o INE e do IGE en 2012 ti\u00f1a 25 habitantes (quince homes e dez mulleres).\nEst\u00e1 situado a car\u00f3n de Ox\u00e9n (Podentes, A Bola)."}
{"id": "271787", "revid": "1131", "url": "https://gl.wikipedia.org/wiki?curid=271787", "title": "Ox\u00e9n", "text": "O top\u00f3nimo galego Ox\u00e9n pode referise a:"}
{"id": "271788", "revid": "85894", "url": "https://gl.wikipedia.org/wiki?curid=271788", "title": "Pazos de Ol\u00e1s, Ol\u00e1s de Vilari\u00f1o, A Merca", "text": "Pazos de Ol\u00e1s \u00e9 un lugar da parroquia de Mezquita no concello ourens\u00e1n da Merca na Comarca da Terra de Celanova. Ti\u00f1a 41 habitantes no ano 2012 segundo datos do INE e do IGE, dos cales 19 eran homes e 22 mulleres."}
{"id": "271789", "revid": "85894", "url": "https://gl.wikipedia.org/wiki?curid=271789", "title": "Vilari\u00f1o, Ol\u00e1s de Vilari\u00f1o, A Merca", "text": "Vilari\u00f1o \u00e9 un lugar da parroquia de Mezquita no concello ourens\u00e1n da Merca na Comarca da Terra de Celanova. Ti\u00f1a 22 habitantes no ano 2012 segundo datos do INE e do IGE, dos cales 12 eran homes e 10 mulleres."}
{"id": "271791", "revid": "85894", "url": "https://gl.wikipedia.org/wiki?curid=271791", "title": "Campos, Ol\u00e1s de Vilari\u00f1o, A Merca", "text": "Campos \u00e9 un lugar da parroquia de Mezquita no concello ourens\u00e1n da Merca na Comarca da Terra de Celanova. Ti\u00f1a 22 habitantes no ano 2012 segundo datos do INE e do IGE, dos cales 12 eran homes e 10 mulleres."}
{"id": "271792", "revid": "23204", "url": "https://gl.wikipedia.org/wiki?curid=271792", "title": "\u018f", "text": "O , en min\u00fascula , \u00e9 unha letra suplementaria do alfabeto latino."}
{"id": "271793", "revid": "85894", "url": "https://gl.wikipedia.org/wiki?curid=271793", "title": "A Barreira, Ol\u00e1s de Vilari\u00f1o, A Merca", "text": "A Barreira \u00e9 un lugar da parroquia de Mezquita no concello ourens\u00e1n da Merca na Comarca da Terra de Celanova."}
{"id": "271794", "revid": "135770", "url": "https://gl.wikipedia.org/wiki?curid=271794", "title": "Aula Castelao de Filosof\u00eda", "text": "A Aula Castelao de Filosof\u00eda \u00e9 unha asociaci\u00f3n constitu\u00edda a trav\u00e9s dunha acta o 26 de setembro de 1983 en Pontevedra con tres obxectivos principais: renovaci\u00f3n, galeguizaci\u00f3n e participaci\u00f3n.\nObxectivos.\nOs membros fundadores da Aula eran principalmente ensinantes que sent\u00edan a necesidade dunha renovaci\u00f3n no ensino na s\u00faa forma did\u00e1ctica, tem\u00e1tica e metodol\u00f3xica. Esta \u00abanovaci\u00f3n\u00bb no eido educativo tratar\u00e1 polo tanto nos contidos espec\u00edficos de cada materia (eidos tem\u00e1ticos), a loita por un mellor modo de achegarnos os outros e de achegar o noso traballo (eido did\u00e1ctico) e a loita por unha teor\u00eda que sistematice e xustifique contidos e presente un material que as t\u00e9cnicas did\u00e1cticas poidan tratar de comunicar e elaborar (eido metodol\u00f3xico). As\u00ed como a necesidade de plasmar o eixo deste nunha realidade hist\u00f3rica, conflitiva e contextual, e non aquela ofrecida polos programas que era sobre todo de car\u00e1cter metaf\u00edsico, neutral e abstractos, unha educaci\u00f3n non politizada e polo tanto alienada dunha realidade que esixe intervenci\u00f3n e implicaci\u00f3n. \nEste traballo non \u00e9 exclu\u00ednte e redutible \u00f3 ensino sen\u00f3n que funciona como algo aberto para todo o mundo e aplicable na s\u00faa vida e traballo. A incorporaci\u00f3n de persoas que sintan cr\u00edtica e autocr\u00edticamente coma unha especie de busca, loita e superaci\u00f3n. Esta \u00abanovaci\u00f3n\u00bb implic\u00e1base ca galeguizaci\u00f3n, sobre todo no eido filos\u00f3fico mais tam\u00e9n extensible a outros campos do saber , tratar\u00e1 de conciliar a \u201cparticularidade\u201d ca \u201cuniversalidade\u201d A filosof\u00eda, e o saber en xeral, ten que xurdir dunha \u201cpraxe\u201d e tratar de crear unha \u201cteor\u00eda\u201d que sirva para continuar o traballo, acci\u00f3n que, a s\u00faa vez, pode, e debe, axudar \u00e1 modificaci\u00f3n da teor\u00eda para que sirva para novas aportaci\u00f3ns e direcci\u00f3ns. S\u00f3 tendo en conta a realidade concreta e o momento en que se produce a mesma se poder\u00e1 avanzar e cami\u00f1ar cara unha \u201cuniversalidade\u201d, sempre limitada, onde todos sexamos, vivamos e entend\u00e1molo \u201cser\u201d. O propio logos da realidade galega e non a universalizaci\u00f3n e homoxeneizaci\u00f3n da realidade occidental.\nPor ilo \u00e9 preciso esta liberaci\u00f3n, mediante unha nova construci\u00f3n filos\u00f3fica para o que era preciso ter co\u00f1ecemento do noso \u201cser hist\u00f3rico\u201d (cas s\u00faas propias tradici\u00f3ns, mitos, narraci\u00f3ns, historias, ritos...). As\u00ed mesmo, sacar a filosof\u00eda da academia e impregnala e confrontala coa realidade social da que falamos.\nProduci\u00f3ns.\nA Aula Castelao levou a cabo unha numerosa cantidade de conferencias e ciclos , tam\u00e9n tomou parte en diversos congresos, xornadas pedag\u00f3xicas, foros... as\u00ed como a creaci\u00f3n dunha p\u00e1xina web na que est\u00e1 rexistrada unha considerable suma de documentos,gravaci\u00f3ns en casete e filmada, traballos in\u00e9ditos, dosieres de prensa, ficas bibliogr\u00e1ficas, correspondencia etc. Tam\u00e9n na s\u00faa funci\u00f3n divulgativa cabe destacar e enumerar as publicaci\u00f3ns, consistentes en xornais, seminarios, revistas, radio, televisi\u00f3n, portais... Membros da asociaci\u00f3n realizaron unha serie de edici\u00f3ns (colectivas e individuais) de investigaci\u00f3ns sobre pensadores galegos e estranxeiros como : Celso Emilio Ferreiro, Bouza Brey, Xo\u00e1n Vicente Viqueira, Amor Ruibal, Indalecio Armesto, Ricardo Mella, J.P.Sartre, Erich Fromm, Garaudy...\nSemanas galegas de filosof\u00eda.\nA Aula Castelao organiza dende 1984 a Semana Galega de Filosof\u00eda. Grupos de amigos fil\u00f3sofos e profesores do Ensino Medio foron aqueles que emprenderon este proxecto e que hoxe en d\u00eda proporciona un espazo e foro cr\u00edtico e aberto a totalidade de niveis do ensino e outros sectores sociais que te\u00f1an por meta o exercicio de autocr\u00edtica da raz\u00f3n. Figuras destacables como por exemplo: Celia Amor\u00f3s, Manuel Rivas, Xos\u00e9 Lu\u00eds M\u00e9ndez Ferr\u00edn, Ram\u00f3n Regueira... As Semanas Galegas de Filosof\u00eda son o intento de levar esta renovaci\u00f3n \u00e1 pr\u00e1ctica mediante tres obxectivos: a interculturalidade, a interdisciplinaridade (diversos saberes, aspectos, conflitos, tradici\u00f3ns...) e finalmente a vitalidade ou materialidade (se cede a palabra a persoas con imaxinaci\u00f3ns, desexos e frustraci\u00f3ns concretas).\nPresidentes.\nOs seus presidentes e presidentas ao longo da s\u00faa constituci\u00f3n:"}
{"id": "271795", "revid": "85894", "url": "https://gl.wikipedia.org/wiki?curid=271795", "title": "Nigueiro\u00e1, Parderrubias, A Merca", "text": "Nigueiro\u00e1 \u00e9 un lugar da parroquia de Parderrubias no concello ourens\u00e1n da Merca na Comarca da Terra de Celanova. Ti\u00f1a 33 habitantes no ano 2012 segundo datos do INE e do IGE, dos cales 17 eran homes e 16 mulleres."}
{"id": "271796", "revid": "85894", "url": "https://gl.wikipedia.org/wiki?curid=271796", "title": "Parderrubias, Parderrubias, A Merca", "text": "Parderrubias \u00e9 un lugar da parroquia de Parderrubias no concello ourens\u00e1n da Merca na Comarca da Terra de Celanova. Ti\u00f1a 199 habitantes no ano 2012 segundo datos do INE e do IGE, dos cales 90 eran homes e 109 mulleres."}
{"id": "271797", "revid": "85894", "url": "https://gl.wikipedia.org/wiki?curid=271797", "title": "A Carballeira, Parderrubias, A Merca", "text": "A Carballeira \u00e9 un lugar da parroquia de Parderrubias no concello ourens\u00e1n da Merca na Comarca da Terra de Celanova. Ti\u00f1a 199 habitantes no ano 2012 segundo datos do INE e do IGE, dos cales 90 eran homes e 109 mulleres."}
{"id": "271798", "revid": "85894", "url": "https://gl.wikipedia.org/wiki?curid=271798", "title": "Outeiro, Parderrubias, A Merca", "text": "Outeiro \u00e9 un lugar da parroquia de Parderrubias no concello ourens\u00e1n da Merca na Comarca da Terra de Celanova. Ti\u00f1a 199 habitantes no ano 2012 segundo datos do INE e do IGE, dos cales 90 eran homes e 109 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "271799", "revid": "135770", "url": "https://gl.wikipedia.org/wiki?curid=271799", "title": "Semana Galega de Filosof\u00eda", "text": "A Semana Galega de Filosof\u00eda \u00e9 un encontro organizado en Pontevedra dende 1984.\nTraxectoria.\nOrganizado pola Aula Castelao de Filosof\u00eda, cel\u00e9brase en Pontevedra durante a semana de Pascua, centrado na problem\u00e1tica filos\u00f3fica actual e con Galicia como obxectivo.\nA primeira semana empezou o 22 de abril de 1984 nuns locais da Residencia de Estudantes. A masiva concorrencia aconsellou buscar espazos m\u00e1is amplos e a partir do cuarto ano tivo lugar no sal\u00f3n de actos da Caixa de Pontevedra no centro da cidade. No ano 2013 o evento pasou a celebrarse no Teatro Principal de Pontevedra.\nA Semana tocou os m\u00e1is diversos temas. No primeiro encontro falouse da actualidade, da l\u00f3xica, da metaf\u00edsica, da teor\u00eda do co\u00f1ecemento, da psicolox\u00eda, da \u00e9tica, da sociolox\u00eda ou da historia da filosof\u00eda. En encontros sucesivos foron abord\u00e1ndose a moral e a pol\u00edtica, o materialismo, a cultura, o poder, a ecolox\u00eda, a filosof\u00eda en xeral e a latinoamericana en particular, o nacionalismo, a relixi\u00f3n, a democracia, a lingua, o problema do traballo, a ideolox\u00eda, a ciencia e a sociedade, a autodeterminaci\u00f3n, o cambio de milenio, a tecnolox\u00eda, o deporte, o compromiso, a cidadan\u00eda, a sustentabilidade e a violencia."}
{"id": "271801", "revid": "85894", "url": "https://gl.wikipedia.org/wiki?curid=271801", "title": "Barrio, Parderrubias, A Merca", "text": "Barrio \u00e9 un lugar da parroquia de Parderrubias no concello ourens\u00e1n da Merca na Comarca da Terra de Celanova. Ti\u00f1a 199 habitantes no ano 2012 segundo datos do INE e do IGE, dos cales 90 eran homes e 109 mulleres."}
{"id": "271803", "revid": "56817", "url": "https://gl.wikipedia.org/wiki?curid=271803", "title": "La Semana Literaria", "text": "La Semana Literaria foi unha revista editada na Coru\u00f1a entre 1878 e 1879.\nHistoria e caracter\u00edsticas.\nSubtitulada \"Revista de literatura, ciencias y artes\", apareceu o 16 de novembro de 1878. Publ\u00edcase os d\u00edas 1, 8, 16 e 24. Estaba dirixida por Ricardo Caruncho e Anastasio R. L\u00f3pez. Entre os seus colaboradores figurou Manuel Comellas. Cesou a s\u00faa publicaci\u00f3n en 1879 (o \u00faltimo n\u00famero co\u00f1ecido \u00e9 o 36, do 8 de agosto)."}
{"id": "271805", "revid": "56817", "url": "https://gl.wikipedia.org/wiki?curid=271805", "title": "Diario de Avisos y Noticias de Santiago", "text": "Diario de Avisos y Noticias de Santiago foi un peri\u00f3dico editado en Santiago de Compostela en 1843.\nHistoria e caracter\u00edsticas.\nApareceu o 6 de marzo de 1843. Imprimiuse na casa da vi\u00fava de Compa\u00f1el. Xornal diario, no que se daba conta do santoral, efem\u00e9rides, prezos de grans, movemento de poboaci\u00f3n, anuncios e novas. Ti\u00f1a unha secci\u00f3n de variedades na que se inser\u00edan disposici\u00f3ns gobernativas e noticias xerais. Public\u00e1ronse 53 n\u00fameros, cesando o 5 de maio dese ano."}
{"id": "271806", "revid": "89787", "url": "https://gl.wikipedia.org/wiki?curid=271806", "title": "Banesco Panam\u00e1", "text": "Banesco Panam\u00e1 \u00e9 unha entidade bancaria que se estableceu en Panam\u00e1 o 17 de novembro de 1992 baixo o nome de Banesco International Bank Inc. para operar baixo licenza internacional, como subsidiaria de Banesco Holding, o que lle permit\u00eda facer operaci\u00f3ns bancarias nese pa\u00eds e no resto do mundo. En febreiro de 2007 foille autorizada pola Superintendencia de Bancos de Panam\u00e1 a licenza xeral, podendo ofertar produtos e servizos ao mercado local.\nEn outubro de 2007, logo de obter a licenza xeral, cambiou o seu nome polo de Banesco Panam\u00e1, S.A., e iniciou operaci\u00f3ns inaugurando de forma simult\u00e1nea sete sucursais na capital e no interior do pa\u00eds.\nEn 2008, a compa\u00f1\u00eda estableceu Banesco Seguros Panam\u00e1, que \u00e9 unha estrutura financeira totalmente aut\u00f3noma (operativa e legalmente), que compite no mercado paname\u00f1o e forma parte de Banesco Corporaci\u00f3n Holding Hispania (do Grupo Banesco, establecido e conformado en Espa\u00f1a.\nHoxe en d\u00eda conta con 18 sucursais a nivel nacional, m\u00e1is de 22 caixeiros autom\u00e1ticos ou ATM."}
{"id": "271808", "revid": "1131", "url": "https://gl.wikipedia.org/wiki?curid=271808", "title": "Diario de Avisos (A Coru\u00f1a)", "text": "Diario de Avisos foi un peri\u00f3dico editado na Coru\u00f1a entre 1872 e 1893.\nHistoria e caracter\u00edsticas.\nSubtitulado \"Peri\u00f3dico liberal independiente\", apareceu en 1872. O seu director era Jos\u00e9 Puga Mart\u00ednez. Entre os seus colaboradores estiveron Joaqu\u00edn Duarte de Caonedo, Benito Losada Astray, Jos\u00e9 Mill\u00e1n Astray e Ventura Garc\u00eda Rivera. Na s\u00faa \u00faltima etapa estivo dirixido por Ricardo Caruncho."}
{"id": "271810", "revid": "1888", "url": "https://gl.wikipedia.org/wiki?curid=271810", "title": "Diario de Avisos", "text": "Diario de Avisos \u00e9 o nome de varias publicaci\u00f3ns:"}
{"id": "271813", "revid": "89787", "url": "https://gl.wikipedia.org/wiki?curid=271813", "title": "Cami\u00f1o Primitivo", "text": "O Cami\u00f1o Primitivo ou Ruta Xacobea Primitiva, un dos diferentes Cami\u00f1os de Santiago, comunica a cidade de Oviedo con Santiago de Compostela, cun percorrido total de 343\u00a0km . A Xunta de Galicia d\u00e1lle tam\u00e9n o nome de Cami\u00f1o de Santiago do Norte-Ruta Interior .\nO cualificativo de \"Primitivo\" d\u00e9bese a que foi a ruta utilizada no s\u00e9culo IX polo rei Afonso II de Oviedo (Afonso II o Casto) cando co\u00f1eceu a noticia do descubrimento do sepulcro do ap\u00f3stolo Santiago. Trala visita \u00f3 sepulcro e a confirmaci\u00f3n real de que se trataba dos restos do Ap\u00f3stolo, mandou constru\u00edr unha capela no lugar que, tras sucesivas reformas e reconstruci\u00f3ns, converteuse na actual Catedral de Santiago. En conmemoraci\u00f3n deste feito, no ano 2010 colocouse na catedral de Oviedo unha placa con esta inscrici\u00f3n:\nA maiores, outorgou doaz\u00f3ns e promoveu a creaci\u00f3n dunha comunidade mon\u00e1stica que atendese a nova igrexa de Santiago e fomentou, a partir de ent\u00f3n, as peregrinaci\u00f3ns \u00f3 Ap\u00f3stolo.\nAta que ben entrado o s\u00e9culo X non se asegura a conquista do norte da pen\u00ednsula, o Cami\u00f1o Primitivo foi o itinerario seguido polos peregrinos do norte espa\u00f1ol e europeos. A partir dos s\u00e9culos X e XI foi entrando en declive \u00f3 ser substitu\u00eddo polo Cami\u00f1o Franc\u00e9s. A\u00ednda as\u00ed, mantivo sempre certa relevancia polo interese dos peregrinos en visitar as reliquias da catedral de Oviedo: moitos dos que vi\u00f1an polo Cami\u00f1o Franc\u00e9s se desviaban en Le\u00f3n para visitar a catedral do Salvador e recuperaban logo a peregrinaci\u00f3n a Santiago seguindo o Cami\u00f1o Primitivo, como recolle o dito popular \"Quen vai a Santiago e non \u00f3 Salvador, serve \u00f3 criado e esquece \u00f3 Se\u00f1or\". Tam\u00e9n se deu a alternativa de tomar esta desviaci\u00f3n no cami\u00f1o de regreso desde Santiago.\nCon este Cami\u00f1o Primitivo enlazan o Cami\u00f1o do Norte, que vi\u00f1a de Ir\u00fan a Santiago bordeando a costa cant\u00e1brica, e o Cami\u00f1o de Santiago Real, que sub\u00eda desde Le\u00f3n ata Oviedo.\nNos \u00faltimos anos, os gobernos asturiano e galego esforz\u00e1ronse en crear e manter cami\u00f1os para os peregrinos as\u00ed como na sinalizaci\u00f3n e na dotaci\u00f3n de albergues. A\u00ednda as\u00ed, estes \u00faltimos son escasos (1-2 cada tramo de 15\u201325\u00a0km) excepto o comprendido entre Lugo e Melide.\nO n\u00famero de peregrinos que percorre esta ruta \u00e9 reducido a\u00ednda que se observa un leve incremento ano tras ano. Segundo as estat\u00edsticas publicadas pola Oficina do Peregrino, ocupa o cuarto lugar en n\u00famero de peregrinos, con 12.098 en 2016 .\nItinerario.\nComo acontece con outros itinerarios do Cami\u00f1o, a ruta var\u00eda -lixeiramente- segundo a fonte consultada, variaci\u00f3n que tam\u00e9n afecta \u00f3 n\u00famero e extensi\u00f3n das etapas a percorrer.\nDividir\u00e9molo en 12 etapas, comprendidas entre Oviedo e Melide, onde confl\u00fae co Cami\u00f1o Franc\u00e9s para continuar pola mesma ruta ata Santiago.\nO Cami\u00f1o Primitivo en Asturias.\n1\u00aa etapa: Oviedo - Grau.\nO Cami\u00f1o comeza na catedral de Oviedo, a Catedral de San Salvador, de estilo g\u00f3tico e constru\u00edda no s\u00e9culo XIII sobre unha catedral prerrom\u00e1nica do s\u00e9culo IX levantada por Froila I. Oviedo contou con varios hospitais de peregrinos e, xunto \u00e1 C\u00e1mara Santa da Catedral, un cemiterio de peregrinos.\nDeixa a cidade pola porta de Santiago (unha das oito portas coas que contaba a muralla da cidade, da que xa s\u00f3 quedan restos) e San Ll\u00e1zaru de Paniceres (hoxe un barrio de Oviedo) e pasa por Llampaxuga, Lloriana e La Bolguina. Cruza o r\u00edo Nora pola Ponte de Gallegos, do s\u00e9culo XIII, e sobe ata L'Escampleru, xa no concello de Les Regueres, onde houbo un hospital de peregrinos documentado en 1409.\nSegue por Valsera, Premo\u00f1u (onde tam\u00e9n houbo hospital de peregrinos do que s\u00f3 queda a capela, dedicada a Santa Ana), Palad\u00edn e Puerma, seguindo o leito do r\u00edo Nal\u00f3n, que se cruza en Pe\u00f1aflor sobre unha ponte de traza orixinal rom\u00e1nica. Xa no concello de Grau, chega axi\u00f1a \u00e1 capital, \u00e1 que se accede cruzando a ponte sobre o r\u00edo Cubia, afluente do Nal\u00f3n. A cidade foi fundada no s\u00e9culo XIII por Afonso X o Sabio e est\u00e1 cruzada polo r\u00edo Cubia; \u00e9 unha t\u00edpica vila nacida \u00f3 redor do Cami\u00f1o, coas casas organizadas \u00f3 longo da r\u00faa principal, de disposici\u00f3n central.\n2\u00aa etapa: Grau - Salas.\nA segunda etapa comeza cunha forte ascensi\u00f3n ata San Xuan (de Villapa\u00f1ada) e o alto do Freixo (co santuario da Virxe do Freixo), para descender logo cara San Marcelo e La Doriga (xa no concello de Salas); en La Doriga destaca a igrexa rom\u00e1nica de Santa Baia. Tralo alto de Cabru\u00f1ana, onde houbo unha leproser\u00eda, segue por Curniana tras cruzar o r\u00edo Narcea, onde destaca o mosteiro de San Salvador, de comezos do s\u00e9culo XI con fachada e claustro barrocos, que estivo ocupado ata a desamortizaci\u00f3n de 1835. Pos\u00fae unha portada rom\u00e1nica, chamada \"Porta da Osa\", na que se representa unha osa aleitando unha meni\u00f1a. A igrexa est\u00e1 dedicada hoxe a San Xo\u00e1n Bautista e acolle un albergue de peregrinos.\nO Cami\u00f1o ascende \u00f3 outeiro de Santa Eufemia e segue por Llamas e Quintana. Cruza o rego Nonaya e pasa por Casazorrina e Maic\u00edn, para chegar inmediatamente a Salas, onde destaca a colexiata de Santa Mar\u00eda a Maior (g\u00f3tico renacentista do s\u00e9culo XVI) e o Palacio de Vald\u00e9s-Salas (do mesmo s\u00e9culo). Na torre medieval unida \u00f3 palacio, do XIV, est\u00e1 aberto un museo prerrom\u00e1nico. En Salas houbo tam\u00e9n hospital de peregrinos.\n3\u00aa etapa: Salas - Tin\u00e9u.\nO Cami\u00f1o comeza cunha ascensi\u00f3n en paralelo \u00e1 estrada N-634 polas aldeas de Porciles, Boudenaya e La Espina (onde existiron dous hospitais). Aqu\u00ed est\u00e1 a ermida do Cristo dos Aflixidos, do XV.\nUn destes hospitais depend\u00eda directamente de Compostela, e o arcebispo de Santiago recib\u00eda, como renda anual, \"catro bois bos\" .\nEntra agora no concello de Tin\u00e9u por La Preda e El Pedregal. Tras 6\u00a0km se alcanza a capital do concello, coa ermida de San Roque. Tin\u00e9u \u00e9 o segundo concello de Asturias en extensi\u00f3n, con t\u00edtulo de \"puebla\" desde o s\u00e9culo XIII. Cando Afonso IX lle concedeu esta distinci\u00f3n deixou establecido que o Cami\u00f1o pasara por este lugar (daquela, o Cami\u00f1o segu\u00eda m\u00e1is \u00f3 norte) e mais polo mosterio de Oubona -que veremos na etapa seguinte- e que se castigara a quen desviara os peregrinos. \nDo convento franciscano de San Pedro, do s\u00e9culo XIII, queda s\u00f3 a igrexa, estando convertidas as dependencias do antigo convento en Museo de Arte Sacra.\n4\u00aa etapa: Tin\u00e9u - Bourres.\nA etapa comeza cun primeiro tramo en leve ascenso ata o alto de Piedratecha (900 m de altitude), tralo que volve descender ata a aldea do mesmo nome. Tras 10\u00a0km de marcha pasa moi pr\u00f3ximo \u00f3 mosteiro de Santa Mar\u00eda de Oubona (distante uns centos de metros do Cami\u00f1o).\nO mosteiro, rom\u00e1nico do s\u00e9culo XIII , est\u00e1 hoxe completamente abandonado. Foi reformado no XVII por Melchor Fern\u00e1ndez de Velasco. Cont\u00e9n unha talla de Cristo crucificado do s\u00e9culo XII.\nSegue por Villaluz, Berrigoso (hoxe deshabitado) e Campiello, e logo por El Freisnu e El Esp\u00edn, para chegar finalmente a Bourres, pequeno lugar do concello de Tin\u00e9u no que hoxe non quedan servizos para o peregrino a\u00ednda que conta con albergue, polo que pode ser recomendable continuar cami\u00f1ando ata La Puela.\n5\u00aa etapa: Bourres - La Puela.\nO Cami\u00f1o comeza por Samblismo e segue, con ascensos e descensos sucesivos, por La Mortera e Porciles, para ascender \u00f3 alto de Lavadoira. Finalmente, pasa por Ferr\u00f3i e descende ata La Puela.\nLa Puela conta con carta fundacional do s\u00e9culo XIII. Destaca o palacio de Cienfuegos, do s\u00e9culo XIV e reformado posteriormente.\n\u00d3 chegar a Samblismo pode collerse unha ruta alternativa cara o norte, por Fonfara\u00f3n e Montefurado (en Llago, Allande), pero non recomendable en inverno. Esta ruta \u00e9 m\u00e1is dura, cun ascenso ata os 1.200 m de altitude, pero permite contemplar os restos dos hospitais que houbo nesta ruta, considerada a primitiva. En Montefurado, que veremos na etapa seguinte, conecta coa ruta oficial, o que aumenta considerablemente a distancia a percorrer.\n6\u00aa etapa: La Puela - A Mesa.\nEsta dura etapa implica a ascensi\u00f3n ata o Porto do Palo (1.145 m) desde o que se goza da vista de amplas paisaxes. Antes de alcanzar o cumio pasa por Penaseita e La Reigada, para logo descender cara Montefurado, Llago e Berducedo. Tras un novo ascenso \u00e9ntrase no concello de Grandas de Salime e ch\u00e9gase finalmente \u00e1 Mesa.\n7\u00aa etapa: A Mesa - Grandas de Salime.\nTras unha breve subida, a etapa caracter\u00edzase polo cami\u00f1o en continuo descenso cara o encoro de Salime no r\u00edo Navia, inaugurado en 1954.\nComeza pasando por Buspol e, tras d\u00faas horas de marcha, o lugar de Salime (hoxe anegado baixo as augas do encoro). Cr\u00fazase o encoro e ch\u00e9gase a Vistalegre e, finalmente, a Grandas de Salime, no concello do mesmo nome, \u00faltimo que atravesa o Cami\u00f1o antes de entrar en Galicia.\nEn Grandas destaca a colexiata de San Salvador, de 1186 pero totalmente reconstru\u00edda no XVIII. Do edificio orixinal conserva unicamente unha portada rom\u00e1nica hoxe no interior da igrexa, amparando unha p\u00eda bautismal do XII. A cidade pos\u00fae un interesante museo etnogr\u00e1fico.\nO Cami\u00f1o Primitivo en Galicia.\n8\u00aa etapa: Grandas de Salime - A Fonsagrada.\nCase a primeira metade desta etapa est\u00e1 constitu\u00edda por un cami\u00f1o ascendente, pasando por A Farrapa, Cereixeira e Castro, onde o peregrino pode facer un descanso para visitar o castro de Chao Samart\u00edn. O Cami\u00f1o pasa logo \u00f3 p\u00e9 da ermida de San L\u00e1zaro e, en Xestoselo, contin\u00faa pola beirav\u00eda da estrada, ascendendo ata o porto do Acevo, a 1.050 m de altitude. Un quil\u00f3metro antes de alcanzar o cumio entra na provincia de Lugo a trav\u00e9s do concello da Fonsagrada.\nComeza agora o descenso e pasa por Cabreira, Fonfr\u00eda (onde houbo un hospital de peregrinos atendido por cabaleiros da Orde de San Xo\u00e1n), Barbeitos, Silvela e Paradanova, para iniciar un breve ascenso ata A Fonsagrada. O peregrino a\u00ednda debe percorrer dous quil\u00f3metros ata San Xo\u00e1n do Padr\u00f3n, onde se atopa o albergue.\nNo interior da igrexa de Santa Mar\u00eda da Fonsagrada hai unha capela na que se atopaba a fonte que d\u00e1 orixe \u00f3 nome da vila (\"Fons Sacrata\") . A lenda conta que o Ap\u00f3stolo fixo que deitara leite en vez de auga para que unha vi\u00fava puidese alimentar \u00f3s seus fillos .\nEn Paradanova, o Cami\u00f1o div\u00eddese para seguir \u00f3 val de Bur\u00f3n, A Bastida e Xestoso, ou directamente cara A Fonsagrada. Ambas v\u00edas \u00fanense en Montouto, pouco antes de Paradavella (na seguinte etapa).\nA ruta pola Pobra de Bur\u00f3n \u00e9 o itinerario hist\u00f3rico , como proba a existencia nesta localidade de catro hospitais de peregrinos. Hoxe conserva as ru\u00ednas do hospital da Trindade e unha torre do vello castelo dos Condes de Altamira e Trast\u00e1mara.\n9\u00aa etapa: A Fonsagrada - O C\u00e1davo.\nEsta etapa discorre habitualmente pola beirav\u00eda da estrada LU-530, salvo un tramo a partir de Montouto. Pasa primeiro por Vilardongo e Montouto, onde houbo un hospital dedicado a Santiago, do s\u00e9culo XIV que segu\u00eda en funcionamento a principios do XX. Pr\u00f3ximo \u00f3 hospital de Montouto est\u00e1 o menhir de Pedra Labrada, que serv\u00eda de marco para delimitar os territorios e como orientaci\u00f3n para os peregrinos.\nA partir de aqu\u00ed comeza un descenso a Paradavella e A Degolada, por onde entra no concello de Baleira, e unha nova subida cara A Lastra e A Fontaneira (930 m). Na Fontaneira hai unha igrexa de Santiago, constru\u00edda sobre o que foi capela e albergue de peregrinos de hai s\u00e9culos. A\u00ednda faltan 6\u00a0km de marcha ata chegar \u00f3 C\u00e1davo, onde radica a capital do concello.\nNas proximidades do C\u00e1davo at\u00f3pase o \"Campo da Matanza\". Segundo a tradici\u00f3n, \u00f3 redor do ano 813, houbo neste punto unha dura batalla entre as tropas do rei Afonso II o Casto e os mouros, con tal n\u00famero de feridos e mortos que o sangue correu pendente abaixo. Al\u00ed onde chegou o sangue ergueuse unha igrexa. En memoria deste feito, a antiga casa do concello ostenta na fachada un escudo que representa un soldado cristi\u00e1n matando os mouros.\n10\u00aa etapa: O C\u00e1davo - Lugo.\nO Cami\u00f1o comeza cun breve ascenso por Pradeda e Vilalle ata o Alto da Vacariza (840 m), para seguir cun prolongado descenso ata Lugo. Deixa o concello de Baleira e pasa por Vilabade, xa no de Castroverde, para entrar \u00f3 pouco na capital do concello. Aqu\u00ed destaca a igrexa de Santa Mar\u00eda de Vilabade, tam\u00e9n chamada a \"catedral de Castroverde\", g\u00f3tica do s\u00e9culo XV con reformas posteriores barrocas no XVII , e unha torre da homenaxe da fortaleza medieval dos Castro de Lemos (Castelo de Castroverde).\nSegue por Trasorras, San Miguel do Cami\u00f1o (cuxo nome fai honor \u00f3 Cami\u00f1o de Santiago), Souto de Torres, Moreira e Vilar de Cas , e entra no concello de Lugo por Gondar (onde houbo hospital de peregrinos), Carballido e Manzoi. Finalmente, tras atravesar As Casas da Vi\u00f1a e cruzar a autov\u00eda A-6, ch\u00e9gase a Lugo.\nO peregrino entraba no Lugo amurallado a trav\u00e9s da Porta de San Pedro, onde unha placa colocada en 1996 lembra o feito: \"Por aqu\u00ed entrou o rei Afonso II o Casto no s\u00e9culo IX, inaugurando o primeiro Cami\u00f1o de Santiago\". Por esta mesma porta entraban as calzadas XIX e XX procedentes de Asturica Augusta (hoxe Astorga) e Bracara Augusta (hoxe Braga). A porta romana orixinal foi substancialmente modificada no XVIII.\n11\u00aa etapa: Lugo - San Romao da Retorta.\nLugo \u00e9 un dos lugares de elecci\u00f3n para realizar o Cami\u00f1o de Santiago cumprindo a distancia m\u00ednima de 100\u00a0km que se esixe para ter dereito \u00e1 \"Compostela\". A distancia desde aqu\u00ed a Santiago \u00e9 de 101,8\u00a0km (105\u00a0km segundo a \"Credencial do Peregrino\").\nO peregrino debe cruzar a cidade de Lugo e sa\u00edr atravesando a Porta de Santiago e o r\u00edo Mi\u00f1o pola ponte romana. Segue por Seoane, San Vicente do Burgo, Poutomillos, Bacur\u00edn (cunha igrexa rom\u00e1nica de San Miguel, da segunda metade do s\u00e9culo XII) e San Pedro de Mera, parroquia que conta cun lugar co expresivo nome do Hospital, que atravesa o Cami\u00f1o.\n\u00c1 altura de Bacur\u00edn c\u00f3mpre permitirse unha desviaci\u00f3n cara Santalla de B\u00f3veda, para visitar o santuario tardorromano (dos s\u00e9culos II a IV) situado a car\u00f3n da actual igrexa parroquial de Santalla.\n\u00d3 pouco, o peregrino alcanza \u00f3 concello de Gunt\u00edn e entra en San Romao da Retorta, coa igrexa de Santa Cruz, rom\u00e1nica do s\u00e9culo XII, na que se mostra o crism\u00f3n dos trinitarios. Tam\u00e9n mostra unha copia dun miliario romano cuxo orixinal se conserva hoxe no Museo de Astorga.\nExiste unha ruta alternativa que conduce \u00f3 peregrino cara o Cami\u00f1o do Norte. Esta v\u00eda sae de Lugo e pasa por Friol para conectar con el antes de chegar a Sobrado dos Monxes. Remata conflu\u00edndo co Cami\u00f1o Franc\u00e9s en Arz\u00faa.\n12\u00aa etapa: San Romao da Retorta - Melide.\nA partir de San Romao hai d\u00faas rutas alternativas, unha que segue a antiga v\u00eda romana (ruta que est\u00e1 sinalizada con frechas amarelas) e outra que segue o Cami\u00f1o oficial e que est\u00e1 sinalizada cos fitos quilom\u00e9tricos t\u00edpicos do Cami\u00f1o en Galicia.\nDeixa Gunt\u00edn por Seixalbos (onde pode tomar unha ruta alternativa que leva directamente a Palas de Rei e segue co Cami\u00f1o Franc\u00e9s) e entra no concello de Palas de Rei por Xende, O Para\u00f1o (lugar pertencente \u00f3 concello de Friol), Senande, A Ponte Ferreira (lugar onde se une a ruta alternativa citada antes pola v\u00eda romana), A Leboreira e O Hospital das Seixas.\nO Cami\u00f1o entra agora no concello de Toques, pasando por Vilouriz e Vilamor, para chegar a Melide, onde confl\u00fae co Cami\u00f1o Franc\u00e9s.\n\u00d3 peregrino a\u00ednda lle quedan 54\u00a0km para chegar \u00f3 final do Cami\u00f1o, ante a Catedral de Santiago."}
{"id": "271815", "revid": "1822", "url": "https://gl.wikipedia.org/wiki?curid=271815", "title": "Ruta Xacobea Primitiva", "text": ""}
{"id": "271816", "revid": "89787", "url": "https://gl.wikipedia.org/wiki?curid=271816", "title": "Banesco Banco M\u00faltiple", "text": "Banesco Banco M\u00faltiple, tam\u00e9n co\u00f1ecido como Banesco Rep\u00fablica Dominicana, \u00e9 unha organizaci\u00f3n financeira establecida en Santo Domingo, Rep\u00fablica Dominicana. Iniciou as operaci\u00f3ns comerciais en abril de 2011, despois de que en decembro de 2010 a Junta Monetaria deste pa\u00eds lle permitira ofrecer servizos para a banca persoal, pequenas e medianas empresas e corporaci\u00f3ns. A finais de 2012 contaba con 9 sucursais neste pa\u00eds e con 230 empregados.\nBanesco ten as s\u00faas orixes en Venezuela, onde \u00e9 l\u00edder do mercado da banca privada. Por\u00e9n, o Holding do grupo est\u00e1 situado en Espa\u00f1a, e a entidade dominicana \u00e9 subsidiaria de Banesco Panam\u00e1."}
{"id": "271817", "revid": "22795", "url": "https://gl.wikipedia.org/wiki?curid=271817", "title": "Banesco Rep\u00fablica Domincana", "text": ""}
{"id": "271818", "revid": "22795", "url": "https://gl.wikipedia.org/wiki?curid=271818", "title": "Banesco Rep\u00fablica Dominicana", "text": ""}
{"id": "271820", "revid": "1131", "url": "https://gl.wikipedia.org/wiki?curid=271820", "title": "Semana Galega da Filosof\u00eda", "text": ""}
{"id": "271822", "revid": "108383", "url": "https://gl.wikipedia.org/wiki?curid=271822", "title": "Fermina Oliva Oca\u00f1a", "text": "Fermina Oliva Oca\u00f1a, nada en Ucl\u00e9s (Cuenca) o 12 de outubro de 1872 e finada en Madrid o 28 de marzo de 1969, foi unha dos dez pasaxeiros espa\u00f1ois que embarcaron no famoso transatl\u00e1ntico RMS Titanic en abril de 1912. Fermina Oliva era a dama de compa\u00f1\u00eda do millonario matrimonio espa\u00f1ol conformado por V\u00edctor Pe\u00f1asco Castellana (finado a bordo do barco) e a s\u00faa dona Mar\u00eda Josefa P\u00e9rez de Soto Vallejo Pe\u00f1asco (que sobreviviu ao afundimento, e finou en 1972 aos 83 anos).\nTraxectoria.\nCando era moi nova Fermina marchou da s\u00faa vila natal e cara a Madrid, para axudar \u00e1 s\u00faa familia. Al\u00ed, estableceuse como modista e m\u00e1is tarde ofrec\u00e9ronlle ser a dama de compa\u00f1\u00eda do matrimonio Pe\u00f1asco, durante a s\u00faa viaxe de noivos. Os Pe\u00f1asco casaron en 1910 e quer\u00edan realizar unha luxosa l\u00faa de mel que durar\u00eda m\u00e1is de dous anos.\nA bordo do Titanic.\nO 10 de abril de 1912 en Cherburgo, Fermina Oliva embarcou no Titanic xunto cos Pe\u00f1asco. O matrimonio e Fermina ocupaban tres camarotes de primeira clase. A noite do afundimento, Fermina atop\u00e1base no seu camarote cosendo o seu cors\u00e9 e non pod\u00eda conciliar o so\u00f1o.\nPouco antes da medianoite do 15 de abril de 1912, Fermina notou a sacudida provocada polo choque do transatl\u00e1ntico co iceberg. Ao pouco tempo V\u00edctor acudiu a chamala, e subiu co matrimonio a cuberta, onde lles dixeron que o accidente non se trataba de nada grave. Pero o tempo pasaba e, pasada a medianoite, comezaron a baixar os primeiros botes salvavidas. Josefa subiu no bote n\u00ba 8, pero V\u00edctor cedeulle o seu sitio a unha muller de terceira clase cun beb\u00e9 en brazos. O bote comezou a baixar, e Fermina, presa do medo de estar nun buque afund\u00edndose e rodeada de xente que non falaba o seu idioma, empezou a chorar e a gritar, ante o cal un oficial arroxouna ao bote, onde se reuniu coa s\u00faa se\u00f1ora.\nNa ma\u00f1\u00e1 do d\u00eda 15 de abril, Fermina e a s\u00faa se\u00f1ora subiron a bordo do RMS Carpathia.\n\u00daltimos anos.\nLogo desa experiencia, Fermina Oliva non quixo volver falar deste triste feito, e volveu \u00e1 s\u00faa vida de costureira, na s\u00faa casa da r\u00faa Regueros de Madrid, que m\u00e1is tarde converter\u00eda nunha pensi\u00f3n. Sempre foi solteira e non tivo fillos. Faleceu o 28 de marzo de 1969, \u00e1 idade de 96 anos, e foi soterrada no Cemiterio de La Almudena."}
{"id": "271826", "revid": "1888", "url": "https://gl.wikipedia.org/wiki?curid=271826", "title": "Basilio Cegarra", "text": "Basilio Cegarra Mart\u00ednez, nado en Vigo, \u00e9 un historiador da arte, profesor de historia e escritor en lingua galega."}
{"id": "271827", "revid": "5863", "url": "https://gl.wikipedia.org/wiki?curid=271827", "title": "Basilio Cegarra Mart\u00ednez", "text": ""}
{"id": "271828", "revid": "56817", "url": "https://gl.wikipedia.org/wiki?curid=271828", "title": "La Semana", "text": "La Semana foi o nome de varias publicaci\u00f3ns:"}
{"id": "271831", "revid": "1131", "url": "https://gl.wikipedia.org/wiki?curid=271831", "title": "Aeroporto de Pokhara", "text": "O Aeroporto de Pokhara , \u00e9 un aeroporto rexional que presta servizo \u00e1 cidade de Pokhara no Nepal. Foi inaugurado o 4 de xullo de 1958, e \u00e9 operado polo Goberno (Autoridade de Aviaci\u00f3n Civil do Nepal). Ofrece conexi\u00f3ns regulares con Kathmand\u00fa e Jomsom, e temporais a Manang.\nSit\u00faase a tan s\u00f3 2\u00a0km do centro da cidade, polo que \u00e9 posible acceder a p\u00e9 desde moitas zonas da mesma. A maior\u00eda de turistas estranxeiros que chegan a Pokhara fano a trav\u00e9s deste aeroporto, en conexi\u00f3n desde o Aeroporto Internacional de Kathmand\u00fa."}
{"id": "271834", "revid": "1888", "url": "https://gl.wikipedia.org/wiki?curid=271834", "title": "La Semana (Monforte de Lemos)", "text": "La Semana foi unha revista editada en Monforte de Lemos entre 1924 e 1925.\nHistoria e caracter\u00edsticas.\nDe periodicidade semanal, apareceu no outono de 1924, promovida polos editores de \"Alborada\". Fundada e dirixida por Manuel Hermida Balado, foi \u00f3rgano da Uni\u00f3n Patri\u00f3tica de Monforte de Lemos. A redacci\u00f3n estaba formada polo director, Manuel Hermida e Julio Su\u00e1rez S\u00e1nchez, que se encargaba de facer a cr\u00edtica pol\u00edtica. Trataba fundamentalmente temas literarios e nela colaboraron Jer\u00f3nimo D\u00edez Gerv\u00e1s, Carlos S\u00e1nchez-Ta\u00edz e Jos\u00e9 Gayoso Lois. Cesou a s\u00faa publicaci\u00f3n en 1925."}
{"id": "271835", "revid": "66942", "url": "https://gl.wikipedia.org/wiki?curid=271835", "title": "Salas", "text": "O top\u00f3nimo Salas pode referirse a:\nAmais, como apelido pode referirse a:"}
{"id": "271841", "revid": "56817", "url": "https://gl.wikipedia.org/wiki?curid=271841", "title": "La colmena", "text": "La colmena pode referirse a:"}
{"id": "271842", "revid": "23204", "url": "https://gl.wikipedia.org/wiki?curid=271842", "title": "La colmena (filme)", "text": "La colmena \u00e9 unha pel\u00edcula espa\u00f1ola dirixida por Mario Camus en 1982, baseada na novela \"La colmena\" de Camilo Jos\u00e9 Cela (1951). O propio escritor interpreta un pequeno papel no filme.\nTrama.\nA historia est\u00e1 ambientada en inverno en Madrid despois da guerra civil espa\u00f1ola. A diferenza da novela, a trama est\u00e1 ambientada en Semana Santa en vez de en decembro."}
{"id": "271843", "revid": "89787", "url": "https://gl.wikipedia.org/wiki?curid=271843", "title": "Escala de Bristol", "text": "A escala de Bristol ou escala das feces de Bristol \u00e9 unha t\u00e1boa visual empregada en medicina coa fin de clasificar a forma das feces humanas en sete grupos. Foi desenvolta por vez primeira por Heaton e Lewis na Universidade de Bristol e foi publicada en 1997 no \"Scandinavian Journal of Gastroenterology\".\nA forma das feces depende do tempo que estas pasen no colon, unha parte do intestino groso.\nNo Reino Unido \u00e1s veces ref\u00edrese a esta escala coma Escala de Meyers.\nTipos de feces.\nOs sete tipos de materia fecal son os seguintes:\nOs tipos 1 e 2 indican obstipaci\u00f3n; os 3 e 4 son \"feces ideais\", especialmente o 4, xa que son os m\u00e1is doados de defecar; os tipos 5, 6 e 7 tenden cara \u00e1 diarrea ou o c\u00f3lera."}
{"id": "271844", "revid": "2520", "url": "https://gl.wikipedia.org/wiki?curid=271844", "title": "Escala das feces de Bristol", "text": ""}
{"id": "271845", "revid": "89787", "url": "https://gl.wikipedia.org/wiki?curid=271845", "title": "Seraf\u00edn Moralejo", "text": "Seraf\u00edn Moralejo \u00c1lvarez, nado o 31 de outubro de 1946 en Santiago de Compostela e finado o 10 de agosto de 2011 ib\u00eddem, foi un historiador da arte e catedr\u00e1tico galego, un dos mellores especialistas en escultura rom\u00e1nica do mundo, especialmente no tocante ao P\u00f3rtico da Gloria.\nTraxectoria.\nFillo do latinista Abelardo Moralejo Laso (e polo tanto irm\u00e1n dos fil\u00f3logos Juan Jos\u00e9 e Jos\u00e9 Luis), estudou Xeograf\u00eda e Historia e doutorouse en Historia da Arte na Universidade de Santiago de Compostela, na que despois ser\u00eda profesor e catedr\u00e1tico da Arte Antiga e Medieval.\nExperto en escultura rom\u00e1nica e g\u00f3tica, estivo especialmente interesado na iconograf\u00eda na arte do Cami\u00f1o de Santiago."}
{"id": "271846", "revid": "5863", "url": "https://gl.wikipedia.org/wiki?curid=271846", "title": "Seraf\u00edn Moralejo \u00c1lvarez", "text": ""}
{"id": "271847", "revid": "55340", "url": "https://gl.wikipedia.org/wiki?curid=271847", "title": "Eiruga (planta)", "text": "A eiruga (Eruca sativa) \u00e9 unha verdura da mesma familia que a mostaza, \"Brassicaceae\", e orixinaria do Mediterr\u00e1neo e de Asia Occidental. Ad\u00e1ptase a climas frescos, nin quentes nin fr\u00edos.\nUsos.\nPos\u00fae un sabor moi forte, picante e amargo. \u00c9 moi utilizada en Italia. En Galiza o seu uso non \u00e9 tradicional, mais comeza a popularizarse en ensaladas e pizzas.\nPreparada cr\u00faa, en ensaladas, ou refogada, \u00e9 utilizada como complemento das comidas debido ao seu forte sabor, capaz de eliminar o sabor doutros alimentos.\nPropiedades.\nCon propiedades estimulantes do apetito, \u00e9 nutricionalmente rica en prote\u00ednas, vitaminas A e C, e sales minerais, principalmente calcio e ferro. Cont\u00e9n tam\u00e9n omega 3 e \u00e9 pobre en calor\u00edas."}
{"id": "271848", "revid": "12452", "url": "https://gl.wikipedia.org/wiki?curid=271848", "title": "Eruca sativa", "text": ""}
{"id": "271849", "revid": "98629", "url": "https://gl.wikipedia.org/wiki?curid=271849", "title": "Trastornos do ritmo card\u00edaco", "text": "Un trastorno do ritmo card\u00edaco ou arritmia card\u00edaca \u00e9 unha alteraci\u00f3n na sucesi\u00f3n de latexos card\u00edacos. P\u00f3dese deber a cambios na frecuencia card\u00edaca, tanto porque acelere (taquicardia coma porque ming\u00fce bradicardia. Consid\u00e9rase tam\u00e9n arritmia cando o ritmo do coraz\u00f3n \u00e9 irregular, trastorno que pode ser producido por unha alteraci\u00f3n do marcapasos fisiol\u00f3xico do coraz\u00f3n (n\u00f3 sinusal) ou do sistema de conduci\u00f3n card\u00edaco, ou por aparici\u00f3n de marcapasos ect\u00f3picos (focos do coraz\u00f3n que exercen a funci\u00f3n do n\u00f3 sinusal de xeito patol\u00f3xico).\nAs \"bradiarritmias\" ou trastornos lentos do ritmo card\u00edaco, resultan da produci\u00f3n inaxeitada de impulsos que prove\u00f1en do n\u00f3 sinusal ou dun bloqueo da propagaci\u00f3n do impulso, e poden causar hipotensi\u00f3n e at\u00e9 a perda da conciencia.\nAs \"taquiarritmias\" ou trastornos acelerados do ritmo card\u00edaco, poden ser de orixe auricular ou ventricular, sendo estas \u00faltimas m\u00e1is perigosas podendo m\u00e1is a mi\u00fado producir colapso ou mesmo a morte.\nOs trastornos do ritmo card\u00edaco at\u00f3panse entre as 20 primeiras causas de discapacidade na poboaci\u00f3n anci\u00e1.\nClasificaci\u00f3n.\nA meirande parte dos trastornos do ritmo card\u00edaco categor\u00edzanse en cinco grupos: "}
{"id": "271850", "revid": "2520", "url": "https://gl.wikipedia.org/wiki?curid=271850", "title": "Arritmia card\u00edaca", "text": ""}
{"id": "271851", "revid": "2520", "url": "https://gl.wikipedia.org/wiki?curid=271851", "title": "Arritmia", "text": ""}
{"id": "271853", "revid": "1888", "url": "https://gl.wikipedia.org/wiki?curid=271853", "title": "Luz y Sombra", "text": "Luz y Sombra foi o nome de d\u00faas publicaci\u00f3ns:"}
{"id": "271854", "revid": "5863", "url": "https://gl.wikipedia.org/wiki?curid=271854", "title": "Luz y Sombra (Vigo)", "text": "Luz y Sombra foi un semanario editado en Vigo en 1898.\nHistoria e caracter\u00edsticas.\nSubtitulado \"Semanario sat\u00edrico-literario-ilustrado\", apareceu o 23 de abril de 1898. Semanario dirixido por Manuel Reym\u00f3ndez. Publicaba artigos literarios e humor\u00edsticos e contaba con ilustraci\u00f3ns gr\u00e1ficas. Cesou a s\u00faa publicaci\u00f3n en decembro dese ano."}
{"id": "271855", "revid": "23204", "url": "https://gl.wikipedia.org/wiki?curid=271855", "title": "Ib\u00eddem", "text": "Ib\u00eddem (abreviado ib.) \u00e9 unha locuci\u00f3n latina que significa literalmente \"al\u00ed mesmo, no mesmo lugar\".\nEmpr\u00e9gase xeralmente nas notas que se po\u00f1en nos escritos para non ter que repetir todas as indicaci\u00f3ns da fonte de onde est\u00e1n tomadas varias citas. Estas indicaci\u00f3ns escr\u00edbense completas s\u00f3 a primeira vez, na primeira nota; as demais veces que se cita esa fonte util\u00edzase o termo ib\u00eddem ou, en abreviatura, ib., e indica que o lugar de onde se tomou a segunda cita e as posteriores, pertencen ao mesmo escrito que o da primeira nota.\nNeste sentido, ten a mesma funci\u00f3n que o voc\u00e1bulo \"opere citato\" (\"na obra citada\", abreviado, op. cit.) ou \"loco citato\" (\"no lugar citado\", abreviado, loc. cit.). Con todo, ambos \u00fasanse en distintos casos e non deben confundirse. A abreviatura ib. s\u00f3 fai referencia \u00e1 cita inmediatamente anterior, significando que ambas as citas tratan sobre o mesmo autor e o mesmo libro, por iso eses datos non se colocan novamente e s\u00f3 se sinala a p\u00e1xina correspondente en cada caso.\nTam\u00e9n se usa con frecuencia nas biograf\u00edas para indicar que o lugar do falecemento da persoa \u00e9 o mesmo que o de nacemento. En certo modo \u00e9 moi similar a \u00eddem (que significa \"algo xa mencionado anteriormente\", \"o mesmo\")."}
{"id": "271856", "revid": "1131", "url": "https://gl.wikipedia.org/wiki?curid=271856", "title": "Candeloria", "text": ""}
{"id": "271857", "revid": "1131", "url": "https://gl.wikipedia.org/wiki?curid=271857", "title": "A Candeloria", "text": ""}
{"id": "271858", "revid": "25871", "url": "https://gl.wikipedia.org/wiki?curid=271858", "title": "S\u00e9 titular cat\u00f3lica de Dercos", "text": "Dercos ou Dercus \u00e9 unha s\u00e9 titular da Igrexa Cat\u00f3lica, vacante dende 1970, que tomaba o seu nome da metr\u00f3pole de Derkoi (ortodoxa).\nOs bispos titulares da s\u00e9 foron os seguintes:"}
{"id": "271859", "revid": "839", "url": "https://gl.wikipedia.org/wiki?curid=271859", "title": "Metr\u00f3pole ortodoxa grega de Francia", "text": "A metr\u00f3pole de Francia \u00e9 unha xurisdici\u00f3n ortodoxa con s\u00e9 en Par\u00eds, baixo a xurisdici\u00f3n can\u00f3nica do Patriarcado Ecum\u00e9nico de Constantinopla. Foi estabelecida por decisi\u00f3n patriarcal e sinodal o 5 de febreiro de 1963. O seu metropolita \u00e9, dende 2003, Emmanuel Adamakis.\nHistoria.\nA diocese foi creada o 5 de febreiro de 1963, agrupando a todas as parroquias gregas de Francia, B\u00e9lxica, Luxemburgo, Espa\u00f1a e Portugal. O 22 de outubro Meletios Karabinis foi nomeado primeiro xerarca da metr\u00f3pole.\nO 12 de agosto de 1969 as parroquias no territorio de B\u00e9lxica e Luxemburgo pasaron a pertencer a unha nova metr\u00f3pole, a metr\u00f3pole de B\u00e9lxica. Do mesmo xeito, en 2003, erixiuse unha nova metr\u00f3pole de Espa\u00f1a e Portugal.\nNa actualidade a diocese ten 38 parroquias e 5 mosteiros."}
{"id": "271861", "revid": "23204", "url": "https://gl.wikipedia.org/wiki?curid=271861", "title": "Antonio Pizzuto", "text": "Antonio Pizzuto nado en Palermo o 14 de maio de 1893 e finado en Roma o 23 de novembro de 1976, foi un escritor italiano.\nTraxectoria.\nNaceu nunha familia rica, fillo do avogado Giovanni Pizzuto e de Maria, poeta. Estudou na escola Vittorino da Feltre e no instituto Vittorio Emanuele II, onde co\u00f1eceu a Salvatore Spinelli. Logo de licenciarse en xurisprudencia en 1915 e en filosof\u00eda en 1922 na Universidade de Palermo, fixo carreira na administraci\u00f3n p\u00fablica, comezando na Scuola di Polizia Scientifica, subinspector de Trento, inspector en Bolzano e Arezzo, e finalmente vicepresidente da Comisi\u00f3n internacional de polic\u00eda criminal (Interpol) con sede a Viena e despacho en Francia, Inglaterra e Alema\u00f1a. Xubilouse en 1950, pasando a residir en Roma.\nTradutor do grego e lat\u00edn, Pizzuto foi tam\u00e9n un gran co\u00f1ecedor do ingl\u00e9s, franc\u00e9s e alem\u00e1n, da que traduciu unha obra de Immanuel Kant.\nEscribiu numerosas novelas, comezando en 1912 co relato \"Rosalia\". En 1938, co pseud\u00f3nimo de \"Heis\", publicou a s\u00faa primeira novela autobiogr\u00e1fica, \"Sul ponte di Avignone\". Trala s\u00faa xubilaci\u00f3n comezou a s\u00faa \u00e9poca m\u00e1is frut\u00edfera coa serie \"Memorie di un questore\" e as colaboraci\u00f3ns co peri\u00f3dico \"Polizia Moderna\", para o que escribe relatos, e coa revista filos\u00f3fica \"Sophia\", onde publica recensi\u00f3ns e traduci\u00f3ns. En 1959 publica \"Signorina Rosina\" grazas ao apoio de Romano Bilenchi e Mario Luzi. Os seus escritos, inicialmente de car\u00e1cter en certa medida autobiogr\u00e1ficos, adoitan ter citas cultas e novidades l\u00e9xicas, liber\u00e1ndose progresivamente das normas temporais, sint\u00e1cticas e gramaticais que caracterizan a documentaci\u00f3n hist\u00f3rica.\nNo ano 2007 estreouse o filme de Nosrat Panahi Nejad \"Antonio Pizzuto 1993-1976\".\nAlgunhas das s\u00faas obras foron traducidas ao franc\u00e9s."}
{"id": "271865", "revid": "89787", "url": "https://gl.wikipedia.org/wiki?curid=271865", "title": "Non hai problema", "text": "Non hai problema \u00e9 a primeira maqueta editada polo grupo de rock Capit\u00e1n Furilo, publicado no ano 2007 a trav\u00e9s da Regueifa Plataforma."}
{"id": "271868", "revid": "89787", "url": "https://gl.wikipedia.org/wiki?curid=271868", "title": "Tercer Round", "text": "Tercer Round \u00e9 o segundo disco editado polo grupo de rock Capit\u00e1n Furilo, publicado no ano 2011."}
{"id": "271869", "revid": "89787", "url": "https://gl.wikipedia.org/wiki?curid=271869", "title": "Diocese ortodoxa rutena de Am\u00e9rica", "text": "A diocese rutena en Am\u00e9rica (en ingl\u00e9s: \"American Carpatho-Russian Orthodox Diocese, ACROD\") \u00e9 unha diocese da Igrexa Ortodoxa de Constantinopla con 78 parroquias nos Estados Unidos e no Canad\u00e1. A\u00ednda que a diocese est\u00e1 directamente baixo a xurisdici\u00f3n do Patriarcado, est\u00e1 baixo a supervisi\u00f3n espiritual do Primado da arquidiocese de Am\u00e9rica. O seu bispo actual \u00e9 Gregory Tatsis, consagrado o 27 de novembro de 2012.\nHistoria.\nA finais do s\u00e9culo XIX moitos rutenos emigraron a Am\u00e9rica do Norte e estabeleceron parroquias cat\u00f3licas orientais. Por\u00e9n, a maior\u00eda da xerarqu\u00eda latina non acolleu facilmente aos rutenos. As diferenzas entre os cat\u00f3licos orientais e os bispos latinos, especialmente no referente ao celibato sacerdotal e \u00e1s diferentes formas da Divina Liturxia ou Misa, levaron a que alg\u00fan deles deixaran a Igrexa Cat\u00f3lica e pasaran a formar parte da Igrexa Ortodoxa. Un dos maiores opo\u00f1entes \u00e1s pr\u00e1cticas orientais na s\u00faa diocese foi John Ireland, arcebispo de St. Paul entre 1888 e 1918, quen rexeitou permitir oficiar aos cregos rutenos na s\u00faa diocese.\nA diocese foi fundada en 1938 cando un grupo de 37 parroquias cat\u00f3licas rutenas, baixo a gu\u00eda do sacerdote Orestes Chornock, foron recibidas baixo a xurisdici\u00f3n do patriarcado ecum\u00e9nico. O ano anterior, o grupo xa renunciara \u00e1 uni\u00f3n coa Santa S\u00e9, especialmente como protesta polo que percib\u00edan como latinizaci\u00f3n lit\u00farxica. Un aspecto que causou moita divisi\u00f3n foi o decreto papal de 1929 \"Cum data fuerit\" de P\u00edo XI, que mandou ao clero oriental nos Estados Unidos manter o celibato sacerdotal.\nEste foi o segundo grupo de parroquias rutenas nos Estados Unidos que pasou \u00e1 Igrexa Ortodoxa. O primeiro fora o dirixido por Alexis Toth, que entrara baixo a xurisdici\u00f3n da metr\u00f3pole rusa de Am\u00e9rica (hoxe a Igrexa Ortodoxa en Am\u00e9rica) na d\u00e9cada de 1890. Por\u00e9n, este segundo movemento de rutenos cara a Igrexa Ortodoxa dirixiuse \u00e1 Igrexa Ortodoxa de Constantinopla no canto da Igrexa Ortodoxa Rusa. Isto debeuse principalmente ao medo \u00e1 rusificaci\u00f3n que xa se dera no primeiro caso. No canto, o Patriarcado Ecum\u00e9nico permitiu aos rutenos manter as s\u00faas pr\u00e1cticas distintivas.\nA diocese hoxe.\nEn 2006 ti\u00f1a 14.372 membros en 78 parroquias. A maior\u00eda delas sit\u00faanse en 13 estados no leste dos Estados Unidos, con d\u00faas parroquias e d\u00faas misi\u00f3ns en Ontario. Case a metade das parroquias est\u00e1n localizadas en Pensilvania, \u00f3nde tam\u00e9n ten a diocese un seminario, o seminario de Christ the Saviour de Johnstown, Pensilvania.\nA diocese ti\u00f1a tam\u00e9n dous mosteiros, un en Nova York (que pechou en 1990) e outro en Maryland (que disolveuse a final da d\u00e9cada de 1990 cando o seu abade volveu ao catolicismo).\nA diocese \u00e9 parte da Asemblea de Bispos Ortodoxos Can\u00f3nicos en Am\u00e9rica do Norte e Central.\nEpiscopoloxio.\nDende 1938, a dioceses estivo dirixida polos seguintes bispos:"}
{"id": "271870", "revid": "1505", "url": "https://gl.wikipedia.org/wiki?curid=271870", "title": "Circu\u00edto Permanente de Jerez", "text": ""}
{"id": "271873", "revid": "92340", "url": "https://gl.wikipedia.org/wiki?curid=271873", "title": "Manuel Reym\u00f3ndez", "text": "Manuel Reym\u00f3ndez Garc\u00eda, finado en Vigo a principios de setembro de 1909, foi un avogado e xornalista galego.\nTraxectoria.\nProcurador dos Tribunais. Era propietario da imprenta Litograf\u00eda Comercial en Vigo. Colaborou en \"El Independiente\", e dirixiu a revista \"Luz y Sombra\" e o peri\u00f3dico \"El Restaurador\". Publicou unha \"Gu\u00eda comercial de Vigo\" (1900)."}
{"id": "271874", "revid": "1888", "url": "https://gl.wikipedia.org/wiki?curid=271874", "title": "Manuel Reym\u00f3ndez Garc\u00eda", "text": ""}
{"id": "271875", "revid": "1888", "url": "https://gl.wikipedia.org/wiki?curid=271875", "title": "El Restaurador (Vigo)", "text": "El Restaurador foi un peri\u00f3dico editado en Vigo entre 1900 e 1913.\nHistoria e caracter\u00edsticas.\nSubtitulado \"Semanario Independiente\", apareceu en novembro de 1900. Peri\u00f3dico cat\u00f3lico propiedade de Ram\u00f3n Sinforiano Fern\u00e1ndez que estivo dirixido por Manuel Reym\u00f3ndez, Arturo Prieto Alcayna (1908), Claudio de Cabo e Juan Andrade Dom\u00ednguez; os seus redactores eran Manuel Fern\u00e1ndez Garc\u00eda, Ram\u00f3n Sinforiano Fern\u00e1ndez, Juan Andrade Dom\u00ednguez e Jos\u00e9 Mart\u00ednez Pereira -que asinaba Jomape-, e o seu animador ideol\u00f3xico Manuel Vallejo, catedr\u00e1tico do seminario de Tui. Entre os seus colaboradores figurou Hermenegildo Calvelo. Dende xaneiro de 1907 cambiou o seu subt\u00edtulo por \"Bisemanario Cat\u00f3lico de Vigo\". En 1913 levaba como subt\u00edtulo \"\u00d3rgano oficial de la Comuni\u00f3n Tradicionalista, en la provincia de Pontevedra\". Mantivo pol\u00e9micas con \"La Lucha\" e \"Germinal\". Cesou a s\u00faa publicaci\u00f3n en xu\u00f1o de 1913."}
{"id": "271876", "revid": "1888", "url": "https://gl.wikipedia.org/wiki?curid=271876", "title": "El Restaurador", "text": "El Restaurador foi o nome de varias publicaci\u00f3ns:"}
{"id": "271878", "revid": "624", "url": "https://gl.wikipedia.org/wiki?curid=271878", "title": "R\u00edo Halys", "text": ""}
{"id": "271880", "revid": "624", "url": "https://gl.wikipedia.org/wiki?curid=271880", "title": "R\u00edo Kizil Irmak", "text": ""}
{"id": "271881", "revid": "56817", "url": "https://gl.wikipedia.org/wiki?curid=271881", "title": "Patria Gallega", "text": "Patria Gallega foi un semanario editado en Vigo en 1906.\nHistoria e caracter\u00edsticas.\nSubtitulada \"Revista Semanal Ilustrada\", apareceu o 11 de agosto de 1906. Public\u00e1base os s\u00e1bados. Entre os seus colaboradores figuraban P\u00edo Lino Cui\u00f1as, Enrique Labarta Pose, Amador Montenegro e Juan Neira Cancela e ilustrado con debuxos de Rafael Fuembunea. Imprim\u00edase na Litograf\u00eda Comercial de Manuel Reym\u00f3ndez. Cesou ao pouco tempo, o \u00faltimo n\u00famero co\u00f1ecido \u00e9 o 8 editado o 29 de setembro de 1906."}
{"id": "271883", "revid": "624", "url": "https://gl.wikipedia.org/wiki?curid=271883", "title": "Kizil Irmak", "text": ""}
{"id": "271888", "revid": "89787", "url": "https://gl.wikipedia.org/wiki?curid=271888", "title": "Modus vivendi", "text": "\"Modus vivendi\" \u00e9 unha locuci\u00f3n latina que significa literalmente \"modo de vivir\" (do lat\u00edn \"modus\" \"maneira\", \"modo\", e \"vivendi\" \"de vivir\", xenitivo do xerundio do verbo \"vivere\") e que designa a base ou regra de conduta, arranxo ou axuste transitorio entre d\u00faas partes. Esta locuci\u00f3n \u00e9 usualmente empregada para describir arranxos informais ou temporais en asuntos pol\u00edticos e diplom\u00e1ticos, posto que un \"modus vivendi\" \u00e9 un instrumento que rexistra un acordo internacional de natureza temporal, que posteriormente ser\u00e1 cambiado por un permanente e detallado.\nActualmente, esta locuci\u00f3n latina \u00e9 usualmente empregada para referirse \u00e1 actividade mediante a cal unha persoa se ga\u00f1a a vida."}
{"id": "271905", "revid": "89787", "url": "https://gl.wikipedia.org/wiki?curid=271905", "title": "Facs\u00edmile", "text": "Un facs\u00edmile \u00e9 unha locuci\u00f3n latina que significa literalmente \u201cfacer semellante\u201d (do lat\u00edn \"fac\", imperativo do verbo \"facio\", \"facer\", + \"simile\", \"semellante\"). Un facs\u00edmile \u00e9 unha copia ou reproduci\u00f3n case id\u00e9ntica dun documento, xeralmente antigo e de gran valor, como un libro, un manuscrito, un impreso, un mapa, un debuxo a man alzada ou dunha firma.\nPara os libros e manuscritos implica unha copia completa de todas as p\u00e1xinas, polo que unha copia incompleta \u00e9 un \"facs\u00edmile parcial\".\nPara conseguir realizar este tipo de reproduci\u00f3ns de alta calidade, o m\u00e1is habitual \u00e9 utilizar t\u00e9cnicas fotogr\u00e1ficas e de serigraf\u00eda, que permiten imitar fielmente as cores, tama\u00f1o, defectos e matices do documento orixinal. Os facs\u00edmiles son os m\u00e1is axeitados para os documentos impresos ou escritos a man, pero esta t\u00e9cnica non adoita aplicarse a obxectos tridimensionais ou pinturas que te\u00f1an relevo, como por exemplo as pinturas ao \u00f3leo. As reproduci\u00f3ns destes \u00faltimos obxectos son co\u00f1ecidas como r\u00e9plicas.\nOs facs\u00edmiles adoitan aplicarse como medida de seguridade en museos e bibliotecas para permitir que os usuarios te\u00f1an acceso a unha copia exacta do documento orixinal, sen arriscarse a que este sexa subtra\u00eddo ou se deteriore co tempo. A maior\u00eda de bibliotecas nacionais po\u00f1en a disposici\u00f3n do p\u00fablico facs\u00edmiles dos seus documentos m\u00e1is valiosos, quedando os orixinais reservados para usuarios que soliciten expresamente unha autorizaci\u00f3n.\nEn Espa\u00f1a existen varios editores que acadan altas cotas de calidade nos seus facs\u00edmiles, entre eles destacan Vicent Garc\u00eda Editores (Valencia, 1974), Testimonio Compa\u00f1\u00eda Editorial (Torrej\u00f3n de Ardoz, 1982), M. Moleiro Editor (Barcelona, 1991) o Silo\u00e9 (Burgos, 1997).\nFacs\u00edmiles na era da reproduci\u00f3n mec\u00e1nica.\nOs avances na arte do facs\u00edmile est\u00e1n estreitamente relacionados cos avances nas t\u00e9cnicas de impresi\u00f3n. Os mapas, por exemplo, foron o obxecto das primeiras probas en facer facs\u00edmiles, a\u00ednda que a mi\u00fado carec\u00edan da fidelidade \u00e1 fonte orixinal que agora se espera. Un dos primeiros exemplos \u00e9 o mapa de Abraham Ortelius (1598). As innovaci\u00f3ns feitas no s\u00e9culo XVII produciron un gran n\u00famero de facs\u00edmiles de debuxos dos antigos mestres.\nNo pasado utiliz\u00e1banse t\u00e9cnicas como a fotocopia, o hect\u00f3grafo, ou a litograf\u00eda para crear facs\u00edmiles.\nNunha \u00e9poca m\u00e1is recente, os facs\u00edmiles fac\u00edanse usando algunha forma de t\u00e9cnica fotogr\u00e1fica.\nNa era dixital para facer un facs\u00edmile p\u00f3dese utilizar un esc\u00e1ner, un ordenador e unha impresora."}
{"id": "271908", "revid": "1987", "url": "https://gl.wikipedia.org/wiki?curid=271908", "title": "Igrexa cat\u00f3lica romana", "text": "As expresi\u00f3ns Igrexa cat\u00f3lica romana, Igrexa de Roma ou Igrexa romana poden facer referencia \u00e1:"}
{"id": "271914", "revid": "89787", "url": "https://gl.wikipedia.org/wiki?curid=271914", "title": "Yosyf Slipyi", "text": "Yosyf Slipyi (en ), de nome secular Yosyf Kobernytskyi-Dychkovskyi (en ), nado en Zazdrist (Galicia [Imperio austroh\u00fangaro]) o 17 de febreiro de 1892 e finado en Roma o 7 de setembro de 1984, foi un bispo cat\u00f3lico ucra\u00edno, arcebispo maior de Lviv e cardeal da Igrexa cat\u00f3lica. Preso do r\u00e9xime sovi\u00e9tico dende 1945, foi finalmente liberado en 1963, grazas \u00e1s presi\u00f3ns do Vaticano e dos Estados Unidos para participar no Concilio Vaticano II.\nTraxectoria.\nPrimeiros anos e presbiterado.\nNaceu nunha familia acomodada e profundamente cristi\u00e1 o 17 de febreiro de 1892 en Zazdrist, Galicia (hoxe rexi\u00f3n de Ternopil, Ucra\u00edna), ent\u00f3n parte da chamada Cisleitania do Imperio Austroh\u00fangaro. Estudou inicialmente en Ternopil, e en 1911 entrou no seminario greco-cat\u00f3lico de Lviv, pasando posteriormente ao \"Collegium Canisianum\" de Innsbruck (Austria), onde se doutorou en 1916 cunha tese co t\u00edtulo \"\"Die Auffassung des ewigen Lebens nach dem heiligen Evangelisten Johannes\" (O concepto da vida eterna en san Xo\u00e1n Evanxelista)\".\nO 30 de setembro de 1917 foi ordenado sacerdote en Lviv polo metropolita Andrei Sheptytskyi, e volveu a Innsbruck, onde publicou en 1920 o seu ensaio \"\"Die Trinit\u00e4tslehre des byzantinischen Patriarchen Photios\" (A doutrina sobre a Santa Trindade do patriarca bizantino Focio)\". Posteriormente, o metropolita enviouno a Roma, entre 1920 e 1922, para estudar no Pontificio Instituto Oriental e na Pontificia Universidade Gregoriana.\n\u00c1 s\u00faa volta a Lviv, ent\u00f3n parte da Segunda Rep\u00fablica de Polonia, foi profesor no seminario, e fundou a revista trimestral \"\"\u0411\u043e\u0433\u043e\u0441\u043b\u043e\u0432\u0456\u044f\" (Teolox\u00eda)\". Pasou a ser o reitor do seminario en 1926, e en 1929 reitor da Academia Teol\u00f3xica de Lviv fundada polo metropolita.Baixo a s\u00faa direcci\u00f3n, a Academia medrou en alumnos e influencia no \u00e1mbito teol\u00f3xico.\nEpiscopado.\nEn setembro de 1939 comezou a segunda guerra mundial, e sovi\u00e9ticos e nazis repart\u00edronse os territorios da Rep\u00fablica de Polonia, quedando os territorios da Ucra\u00edna Occidental incorporados a RSS de Ucra\u00edna.\nO 22 de decembro de 1939, coa beiz\u00f3n do papa P\u00edo XII, Slipyi foi consagrado arcebispo de Lviv con dereito de sucesi\u00f3n polo metropolita Andrei Sheptytskyi, afectado de par\u00e1lise logo dos anos en prisi\u00f3n baixo o r\u00e9xime tsarista. A consagraci\u00f3n foi realizada en segredo, por mor da presenza sovi\u00e9tica e da situaci\u00f3n pol\u00edtica.\nAo mesmo tempo, facendo uso dos poderes que lle dera P\u00edo X, o metropolita estabeleceu os exarcados apost\u00f3licos de Rusia, Belar\u00fas, a grande Ucra\u00edna, e Volinia, Polesia e Podlasia; para tentar manter a unidade dos grecocat\u00f3licos da Uni\u00f3n Sovi\u00e9tica con Roma ante a inminente persecuci\u00f3n; e Yosyf Slipyi foi nomeado exarca da grande Ucra\u00edna. Os d\u00edas 18 e 19 de decembro de 1940 celebrouse un s\u00ednodo cos novos exarcas en Lviv, e o 22 de novembro de 1941 P\u00edo XII ratificou a nova organizaci\u00f3n da Igrexa cat\u00f3lica bizantina e a ampliaci\u00f3n da s\u00faa xurisdici\u00f3n a toda a URSS.\nCando en 1941 os alem\u00e1ns tomaron Ucra\u00edna mantiveron unha pol\u00edtica de relativa tolerancia relixiosa, e cando os sovi\u00e9ticos tomaron novamente o territorio acusaron aos seus opositores de ter colaborado cos nazis. No eido relixioso, sufriron represi\u00f3n os cat\u00f3licos, tanto latinos como bizantinos, e os ortodoxos ucra\u00ednos que se negaban a aceptar a autoridade do patriarca de Moscova.\nO 1 de novembro de 1944 finou o metropolita, e Slipyi converteuse no l\u00edder relixioso da Igrexa cat\u00f3lica bizantina ucra\u00edna.\nMetropolita de Lviv.\nDetenci\u00f3n e gulag.\nLogo da conquista de Lviv polo ex\u00e9rcito sovi\u00e9tico, Slipyi lai\u00e1base nunha carta ao clero da cidade, con data do 23 de novembro de 1944, da vitoria do comunismo en Ucra\u00edna. Co prop\u00f3sito de incorporar forzosamente aos grecocat\u00f3licos \u00e1 Igrexa ortodoxa rusa, convocouse un S\u00ednodo en Lviv, e os bispos e relixiosos que non aceptaron as s\u00faas conclusi\u00f3ns e mantiveron a uni\u00f3n con Roma foron detidos e deportados.\nSlipyi, con 53 anos, foi detido xunto con outros bispos o 11 de abril de 1945 pola NKVD e condenado a oito anos de traballos forzados, baixo a acusaci\u00f3n de ter colaborado co r\u00e9xime nazi durante a ocupaci\u00f3n alem\u00e1, algo que el negou. Este foi o primeiro paso no aniquilamento previsto da Igrexa greco-cat\u00f3lica ucra\u00edna por parte das autoridades sovi\u00e9ticas. S\u00e1bese que estivo en 1946 en Mariinsk, en 1947 no gulag de Kirov e noutros en Siberia, no c\u00edrculo polar \u00e1rtico.\nDende o gulag seguiu a exercer de metropolita, nomeando bispos e administradores novos cando sab\u00eda das mortes e detenci\u00f3ns dos xerarcas grecocat\u00f3licos. En 1953 foi sentenciado a unha segunda condena en Siberia, por tempo indefinido. Foi dende Maklakovo que escribiu as cartas pastorais do Nadal de 1954 e da Coresma de 1955, polas que foi condenado por terceira vez; a condena foi agravada por unha carta de 1957 do papa P\u00edo XII, que foi interceptada pola KGB, na que o pont\u00edfice felicit\u00e1bao polo aniversario da s\u00faa ordenaci\u00f3n sacerdotal.\nLogo dun ano de interrogatorios en K\u00ediv, en setembro de 1958 estaba no gulag de Novosibirsk, e a comezos de 1959 na Siberia central. A finais de 1960 foi trasladado a K\u00ediv, para tentar que se manifestara en contra do novo papa Xo\u00e1n XXIII. As autoridades ofrec\u00e9ronlle ser nomeado patriarca de Moscova se crebaba a uni\u00f3n con Roma, rexeitando a Uni\u00f3n de Brest, mais Slipyi non aceptou. En lugar diso, redactou d\u00faas cartas \u00e1s autoridades sovi\u00e9ticas protestando polo trato aos grecocat\u00f3licos, afirmando a s\u00faa uni\u00f3n coa Santa S\u00e9, e rexeitando a Igrexa ortodoxa.\nEn 1961, no gulag de Mordovia, contraeu unha infecci\u00f3n pulmonar, mais librou da morte grazas a penicilina que conseguiu o sacerdote lituano Alfonsas Svarinskas, tam\u00e9n prisioneiro. At\u00e9 o ano 1963 seguiu en Mordovia. Unha das consecuencias dos continuos cambios de prisi\u00f3n, que ti\u00f1an como obxectivo crebar a vontade e seguridade das v\u00edtimas e evitar a uni\u00f3n dos prisioneiros, foi que Slipyi as aproveitou para visitar e confortar aos fieis cat\u00f3licos dispersos polo territorio sovi\u00e9tico e a escribir e difundir cartas pastorais.\nLiberaci\u00f3n e exilio.\nLogo de intensas xesti\u00f3ns da Santa S\u00e9 durante varios anos, Kennedy e Khrushchev chegaron a un acordo para liberar a Slipyi e expulsalo da URSS. O 26 de xaneiro de 1963 o Soviet Supremo emitiu a orde de liberaci\u00f3n, mais antes de ser liberado consagrou como bispo a Vasyl Velychkovskyi o 4 de febreiro, nome\u00e1ndoo \"locum tenens\" da s\u00e9 de Lviv. O 9 de febreiro chegou a Roma, e foi recibido ao d\u00eda seguinte por Xo\u00e1n XXIII; cando viu ao papa botouse ao chan e bicoulle os p\u00e9s e sinal de fidelidade.\nPasou o ano atendendo aos fieis grecocat\u00f3licos de Roma, e participou no Concilio Vaticano Segundo. Comezou ent\u00f3n unha fren\u00e9tica actividade pastoral: visitou o \"Canisianum\" de Innsbruck, participou en 1964 no Congreso Eucar\u00edstico de Bombai, e antes de finalizar o ano, Slipyi fundou en Roma a Universidade Cat\u00f3lica Ucra\u00edna, coa intenci\u00f3n de trasladar a s\u00faa sede a Ucra\u00edna cando fora posible.\nArcebispo maior de Lviv e actividade no exilio.\nEn 1964 fundou en Albano un mosteiro de monxes estuditas. O 23 de decembro do mesmo ano, Paulo VI elevou ao metropolita ao rango de arcebispo maior de Lviv, practicamente equivalente ao de patriarca.\nPaulo VI creouno cardeal o 22 de febreiro de 1965, a\u00ednda que as\u00famese que Slipyi fora un dos cardeais \"in pectore\" creados por Xo\u00e1n XXIII en 1960.\nEn 1968 efectuou as s\u00faas primeiras visitas pastorais \u00e1s comunidades grecocat\u00f3licas ucra\u00ednas f\u00f3ra de Europa. Visitou \u00e1s comunidades no Canad\u00e1 e nos Estados Unidos, e pasou tam\u00e9n por Colombia, Venezuela, o Per\u00fa, o Brasil e a Arxentina, para viaxar finalmente a Australia e Nova Zelandia. Ao ano seguinte visitou Alema\u00f1a, e en 1970 Espa\u00f1a, Francia e Austria.\nO 2 de abril de 1977 Slipyi ordenou tres bispos no mosteiro estudita de Castel Gandolfo: Liubomyr Huzar, Ivan Khoma e Stepan Chmil. A consagraci\u00f3n foi realizada en segredo por mor das sospeitas de Slipyi de que a Santa S\u00e9 estaba a evitar calquera enfrontamento coas autoridades sovi\u00e9ticas, e Slipyi decidiu asegurar o futuro da Igrexa ucra\u00edna coa consagraci\u00f3n de tres bispos.\nDende o seu exilio denunciou repetidamente a falta de liberdade relixiosa no seu pa\u00eds, especialmente no Concilio e nos S\u00ednodos posteriores. Ante o papa, no Tribunal Sakharov e no congreso de Axuda \u00e1 Igrexa Necesitada, enumerou os nomes dos fieis cat\u00f3licos presos. En 1980 convocou en Roma o S\u00ednodo de Bispos ucra\u00ednos, co fin de darlle unha forma can\u00f3nica estable \u00e1 Igrexa cat\u00f3lica ucra\u00edna.\nYosyf Slipyi finou o 7 de setembro de 1984, na sede da Universidade Cat\u00f3lica Ucra\u00edna na que resid\u00eda. Xo\u00e1n Paulo II acudiu \u00e1 sede da universidade a pregar e renderlle homenaxe.\nPremios, distinci\u00f3ns e homenaxes.\nEn 1968, con ocasi\u00f3n da s\u00faa visita pastoral ao Canad\u00e1 e aos Estados Unidos, foi nomeado doutor honoris causa pola Universidade San Paulo de Ottawa, pola Universidade Loyola de Chicago e pola Universidade Cat\u00f3lica de Am\u00e9rica. Foi tam\u00e9n distinguido como doutor honoris causa pola Universidade Libre Ucra\u00edna, con sede en M\u00fanic.\nHai estatuas del en Zazdrist (1992) e en Ternopil (2004). En 2005 inaugurouse unha placa na s\u00faa memoria en Kh\u00e1rkiv."}
{"id": "271915", "revid": "23204", "url": "https://gl.wikipedia.org/wiki?curid=271915", "title": "Arquieparqu\u00eda Maior de Lviv", "text": ""}
{"id": "271923", "revid": "98629", "url": "https://gl.wikipedia.org/wiki?curid=271923", "title": "Parque Natural de las Nieves", "text": "O Parque Natural das Neves (Parque Natural de Las Nieves en castel\u00e1n) at\u00f3pase na Comunidade Aut\u00f3noma das Canarias, estend\u00e9ndose pola illa de La Palma e contendo no seu interior a \"Reserva da biosfera de Los Tiles\".\nFlora e Fauna.\nO ecosistema m\u00e1is estendido son as fragas de Laurisilva (moi ben conservadas) e o Pi\u00f1eiral (especialmente predominante nas zonas m\u00e1is altas). Nestes bosques salientan as poboaci\u00f3ns de pombas, das subespecies \"rabiche\" e \"turqu\u00e9\"."}
{"id": "271933", "revid": "10599", "url": "https://gl.wikipedia.org/wiki?curid=271933", "title": "Castell\u00f3", "text": ""}
{"id": "271950", "revid": "89787", "url": "https://gl.wikipedia.org/wiki?curid=271950", "title": "\u01b7", "text": "O ezh () \u00e9 unha letra suplementaria do alfabeto latino.\nHistoria.\nO \"\" ten a s\u00faa orixe na letra \"z\" do alfabeto latino, como se escrib\u00eda nas cursivas medievais. O seu uso como s\u00edmbolo fon\u00e9tico v\u00e9n do \"English Phonotypic Alphabet\", obra de 1847 de Isaac Pitman.\nUsos non ling\u00fc\u00edsticos.\nNo Unicode aparece recollido como s\u00edmbolo do dracma, unidade de medida empregada en medicina e xoiar\u00eda."}
{"id": "271954", "revid": "22570", "url": "https://gl.wikipedia.org/wiki?curid=271954", "title": "Segunda Auton\u00f3mica de Galicia 2012/13", "text": "A tempada 2012\u201313 da Segunda Auton\u00f3mica de Galicia disputouse entre o 2 de setembro de 2012 e o 12 de maio de 2013."}
{"id": "271959", "revid": "89787", "url": "https://gl.wikipedia.org/wiki?curid=271959", "title": "Aleksandr Suvorov", "text": "Aleksandr Vasilevich Suvorov (en ), nado en Moscova o 24 de novembro de 1729 e finado en San Petersburgo o 18 de maio de 1800, foi un nobre e militar ruso; obstentaba os t\u00edtulos de conde de Rimnik, pr\u00edncipe de Italia e conde do Sacro Imperio Romano e xeneral\u00edsimo do Imperio Ruso. Considerado un heroe nacional en Rusia, nunca perdeu unha batalla a pesar de loitar habitualmente en inferioridade num\u00e9rica, ga\u00f1ando m\u00e1is de 60 batallas.\nPrimeiros anos.\nSuvorov naceu no seo dunha familia nobre, dedicada \u00e1 vida militar, que ti\u00f1a o seu berce en Novgorod, a\u00ednda que existe a lenda que ti\u00f1an a s\u00faa orixe en Suecia, non hai rexistro hist\u00f3rico ning\u00fan que apoie esa afirmaci\u00f3n e o propio apelido Suvorov \u00e9 de orixe rusa. O seu pai, Vasilii Suvorov, fora xeneral en xefe e senador, e tradutor do tratado de enxe\u00f1er\u00eda militar \"Mani\u00e8re de fortifier\" de Vauban ao ruso (1724) .\nSuvorov foi un neno delicado, a mi\u00fado enfermo, recibindo unha educaci\u00f3n pensada para entrar na administraci\u00f3n, non obstante sentiu xa de neno atracci\u00f3n polos asuntos militares, lendo na biblioteca familiar libros de artiller\u00eda, fortificaci\u00f3n e historia militar e intentou superar as s\u00faas limitaci\u00f3ns f\u00edsicas por medio de exercicios rigorosos e traballo duro. O xeneral Gannibal, amigo da familia, foi o seu valedor e quen convenceu ao seu pai para permitirlle entrar na carreira militar. Suvorov foi nomeado mosqueteiro do Rexemento Semenovsky en 1742 e en 1748 entrou no servizo activo, servindo no rexemento durante seis anos e medio, per\u00edodo no que continuou os seus estudos por libre e no Corpo de Cadetes e aprendeu varias linguas estranxeiras.\nPrimeiras acci\u00f3ns b\u00e9licas.\nEn 1754 adquiriu o rango de tenente primeiro, asignado nun rexemento de Nizhny Novgorod e de 1756 a 1758 serviu no ministerio de guerra. Durante a Guerra dos Sete Anos (1756\u20131763) xa como comandante primeiro foi transferido a Memel en 1759, entrando por primeira vez en combate o 14 de xullo dese ano. Baixo as ordes de William Fermor participou na batalla de Kunersdorf (12 de agosto) e na captura de Berl\u00edn en 1760 e ao ano seguinte estivo ao cargo das tropas que ti\u00f1an como misi\u00f3n protexer a retirada das tropas rusas ata Breslau, infrinxindo severas derrotas \u00e1s tropas prusianas. En 1762, con 33 anos foi promovido a coronel con mando no Rexemento de Infanter\u00eda de Astrac\u00e1n e entre 1763 e 1769 comandou un rexemento de infanter\u00eda en Novaja Ladoga, al\u00ed escribiu a s\u00faa obra \"Polkovoe u\u010dre\u017edenie\", onde plasmou o seu m\u00e9todo para a educaci\u00f3n e o adestramento das tropas. En setembro de 1768 ascendeu a brigadier. En 1769 durante a guerra coa Confederaci\u00f3n de Bar foi enviado a Polonia, onde aplicou as t\u00e1cticas aprendidas durante a Guerra dos Sete anos, mov\u00e9ndose constantemente polo pa\u00eds e atacando \u00e1s tropas enimigas sen descanso, logrando as\u00ed dispersar as forzas polacas ao mando de Pu\u0142aski, e capturou Cracovia facilitando o cami\u00f1o para a primeira partici\u00f3n de Polonia entre Austria, Prusia e Rusia, e en xaneiro de 1770 foi promovido ao rango de maior-xeneral e xa en setembro tras unha serie de vitorias sobre os polacos recibiu a s\u00faa primeira distinci\u00f3n, a Orde de Santa Ana; en outubro serviu como comandante das tropas rusas no distrito de Lublin, logo de sufrir un accidente estivo varios meses recuper\u00e1ndose e tras restablecerse, en maio de 1771 derrotou ao xeneral franc\u00e9s Charles Fran\u00e7ois Dumouriez na batalla de Lanckorona e en setembro de 1771 \u00e1 fronte de 900 homes derrotou os 5000 efectivos de Ogi\u0144ski en Sto\u0142owicze. A \u00faltima acci\u00f3n de Suvorov durante a guerra foi a toma do castelo de Cracovia que tomaran as forzas inimigas, e que capturou en abril de 1772 tras un asedio de tres meses.\nEn agosto de 1772 recibiu a condecoraci\u00f3n de terceiro grao da Orde de San Xurxo. Tras a guerra foi enviado a Finlandia para inspeccionar e reforzar a fronteira con Suecia e na Guerra Ruso-Turca de 1768\u20131774 realizou campa\u00f1as exitosas contra os turcos en 1773\u20131774, tomou a fortaleza de Tutrakan (na actual Bulgaria) en xu\u00f1o de 1773, recibindo o segundo grao da orde de San Xurxo. En xullo estivo ao mando da defensa de H\u00e2r\u0219ova (actual Roman\u00eda) lanzando un contraataque que derrotou \u00e1s forzas otom\u00e1ns que asediaban a cidade, en marzo de 1774 foi promovido a tenente xeneral, esas acci\u00f3ns supuxeron o comezo da s\u00faa reputaci\u00f3n militar, que se viu consolidada coa vitoria en xu\u00f1o na batalla de Kozluca que decidiu o destino da campa\u00f1a de 1774 e conduciu \u00e1 sinatura do tratado de K\u00fc\u00e7\u00fck Kaynarca. Tras a guerra estivo ao mando da 6\u00aa Divisi\u00f3n en Moscova e en agosto Suvorov recibiu ordes para suprimir a rebeli\u00f3n de Pugachev, que afirmaba ser o asasinado tsar Pedro III, pero ao chegar ao Volga atopouse con que o l\u00edder rebelde fora xa derrotado polo tenente coronel Johann von Michelsohnen. A comezos de setembro as tropas de Suvorov chegaron a Tsaritsyn, onde estaba Michelsohnen prepar\u00e1ndose para ir \u00e1 procura de Pugachev pero este fora traizoado polos seus seguidores cosacos que o fixeran prisioneiro, entreg\u00e1ndollo a Suvorov, que se dedicou a liquidar os grupos rebeldes que restaban e a pacificar a rexi\u00f3n. Pasou o ano 1775 f\u00f3ra de servizo tras a morte do seu pai, xestionando a herdanza recibida, e tras a s\u00faa volta en 1776 f\u00edxose cargo dunha divisi\u00f3n con sede en San Petersburgo.\nBatallas contra o Imperio Otom\u00e1n.\nEn novembro de 1776 marchou destinado a Crimea, a\u00ednda que pasou boa parte do ano 1777 nas s\u00faas propiedades por enfermidade, a fin do ano tivo un novo destino na rexi\u00f3n de Kuban e nos tres meses que permaneceu al\u00ed elaborou un sofisticado sistema de fortificaci\u00f3ns, combinando unidades fixas nas gornici\u00f3ns con unidades m\u00f3biles de reservistas para reforzar as gornici\u00f3ns en caso necesario. Tam\u00e9n estableceu unha rede de intelixencia para estar ao tanto das intenci\u00f3ns dos l\u00edderes da rexi\u00f3n e procurou establecer relaci\u00f3ns amigables coa poboaci\u00f3n, musulm\u00e1, da rexi\u00f3n. En 1778 conduciu un grupo de armenios de Crimea cara ao Don, establecendo o primeiro asentamento civil promovido polos rusos da rexi\u00f3n, Nakhichevan-na-Don (agora integrado na cidade de Rostov-na-Don). Entre 1778 e 1779 Suvorov serviu en de novo en Crimea coa misi\u00f3n de previr unha invasi\u00f3n otom\u00e1. Por mor da praga de peste que se estend\u00eda por Europa en 1778 tomou medidas hixi\u00e9nicas para evitar que se estendese pola rexi\u00f3n. En 1782 aplastou unha rebeli\u00f3n dos nogais. En 1786 promocionu a xeneral en xefe. Loitou contra os turcos na Guerra Ruso-Turca de 1787\u20131792 celebrando varias vitorias, a\u00ednda que resultou ferido d\u00faas veces no sitio de Kinburn (1787), e tomou parte tam\u00e9n no sitio de Ochakov, ga\u00f1ando en 1789 d\u00faas grandes vitorias, en Foc\u015fani e no r\u00edo Rymnik, por esta \u00faltima batalla Catarina a Grande creou para el e os seus descendentes o condado de \"Rymnik\" e o emperador Xos\u00e9 II f\u00edxoo conde do Sacro Imperio Romano.\nO 22 de decembro de 1790 Suvorov logrou facerse coa fortaleza, ata ent\u00f3n considerada impenetrable de Ismail en Besarabia. Considerada unha gran cat\u00e1strofe no Imperio Otom\u00e1n e que puxo fin \u00e1 guerra, en Rusia glorificouse no que se considera o primeiro himno nacional, \"Grom pobedy, razdavaysya!\"\nSupresi\u00f3n do levantamento polaco.\nInmediatamente despois de asinar a paz co Imperio Otom\u00e1n, Suvorov foi transferido a Polonia, onde asumiu o mando dun dos corpos do ex\u00e9rcito e participou na Batalla de Maciejowice, na que capturou ao comandante en xefe, Tadeusz Ko\u015bciuszko. O 4 de novembro de 1794 as forzas de Suvorov atacaron Varsovia e capturaron o suburbio de Praga, masacrando a aproximadamente 20.000 civ\u00eds rompendo o esp\u00edrito dos defensores e puxo fin \u00e1 Revolta de Ko\u015bciuszko. Non est\u00e1 claro o papel de Suvorov no masacre, que realizaron os cosacos que non estaban so o mando directo de Suvorov, algunhas fontes indican que Suvorov intentou parar o masacre ordenando a destruci\u00f3n da ponte sobre o r\u00edo V\u00edstula para evitar que chegase ata Varsovia. Outros historiadores negan iso e a maior\u00eda das fontes non fan referencia a que Suvorov fomentase ou intentase evitala.\nLogo de lograr a vitoria, foi promociado a mariscal de campo permanecendo en Polonia ata 1795, ano no que volveu a San Petersburgo. Tras a morte da emperatriz Catarina, non gozou do favor do seu sucesor, Paulo I.\nCampa\u00f1a en Italia.\nSuvorov pasou os anos seguintes nas s\u00faas propiedades de Konchanskoye preto de Borovichi, al\u00ed criticou as novas t\u00e1cticas militares e uniformes introducidos polo novo emperador, por\u00e9n en febreiro de 1799 o emperador mandouno chamar para combater \u00e1s forzas revolucionarias francesas en Italia. A campa\u00f1a comezou cunha serie de vitorias de Suvorov (Cassano d'Adda, Trebbia, e Novi), expulsando as tropas francesas f\u00f3ra de Italia, quedando tan s\u00f3 enclaves soltos nos Alpes Mar\u00edtimos e arredor de X\u00e9nova. Suvorov logrou o t\u00edtulo de \"pr\u00edncipe da Casa de Savoia\" da man do rei de Sarde\u00f1a.\nPero os acontecementos seguintes foron contra os rusos, Mass\u00e9na derrotou as forzas do xeneral Korsakov en Z\u00faric; abandonado polos austr\u00edacos, Suvorov tivo que retirarse a Vorarlberg para chegar ao alto Rin, onde estaban os cuarteis de inverno a trav\u00e9s dos dos Alpes cubertos de neve, pola s\u00faa retirada estrat\u00e9xica , logrou o t\u00edtulo de xeneral\u00edsimo de Rusia.\nA primeiros do ano 1800 Suvorov volveu a San Petersburgo, sen lograr conseguir unha audiencia co emperador, morrendo poucos d\u00edas despois."}
{"id": "271960", "revid": "25871", "url": "https://gl.wikipedia.org/wiki?curid=271960", "title": "Brasic\u00e1ceas", "text": "As brasic\u00e1ceas (Brassicaceae) ou cruc\u00edferas (Cruciferae) son unha familia de anxiospermas dicotiled\u00f3neas que se incl\u00faen na orde Brassicales. Constit\u00faen un grupo monofil\u00e9tico con arredor de 338 x\u00e9neros e 3.709 especies de plantas principalmente herb\u00e1ceas distribu\u00eddas en todo o globo, por\u00e9n se achan particularmente concentradas en \u00e1reas temperadas e fr\u00edas. Incl\u00faen cultivos de importancia econ\u00f3mica, tanto hort\u00edcolas, como ornamentais, oleaxinosos, forraxeiros e como condimentos. As\u00ed mesmo, incl\u00faen a unha especie que se considera un organismo modelo en investigaci\u00f3ns biol\u00f3xicas: \"Arabidopsis thaliana\"\nDescrici\u00f3n.\nHerbas anuais, bianuais ou perennes, con zume acuoso e frecuentemente picante, raras veces sufruticosas.\nPlantas de follas alternas ou en roseta, simples ou divididas, sen est\u00edpulas.\nFlores en cruz, hermafroditas, xeralmente actinomorfas, sen br\u00e1cteas; c\u00e1liz con 4 s\u00e9palos libres dispostos en dous verticilos d\u00edmeros, \u00e1s veces co baseamento lixeiramente xiboso (polo xeral, s\u00f3 dous deles); corola cun verticilo de catro p\u00e9talos alternos cos s\u00e9palos, \u00e1s veces en dous grupos, C 2 + 2; androceo normalmente con 6 estames, dispostos en dous verticilos: un externo con dous estames curtos, e un interno con catro estames longos, con nectarios basais; xineceo s\u00fapero, sinc\u00e1rpico, bicarpelar, co ovario xeralmente dividido en dous l\u00f3culos mediante un septo (tam\u00e9n chamado de disepimento) orixinado por crecemento das placentas. Inflorescencias en acios, corimbos ou umbelas.\nFroitos de tipo capsular dehiscentes mediante d\u00faas valvas, chamados s\u00edlicuas (poden ser latiseptas ou angustiseptas), ou excepcionalmente en lomentos, \u00e1s veces rematados nun bico est\u00e9ril.\nUsos.\nNesta familia at\u00f3panse boa parte das verduras de inverno, \"Brassica\" e os seus cultivares, que se encontra distribu\u00edda por todo o mundo e consta de especies de crecemento anual, bienal ou perenne. A\u00ednda que alg\u00fans membros te\u00f1en un alto contido de \u00e1cido er\u00facico, o que as converte en pouco axeitadas para consumir en grandes doses, todos os membros son comest\u00edbeis; por\u00e9n, uns saben mellor ca outros.\nEvoluci\u00f3n, filoxenia e taxonom\u00eda.\nO botanista austr\u00edaco August von Hayek, a seguir polo botanista alem\u00e1n Otto Eugen Schulz e o austr\u00edaco Erwin Emil Alfred Janchen forneceron a primeira teor\u00eda arredor da orixe da familia. Eles cr\u00edan que se orixinara nas Am\u00e9ricas a partir da subfamilia Cleomoideae de Caparidaceae a trav\u00e9s da tribo Theylopodieae (Stanleyeae) das brasic\u00e1ceas. Tal visi\u00f3n da escola xermana foi partillada por outros autores como o tax\u00f3nomo iraqu\u00ed, nacionalizado estadounidense, Ihsan Ali Al-Shehbaz e o armenio Arm\u00e9n Tajtadzhi\u00e1n. De feito, o americano Thomas Nuttall xa ti\u00f1a proposto contra o 1834 o nome Stanleyeae como unha familia distinta e intermedia entre as capar\u00e1ceas e mailas cruc\u00edferas, que inclu\u00eda os x\u00e9neros \"Stanleya\" e \"Warea\".\nOs estudos moleculares das brasic\u00e1ceas, que se empezaron a publicar a partir do comezo do s\u00e9culo XXI, demostraron claramente que \u2014pola contra\u2014 as brasic\u00e1ceas se orixinaran no Vello Mundo e que constit\u00faen un clado irm\u00e1n \u00e1s cleom\u00e1ceas.\nA idade da familia \u00e9 de 37,6 (24,2 a 49,4) mill\u00f3ns de anos. A an\u00e1lise filoxen\u00e9tica suxestiona que as brasic\u00e1ceas sufriron un r\u00e1pido per\u00edodo de diversificaci\u00f3n, logo da temper\u00e1 separaci\u00f3n da tribo Aethionemeae. A familia semella que se orixinou nun clima c\u00e1lido e h\u00famido aproximadamente hai 37 mill\u00f3ns de anos. A r\u00e1pida radiaci\u00f3n que ocorreu con posterioridade seica estivo causada polo arrefriamento global durante o Oligoceno sumada a un evento de duplicaci\u00f3n xen\u00f3mica. Este evento puido permitir \u00e1 familia adaptarse axi\u00f1a durante ese per\u00edodo de cambio clim\u00e1tico."}
{"id": "271961", "revid": "18868", "url": "https://gl.wikipedia.org/wiki?curid=271961", "title": "Brassicaceae", "text": ""}
{"id": "271962", "revid": "18868", "url": "https://gl.wikipedia.org/wiki?curid=271962", "title": "Cruc\u00edferas", "text": ""}
{"id": "271963", "revid": "1822", "url": "https://gl.wikipedia.org/wiki?curid=271963", "title": "Uvieo", "text": ""}
{"id": "271965", "revid": "1822", "url": "https://gl.wikipedia.org/wiki?curid=271965", "title": "Grado", "text": ""}
{"id": "271966", "revid": "1131", "url": "https://gl.wikipedia.org/wiki?curid=271966", "title": "Pilar Garc\u00eda Rego", "text": "Pilar Garc\u00eda Rego, nada en Cacheiras (Teo) o 29 de agosto de 1966, \u00e9 unha xornalista, presentadora e escritora galega.\nTraxectoria.\nXornalista.\nComezou a s\u00faa carreira profesional en Radio Galicia, na cadena SER a finais dos anos oitenta onde presentou e dirixiu varios programas como \"El \u00faltmo desv\u00e1n\". No ano 1989 comou a traballar como locutora na Televisi\u00f3n de Galicia. En 1990 copresentou \"Crocante\" con Alberto Avenda\u00f1o. Foi redactora de \"Cousas da Lingua\". A partir de aqu\u00ed fixo labores de redacci\u00f3n e presentaci\u00f3n en \"Esto \u00e9 noticia\" en 1995, programa que dirixiu na s\u00faa edici\u00f3n de fin de semana; \"De todo coraz\u00f3n\" (dende o 23 de setembro de 1996) con Iolanda V\u00e1zquez. Estivo na redacci\u00f3n dos primeiros talk shows da TVG como \"Bis a Vis\" ou \"Tardes con Ana\". Dende o 18 de maio de 1998 o concurso cultural \"Todos a bordo\" e, estreado o 20 de xaneiro de 2003, dirixiu \"O sabich\u00f3n\", un microespazo feito en colaboraci\u00f3n coa UE e outros programas especiais.\nEntre 2006 e 2013 presentou m\u00e1is de douscentos programas de \"Alal\u00e1\"., un dos espazos m\u00e1is premiados desta canle: ga\u00f1ou o Premio da Comunicaci\u00f3n 2007, o Premio da Cr\u00edtica de Galicia en 2007, Premio da Aula G\u00f3mes Mouro, Premio Recuncho da Palleta, Premio da Academia Espa\u00f1ola de TV, Premio Constantino Bell\u00f3n. Foi redactora do programa de m\u00fasica \"No bico un cantar\" dende o 23 de setembro de 2013.\nDesde 2013 presenta \"Zigzag diario\"., espazo cultural ga\u00f1ador de cinco Premios Mestre Mateo consecutivos, o premio da Gala do Libro Galego ou o Mart\u00edn C\u00f3dax a mellor programa de m\u00fasica.\nEscritora.\nComo escritora de ficci\u00f3n, realizou o gui\u00f3n de \"A casa do barqueiro\" (2002), proxecto de longametraxe. E goi guionista e/ou editora de series coma \"Avenida de Am\u00e9rica\", \"R\u00edas Baixas, Libro de Familia\" e \"O Faro\". \nPublicou en 2019 o seu primeiro poemario, \"Sandalias verdes zapatou azuis e cans negros\" editado por Xerais. No 2021 participou no \"Manifesto 25-N 30 voces pola eliminaci\u00f3n da violencia contra a muller\" e no n\u00famero 229 da revista \"Grial\". O mesmo ano publicou \"Humanario\" coa Editorial Galaxia.\nEn 2023 prologou o libro \"As que dormen entre o centeo\", primeiro libro de partituras de gaiteiras da Asociaci\u00f3n de Gaiteiros Galegos."}
{"id": "271967", "revid": "27155", "url": "https://gl.wikipedia.org/wiki?curid=271967", "title": "Brasic\u00e1cea", "text": ""}
{"id": "271968", "revid": "5863", "url": "https://gl.wikipedia.org/wiki?curid=271968", "title": "Pilar G. Rego", "text": ""}
{"id": "271969", "revid": "22570", "url": "https://gl.wikipedia.org/wiki?curid=271969", "title": "PO-211", "text": "A PO-211 \u00e9 unha estrada secundaria que une a vila de Silleda coa estaci\u00f3n de Silleda, situada na parroquia do Castro. Ten unha lonxitude de 3.51 quil\u00f3metros\nHistoria.\nA s\u00faa construci\u00f3n debeuse a ser a v\u00eda de comunicaci\u00f3n da vila de Silleda co ferrocarril, xa que este non atravesaba a parroquia hom\u00f3nima.\nPercorrido e caracter\u00edsticas.\nEsta estrada arranca no centro de Silleda, na N-525, e discorre polas r\u00faas Progreso (antiga r\u00faa Jos\u00e9 Antonio) e Estrada da Estaci\u00f3n. Pasado o quil\u00f3metro 1, enlaza cun dos accesos o recinto feiral da Feira Internacional de Galicia. Xa na parroquia do Castro, cruza a AP-53 mediante un viaduto, tras o cal se bifurca: a propia PO-211 pasa a ser unha sinxela pista mentres que outra parte continua para unirse coa parroquia de Merza, en Vila de Cruces. Tras este desdobramento, continua a PO-211 cara a estaci\u00f3n do ferrocarril pasando antes a car\u00f3n da igrexa parroquial."}
{"id": "271970", "revid": "22570", "url": "https://gl.wikipedia.org/wiki?curid=271970", "title": "PO-201", "text": "A PO-201 \u00e9 unha estrada secundaria que une a vila de Silleda coa PO-534, na parroquia de Laro. Ten unha lonxitude de 7,84 quil\u00f3metros.\nPercorrido e caracter\u00edsticas.\nO sinuoso trazado inicial foi modificado arredor do ano 2007, elimin\u00e1ndose gran parte das s\u00faas curvas e aumentando a anchura do vial. A estrada arranca na PO-2205, no cruzamento situado entre o parque municipal das Pedrosas e o cemiterio de Silleda. Cruza o r\u00edo da Gouxa e int\u00e9rnanse na parroquia de Siador atravesando o lugar do Marco. Xa na parroquia de Cortegada, discorre a car\u00f3n do Burgo e destaca a longa recta dos Chaos. Atravesa despois Oleiros e dous lugares desta parroquia: O Carballo e Pazos. Continua logo ata enlazar nunha rotonda coa PO-534, co\u00f1ecida como a estrada do Cand\u00e1n."}
{"id": "271971", "revid": "89787", "url": "https://gl.wikipedia.org/wiki?curid=271971", "title": "Juli\u00e1n Elvira", "text": "Juli\u00e1n Elvira \u00e9 un frautista espa\u00f1ol, co\u00f1ecido pola invenci\u00f3n da frauta pr\u00f3nomo. \u00c9 considerado por alg\u00fans cr\u00edticos como o nome de referencia no que respecta \u00e1 m\u00fasica contempor\u00e1nea e de vangarda no Estado espa\u00f1ol, realizando estreas de numerosas composici\u00f3ns, entre as que destaca a estrea espa\u00f1ola do ciclo \"Carceri d\u2019Invenzione\" de Brian Ferneyhough, e fac\u00e9ndoo adicatario de numerosas obras para frauta.\nTraxectoria.\nRealizou os seus estudos no Real Conservatorio Superior de M\u00fasica de Madrid, onde recibiu unha formaci\u00f3n cl\u00e1sica. En 1996 trasladouse a Budapest (Hungr\u00eda) para cursar estudos de posgrao en ac\u00fastica da frauta na Budapesti Corvinus Egyetem da capital h\u00fangara. En Budapest co\u00f1eceu ao Istvan Matuz, creador da teor\u00eda Complex, unha teor\u00eda que chamou a atenci\u00f3n de Elvira, que dende ese momento profundizar\u00eda na mesma para chegar a s\u00faa materializaci\u00f3n coa creaci\u00f3n da \"frauta definitiva\", a frauta pr\u00f3nomo.\nFoi solista da Banda Sinf\u00f3nica de Madrid, traballo que delegou para realizar traballos de investigaci\u00f3n e interpretaci\u00f3n fraut\u00edstica que o levaron a ofrecer conferencias e concertos por todo o mundo. Como froito do seu labor de investigaci\u00f3n naceu en 1998 o seu primeiro traballo, \"Expiral\", que o definiu como un co\u00f1ecedor exhaustivo da frauta, as novas tendencias e correntes, situ\u00e1ndoo \u00e1 vangarda tanto como creador como no eido interpretativo.\nEn 2002 produciu o seu segundo traballo, \"Ira\", tam\u00e9n dentro dun marco multidisciplinar a partir do desenvolvemento de novas tecnolox\u00edas e estruturas. Dous anos m\u00e1is tarde, seguindo na mesma li\u00f1a mais cunha mirada e atenci\u00f3n nos m\u00e1is novos, creou \"Tubocatessen\".\nO seu proxecto, \"3.1 Culturas\" (2009) levouno ao Xap\u00f3n, Siria e a India, estudando a s\u00faa cultura e m\u00fasica para presentar o seu novo instrumento por todo o mundo.\nDende 1997 compaxina o seu labor na Banda Sinf\u00f3nica de Madrid coa creaci\u00f3n e a investigaci\u00f3n musical con especial \u00e9nfase nos sons das frautas do mundo, a m\u00fasica electr\u00f3nica, a improvisaci\u00f3n e a vangarda. Juli\u00e1n Elvira imparte clases na Academia de M\u00fasica Maese Pedro de Madrid e nos cursos propostos pola Universidade Complutense da capital espa\u00f1ola.\nInstrumentos.\nJuli\u00e1n Elvira recibiu formaci\u00f3n cl\u00e1sica no Real Conservatorio Superior de M\u00fasica de Madrid na especialidade de frauta travesa, instrumento co que desenvolve a s\u00faa actividade profesional na Banda Sinf\u00f3nica de Madrid. Logo de m\u00e1is de 10 anos de investigaci\u00f3n, en 2009 se completa, grazas ao traballo do construtor de frautas brit\u00e1nico Stephen Wessel, a creaci\u00f3n da frauta pr\u00f3nomo, un instrumento \u00fanico e de produci\u00f3n propia creado segundo os principios da teor\u00eda C\u00f3mplex e que sup\u00f3n un paso m\u00e1is na evoluci\u00f3n da frauta travesa dende as modificaci\u00f3ns realizadas por Theobald Boehm.\nDiscograf\u00eda.\nTen realizado numerosas gravaci\u00f3ns para Radio Nacional de Espa\u00f1a, Televisi\u00f3n Espa\u00f1ola, Sello Autor, Plataforma LTW, Verso, e Serie Phonos. A s\u00faa discograf\u00eda como solista conta con tres traballos que presentan m\u00fasica para frauta soa e electr\u00f3nica de nome como Halftter, Posadas, Rueda, S\u00e1nches-Verd\u00fa, Jim\u00e9nez, Lewin-Richter, Brnic, Dur\u00e1n-Loriga ou Polonio."}
{"id": "271972", "revid": "1888", "url": "https://gl.wikipedia.org/wiki?curid=271972", "title": "Patria Galega", "text": "Patria Galega foi un peri\u00f3dico editado na Habana entre 1941 e 1961.\nHistoria e caracter\u00edsticas.\nApareceu en decembro de 1941. Peri\u00f3dico mensual e biling\u00fce. Fundado e dirixido por Fuco G\u00f3mez e administrado primeiro por C\u00e1ndido Navarro e despois por Ram\u00f3n Vidal. Nos primeiros n\u00fameros aparece como \"\u00d3rgao ofizial do Juntoiro do mesmo nome\". Tivo unha suspensi\u00f3n temporal de 1945 a 1948, cara 1955 hai algunhas mudanzas na redacc\u00f3n e aparece Amalia Rivas (a muller de Fuco G\u00f3mez) como contadora; en 1960 aparece unicamente Fuco G\u00f3mez como director e Amalia Rivas como administradora, e pasou a subtitularse \"Voceiro da Galiza li\u00eddima\". Entre os colaboradores figuraron Jos\u00e9 V\u00e1zquez Bedia, Pedro Mart\u00ednez e alg\u00fans poetas latinoamericanos. Mantivo unha posici\u00f3n nacionalista. Con presenza da lingua galega. Dest\u00e1canse as figuras de Rosal\u00eda de Castro e de Jos\u00e9 Mart\u00ed. Desapareceu en decembro de 1961."}
{"id": "271973", "revid": "1888", "url": "https://gl.wikipedia.org/wiki?curid=271973", "title": "Fuco G\u00f3mez G\u00f3mez", "text": ""}
{"id": "271976", "revid": "23204", "url": "https://gl.wikipedia.org/wiki?curid=271976", "title": "Distrito de Aquisgr\u00e1n", "text": "Aquisgr\u00e1n ou Aachen, (en alem\u00e1n: \"Kreis Aachen\") \u00e9 un distrito da parte m\u00e1is occidental do estado federal de Renania do Norte-Westfalia e forma parte da Eurorexi\u00f3n Mosa-Rin e da rexi\u00f3n de Colonia, historicamente prov\u00e9n do distrito de \"Landkreis Aachen\".\nComposici\u00f3n del Distrito.\nO distrito de Aquisgr\u00e1n conten diversos concellos e cidades poboadas por entre 25.000 e 60.000 habitantes:"}
{"id": "271977", "revid": "29398", "url": "https://gl.wikipedia.org/wiki?curid=271977", "title": "Distrito de Aachen", "text": ""}
{"id": "271978", "revid": "23204", "url": "https://gl.wikipedia.org/wiki?curid=271978", "title": "Stolberg", "text": "Stolberg \u00e9 unha cidade de Alema\u00f1a, situada no Distrito de Aquisgr\u00e1n, Estado Federal de Renania do Norte-Westfalia."}
{"id": "271981", "revid": "5863", "url": "https://gl.wikipedia.org/wiki?curid=271981", "title": "Tierra Gallega (Montevideo)", "text": "Tierra Gallega foi un semanario editado en Montevideo entre 1917 e 1918.\nHistoria e caracter\u00edsticas.\nApareceu o 11 de febreiro de 1917. O seu fundador e director foi Xos\u00e9 Mar\u00eda Barreiro, ata o n\u00famero 40, cando se encargou da direcci\u00f3n Miguel Barros Castro. O secretario de redacci\u00f3n era \u00c1ngel Aller. Realizou un intenso labor a prol da uni\u00f3n dos galegos residentes en Montevideo e para difundir a literatura galega. Tam\u00e9n publicou follet\u00edns de tem\u00e1tica galega. Cesou a s\u00faa publicaci\u00f3n o 28 de abril de 1918. Foi continuado por \"Galicia Nueva\"."}
{"id": "271982", "revid": "89787", "url": "https://gl.wikipedia.org/wiki?curid=271982", "title": "Modus operandi", "text": "Modus operandi \u00e9 unha locuci\u00f3n latina que significa literalmente \"modo de operar\". Ref\u00edrese ao xeito de proceder dunha persoa ou dun grupo de persoas. \u00c9 unha expresi\u00f3n latina de uso frecuente tanto en galego como noutras linguas occidentais. O plural \u00e9 \"modi operandi\" (\"modos de funcionamento\"). Na linguaxe com\u00fan, esta expresi\u00f3n ref\u00edrese ao xeito habitual ou caracter\u00edstica de actuar dunha persoa ou dun grupo, e pode ser utilizada en numerosos contextos: organizacional, lox\u00edstico, profesional e cient\u00edfico.\nEn criminal\u00edstica, \u00fasase para referirse a como actuou o delincuente nunha ou diversas ocasi\u00f3ns, as\u00ed como para establecer unha pauta de comportamento en diversos crimes dunha mesma persoa; en concreto, ref\u00edrese ao modo de funcionamento t\u00edpico dun criminal, e aos xeitos de reaccionar fronte \u00e1s situaci\u00f3ns.\nA expresi\u00f3n util\u00edzase a mi\u00fado no traballo da polic\u00eda cando se fala dun delito e de facer fronte aos m\u00e9todos empregados polos delincuentes. Tam\u00e9n se utiliza en perf\u00eds criminais, onde pode axudar na procura de pistas sobre a psicolox\u00eda do delincuente. Consiste, basicamente, no exame das acci\u00f3ns utilizadas polo individuo para executar o crime, evitar a s\u00faa detecci\u00f3n e/ou facilitar o escape. O \"modus operandi\" dun sospeitoso pode axudar \u00e1 s\u00faa identificaci\u00f3n, aprehensi\u00f3n, ou represi\u00f3n, e tam\u00e9n pode utilizarse para determinar os v\u00ednculos entre os crimes.\nNo mundo empresarial, o \"modus operandi\" util\u00edzase para describir o medio preferido dunha empresa para facer negocios e a interacci\u00f3n con outras empresas."}
{"id": "271983", "revid": "5863", "url": "https://gl.wikipedia.org/wiki?curid=271983", "title": "R\u00f3sidas", "text": ""}
{"id": "271984", "revid": "10599", "url": "https://gl.wikipedia.org/wiki?curid=271984", "title": "Sevilla FC B", "text": ""}
{"id": "271985", "revid": "10599", "url": "https://gl.wikipedia.org/wiki?curid=271985", "title": "Sevilla F\u00fatbol Club B", "text": ""}
{"id": "271986", "revid": "56817", "url": "https://gl.wikipedia.org/wiki?curid=271986", "title": "O Cebreiro, O Cebreiro, Pedrafita do Cebreiro", "text": "O Cebreiro \u00e9 un lugar da parroquia do Cebreiro, no concello lucense de Pedrafita do Cebreiro. Segundo o padr\u00f3n municipal (INE\u00a02013) ten 27 habitantes (15 homes e 12 mulleres)."}
{"id": "271987", "revid": "22570", "url": "https://gl.wikipedia.org/wiki?curid=271987", "title": "Fonteferreira, O Cebreiro, Pedrafita do Cebreiro", "text": "Fonteferreira \u00e9 un lugar da parroquia do Cebreiro, no concello lucense de Pedrafita do Cebreiro. Segundo o padr\u00f3n municipal (INE\u00a02013) ten 18 habitantes (9 homes e 9 mulleres)."}
{"id": "271988", "revid": "85894", "url": "https://gl.wikipedia.org/wiki?curid=271988", "title": "Foxos, O Cebreiro, Pedrafita do Cebreiro", "text": "Foxos \u00e9 un lugar da parroquia do Cebreiro, no concello lucense de Pedrafita do Cebreiro. Segundo o padr\u00f3n municipal (INE\u00a02013) ten 36 habitantes (18 homes e 18 mulleres)."}
{"id": "271989", "revid": "56817", "url": "https://gl.wikipedia.org/wiki?curid=271989", "title": "A Lag\u00faa, O Cebreiro, Pedrafita do Cebreiro", "text": "A Lag\u00faa \u00e9 un lugar da parroquia do Cebreiro, no concello lucense de Pedrafita do Cebreiro. Segundo o padr\u00f3n municipal (INE\u00a02013) ten 14 habitantes (8 homes e 6 mulleres)."}
{"id": "271991", "revid": "1131", "url": "https://gl.wikipedia.org/wiki?curid=271991", "title": "A Moeda, O Cebreiro, Pedrafita do Cebreiro", "text": "A Moeda \u00e9 un lugar da parroquia do Cebreiro, no concello lucense de Pedrafita do Cebreiro. Segundo o padr\u00f3n municipal (INE\u00a02013) ten 2 habitantes (un home e unha muller)."}
{"id": "271992", "revid": "56817", "url": "https://gl.wikipedia.org/wiki?curid=271992", "title": "A Pedri\u00f1a, O Cebreiro, Pedrafita do Cebreiro", "text": "A Pedri\u00f1a \u00e9 un lugar da parroquia do Cebreiro, no concello lucense de Pedrafita do Cebreiro. Segundo o padr\u00f3n municipal (INE\u00a02013) ten 2 habitantes (un home e unha muller)."}
{"id": "271993", "revid": "85894", "url": "https://gl.wikipedia.org/wiki?curid=271993", "title": "A Pena da Seara, O Cebreiro, Pedrafita do Cebreiro", "text": "A Pena da Seara \u00e9 un lugar da parroquia do Cebreiro, no concello lucense de Pedrafita do Cebreiro."}
{"id": "271994", "revid": "5863", "url": "https://gl.wikipedia.org/wiki?curid=271994", "title": "Fonfr\u00eda, Fonfr\u00eda, Pedrafita do Cebreiro", "text": ""}
{"id": "271995", "revid": "5807269", "url": "https://gl.wikipedia.org/wiki?curid=271995", "title": "Hospital, Hospital, Pedrafita do Cebreiro", "text": "Hospital \u00e9 un lugar da parroquia do Hospital no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 23 habitantes (11 homes e 12 mulleres)."}
{"id": "271996", "revid": "22570", "url": "https://gl.wikipedia.org/wiki?curid=271996", "title": "Teixoeiras, Hospital, Pedrafita do Cebreiro", "text": "Teixoeiras \u00e9 un lugar da parroquia do Hospital no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 12 habitantes (5 homes e 7 mulleres)."}
{"id": "271997", "revid": "85894", "url": "https://gl.wikipedia.org/wiki?curid=271997", "title": "Vilar\u00edn do Monte, Hospital, Pedrafita do Cebreiro", "text": "Vilar\u00edn do Monte \u00e9 un lugar da parroquia do Hospital no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 19 habitantes (9 homes e 10 mulleres)."}
{"id": "271999", "revid": "6163727", "url": "https://gl.wikipedia.org/wiki?curid=271999", "title": "Brimbeira, Li\u00f1ares, Pedrafita do Cebreiro", "text": "Brimbeira \u00e9 un lugar da parroquia de Li\u00f1ares no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 2 habitantes (2 homes e ningunha mulleres)."}
{"id": "272000", "revid": "56817", "url": "https://gl.wikipedia.org/wiki?curid=272000", "title": "Celeir\u00f3, Li\u00f1ares, Pedrafita do Cebreiro", "text": "Celeir\u00f3 \u00e9 un lugar da parroquia de Li\u00f1ares no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 31 habitantes (19 homes e 12 mulleres)."}
{"id": "272001", "revid": "56817", "url": "https://gl.wikipedia.org/wiki?curid=272001", "title": "Coterces, Li\u00f1ares, Pedrafita do Cebreiro", "text": "Coterces \u00e9 un lugar da parroquia de Li\u00f1ares no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 16 habitantes (11 homes e 5 mulleres)."}
{"id": "272002", "revid": "5807271", "url": "https://gl.wikipedia.org/wiki?curid=272002", "title": "Li\u00f1ares, Li\u00f1ares, Pedrafita do Cebreiro", "text": "Li\u00f1ares \u00e9 un lugar da parroquia de Li\u00f1ares no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 18 habitantes (9 homes e 9 mulleres)."}
{"id": "272003", "revid": "88215", "url": "https://gl.wikipedia.org/wiki?curid=272003", "title": "David Prieto", "text": "David Prieto G\u00e1lvez, nado en Sevilla o 2 de xaneiro de 1983, \u00e9 un futbolista profesional espa\u00f1ol que actualmente xoga como defensa central no Club Deportivo Lugo.\nTraxectoria.\nComezo no Sevilla.\nDavid Prieto formouse na canteira do Sevilla F\u00fatbol Club, conseguindo chegar at\u00e9 o filial, o Sevilla Atl\u00e9tico, na tempada 2002-03. Con todo, o primeiro ano foi cedido ao Jerez CF estreme\u00f1o. Xa no filial sevillista na seguinte tempada afianzouse no eixo central da defensa, chegando a xogar 35 partidos que serviron ao equipo para meterse na promoci\u00f3n de ascenso \u00e1 Segunda Divisi\u00f3n como terceiro clasificado. Por\u00e9n, na posterior fase de ascenso o club non consegue subir a categor\u00eda de prata. Na seguinte campa\u00f1a o equipo acaba a liga na primeira posici\u00f3n do Grupo 4, a\u00ednda que de novo volve a fallar na s\u00faa tentativa de ascenso nas eleiminatorias. As\u00ed a todo a decepci\u00f3n de David tras non obter o ascenso viuse acougada ao conseguir debutar co primeiro equipo na Primeira Divisi\u00f3n.\nNa s\u00faa terceira tempada seguiu xogando co Sevilla Atl\u00e9tico, onde por terceira vez consecutiva clasificase para xogar a promoci\u00f3n de ascenso a Segunda. Esta vez o equipo terminou a liga na terceira posici\u00f3n, repetenido de novo a historia dos anos anteriores nas que non conseguiron o ascenso. Doutra banda, David Prieto segu\u00eda a xogar co primeiro equipo. Debido aos seus partidos na Primeira Divisi\u00f3n co primeiro equipo e os fallos nas tentativas de ascenso \u00e1 Segunda Divis\u00f3n, para non frear a traxectoria do xogador e obter experiencia o club toma a decisi\u00f3n de procurarlle unha sa\u00edda en calidade de cedido na Segunda categor\u00eda.\nSegunda Divisi\u00f3n.\nFinalmente o xogador recala para a tempada 2006-07 no Xerez Club Deportivo da Segunda Divisi\u00f3n. Ese ano \u00e9 unha das revelaci\u00f3ns da Liga, demostrando un gran nivel nun Xerez no que disputa 38 partidos da competici\u00f3n. A pesar da gran tempada realizada, David Prieto segue sen ter un sitio no Sevilla FC. Por\u00e9n, o ascenso a Segunda do Sevilla Atl\u00e9tico fai que o central regrese \u00e1 casa sevillista para xogar no filial na tempada 2007-08. Tras a volta desde o equipo de Jerez de los Caballeros ao Sevilla Atl\u00e9tico, o filial sevillista conv\u00e9rtese contra todo progn\u00f3stico no equipo revelaci\u00f3n dos recentemente ascendidos. Tras pasar unha campa\u00f1a tranquila nos postos medios-altos da t\u00e1boa, acaba na novena posici\u00f3n, xogando David un total de 26 partidos. A s\u00faa continuidade no filial viuse interrompida polas convocatorias co primeiro equipo onde Juande Ramos v\u00eda nel unha promesa para o Sevilla FC con moito que achegar. En total Prieto xogou nove partidos, dos cales oito f\u00edxoo como titular disputando todos os minutos.\nNa tempada 2008-09, Prieto pasa ser definitivamente parte do cadro de xogadores do primeiro equipo do Sevilla F\u00fatbol Club, sendo o encargado de levar o dorsal n\u00famero 16 que se deixou vacante o falecemento de Antonio Puerta. No seu primeiro ano como xogador exclusivo de Primeira Divisi\u00f3n consegue xogar 13 partidos de Liga, todos como titular. No ver\u00e1n de 2009, Manolo Jim\u00e9nez notifica a David Prieto que non conta con el para a pr\u00f3xima campa\u00f1a de Liga, xa que era o \u00faltimo central co que contar\u00eda no cadro de xogadores, recomend\u00e1ndolle as\u00ed que se buscase equipo.\nRegreso a Segunda Divis\u00f3n.\nTras as palabras do t\u00e9cnico sevillista e a procura do Xerez por atopar centrais, o Sevilla e o Xerez acaban chegando a un acordo para a incorporaci\u00f3n como cedido no seu debut en Primeira Divisi\u00f3n (tempada 2009-10). Unha das claves da fichaxe foi a gran relaci\u00f3n que mante\u00f1en o Sevilla e o Xerez, as\u00ed como o ano que David xa pasara al\u00ed na tempada 2006-07. Tras xogar 21 partidos en Primeira, 20 deles como titular, ao ano seguinte \u00e9 cedido de novo, esta vez na Segunda Divisi\u00f3n, para formar parte do ambicioso proxecto para retomar a categor\u00eda do recentemente descendido Club Deportivo Tenerife. Tras un ano no club canario, ficha polo C\u00f3rdoba Club de F\u00fatbol, onde permanece outra tempada. En xullo de 2012 an\u00fanciase a s\u00faa incorporaci\u00f3n, por terceira vez en seis anos, ao Xerez Club Deportivo, onde permanecer\u00eda at\u00e9 o final de tempada. Tras os problemas extradeportivos do Xerez, Prieto comeza a tempada 2013-14 sen equipo, at\u00e9 que o 4 de febreiro de 2014 an\u00fanciase a s\u00faa incorporaci\u00f3n ao Club Deportivo Lugo de novo na Segunda Divisi\u00f3n. No club galego xoga tan s\u00f3 4 partidos no que resta de campa\u00f1a, polo que o club lucense non lle ofrece renovar. Tras estar o ver\u00e1n sen equipo, asina polo Real Murcia para xogar Segunda Divisi\u00f3n B."}
{"id": "272004", "revid": "23204", "url": "https://gl.wikipedia.org/wiki?curid=272004", "title": "Chan de Pena, Lousada, Pedrafita do Cebreiro", "text": "Chan de Pena \u00e9 un lugar da parroquia de Lousada no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 26 habitantes (18 homes e 8 mulleres)."}
{"id": "272005", "revid": "85894", "url": "https://gl.wikipedia.org/wiki?curid=272005", "title": "Lousada, Lousada, Pedrafita do Cebreiro", "text": "Lousada \u00e9 un lugar da parroquia de Lousada no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 15 habitantes (8 homes e 7 mulleres)."}
{"id": "272006", "revid": "22570", "url": "https://gl.wikipedia.org/wiki?curid=272006", "title": "Rabaceira, Lousada, Pedrafita do Cebreiro", "text": "Rabaceira \u00e9 un lugar da parroquia de Lousada no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 17 habitantes (8 homes e 9 mulleres)."}
{"id": "272007", "revid": "85894", "url": "https://gl.wikipedia.org/wiki?curid=272007", "title": "Santalla, Lousada, Pedrafita do Cebreiro", "text": "Santalla \u00e9 un lugar da parroquia de Lousada no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 34 habitantes (22 homes e 12 mulleres)."}
{"id": "272008", "revid": "85894", "url": "https://gl.wikipedia.org/wiki?curid=272008", "title": "Sisto, Lousada, Pedrafita do Cebreiro", "text": "Sisto \u00e9 un lugar da parroquia de Lousada no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 18 habitantes (9 homes e 9 mulleres)."}
{"id": "272009", "revid": "22570", "url": "https://gl.wikipedia.org/wiki?curid=272009", "title": "Trabazas, Lousada, Pedrafita do Cebreiro", "text": "Trabazas \u00e9 un lugar da parroquia de Lousada no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 14 habitantes (9 homes e 5 mulleres)."}
{"id": "272010", "revid": "5807308", "url": "https://gl.wikipedia.org/wiki?curid=272010", "title": "Louzarela, Louzarela, Pedrafita do Cebreiro", "text": "Louzarela \u00e9 un lugar da parroquia de Louzarela no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 60 habitantes (31 homes e 29 mulleres)."}
{"id": "272011", "revid": "5807309", "url": "https://gl.wikipedia.org/wiki?curid=272011", "title": "Val de Fari\u00f1a, Louzarela, Pedrafita do Cebreiro", "text": "Val de Fari\u00f1a \u00e9 un lugar da parroquia de Louzarela no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 8 habitantes (6 homes e 2 mulleres)."}
{"id": "272012", "revid": "85894", "url": "https://gl.wikipedia.org/wiki?curid=272012", "title": "Pacios, Pacios, Pedrafita do Cebreiro", "text": "Pacios \u00e9 un lugar da parroquia de Pacios no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 36 habitantes (20 homes e 16 mulleres)."}
{"id": "272013", "revid": "85894", "url": "https://gl.wikipedia.org/wiki?curid=272013", "title": "Seixo, Pacios, Pedrafita do Cebreiro", "text": "Seixo \u00e9 un lugar da parroquia de Pacios no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 32 habitantes (17 homes e 15 mulleres)."}
{"id": "272014", "revid": "98629", "url": "https://gl.wikipedia.org/wiki?curid=272014", "title": "Enchanted", "text": "Enchanted \u00e9 un filme estadounidense dirixido por Kevin Lima que se estreou no 2007.\nSinopse.\nHistoria da princesa Giselle (Amy Adams), que \u00e9 transportada por un feitizo da malvada ra\u00ed\u00f1a Narissa (Susan Sarandon) dende o seu mundo m\u00e1xico \u00e1 moderna e ca\u00f3tica Nova York. Giselle nam\u00f3rase dun avogado divorciado, encantador pero nada perfecto (Patrick Dempsey) que decide axudala. Malia que no seu mundo est\u00e1 prometida \u00f3 pr\u00edncipe de conto de fadas (James Marsden), a princesa ter\u00e1 que elixir entre o amor ideal e o real."}
{"id": "272015", "revid": "85894", "url": "https://gl.wikipedia.org/wiki?curid=272015", "title": "Busmull\u00e1n, Padornelo, Pedrafita do Cebreiro", "text": "Busmull\u00e1n \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 9 habitantes (3 homes e 6 mulleres).\nEste top\u00f3nimo tr\u00e1tase dunha errata do Nomencl\u00e1tor de Galicia, xa que a forma correcta \u00e9 Busnull\u00e1n."}
{"id": "272016", "revid": "85894", "url": "https://gl.wikipedia.org/wiki?curid=272016", "title": "O Lago, Padornelo, Pedrafita do Cebreiro", "text": "O Lago \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 3 habitantes (2 homes e unha muller)."}
{"id": "272017", "revid": "85894", "url": "https://gl.wikipedia.org/wiki?curid=272017", "title": "A Mata, Padornelo, Pedrafita do Cebreiro", "text": "A Mata \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 4 habitantes (3 homes e unha muller)."}
{"id": "272018", "revid": "85894", "url": "https://gl.wikipedia.org/wiki?curid=272018", "title": "Modreiro, Padornelo, Pedrafita do Cebreiro", "text": "Modreiro \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 11 habitantes (5 homes e 6 mulleres)."}
{"id": "272019", "revid": "85894", "url": "https://gl.wikipedia.org/wiki?curid=272019", "title": "Padornelo, Padornelo, Pedrafita do Cebreiro", "text": "Padornelo \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 14 habitantes (5 homes e 9 mulleres)."}
{"id": "272021", "revid": "85894", "url": "https://gl.wikipedia.org/wiki?curid=272021", "title": "Pallarvello, Padornelo, Pedrafita do Cebreiro", "text": "Pallarvello \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 11 habitantes (8 homes e 3 mulleres)."}
{"id": "272022", "revid": "85894", "url": "https://gl.wikipedia.org/wiki?curid=272022", "title": "A Porf\u00eda, Padornelo, Pedrafita do Cebreiro", "text": "A Porf\u00eda \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 11 habitantes (5 homes e 6 mulleres)."}
{"id": "272023", "revid": "85894", "url": "https://gl.wikipedia.org/wiki?curid=272023", "title": "Sabugos, Padornelo, Pedrafita do Cebreiro", "text": "Sabugos \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 20 habitantes (13 homes e 7 mulleres)."}
{"id": "272024", "revid": "85894", "url": "https://gl.wikipedia.org/wiki?curid=272024", "title": "Temple, Padornelo, Pedrafita do Cebreiro", "text": "Temple \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 14 habitantes (7 homes e 7 mulleres)."}
{"id": "272025", "revid": "85894", "url": "https://gl.wikipedia.org/wiki?curid=272025", "title": "Vilanova, Padornelo, Pedrafita do Cebreiro", "text": "Vilanova \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 2 habitantes (un home e unha muller)."}
{"id": "272026", "revid": "85894", "url": "https://gl.wikipedia.org/wiki?curid=272026", "title": "Vilaverde, Padornelo, Pedrafita do Cebreiro", "text": "Vilaverde \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 10 habitantes (7 homes e 3 mulleres)."}
{"id": "272027", "revid": "1131", "url": "https://gl.wikipedia.org/wiki?curid=272027", "title": "Pedrafita do Cebreiro, Pedrafita do Cebreiro, Pedrafita do Cebreiro", "text": "Pedrafita do Cebreiro \u00e9 un lugar da parroquia de Pedrafita do Cebreiro no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 225 habitantes (110 homes e 115 mulleres). \u00c9 a capital do concello ao que lle d\u00e1 nome."}
{"id": "272028", "revid": "98629", "url": "https://gl.wikipedia.org/wiki?curid=272028", "title": "Nosotros los nobles", "text": "Nosotros los nobles \u00e9 un filme mexicano dirixido por Gary Alazraki que se estreou no 2013.\nSinopse.\nGerm\u00e1n Noble \u00e9 un rico e poderoso empresario de Cidade de M\u00e9xico que ten tres fillos fr\u00edvolos e consentidos. Para evitar que o seu grande imperio empresarial desapareza cando el xa non estea, decide finxir a bancarrota para darlles unha lecci\u00f3n sobre o duro que \u00e9 ga\u00f1alos cartos co traballo."}
{"id": "272031", "revid": "23204", "url": "https://gl.wikipedia.org/wiki?curid=272031", "title": "Emilio Gonz\u00e1lez Fern\u00e1ndez", "text": "Emilio Gonz\u00e1lez Fern\u00e1ndez, nado en Santiago de Compostela o 17 de abril de 1943, \u00e9 un psiquiatra e escritor galego.\nTraxectoria.\nM\u00e9dico especialista en Psiquiatr\u00eda e doutor en Antropolox\u00eda Social. De 1970 a 1978 exerceu de M\u00e9dico Rural no Concello de Cotobade e Rodeiro. De 1970 a 1975 foi Xefe Cl\u00ednico do Psiqui\u00e1trico de Conxo, coincidindo coa reforma desta instituci\u00f3n. Fundador e Director do Centro Psicosocial de Ferrol (1976-1978). Foi psiquiatra do Hospital Cl\u00ednico de Santiago e profesor asociado de Psiquiatr\u00eda da Facultade de Medicina de Santiago. Experto en temas de Sa\u00fade Mental Comunitaria e de Antropolox\u00eda aplicada \u00e1 Sa\u00fade, \u00e9 membro da Secci\u00f3n de Etnomedicina do Museo do Pobo Galego. Nas primeiras elecci\u00f3ns democr\u00e1ticas foi elixido concelleiro de Santiago de Compostela por Unidade Galega.\nCondena por abuso sexual.\nNo ano 2003 foi declarado culpable dun delito de abusos sexuais contra unha paciente, feitos ocorridos no ano 2000. En xaneiro de 2019 abriuse unha nova investigaci\u00f3n por outra denuncia, corroborada por m\u00faltiples testemu\u00f1as de feitos similares."}
{"id": "272032", "revid": "6279", "url": "https://gl.wikipedia.org/wiki?curid=272032", "title": "Xinec\u00f3loga", "text": ""}
{"id": "272033", "revid": "6279", "url": "https://gl.wikipedia.org/wiki?curid=272033", "title": "Xinec\u00f3logo", "text": ""}
{"id": "272034", "revid": "29398", "url": "https://gl.wikipedia.org/wiki?curid=272034", "title": "Goi\u00e1s EC", "text": ""}
{"id": "272035", "revid": "1131", "url": "https://gl.wikipedia.org/wiki?curid=272035", "title": "Welliton Soares de Morais", "text": "Welliton Soares de Morais, nado o 22 de outubro de 1986 en Concei\u00e7\u00e3o do Araguaia \u00e9 un futbolista brasileiro que xoga na demarcaci\u00f3n de dianteiro centro.\nTraxectoria.\nComezou a xogar no Goi\u00e1s EC brasileiro onde militou ata que no ano 2007 fichou polo Spartak de Moscova ruso, salvo unha breve cesi\u00f3n no ano 2006 ao Ituano FC.\nNo equipo ruso comezou a moi bo nivel sendo o m\u00e1ximo anotador da Primeira Divisi\u00f3n rusa nos anos 2009 e 2010. Estas boas actuaci\u00f3ns valeronlle espertar o interese de equipos europeos coma o Arsenal FC, FC Porto ou Liverpool, por\u00e9n o Spartak non o traspasou. Co tempo foi perdendo peso no equipo encadenando cesi\u00f3ns a Gr\u00eamio, S\u00e3o Paulo FC e finalmente ao Celta de Vigo a comezos do ano 2014.\nCoa selecci\u00f3n.\nNunca foi convocado coa Selecci\u00f3n de f\u00fatbol do Brasil, mostrando o seu interese en defender a camiseta da Selecci\u00f3n de f\u00fatbol de Rusia.\nPalmar\u00e9s.\nCo Goi\u00e1s EC: \nCo Spartak de Moscova:"}
{"id": "272036", "revid": "1888", "url": "https://gl.wikipedia.org/wiki?curid=272036", "title": "Terra Gallega (A Habana)", "text": "Terra Gallega foi un peri\u00f3dico editado na Habana entre 1921 e 1922.\nHistoria e caracter\u00edsticas.\nSubtitulado \"\u00d3rgao da Xuntanza Nacionalista Galega d\u2019Habana e palad\u00edn do honor da Raza C\u00e9ltiga\", apareceu en 1921 para substitu\u00edr a \"N\u00f3s\". \u00d3rgano da Xuntanza Nazonalista Galega d'Habana. Sinesio Fraga foi o redactor xefe e Fuco G\u00f3mez era o administrador at\u00e9 o n\u00famero 4, que presentou a dimisi\u00f3n por motivos de sa\u00fade, sendo substitu\u00eddo por Manuel Blanco Pascual."}
{"id": "272040", "revid": "1888", "url": "https://gl.wikipedia.org/wiki?curid=272040", "title": "Sinesio Fraga", "text": "Sinesio Fraga Vila, nado en Ortigueira o 31 de marzo de 1891, foi un m\u00fasico, compositor e escritor galego.\nTraxectoria.\nChegou a Cuba sendo mozo e realizou estudos de m\u00fasica na Habana. Formou parte da Banda de M\u00fasica do Estado Maior de Ex\u00e9rcito. Militou na Xuntanza Nazonalista Galega d'Habana e foi redactor da revista \"N\u00f3s\" (1921) e dirixiu o peri\u00f3dico \"Terra Gallega\" xunto con Fuco G\u00f3mez. Compuxo pezas musicais de \u00e9xito como \"Sonatas de Suevia\". Colaborou en \"Eco de Galicia\", \"Galicia\", \"Espa\u00f1a Nueva\", \"Cultura Gallega\" e \"Cultura Hisp\u00e1nica\" e mantivo a secci\u00f3n Preludios en \"Heraldo de Galicia\"."}
{"id": "272041", "revid": "1888", "url": "https://gl.wikipedia.org/wiki?curid=272041", "title": "Sinesio Fraga Vila", "text": ""}
{"id": "272043", "revid": "1888", "url": "https://gl.wikipedia.org/wiki?curid=272043", "title": "N\u00f3s (A Habana)", "text": "N\u00f3s foi unha revista editada na Habana en 1921.\nHistoria e caracter\u00edsticas.\nSubtitulado \"Orgao da \"Xuntanza Nazonalista Galega d'Habana\"\", apareceu en 1921. Dirixido por Sinesio Fraga, entre sus colaboradores figuraron Andr\u00e9s Rodr\u00edguez Orjales, Tom\u00e1s Rodr\u00edguez Sabio, Camilo D\u00edaz Seoane, Fuco G\u00f3mez, Xavier Pardo, \u00d3scar Fraga G\u00f3mez, A. Legaz\u00f3ne e Xos\u00e9 Arias Portela. Escrito integramente en galego, reivindicaba a identidade hist\u00f3rica de Galicia como naci\u00f3n e proclamaba o dereito \u00e1 s\u00faa independencia. Na secci\u00f3n Novas da Causa expo\u00f1\u00edanse as actividades promovidas por Xuntanza en Galicia e Cuba. Tam\u00e9n funcionou como foco cultural para fomentar a literatura e a lingua galega. Durou pouco xa que, despois dos primeiros oito n\u00fameros, transformouse en \"Terra Gallega\"."}
{"id": "272045", "revid": "839", "url": "https://gl.wikipedia.org/wiki?curid=272045", "title": "Miko\u0142aj Torosowicz", "text": "Miko\u0142aj Torosowicz (en , \"Mykolai Torosovych\"), nado arredor de 1605 en Lviv e finado o 24 de outubro de 1681, foi o primeiro bispo cat\u00f3lico armenio de Lviv.\nTraxectoria.\nNaceu en Lviv nunha familia apost\u00f3lica armenia. Naquel momento, os armenios de Galicia estaban baixo xurisdici\u00f3n eclesi\u00e1stica do patriarca da Santa S\u00e9 de Echmiadzin, en Armenia, daquela baixo dominio persa.\nCon vocaci\u00f3n relixiosa, foi enviado polos seus pais a Istambul. Foi ordenado sacerdote en 1626 en Istambul, e en 1627 nomeado bispo de Lviv da Igrexa Apost\u00f3lica Armenia.\nO 24 de outubro de 1630 fixo unha profesi\u00f3n de fe nunha cerimonia na igrexa dos carmelitas descalzos, e entrou xunto coa s\u00faa diocese en comu\u00f1\u00f3n coa Igrexa Cat\u00f3lica. A uni\u00f3n foi confirmada pola Santa S\u00e9 o 8 de novembro, e Torosowicz converteuse no primeiro arcebispo cat\u00f3lico armenio de Lviv.\nEn 1635 Torosowicz fixo unha nova confesi\u00f3n de fe ante o papa Urbano VIII en Roma, e foi nomeado metropolitano de Lviv, con xurisdici\u00f3n sobre todos os armenios de Polonia, Moldavia e Valaquia. Foi tam\u00e9n quen levou aos teatinos a Lviv.\nFinou o 24 de outubro de 1681 aos 76 anos de idade."}
{"id": "272047", "revid": "56817", "url": "https://gl.wikipedia.org/wiki?curid=272047", "title": "Bolzano (hom\u00f3nimos)", "text": "Bolzano pode referirse a:"}
{"id": "272048", "revid": "27155", "url": "https://gl.wikipedia.org/wiki?curid=272048", "title": "Bolsa de Rathke", "text": "A bolsa de Rathke \u00e9 unha estrutura embriol\u00f3xica que ten como resultado a formaci\u00f3n da gl\u00e1ndula pituitaria anterior ou adenohip\u00f3fise, un \u00f3rgano pertencente ao sistema end\u00f3crino.\nA formaci\u00f3n desta estrutura comeza coa invaxinaci\u00f3n do ectoderma situado no teito da boca, en fronte da membrana bucofar\u00ednxea. Dita invaxinaci\u00f3n vai paseni\u00f1amente aumentando de tama\u00f1o at\u00e9 se fusionar coa hip\u00f3fise posterior ou neurohip\u00f3fise para formar a hip\u00f3fise do individuo adulto.\nA orixe do termo prov\u00e9n do m\u00e9dico Martin Rathke, que lle deu nome.\nDesenvolvemento.\nA bolsa de Rathke, e por conseguinte a gl\u00e1ndula pituitaria anterior, deriva do ectoderma.\nMalia comezar a s\u00faa formaci\u00f3n invaxin\u00e1ndose dende o teito da boca, finalmente perde dita conexi\u00f3n e faise independente, dando lugar \u00e1 hip\u00f3fise anterior. A parede anterior da bolsa de Rathke prolifera para formar a meirande parte da \"pars distalis\" e da \"pars tuberalis\" da adenohip\u00f3fise. A parede posterior dar\u00e1 lugar \u00e1 \"pars intermedia\".\nRelevancia cl\u00ednica.\nA bolsa de Rathke pode dar lugar ao desenvolvemento de quistes de caracter\u00edsticas benignas. Tam\u00e9n \u00e9 pos\u00edbel o desenvolvemento dun craneofarinxioma, un tipo de cancro que afecta ao sistema nervioso central."}
{"id": "272049", "revid": "89787", "url": "https://gl.wikipedia.org/wiki?curid=272049", "title": "Michel Rolle", "text": "Michel Rolle, nado Ambert, Basse-Auvergne o 21 de abril de 1652 e finado en Par\u00eds o 8 de novembro de 1719, foi un matem\u00e1tico franc\u00e9s.\nTraxectoria.\nDedicouse preferentemente \u00e1 teor\u00eda de ecuaci\u00f3ns, dominio no que atopou diversos resultados, entre os que destaca o reco\u00f1ecido teorema que leva o seu nome formulado en 1691. Este resultado representa unha aplicaci\u00f3n da teor\u00eda de funci\u00f3ns \u00e1 de ecuaci\u00f3ns alx\u00e9bricas. Tam\u00e9n inventou a notaci\u00f3n formula_1 para designar a en\u00e9sima ra\u00edz de formula_2."}
{"id": "272050", "revid": "71683", "url": "https://gl.wikipedia.org/wiki?curid=272050", "title": "N\u00famero transcendente", "text": "Un n\u00famero transcendente, tam\u00e9n n\u00famero transcendental, \u00e9 un tipo de n\u00famero irracional que non \u00e9 ra\u00edz de ning\u00fan polinomio non nulo con coeficientes enteiros.\nNeste sentido, n\u00famero transcendente \u00e9 ant\u00f3nimo de n\u00famero alx\u00e9brico. A definici\u00f3n non prov\u00e9n dunha simple relaci\u00f3n alx\u00e9brica, sen\u00f3n que se define como unha propiedade fundamental das matem\u00e1ticas. Os n\u00fameros transcendentes m\u00e1is co\u00f1ecidos son \u03c0 e \"e\".\nEn xeral, se temos dous corpos formula_1 e formula_2 de forma que o segundo \u00e9 extensi\u00f3n do primeiro, diremos que formula_3 \u00e9 transcendente sobre formula_4 se non existe ning\u00fan polinomio formula_5 do que formula_6 sexa ra\u00edz (formula_7).\nO conxunto de n\u00fameros alx\u00e9bricos \u00e9 numerable, mentres que o conxunto de n\u00fameros reais \u00e9 non numerable; polo tanto, o conxunto de n\u00fameros transcendentes \u00e9 tam\u00e9n non numerable. Non obstante, existen moi poucos n\u00fameros transcendentes co\u00f1ecidos, e demostrar que un n\u00famero \u00e9 transcendente pode ser extremadamente dif\u00edcil. Por exemplo, a\u00ednda non se sabe se a constante de Euler (formula_8) o \u00e9, sendo \nformula_9 = \nformula_10,\ncando formula_11. \nDe feito, nin sequera se sabe se formula_12 \u00e9 racional ou irracional.\nA propiedade de normalidade dun n\u00famero pode contribu\u00edr a demostrar se \u00e9 transcendente ou non."}
{"id": "272053", "revid": "98629", "url": "https://gl.wikipedia.org/wiki?curid=272053", "title": "N\u00famero hipercomplexo", "text": "En matem\u00e1ticas, os n\u00fameros hipercomplexos son unha extensi\u00f3n dos n\u00fameros complexos constru\u00eddos mediante ferramentas da \u00e1lxebra abstracta, tales como terni\u00f3ns, cuaterni\u00f3ns, tesar\u00edns, cocuaterni\u00f3ns, octoni\u00f3ns, bicuaterni\u00f3ns e sedeni\u00f3ns.\nEstrutura alx\u00e9brica.\nPara ser m\u00e1is precisos, forman \u00e1lxebras n-dimensionais sobre os n\u00fameros reais. Pero ningunha destas extensi\u00f3ns forma un corpo conmutativo, principalmente porque o corpo dos n\u00fameros complexos est\u00e1 alxebricamente pechado.\nOs cuaterni\u00f3ns, octoni\u00f3ns e sedeni\u00f3ns poden ser xerados aplicando a construci\u00f3n de Cayley-Dickson. As \u00e1lxebras de Clifford son outra familia de n\u00fameros hipercomplexos.\nRepresentaci\u00f3ns xeom\u00e9tricas.\nAs\u00ed como os n\u00fameros complexos poden ser vistos como puntos nun plano, os n\u00fameros hipercomplexos p\u00f3dense ver como puntos nalg\u00fan espazo euclidiano de m\u00e1is dimensi\u00f3ns (4 dimensi\u00f3ns para os cuaterni\u00f3ns, tesar\u00edns e cocuaterni\u00f3ns, 8 para os octoni\u00f3ns e bicuaterni\u00f3ns, 16 para os sedeni\u00f3ns).\nOutro caso interesante \u00e9 o dos n\u00fameros hipercomplexos unitarios, que te\u00f1en m\u00f3dulo unidade. Estes poden ser representados como \"n\"-esferas:\nEstas representaci\u00f3ns est\u00e1n moi ligadas \u00e1 posibilidade de caracterizar unha \"n\"-esfera formula_3 como fibrado de Hopf sobre un espazo base formula_4 con \"m\" &lt; \"n\" onde cada fibra sexa formula_5.\nM\u00f3dulo dun n\u00famero hipercomplexo.\nSe como se explicou antes os n\u00fameros hipercomplexos se representan por vectores dun espazo euclidiano, para os n\u00fameros hipercomplexos que o admiten (todos menos os sedeni\u00f3ns de Cayley-Dickson), o m\u00f3dulo dun n\u00famero hipercomplexo non \u00e9 outra cousa que o m\u00f3dulo do vector que os representa. O m\u00f3dulo dun n\u00famero hipercomplexo |\"Z\"| pode calcularse como a ra\u00edz cadrada do produto do n\u00famero hipercomplexo polo seu hipercomplexo conxugado:"}
{"id": "272056", "revid": "23204", "url": "https://gl.wikipedia.org/wiki?curid=272056", "title": "George Green", "text": "George Green, nado o 14 de xullo de 1793 e finado o 31 de maio de 1841, foi un matem\u00e1tico brit\u00e1nico cuxo traballo influenciou notablemente o desenvolvemento de importantes conceptos na f\u00edsica. Entre as s\u00faas obras m\u00e1is famosas at\u00f3pase \"\"Unha an\u00e1lise das aplicaci\u00f3ns da an\u00e1lise matem\u00e1tica \u00e1s teor\u00edas da electricidade e o magnetismo\" publicado en 1828. Neste ensaio introduc\u00edronse os conceptos de funci\u00f3ns de potencial utilizados comunmente na formulaci\u00f3n matem\u00e1tica da f\u00edsica. Tam\u00e9n aparecieron neste ensaio as funci\u00f3ns de Green e aplicaci\u00f3ns importantes do teorema de Green.\nTraxectoria.\nGreen foi un cient\u00edfico autodidacta. Viviu a maior parte da s\u00faa vida en \"Sneinton\", Nottinghamshire, actualmente parte da cidade de Nottingham. O seu pai, tam\u00e9n chamado George, era un panadeiro que posu\u00eda un mu\u00ed\u00f1o de vento para moer a fari\u00f1a. O mozo George Green s\u00f3 asistiu de forma regular \u00e1 escola durante un ano entre os 8 e 9 anos axudando a seu pai posteriormente.\nNalg\u00fan momento comezou os seus estudos de matem\u00e1ticas. Ao ser Nottingham un pobo pobre en recursos intelectuais, non se puido pescudar de onde obti\u00f1a Green a informaci\u00f3n necesaria para o seu desenvolvemento en matem\u00e1ticas. S\u00f3 se co\u00f1ece unha persoa que vivira en Nottingham durante esa \u00e9poca, cos suficientes co\u00f1ecementos matem\u00e1ticos: John Toplis. Cando Green publicou o seu ensaio en 1828, foi vendido como unha subscrici\u00f3n a 51 persoas, a maior\u00eda das cales eran probablemente amigos e sen ningunha idea sobre matem\u00e1ticas.\nO adi\u00f1eirado terratenente e matem\u00e1tico Edward Bromhead compr\u00f3u unha copia e animou a Green a ir m\u00e1is lonxe no seu traballo matem\u00e1tico. Non obstante, Green non confiou no seu mentor e non volveu contactar con el durante dous anos.\nDespois deses dous anos, Bromhead realizou as xesti\u00f3ns para que Green ingresara na Universidade de Cambridge. Green ingresou como estudante \u00e1 idade de 40 anos. A s\u00faa carreira acad\u00e9mica foi excelente e, trala s\u00faa graduaci\u00f3n en 1837, permaneceu na facultade, na Escola Gonville e Caius. Escribiu sobre \u00f3ptica, ac\u00fastica e hidrodin\u00e1mica, e a pesar de que os seus escritos posteriores non tiveron a relevancia do seu \"Ensaio\", de igual maneira foron moi reputados. Os traballos de Green sobre o movemento das ondas nunha canle anticipa a aproximaci\u00f3n WKB de mec\u00e1nica cu\u00e1ntica, mentres que a s\u00faa investigaci\u00f3n sobre ondas lum\u00ednicas e das propiedades do \u00c9ter produc\u00edan o que hoxe \u00e9 co\u00f1ecido como as \"Medidas de deformaci\u00f3n de rotaci\u00f3n independiente\". En 1839 foi elixido membro da xunta directiva da escola; de todas as maneiras, disfrutar\u00eda os privilexios do cargo por pouco tempo, xa que en 1840 cae enfermo e regresa a Nottingham, onde morre un ano despois.\nO traballo de Green foi pouco co\u00f1ecido na comunidade matem\u00e1tica durante a s\u00faa vida. En 1846, o seu traballo foi redescuberto por un mozo William Thomson, quen o fixo popular entre os futuros matem\u00e1ticos da \u00e9poca.\nNa actualidade, a Biblioteca George Green da Universidade de Nottingham alberga gran parte da colecci\u00f3n de ciencias e enxe\u00f1ar\u00eda da universidade. En 1986, o mu\u00ed\u00f1o dos Green foi restaurado. Agora funciona como museo e centro cient\u00edfico.\nNunha visita a Nottingham en 1930, Albert Einstein comentou que Green estivo 20 anos adiantado \u00e1 s\u00faa \u00e9poca. O f\u00edsico te\u00f3rico Julian Schwinger, quen usou parte da obra de Green no seu traballo sobre investigaci\u00f3n de avanzada, publicou un tributo titulado \"The Greening of Quantum Field Theory: George and I\"\"."}
{"id": "272057", "revid": "27155", "url": "https://gl.wikipedia.org/wiki?curid=272057", "title": "Pseudomonad\u00e1ceas", "text": "As pseudomonad\u00e1ceas (Pseudomonadaceae) son unha familia de bacterias gramnegativas aerobias, cuxo x\u00e9nero tipo \u00e9 \"Pseudomonas\" e que incl\u00fae actualmente nove x\u00e9neros m\u00e1is. Publicouse recentemente que os dous x\u00e9neros que pertenc\u00edan \u00e1 familia das Azotobacteraceae se deber\u00edan considerar pertencentes a esta familia tam\u00e9n, o cal deixa \u00e1 familia Azotobacteraceae cuestionada.\n\"Pseudomonas aeruginosa\" \u00e9 unha das especies m\u00e1is importantes da familia, e \u00e9 reco\u00f1ecida como un pat\u00f3xeno oportunista emerxente de relevancia cl\u00ednica, que presenta unha crecente resistencia a antibi\u00f3ticos.\nHistoria.\n\"Pseudom\u00f3nada\" significa literalmente \"falsa unidade\". O termo \"m\u00f3nada\" foi moi usado na literatura microbiol\u00f3xica inicial para indicar organismo unicelular. Debido \u00e1 s\u00faa ampla distribuci\u00f3n na natureza, as pseudomonads foron moi observadas desde os inicios da microbiolox\u00eda. En 1894 creouse o nome xen\u00e9rico \"Pseudomonas\" para estes organismos e del deriva o nome da familia, creada en 1917. Inicialmente inclu\u00edronse moitas especies neste x\u00e9nero, pero despois foron clasificados noutros x\u00e9neros da familia. M\u00e1is recentemente foron inclu\u00eddos nesta familia x\u00e9neros pertencentes \u00e1 familia Acetobacteraceae.\nCaracter\u00edsticas distintivas.\nA presenza de oxidase, flaxelos polares e a ancapacidade de realizar fermentaci\u00f3ns diferencian as pseudom\u00f3nadas das [[Enterobacteriaceae]].\nNotas.\n[[Categor\u00eda:Pseudomonadales]]"}
{"id": "272058", "revid": "98629", "url": "https://gl.wikipedia.org/wiki?curid=272058", "title": "Teorema de Green", "text": "En f\u00edsica e matem\u00e1ticas, o teorema de Green d\u00e1 a relaci\u00f3n entre unha integral de li\u00f1a sobre unha curva pechada simple \"C\" e unha integral dobre sobre a rexi\u00f3n plana \"D\" limitada por \"C\". O teorema de Green ch\u00e1mase as\u00ed polo cient\u00edfico brit\u00e1nico George Green e \u00e9 un caso especial do m\u00e1is xeral teorema de Stokes. O teorema afirma:\n\u00c1s veces, a notaci\u00f3n\nutil\u00edzase para establecer que a integral de li\u00f1a est\u00e1 calculada usando a orientaci\u00f3n positiva (antihoraria) da curva pechada \"C\".\nRelaci\u00f3n co teorema da diverxencia.\nO teorema de Green \u00e9 equivalente \u00e1 seguinte analox\u00eda bidimensional do teorema de Stokes:\nPara ver isto, considere a unidade normal na parte dereita da ecuaci\u00f3n. Como formula_3 \u00e9 un vector apuntando tanxencialmente a trav\u00e9s dunha curva, e a curva C est\u00e1 orientada de maneira positiva (\u00e9 dicir, en contra do sentido das agullas do reloxo) a trav\u00e9s da fronteira, un vector normal sa\u00ednte ser\u00eda aquel que apunta en 90\u00ba cara a dereita, o cal poder\u00eda ser formula_4. O m\u00f3dulo deste vector \u00e9 formula_5. Polo tanto formula_6.\nTomando as compo\u00f1entes de formula_7, o lado dereito conv\u00e9rtese en\nque por medio do teorema de Green resulta:"}
{"id": "272059", "revid": "27155", "url": "https://gl.wikipedia.org/wiki?curid=272059", "title": "Pseudomonad\u00e1cea", "text": ""}
{"id": "272060", "revid": "27155", "url": "https://gl.wikipedia.org/wiki?curid=272060", "title": "Pseudomonadaceae", "text": ""}
{"id": "272070", "revid": "1888", "url": "https://gl.wikipedia.org/wiki?curid=272070", "title": "Xuntanza Nacionalista Galega", "text": ""}
{"id": "272071", "revid": "89787", "url": "https://gl.wikipedia.org/wiki?curid=272071", "title": "\u2c6d", "text": "O alfa latino ( ', ' ) \u00e9 unha letra suplementaria do alfabeto latino. O alfa latino min\u00fasculo \u00e9 semellante \u00e1 letra grega alfa min\u00fascula ou \u00e1 letra latina a tam\u00e9n min\u00fascula."}
{"id": "272072", "revid": "22570", "url": "https://gl.wikipedia.org/wiki?curid=272072", "title": "Interruptor magnetot\u00e9rmico", "text": "Un interruptor t\u00e9rmico, \u00e9 un dispositivo capaz de deter a corrente el\u00e9ctrica dun circu\u00edto, cando supera certos valores m\u00e1ximos. O seu funcionamento bas\u00e9ase en dous dos efectos producidos polo fluxo de corrente el\u00e9ctrica no circu\u00edto: \u00f3 magn\u00e9tico e o t\u00e9rmico (efecto Joule).\nO dispositivo consta de d\u00faas partes, un electroim\u00e1n e unha l\u00e1mina bimet\u00e1lica, conectadas en serie, e polas cales circula a corrente que vai cara a carga.\nOs interruptores magnetot\u00e9rmicos serven para protexer as instalaci\u00f3ns contra sobrecargas e curtocircu\u00edtos."}
{"id": "272075", "revid": "1131", "url": "https://gl.wikipedia.org/wiki?curid=272075", "title": "Sobradelo de Valdeorras", "text": ""}
{"id": "272076", "revid": "624", "url": "https://gl.wikipedia.org/wiki?curid=272076", "title": "Faet\u00f3n", "text": ""}
{"id": "272077", "revid": "98629", "url": "https://gl.wikipedia.org/wiki?curid=272077", "title": "KS Flamurtari Vlor\u00eb", "text": "O KS Flamurtari Vlor\u00eb \u00e9 un club de f\u00fatbol alban\u00e9s da cidade de Vlor\u00eb. Na actualidade xoga na Kategoria Superiore, a Primeira Divisi\u00f3n de Albania. Xoga coma local no Estadio Flamurtari e as cores do seu equipamento son o vermello e o negro. Mant\u00e9n unha rivalidade hist\u00f3rica co KF Sk\u00ebnderbeu Kor\u00e7\u00eb e co KF Tirana.\nO Club fundouse en 1925, sendo un dos m\u00e1is antigos do f\u00fatbol alban\u00e9s. \u00c9 o club alban\u00e9s m\u00e1is co\u00f1ecido internacionalmente trala s\u00faa participaci\u00f3n na edici\u00f3n da Copa da UEFA 1987/88, na que chegou a oitavos de final tras ga\u00f1ar a equipos coma o Partizan Belgrado ou o FC Barcelona, por\u00e9n ser\u00eda eliminado polo equipo catal\u00e1n. Esta ser\u00eda a mellor participaci\u00f3n dun equipo alban\u00e9s en competici\u00f3n europea.\nFoi un dos equipo fundadores da Primeira divisi\u00f3n albanesa no ano 1930. O seu primeiro t\u00edtulo foi a Copa de 1985, o que lle permitiu participar por primeira vez en competici\u00f3n europea, na Recopa de Europa da tempada 1985/86.\nEvoluci\u00f3n hist\u00f3rica do seu nome.\nFoi fundado en 1924 coma \"SK Jeronim Vlor\u00eb\", por\u00e9n o nome sufriu constantes cambios ao longo da s\u00faa historia."}
{"id": "272078", "revid": "56817", "url": "https://gl.wikipedia.org/wiki?curid=272078", "title": "Nijaz Lena", "text": "Nijaz Lena, nado o 25 de xu\u00f1o de 1986 en Struga, na antiga RFS Iugoslavia e actual Macedonia do Norte, que xoga na demarcaci\u00f3n de centrocampista."}
{"id": "272079", "revid": "29398", "url": "https://gl.wikipedia.org/wiki?curid=272079", "title": "KS Flamurtari", "text": ""}
{"id": "272085", "revid": "98629", "url": "https://gl.wikipedia.org/wiki?curid=272085", "title": "The Cabin in the Woods", "text": "The Cabin in the Woods \u00e9 un filme estadounidense de terror dirixido por Drew Goddard que se estreou no 2012.\nSinopse.\nCinco adolescentes prep\u00e1ranse para pasar a fin de semana nunha cabana, perdida no medio monte e sen medios de comunicaci\u00f3n co exterior. No soto atopan unha estra\u00f1a colecci\u00f3n de obxectos; entre eles, un diario que fala da antiga familia que ocupou a casa. "}
{"id": "272089", "revid": "98629", "url": "https://gl.wikipedia.org/wiki?curid=272089", "title": "Rancor", "text": "O rancor \u00e9 un sentimento de odio, enfado profundo e persistente cara a unha persoa; un resentimento arraigado que desequilibra e enferma o corpo e a mente. Normalmente por algunha experiencia dani\u00f1a pola cal unha persoa che fixera pasar. A orixe do rancor pode vir motivada por: insultos, abuso da confianza, enganos, ofensas, maltrato etc. Este sentimento de rancor vaise acumulando ata que finalmente convertese nun desexo de vinganza. O rancor fai que a xente cambie a s\u00faa forma de ser e de actuar e, de ser constante, en ocasi\u00f3ns o rancor poder ser tan grande que incluso cambie a t\u00faa forma de vivir.\nO tipo de sensaci\u00f3n que causa pode ir dende unha lixeira molestia temporal a un profundo malestar que pode dificultar ou imposibilitar as relaci\u00f3n co ofensor. O rancor, nos casos m\u00e1is graves e extremos, pode chegar a ser unha gran necesidade de vinganza cara a persoa que che fixo dano. O rancor non \u00e9 bo para ningu\u00e9n, nin para a persoa que fixo dano nin para a ofendida. Se tomamos a decisi\u00f3n de converter a amargura e a rabia profunda nun resentimento duradeiro, estaremos a fabricar rancor, unha arma perigosa que desequilibra, enferma o corpo e a mente imped\u00edndonos desfrutar da vida. Moitas veces fai m\u00e1is dano o rancor que as ofensas recibidas.\nCausas.\nAs causas polas cales algu\u00e9n pode ter rancor a outra persoa poden ser diversas e depende, en moitos casos, da personalidade do ofendido. \u00c9 dicir, a algu\u00e9n que te\u00f1a unha personalidade forte, os insultos non lle afectar\u00e1n tanto como a outra que sexa d\u00e9bil persoalmente. As principais causas son: insultos, infidelidade, agresi\u00f3ns f\u00edsicas etc. A\u00ednda as\u00ed pode haber moitas m\u00e1is causas polas cales unha persoa lle garde rancor a outra, xa que ter rancor a algu\u00e9n \u00e9 algo inconsciente e dif\u00edcil de evitar. Cr\u00e9ese que as persoas por natureza gardan rancor."}
{"id": "272093", "revid": "98629", "url": "https://gl.wikipedia.org/wiki?curid=272093", "title": "Remordemento", "text": "O remordemento, ou remorso, \u00e9 unha expresi\u00f3n emocional de arrepentimento persoal sentida por unha persoa despois de que te\u00f1a cometido un acto que considera vergonzoso, doloroso ou violento. O remordemento \u00e9 un aliado da culpa e do resentimento autodirixido. Cando unha persoa lamenta unha acci\u00f3n ou inacci\u00f3n anterior, pode ser por remordemento ou en resposta a varias das outras consecuencias, inclu\u00edndo un castigo polo acto ou omisi\u00f3n. Nun contexto xur\u00eddico, o remordemento percibido dun delincuente \u00e9 avaliado polos sistemas de xustiza occidental durante a vista, sentenza, audiencia e na xustiza restaurativa. Non obstante, sinalouse que os problemas epistemol\u00f3xicos xorden \u00e1 hora de avaliar un delincuente con remordemento. Unha persoa que \u00e9 incapaz de sentir remordemento \u00e9 a mi\u00fado etiquetada cun trastorno de personalidade antisocial -segundo o caracterizado no DSM IV-TR. En xeral, unha persoa debe ser incapaz de sentir medo, as\u00ed como remordemento, co fin de desenvolver trazos psicop\u00e1ticos. Profesionais legais e empresariais como os seguros fixeron investigaci\u00f3ns sobre a expresi\u00f3n de remordemento polas desculpas, principalmente debido \u00e1s implicaci\u00f3ns financeiras e litixios potenciais.\nEstudos.\nDous estudos sobre desculpas son \"Los cinco idiomas de disculpa\" de Gary Chapman e Jennifer Thomas e \"En apolog\u00eda\" de Aaron Lazare. Estes estudos indican que as desculpas eficaces que expresan remordemento tipicamente incl\u00faen unha descrici\u00f3n detallada da ofensa; reco\u00f1ecemento da ferida ou dano; aceptaci\u00f3n da responsabilidade e titularidade desa acci\u00f3n ou omisi\u00f3n; unha explicaci\u00f3n que reco\u00f1ece o papel. As\u00ed, as desculpas acostuman inclu\u00edr unha declaraci\u00f3n ou expresi\u00f3n de arrepentimento, humildade ou remordemento; unha solicitude de perd\u00f3n; e unha expresi\u00f3n dun compromiso crible para cambiar ou unha promesa de que non suceder\u00e1 outra vez. As desculpas tam\u00e9n poden inclu\u00edr algunha forma de restituci\u00f3n, indemnizaci\u00f3n ou xesto simb\u00f3lico en consonancia co dano que causou. Cando se fai unha desculpa, por exemplo se un amigo foi ofendido e non se desculpou pola parte ofensora, a percepci\u00f3n da ofensa pode agravarse co tempo. Isto \u00e1s veces co\u00f1\u00e9cese como remordemento. Desculparse ben ref\u00edrese ao acto de expresar remordemento, que require que a persoa arrepentida se acerque fisicamente \u00e1 persoa a cal ofendeu.\nFalsas expresi\u00f3ns de remordemento.\nNun estudo liderado por Leanne ten Brinke, profesor na Universidade de British Columbia, investigaron os sinais de comportamento e faciais. Brinke e outros encontraron unha diferenza significativa na presenza de expresi\u00f3ns faciais de arrepentimento verdadeiro e falso. Con emoci\u00f3ns falsificadas de remordemento encontraron que os participantes experimentaron unha maior gama de emoci\u00f3ns, que son cerca de sentimentos xenu\u00ednos, mentres que as descrici\u00f3ns enganosas de remordemento se asocian coas emociones positivas, como a felicidade e sorpresa. As emoci\u00f3ns positivas sentidas polos participantes demostrando unha descrici\u00f3n enganosa de remordemento est\u00e1n probablemente debido a sa\u00edda de sentimentos xenu\u00ednos de engano incompleto. Brinke e outros estableceron que os participantes parec\u00edan sorprendidos porque s\u00f3 pod\u00edan levantar as s\u00faas cellas cando trataban de parecer tristes, o que causou nos participantes vergo\u00f1a, sentir felicidade xenu\u00edna e deixar un sorriso.\nAspectos do trastorno psicol\u00f3xico.\nIndividuos psic\u00f3patas son co\u00f1ecidos polo seu desprezo polas normas sociais e morais. Os psic\u00f3patas te\u00f1en relaci\u00f3ns persoais disfuncionais, caracterizadas pola violencia e a explotaci\u00f3n. Emocionalmente, son incapaces de sentir culpa ou empat\u00eda, responden anormalmente ao medo e \u00e1 dor, e outras emoci\u00f3ns son superficiais en comparaci\u00f3n coas normas da poboaci\u00f3n. Os psic\u00f3patas n\u00e9ganse a adoptar as normas sociais e morais porque eles non est\u00e1n influ\u00eddos polas emoci\u00f3ns, como culpa, remordemento ou temor de represalias, que infl\u00faen nos seres humanos. Como seres humanos, apreciamos o valor do remordemento. A falta de remordemento l\u00e9vanos a todos a crer que unha persoa sexa desprezable. Est\u00e1 amplamente aceptado que o remordemento \u00e9 a reacci\u00f3n adecuada ante calquera mala conduta. O remordemento pode derivar en arrepentimento real ou inventado pola mala conduta que resulta en ser atrapado ou causar dano. A investigaci\u00f3n demostrou que as expresi\u00f3ns faciais dos infractores nun xu\u00edzo afectan \u00e1 actitude do xurado e, \u00e1 s\u00faa vez, \u00e1 sentenza. Mentres o remordemento pode presentar culpa que pode influ\u00edr na decisi\u00f3n do xurado, unha falta de remordemento infl\u00fae no xurado a\u00ednda m\u00e1is porque \u00e9 un trazo de psicopat\u00eda. A psicopat\u00eda representa unha configuraci\u00f3n de trazos que faltan na personalidade dunha persoa, como a falta de empat\u00eda e remordemento. O co\u00f1ecemento de trazos psicop\u00e1ticos demostrou afectar a como os xurados perciben os delincuentes xuven\u00eds e adultos. A avaliaci\u00f3n da psicopat\u00eda introd\u00facese para dirixir unha relativamente ampla variedade de preguntas no sistema legal, as\u00ed que os investigadores empezaron a examinar os efectos da psicopat\u00eda, evidencias.\nPerd\u00f3n.\nA percepci\u00f3n do remordemento \u00e9 esencial para unha desculpa, como tal a maior percepci\u00f3n do remordemento \u00e9 mais eficaz a desculpa. Unha desculpa eficaz reduce as consecuencias negativas e facilitar os cambios cognitivos e condutuais asociados co perd\u00f3n. Con empat\u00eda como mediador entre desculpas, perd\u00f3n e arrepentimento como parte esencial dunha desculpa, un pode esperar empat\u00eda para mediar remordemento percibindo perd\u00f3n. Remordemento pode indicar que un sofre psicoloxicamente debido ao comportamento negativo, que conduce a empat\u00eda desde o segundo partido que logo expresar\u00e1 perd\u00f3n. Nun estudo realizado por James Davis e Greg Gold, 170 estudantes universitarios encheron cuestionarios sobre o perd\u00f3n nas relaci\u00f3ns interpersoais. Davis e Greg os resultados xorden cando a v\u00edtima percibe unha desculpa de estar arrepentido ent\u00f3n cre que o comportamento negativo non producir\u00e1 unha vez mais, maior empat\u00eda resulta en maior perd\u00f3n, e futuros delitos poder\u00e1n facilmente ser perdoados."}
{"id": "272095", "revid": "1131", "url": "https://gl.wikipedia.org/wiki?curid=272095", "title": "Illa dos Monxes", "text": "A Illa dos Monxes, \u00cele aux Moines en franc\u00e9s, Enizenac'h en bret\u00f3n, \u00e9 a maior das illas do Golfo de Morbihan, no sur da Breta\u00f1a. Tam\u00e9n chamada a \"Perla do Golfo\", goza dun clima excepcionalmente suave e \u00e9 visitada durante todo o ano por numerosos turistas.\nToponimia.\nA illa foi chamada sucesivamente \"Crialeis\" (\u00abcruz curta\u00bb, pola s\u00faa forma en cruz), \"Enez manac'h\" (\u00abilla do monxe\u00bb), que no bret\u00f3n actual d\u00e1 \"Erizenac'h\". A orixe do nome da illa ven por ter sido esta propiedade dos monxes da abad\u00eda Saint-Sauveur de Redon, a\u00ednda que nunca chegaron a habitala.\nXeograf\u00eda.\nA Illa dos Monxes est\u00e1 situada no Golfo de Morbihan. Mide 7\u00a0km de longo por 3,5 de largo e ten unha superficie de 3,2\u00a0km2. Ten forma de cruz e ning\u00fan punto da illa dista m\u00e1is de 450 m do mar. P\u00f3dese acceder a ela dende o porto de Larmor-Baden ou dende Port-Blanc, en Baden. \u00c9 sitio natural protexido pola s\u00faa vexetaci\u00f3n de tipo mediterr\u00e1neo.\nHistoria.\nA presenza de numerosos dolmens e outros vestixios a\u00ednda vis\u00edbeis dan fe de que a illa xa era habitada na \u00e9poca neol\u00edtica. En 854 o rei da Breta\u00f1a Erispo\u00eb doou a illa \u00e1 abad\u00eda de Saint-Sauveur de Redon (fundada esta polo seu pai Nomino\u00eb). \u00dasana como celeiro da abad\u00eda. Tralas invasi\u00f3ns normandas do s\u00e9culo X, a illa \u00e9 incorporada \u00e1 parroquia de Arradon. En 1543 pasa a formar parroquia e en 1792 concello, co nome afrancesado \"Isle-aux-Moines\".\nDemograf\u00eda.\nEn 2011 a illa contaba 625 habitantes; entre 1836 e 1851 chegou a pasar dos 1.700 habitantes. Durante o ver\u00e1n a poboaci\u00f3n vese multiplicada por dez, ademais de recibir unha media de 3.000 visitantes diarios durante os meses de xullo e agosto."}
{"id": "272097", "revid": "197", "url": "https://gl.wikipedia.org/wiki?curid=272097", "title": "Po\u00e1ceas", "text": ""}
{"id": "272106", "revid": "5863", "url": "https://gl.wikipedia.org/wiki?curid=272106", "title": "Trastorno do control dos impulsos", "text": "O trastornos do control dos impulsos comprenden un grupo de doenzas psiqui\u00e1tricas caracterizadas pola presenza de impulsividade (fracaso \u00e1 hora de resistir ou reprimir un desexo, pulsi\u00f3n ou impulso que pode traer consecuencias nocivas para o paciente e o resto da xente).\nExisten outras patolox\u00edas psiqui\u00e1tricas que cursan con desordes no control dos impulsos, entre as que destacan as desordes por abuso de substancias, as parafilias, o trastorno por d\u00e9ficit de atenci\u00f3n e hiperactividade (TDAH), os trastornos antisocial e l\u00edmite da personalidade, a esquizofrenia, ou trastornos do estado de \u00e1nimo coma a depresi\u00f3n ou o trastorno bipolar.\nNa quinta edici\u00f3n da American Psychiatric Association's Diagnostic and Statistical Manual of Mental Disorders (DSM-5) publicado en maio de 2013 incl\u00faese un novo cap\u00edtulo (non inclu\u00eddo na edici\u00f3n anterior, o DSM-IV-TR) en Trastornos de disrupci\u00f3n, control de impulsos e da conduta, caracterizados por problemas na esfera emocional e do comportamento e autocontrol. Tam\u00e9n se incl\u00fae un cap\u00edtulo de Trastornos do control de impulsos non especificados, no que se incl\u00faen o trastorno explosivo intermitente, a piroman\u00eda e a cleptoman\u00eda.\nS\u00edntomas.\nExisten cinco estad\u00edos ou factos que poden suxestionar a presenza dun trastorno do control dos impulsos: os propios impulsos, tensi\u00f3n en aumento, pracer ao levaren a termo a acci\u00f3n (o pir\u00f3mano, prender lume; o clept\u00f3mano, roubar; etc.), alivio do estr\u00e9s ap\u00f3s a acci\u00f3n, e sensaci\u00f3n de culpabilidade.\nTratamento.\nPara tratar os trastornos do control de impulsos existen d\u00faas modalidades terap\u00e9uticas: o tratamento farmacol\u00f3xico e o tratamento mediante psicoterapia, a\u00ednda que adoitan combinarse \u00e1mbolos dous tipos para alcanzar unha maior eficacia no tratamento. O tratamento escolleito tam\u00e9n ha de ter en conta as condici\u00f3ns com\u00f3rbidas do doente, isto \u00e9, outras enfermidades que poidan darse no doente de xeito concomitante. As m\u00e1is frecuentes adoitan ser a depresi\u00f3n e os trastornos da personalidade.\nO tratamento farmacol\u00f3xico de elecci\u00f3n bas\u00e9ase nos antidepresivos do tipo inhibidores selectivos da recaptaci\u00f3n de serotonina (IRSS). Entre eles o m\u00e1is empregado \u00e9 a fluoxetina. Outros antidepresivos como o citalopram ou a sertralina poden ser axeitados.\nA terapia psicol\u00f3xica de elecci\u00f3n \u00e9 a terapia cognitivo condutual."}
{"id": "272110", "revid": "1131", "url": "https://gl.wikipedia.org/wiki?curid=272110", "title": "Cant\u00f3n Chambo", "text": "Chambo \u00e9 un cant\u00f3n situado ao noroeste da provincia de Chimborazo en Ecuador.\nXeograf\u00eda.\nTen unha superficie de 163\u00a0km\u00b2, que representan o 2,5\u00a0% da superficie da provincia de Chimborazo. Os principais cursos de auga que cruzan o cant\u00f3n son os r\u00edos Chambo, Dadal e Timbul, ademais da lagoa Roc\u00f3n.\nA altura media do cant\u00f3n est\u00e1 polos 2780 msnm. A temperatura media \u00e9 de 14\u00a0\u00b0C.\nDemograf\u00eda.\nDe acordo cos datos presentados polo Instituto Ecuatoriano de Estad\u00edsticas y Censos (INEC), do \u00faltimo Censo de Poboaci\u00f3n e Vivenda (2010), realizado no pa\u00eds, o cant\u00f3n pos\u00fae 11\u00a0885 habitantes, distribu\u00eddos entre a \u00e1rea urbana da cabeceira cantonal (4459 habitantes) e a \u00e1rea rural que alberga 7426 habitantes. A poboaci\u00f3n masculina alcanza o 47,45\u00a0%, mentres que a feminina o 52,55\u00a0%. O analfabetismo en mulleres pres\u00e9ntase en 23,7%, mentres que en var\u00f3ns: 10,55%.\nSegundo o Sistema Integrado de Indicadores Sociales de Ecuador, SIISE, a pobreza por necesidades b\u00e1sicas insatisfeitas, alcanza o 71,83% da poboaci\u00f3n total do cant\u00f3n, e a extrema pobreza alcanza o 42,47\u00a0%.\nServizos.\nEn xeral o d\u00e9ficit de servizos b\u00e1sicos \u00e9 de 71,53%\nHistoria.\nChambo \u00e9 un dos primeiros asentamentos dos Puruway, pese a isto, os tr\u00e1mites para a s\u00faa cantonizaci\u00f3n comezaron no 1940 ata lograr o pleno reco\u00f1ecemento oficial o 18 de marzo de 1988.\nTurismo.\nChambo pos\u00fae diversos atractivos tur\u00edsticos naturais, entre os que se poden mencionar: "}
{"id": "272120", "revid": "2520", "url": "https://gl.wikipedia.org/wiki?curid=272120", "title": "Trastorno da personalidade", "text": " #REDIRECCI\u00d3N Trastorno de personalidade"}
{"id": "272123", "revid": "2520", "url": "https://gl.wikipedia.org/wiki?curid=272123", "title": "Trastorno de control dos impulsos", "text": ""}
{"id": "272124", "revid": "2520", "url": "https://gl.wikipedia.org/wiki?curid=272124", "title": "Trastorno por d\u00e9ficit de atenci\u00f3n e hiperactividade", "text": ""}
{"id": "272127", "revid": "839", "url": "https://gl.wikipedia.org/wiki?curid=272127", "title": "Carmelitas descalzos", "text": ""}
{"id": "272128", "revid": "12452", "url": "https://gl.wikipedia.org/wiki?curid=272128", "title": "Patriarca latino de Xerusal\u00e9n", "text": ""}
{"id": "272129", "revid": "23204", "url": "https://gl.wikipedia.org/wiki?curid=272129", "title": "Eparqu\u00eda ortodoxa rusa de Lviv e Galicia", "text": "A eparqu\u00eda de Lviv e Galicia \u00e9 unha eparqu\u00eda da Igrexa Ortodoxa Ucra\u00edna baixo o Patriarcado de Moscova, situada na provincia de Lviv e con s\u00e9 na s\u00faa capital Lviv.\nA actual eparqu\u00eda existe dende 1988. En 2007 estrutur\u00e1base en 62 parroquias, e estaba situada en quinto lugar en termos de fieis no territorio, por detr\u00e1s da Igrexa Cat\u00f3lica Ucra\u00edna, da Igrexa Ortodoxa Ucra\u00edna do Patriarcado de K\u00ediv, da Igrexa Ortodoxa Autoc\u00e9fala Ucra\u00edna e da Igrexa Latina.\nIsto \u00e9 resultado dos conflitos relixiosos que sucederon en Ucra\u00edna entre nas d\u00e9cadas de 1980 e 1990, logo do estabelecemento pouco amig\u00e1bel da xurisdici\u00f3n do patriarcado de Moscova, da que xurdiron as xurisdici\u00f3ns ortodoxas non can\u00f3nicas. Moitas das parroquias da eparqu\u00eda un\u00edronse a algunha destas igrexas non can\u00f3nicas. A eparqu\u00eda tam\u00e9n perdeu moitas igrexas que obtivo en 1946, logo da integraci\u00f3n dos greco-cat\u00f3licos na Igrexa Ortodoxa forzada polas autoridades sovi\u00e9ticas."}
{"id": "272139", "revid": "1131", "url": "https://gl.wikipedia.org/wiki?curid=272139", "title": "Todo \u00e9 silencio", "text": "Todo \u00e9 silencio pode referirse a:"}
{"id": "272140", "revid": "5312", "url": "https://gl.wikipedia.org/wiki?curid=272140", "title": "Todo \u00e9 silencio (filme)", "text": "Todo \u00e9 silencio (en ) \u00e9 un filme espa\u00f1ol dirixido por Jos\u00e9 Luis Cuerda en 2012, baseado na novela \"Todo \u00e9 silencio\" de Manuel Rivas (2010). O propio escritor fixo o gui\u00f3n do filme.\nEstreouse en galego o 15 de setembro de 2017 a trav\u00e9s da tvG2. A directora de dobraxe foi Charo Pena.\nSinopse.\nA trama desenv\u00f3lvese nunha vila costeira galega en 1969. Fins, Brinco e Leda son tres rapaces da vila de Noit\u00eda. Mariscal \u00e9 un contrabandista que comezou a traficar con produtos chegados \u00e1 costa desde barcos afundidos. Pasouse ao tabaco \"rubio de batea\", e tras contactar cos clans colombianos, ao narcotr\u00e1fico. A vida na vila aparece marcada pola econom\u00eda somerxida, e Mariscal foi tecendo unha rede de control social, econ\u00f3mico e institucional.\nFins, que sofre epilepsia, quedou orfo ao morrer seu pai pescando con dinamita, e marchou estudar a C\u00e1diz, fac\u00e9ndose polic\u00eda. Brinco e Leda casan e te\u00f1en un fillo, e \u00fanense ao clan de Mariscal. En 1989, logo de anos sen dar noticias, Fins regresa \u00e1 vila, e Brinco, que pilota unha planadora, ofr\u00e9celle cartos a cambio da s\u00faa colaboraci\u00f3n.\nDesc\u00f3brense axentes corruptos e varios narcos traidores. Un amigo de Brinco, home do clan de Mariscal que est\u00e1 enganchado \u00e1 hero\u00edna, suic\u00eddase logo de non ser quen de pagar unha d\u00e9beda aos colombianos encargados da subministraci\u00f3n da droga.\nLeda ten celos porque Brinco vai con outra muller, e cita a Fins na vella escola. Al\u00ed aparece Brinco, e in\u00edciase un tiroteo, no que este resulta morto a mans de Fins.\nRodaxe.\nAs paisaxes das R\u00edas Altas galegas son os principais escenarios do filme. Os exteriores rod\u00e1ronse en Muros, e p\u00f3dense apreciar espazos como o faro do monte Louro ou a costa da parroquia de Tal. Os interiores rod\u00e1ronse nos estudios Ciudad de la Luz.\nEn outubro de 2011 algunhas escenas foron rodadas na abandonada casa Bailly do Graxal, Cambre.\nGalard\u00f3ns e nomeamentos.\nFoi nomeado na categor\u00eda de mellor gui\u00f3n adaptado na XXVII edici\u00f3n dos Premios Goya."}
{"id": "272145", "revid": "56817", "url": "https://gl.wikipedia.org/wiki?curid=272145", "title": "Galicia Moza", "text": "Galicia Moza foi unha revista editada en Vilagarc\u00eda de Arousa en 1909.\nHistoria e caracter\u00edsticas.\nSubtitulada \"Revista quincenal ilustrada\", apareceu o 6 de xaneiro de 1909. Imprimiuse en Arousa, xa que en Santiago neg\u00e1ronse a facelo. Dirixida por Lu\u00eds Villardefrancos Cal\u00e9, entre os seus colaboradores figuraban Lisardo Barreiro, Ram\u00f3n Fern\u00e1ndez Mato, Manuel Lustres Rivas, Eduardo Dieste e Julio Acha e contou coa participaci\u00f3n de Castelao, a primeira cabeceira que debuxou para a prensa. Cesou ao pouco tempo."}
{"id": "272146", "revid": "111586", "url": "https://gl.wikipedia.org/wiki?curid=272146", "title": "Lu\u00eds Villardefrancos Cal\u00e9", "text": "Lu\u00eds Villardefrancos Cal\u00e9, nado na Coru\u00f1a o 22 de setembro de 1880, foi un xornalista e escritor galego.\nTraxectoria.\nFillo de Gumersindo Villardefrancos Pardo de Andrade e Dolores Cal\u00e9 Sanjurjo. Foi oficial do Hospital de Santiago de Compostela e secretario do concello de Vedra (1911-1916). En setembro de 1919 foi nomeado xefe da estaci\u00f3n de Franza, na li\u00f1a de Ferrol, un mes despois da de Pontedeume e en 1925 pasou a ser xefe da estaci\u00f3n de Ferrol. Nos anos trinta marchou a Madrid como xefe de servizos do ferrocarril, sendo secretario do Lar Gallego en 1932, e onde resid\u00eda en 1952. Dirixiu a revista \"Galicia Moza\", foi redactor de \"Gaceta de Galicia\" e colaborou nas s\u00faas \"P\u00e1ginas literarias\", e tam\u00e9n no suplemento N\u00f3s. P\u00e1xinas gallegas do Diario da Cru\u00f1a \"El Noroeste\", en \"El Eco de Santiago\", \"Heraldo de Madrid\", \"Galicia en Madrid\" e \"La Voz de Galicia\" e publicou alg\u00fan poema en \"El Compostelano\". Foi presidente do Club Ciclista de Santiago (1909).\nVida persoal.\nCasou en Vedra coa mestra Mar\u00eda de los Dolores Legrande Camino en 1914, e foi pai de Marisa Villardefrancos Legrande. Era sobri\u00f1o de Emilia Cal\u00e9 e curm\u00e1n de Emilia Quintero Cal\u00e9, a quen lle dedicou un poema, \"\u00c1 mi\u00f1a curm\u00e1n \u00e1 notabre pianista Emilia Quintero Cal\u00e9\"."}
{"id": "272147", "revid": "23204", "url": "https://gl.wikipedia.org/wiki?curid=272147", "title": "Metr\u00f3pole de Haly\u010d", "text": "A metr\u00f3pole de Haly\u010d ou metr\u00f3pole de Galicia \u00e9 o nome que recibiron ao longo da historia algunhas divisi\u00f3ns eclesi\u00e1sticas da rexi\u00f3n de Galicia, en Europa Central:"}
{"id": "272148", "revid": "839", "url": "https://gl.wikipedia.org/wiki?curid=272148", "title": "Metr\u00f3pole de Galicia", "text": ""}
{"id": "272149", "revid": "839", "url": "https://gl.wikipedia.org/wiki?curid=272149", "title": "Arquidiocese de Lviv", "text": ""}
{"id": "272150", "revid": "56817", "url": "https://gl.wikipedia.org/wiki?curid=272150", "title": "Brequette", "text": "Brequette Shana Cassie co\u00f1ecida soamente como Brequette \u00e9 unha cantante nada en Sur\u00e1frica, residente nas Illas Canarias, Espa\u00f1a.\nCarreira musical.\nLa Voz.\nNo 2012, Brequette entra no talent-show \"La voz\" no equipo de David Bisbal. Con esta intervenci\u00f3n no programa alcanzou unha fama importante no pa\u00eds, lev\u00e1ndoa a ter unha xira no ver\u00e1n de 2013 con colaboraci\u00f3ns como David Bisbal ou Pastora Soler.\nFestival da Canci\u00f3n de Eurovisi\u00f3n 2014.\nNo ano 2014, \u00e9 elixida como unha das finalistas para representar a Espa\u00f1a no Festival da Canci\u00f3n de Eurovisi\u00f3n 2014 coa s\u00faa canci\u00f3n \"M\u00e1s (Run)\", con colaboraci\u00f3n de Tony S\u00e1nchez e , compositor de \"Euphoria\" (ga\u00f1adora da edici\u00f3n do 2012)."}
{"id": "272151", "revid": "89787", "url": "https://gl.wikipedia.org/wiki?curid=272151", "title": "55 Cancri d", "text": "55 Cancri d (abreviado 55 Cnc d) \u00e9 un planeta extrasolar de longo per\u00edodo orbital, que orbita unha estrela semellante \u00f3 noso Sol, 55 Cancri A. O planeta est\u00e1 situado a unha distancia respecto da s\u00faa estrela semellante \u00e1 distancia a que est\u00e1 X\u00fapiter respecto do noso Sol, \u00e9 o quinto planeta en ser descuberto no seu sistema planetario e \u00e9 o m\u00e1is externo. 55 Cancri d foi descuberto en 13 de xu\u00f1o de 2002.\nDescubrimento.\nComa a meirande parte dos planetas extra-solares co\u00f1ecidos, 55 Cancri d detectouse pola observaci\u00f3n das variaci\u00f3ns da velocidade radial da s\u00faa estrela. Isto foi conseguido a trav\u00e9s de medici\u00f3ns moi precisas e finas do efecto Doppler do espectro da s\u00faa estrela. No momento do descubrimento, 55 Cancri A xa era co\u00f1ecida por posu\u00edr un planeta (55 Cancri b), con todo, a\u00ednda hab\u00eda un desv\u00edo nas medici\u00f3ns da velocidade radial, desv\u00edo que a\u00ednda non ti\u00f1a un explicaci\u00f3n clara.\nNo ano 2002, outras novas observaci\u00f3ns revelaron a presenza dun planeta de longo per\u00edodo nunha \u00f3rbita a unhas 5 UA respecto da estrela. Eses mesmos estudos indicaron a presenza doutro planeta interior, designado 55 Cancri c.\n\u00d3rbita e masa.\nCando 55 Cancri d foi descuberto, pensouse que estaba nunha \u00f3rbita cunha excentricidade orbital m\u00ednima, de xeito semellante \u00e1 \u00f3rbita similar a X\u00fapiter no noso sistema solar, a\u00ednda que os elementos orbitais non foron ben precisados. A medida que se foron recollendo m\u00e1is datos, a soluci\u00f3n que mellor se axustaba a este planeta resultou ser unha \u00f3rbita altamente exc\u00e9ntrica, m\u00e1is que calquera dos planetas do noso Sistema Solar (inclu\u00edndo Plut\u00f3n). No 2008, despois de que fose observada unha \u00f3rbita completa do planeta, a \u00f3rbita real foi desvelada, indicando o que orixinariamente se sospeitaba, a \u00f3rbita de 14 anos do planeta era, de feito, case circular, situada a unhas 5,77 AU respecto da s\u00faa estrela.\nUnha limitaci\u00f3n do m\u00e9todo da velocidade radial utilizado para descubrir 55 Cancri d \u00e9 que s\u00f3 se pode obter un l\u00edmite inferior para a masa do planeta. No caso de 55 Cancri d, este l\u00edmite inferior \u00e9 de aproximadamente 3,835 veces a masa de X\u00fapiter. No 2004, medici\u00f3ns astrom\u00e9tricas feitas cos \"Fine Guidance Sensors\" do Telescopio Espacial Hubble indican que a \u00f3rbita do planeta ten unha inclinaci\u00f3n duns 53\u00b0 respecto do plano do ceo. Se esta medida \u00e9 confirmada, implicar\u00eda que a masa real do planeta \u00e9 un 25% maior c\u00f3 seu l\u00edmite inferior, preto das 4,8 masas de X\u00fapiter, e non vai ser coplanar co planetas m\u00e1is interiores 'e' e 'b' (ambos inclinados 85\u00b0).\nCaracter\u00edsticas.\nDada a elevada masa do planeta, o planeta \u00e9 un xigante gasoso sen superficie s\u00f3lida. Xa que o planeta s\u00f3 se detectou de xeito indirecto, par\u00e1metros tales coma o raio, composici\u00f3n, ou temperatura son desco\u00f1ecidos.\nAsumindo unha composici\u00f3n semellante \u00e1 de X\u00fapiter e de que a atmosfera do planeta estea preto do equilibrio qu\u00edmico, prevese que 55 Cancri d estea cuberto por unha capa de nubes de auga: a calor interna do planeta probablemente sexa demasiado alta coma para forma-las nubes baseadas no amon\u00edaco que son t\u00edpicas de X\u00fapiter. A s\u00faa gravidade superficial \u00e9 posiblemente de 4 a 5 veces m\u00e1is maior c\u00e1 de X\u00fapiter, ou o que \u00e9 o mesmo, preto de 10 a 15 veces a da Terra, o cal \u00e9 debido a que o raio do planeta seguramente sexa s\u00f3 un pouco maior c\u00f3 X\u00fapiter, ou incluso algo menor c\u00f3 de X\u00fapiter debido o alto contido de metal da estrela nai."}
{"id": "272152", "revid": "5863", "url": "https://gl.wikipedia.org/wiki?curid=272152", "title": "Provincia de Chimborazo", "text": "A provincia de Chimborazo, \u00e9 unha das 24 provincias de Ecuador, situada na zona central do corredor transandino. \u00c9 co\u00f1ecida como \"provincia das altas cumes\", debido a que nela se encontran varias das cumes m\u00e1is elevadas do pa\u00eds, como o Carihuayrazo, o Altar, o Igualata, o Tungurahua, o Sangay, entre outros, que nalg\u00fans casos comparte con outras provincias. Na cordilleira occidental enc\u00f3ntrase o volc\u00e1n Chimborazo, que d\u00e1 nome \u00e1 provincia e cunha altura de 6.310 msnm, \u00e9 o de m\u00e1is altura do pa\u00eds. A provincia ten unha superficie pr\u00f3xima \u00f3s 6.500\u00a0km\u00b2 e ten unha poboaci\u00f3n total de 509.352 habitantes, sendo a novena provincia m\u00e1is poboada de Ecuador. A capital da provincia \u00e9 a cidade de Riobamba, unha das m\u00e1is importantes do pa\u00eds, co\u00f1ecida como a \"Sultana de los Andes\", que est\u00e1 situada no centro-norte da mesma, a unha altitude de 2.750 msnm.\nHistoria.\nEra prehisp\u00e1nica.\nEn Chimborazo atopouse o \"Home de Pun\u00edn\". En 1923, descubriron restos dun cranio humano fosilizado.\nNo proceso de expansi\u00f3n da dominaci\u00f3n Inca, cara aos anos 1000 os Andes centrais foron escenario do asentamento e expansi\u00f3n do mesmo. En Ecuador, os incas anexaron a totalidade da serra ao seu imperio. En tempos de Huayna-C\u00e1pac, previo \u00e1 chegada dos espa\u00f1ois, os puntos claves da dominaci\u00f3n Inca, situ\u00e1ronse en Tomebamba, capital residencial incaica, apoiado por sedes dun\"mordomo maior\" denominado \"tocricoc\". No \u00e1mbito do exercicio do poder este cargo ti\u00f1a unha funci\u00f3n semellante \u00e1 de \"gobernador de provincia\", Para o sur do actual Ecuador o \"tocricoc\" situ\u00e1base en Latacunga, sendo Riobamba na \u00e9poca un dos \"tambos\".\nFundaci\u00f3n de Riobamba.\nA cidade de Riobamba fundouse o 15 de agosto de 1534 por Diego de Almagro, na antiga Cidade de Liribamba (milenaria capital dos Puruhaes) o que hoxe \u00e9 Villa La Uni\u00f3n no Cant\u00f3n Colta. Foi a primeira cidade espa\u00f1ola fundada en terras do que hoxe \u00e9 Ecuador. Durante a \u00e9poca colonial foi unha cidade grande e pr\u00f3spera, ata que o 4 de febreiro de 1797 foi destru\u00edda por un terremoto. Para a s\u00faa reconstruci\u00f3n Riobamba foi mudada \u00e1 actual chaira de Tapi que cumpr\u00eda coas condici\u00f3ns apropiadas.\nXeograf\u00eda.\nOs l\u00edmites da provincia son: \nDivisi\u00f3n da provincia.\nA provincia est\u00e1 dividida en 10 cant\u00f3ns e 61 parroquias. Os cant\u00f3ns son:\nEconom\u00eda.\nA provincia \u00e9 unha zona de gran cultura artesanal e un sector de moito desenvolvemento tur\u00edstico. A artesan\u00eda est\u00e1 moi desenvolvida, sobre todo na zona do Cant\u00f3n Guano, onde as manufacturas con las, coiros e t\u00e9xtiles constit\u00faen as principais actividades econ\u00f3micas e polo tanto a riqueza desta rexi\u00f3n.\nEn Chimborazo cult\u00edvase cebada, millo, trigo, cacao, pl\u00e1tano, pataca e algunhas froitas. En gander\u00eda desenv\u00f3lvese a cr\u00eda de gando ovino, bovino de carne, leite, e a industrializaci\u00f3n dos produtos l\u00e1cteos.\nRespecto \u00e1 miner\u00eda, Chimborazo ten xacementos de prata, cobre, ouro, m\u00e1rmore, ferro, pedra calcaria e xofre.\nNa provincia tam\u00e9n existen industrias como a do cemento, cer\u00e1mica, tubos, madeira, entre outras."}
{"id": "272154", "revid": "1131", "url": "https://gl.wikipedia.org/wiki?curid=272154", "title": "Zubiri, Navarra", "text": "Zubiri \u00e9 unha localidade do val e municipio de Ester\u00edbar en Navarra, dentro da comarca de Au\u00f1amendi e a Meiri\u00f1ado de Sang\u00fcesa. A localidade at\u00f3pase a 20\u00a0km de Pamplona e en 2013\u00a0ti\u00f1a 439 habitantes \u00c9 a capital administrativa do val, onde se sit\u00faa o seu concello e ademais o centro industrial do mesmo. Na localidade at\u00f3pase a planta de Magnesitas Navarras, S.A. (MAGNA), unha empresa de transformaci\u00f3n de magnesita.\nTop\u00f3nimo.\nO nome de Zubiri significa \"Vila da Ponte\", do \u00e9uscaro (\"Zubi\": ponte e \"iri\": vila).\nXeograf\u00eda.\nA localidade at\u00f3pase en centro do val de Ester\u00edbar baixo o monte Murelu (650 msnm.), a 526 msnm. de altitude, na beira dereita do r\u00edo Arga e a 20\u00a0km da capital Navarra, Pamplona.\nDemograf\u00eda.\nEvoluci\u00f3n da poboaci\u00f3n da a localidade nos \u00faltimos anos.\nHistoria.\nDurante a Idade Media houbo na localidade un mosteiro beneditino, o cal dependeu de Leyre por unha doaz\u00f3n efectuada polo rei Garc\u00eda o de N\u00e1jera en 1040.\nAdministraci\u00f3n.\nA localidade est\u00e1 constitu\u00edda como un concello pertencente ao municipio de Ester\u00edbar. O concello est\u00e1 formado por unha xunta de catro vocais e un presidente do concello.\nNa localidade tam\u00e9n se atopa a sede do Concello do val de Ester\u00edbar.\nCami\u00f1o franc\u00e9s.\nO Cami\u00f1o de Santiago seguindo a ruta do cami\u00f1o franc\u00e9s pasa por Zubiri na s\u00faa segunda etapa partindo de Roncesvalles e \u00e9 o punto de sa\u00edda da terceira etapa.\nO Cami\u00f1o accede a Zubiri pola ponte medieval sobre o r\u00edo Arga, \"Ponte da rabia\", as\u00ed chamado pola crenza de que se se obriga a un animal rabioso a dar unha volta completa \u00f3 redor do piar central, cura da enfermidade. Zubiri, en \u00e9uscaro, significa precisamente \"pobo da ponte\"."}
{"id": "272156", "revid": "89787", "url": "https://gl.wikipedia.org/wiki?curid=272156", "title": "\u00c1cido homoc\u00edtrico", "text": "O \u00e1cido homoc\u00edtrico \u00e9 un composto org\u00e1nico coa f\u00f3rmula HOC(CO2H)(CH2CO2H)(C2H4CO2H). \u00c9 un \u00e1cido tricarbox\u00edlico que aparece na natureza como compo\u00f1ente do cofactor ferro-molibdeno de certos encimas nitroxenase. A mi\u00fado faise referencia a el como homocitrato, que \u00e9 a base conxugada do \u00e1cido que predomina nas soluci\u00f3ns acuosas neutras.\nA mol\u00e9cula est\u00e1 relacionada co \u00e1cido c\u00edtrico pola adici\u00f3n dunha unidade de metileno, de a\u00ed o prefixo \"homo\". A diferenza do \u00e1cido c\u00edtrico, o \u00e1cido homoc\u00edtrico \u00e9 quiral. O \u00e1cido existe en equilibrio coa lactona."}
{"id": "272157", "revid": "27155", "url": "https://gl.wikipedia.org/wiki?curid=272157", "title": "Homocitrato", "text": ""}
{"id": "272158", "revid": "85894", "url": "https://gl.wikipedia.org/wiki?curid=272158", "title": "In saecula saeculorum", "text": "In s\u00e6cula s\u00e6culorum \u00e9 unha locuci\u00f3n latina que significa literalmente \u201cpolos s\u00e9culos dos s\u00e9culos\u201d e fai referencia \u00e1 eternidade. \u00c9 unha frase b\u00edblica tomada da Vulgata, traduci\u00f3n latina do Novo Testamento dende o hebreo, e traducida dende o grego \u201c\u03b5\u1f30\u03c2 \u03c4\u03bf\u1f7a\u03c2 \u03b1\u1f30\u1ff6\u03bd\u03b1\u03c2 \u03c4\u1ff6\u03bd \u03b1\u1f30\u03ce\u03bd\u03c9\u03bd\u201d. Esta traduci\u00f3n non \u00e9 totalmente literal, xa que o tempo sinalado non \u00e9 a eternidade, sen\u00f3n varios \"ai\u014dnes \", termo grego que se refire \u00e1 esperanza de vida media dos seres humanos, ou ben \u00e1 dunha xeraci\u00f3n. Este termo foi levado \u00f3 lat\u00edn como \"saeculum,\" mantendo o significado. \nLiturxia.\nEsta expresi\u00f3n aparece no libro da Apocalipse doce veces, e sete veces m\u00e1is nas ep\u00edstolas, mais non nos evanxeos: Ep\u00edstola aos g\u00e1latas (1:5), Ep\u00edstola aos efesios (3:21), Ep\u00edstola aos filipenses (4:20), primeira ep\u00edstola a Timoteo (1:17), segunda ep\u00edstola a Timoteo (4:18), Ep\u00edstola aos hebreos (13:21), primeira ep\u00edstola de Pedro (4:11) e Libro das Revelaci\u00f3ns ou da Apocalipse (1:6, 1:18, 4:9, 10, 5:13, 7:12, 10:6, 11:15, 14:11, 15:7, 19:3, 20:10, 22:5). Foi recollida na liturxia cristi\u00e1 medieval como un \"Tantum Ergo\" (\u00faltimas d\u00faas estrofas dun himno eucar\u00edstico) por Tom\u00e9 de Aquino no\" Veni Creator Spiritus\", no \"Gloria Patri\" e en moitos outros casos. Cando\" in saecula saeculorum\" vai seguido por un \"Am\u00e9n\", as d\u00faas \u00faltimas palabras (\"saeculorum\", \"Am\u00e9n\") poden aparecer abreviadas como \"Euouae\", regra mnemot\u00e9cnica utilizada nas anotaci\u00f3ns musicais do medievo. A frase non se utiliza no Antigo Testamento, que ten outras expresi\u00f3ns para referirse \u00e1 eternidade como a latina\" in aeternum et ultra\" (\u201cpara a eternidade e m\u00e1is al\u00e1\u201d), traduci\u00f3n da hebrea \u05e2\u05d3 \u05e2\u05d5\u05dc\u05dd e da Biblia Septuaginta \u201c\u03b5\u1f30\u03c2 \u03c4\u1f78\u03bd \u03b1\u1f30\u1ff6\u03bd\u03b1 \u03ba\u03b1\u1f76 \u1f10\u03c0\u03ad\u03ba\u03b5\u03b9\u03bd\u03b1\".\nSignificado.\nEsta expresi\u00f3n pretende reforzar a idea de omnipotencia de Deus, ao cal os fieis adoran nas s\u00faas oraci\u00f3ns e reco\u00f1ecen o seu reinado universal \u201cpolos s\u00e9culos dos s\u00e9culos\u201d. En sentido figurado ref\u00edrese a unha cousa que se prolonga indefinidamente e da cal non se prev\u00e9 a fin.\nV\u00e9xase tam\u00e9n.\nLigaz\u00f3ns externas.\nRecompilaci\u00f3n de usos na prensa escrita"}
{"id": "272170", "revid": "85894", "url": "https://gl.wikipedia.org/wiki?curid=272170", "title": "Ferrari F14 T", "text": "O Ferrari F2012 \u00e9 un coche de carreiras de F\u00f3rmula Un dese\u00f1ado pola Scuderia Ferrari para a tempada de F\u00f3rmula Un de . O coche foi presentado o 3 de febreiro nas instalaci\u00f3ns de Ferrari en Maranello\nO Ferrari F14 T (tam\u00e9n co\u00f1ecido polo seu nome interno, Proxecto c\u00f3digo 665) \u00e9 un coche de carreiras de F\u00f3rmula Un dese\u00f1ado pola Scuderia Ferrari para a tempada de F\u00f3rmula Un de . Ser\u00e1 pilotado polos ex Campi\u00f3ns Mundiais de F\u00f3rmula Un Fernando Alonso e Kimi R\u00e4ikk\u00f6nen, que volveu ao equipo logo dunha ausencia de cinco anos O F14 T foi dese\u00f1ado para utilizar o novo motor turbo V6 de 1.6 litros de Ferrari, o 059/3. O nome do coche foi elixido polos afeccionados nunha enquisa organizada por Ferrari. O \"14\" representa o ano da competici\u00f3n, e a \"T\" reflicte o paso da serie a un motor turboalimentado.\nO coche foi presentado o 25 de xaneiro de 2014.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nLigaz\u00f3ns externas.\nP\u00e1xina Web oficial da Scuderia Ferrari"}
{"id": "272175", "revid": "89787", "url": "https://gl.wikipedia.org/wiki?curid=272175", "title": "Portugal nos Xogos Ol\u00edmpicos", "text": "Portugal participou por vez primeira nos Xogos Ol\u00edmpicos en 1912, e dende ent\u00f3n participou en t\u00f3dalas edici\u00f3ns dos Xogos Ol\u00edmpicos de Ver\u00e1n. Coa creaci\u00f3n do Comit\u00e9 Ol\u00edmpico de Portugal en 1909 e o seu reco\u00f1ecemento polo COI ese mesmo ano, Portugal foi o 13\u00ba pa\u00eds a adherirse ao Movemento Ol\u00edmpico.\nTres anos despois, o pa\u00eds estreouse nos Xogos de Estocolmo (1912). Dende aquela participou en todas as edici\u00f3ns dos Xogos, sendo o 18\u00ba pa\u00eds m\u00e1is asiduo. Ata 2021 o pa\u00eds conquistou 28 medallas (cinco ouros, nove pratas e catorce bronces).\nEn 1952, Portugal estreouse nos Xogos Ol\u00edmpicos de Inverno, realizados en Oslo, Noruega. Portugal non ga\u00f1ou ningunha medalla nos Xogos Ol\u00edmpicos de Inverno."}
{"id": "272176", "revid": "89787", "url": "https://gl.wikipedia.org/wiki?curid=272176", "title": "Esf\u00ednter", "text": "Un esf\u00ednter (do lat\u00edn tard\u00edo \"sphincter\", e este do grego \u03c3\u03c6\u03b9\u03b3\u03ba\u03c4\u03ae\u03c1, sphinkt\u0113r, \"banda, m\u00fasculo contr\u00e1ctil\"), \u00e9 unha estrutura anat\u00f3mica constitu\u00edda por un m\u00fasculo circular ou con forma de anel que normalmente mant\u00e9n a constrici\u00f3n dun orificio ou pasaxe natural do corpo, que se relaxa cando \u00e9 necesario para o funcionamento fisiol\u00f3xico normal. Os esf\u00ednteres at\u00f3panse en moitos animais vertebrados e invertebrados, e no corpo humano existen moitos, a\u00ednda que alg\u00fans son pequenos e microsc\u00f3picos, especialmente os mill\u00f3ns de esf\u00ednteres precapilares existentes nos capilares sangu\u00edneos. Os esf\u00ednteres rel\u00e1xanse ao morrer. O mal funcionamento dos esf\u00ednteres orixina diversos problemas como a incontinencia urinaria ou fecal ou o refluxo gastroesof\u00e1xico.\nFunci\u00f3ns.\nOs esf\u00ednteres son efectivos para controlar a entrada e liberaci\u00f3n de l\u00edquidos e s\u00f3lidos, facilitando o seu paso nos momentos adecuados ou impedindo o refluxo. Moitos esf\u00ednteres \u00fasanse diariamente como parte normal da dixesti\u00f3n ou da visi\u00f3n. Por exemplo, o esf\u00ednter esof\u00e1xico situado na parte superior do est\u00f3mago mant\u00e9n os \u00e1cidos estomacais e outros contidos estomacais dentro do est\u00f3mago evitando que pasen ao es\u00f3fago.\nClasificaci\u00f3ns.\nOs esf\u00ednteres poden clasificarse en funcionais e anat\u00f3micos:\nOs esf\u00ednteres poden tam\u00e9n ser controlados voluntariamente ou involuntariamente:"}
{"id": "272180", "revid": "98629", "url": "https://gl.wikipedia.org/wiki?curid=272180", "title": "Mieczys\u0142aw Kar\u0142owicz", "text": "Mieczys\u0142aw Kar\u0142owicz, nado o 11 de decembro de 1876 en Vishnyeva (actual Belar\u00fas) e finado o 8 de febreiro de 1909 preto de Zakopane (actual Polonia), foi un compositor e director de orquestra polon\u00e9s.\nTraxectoria.\nPrimeiros anos.\nMieczys\u0142aw Kar\u0142owicz naceu en Vishneva (daquela pertencente ao Imperio ruso e actualmente en Belar\u00fas) nunha familia nobre do Clan de Ostoja. Seu pai Jan era un etn\u00f3grafo, ling\u00fcista e m\u00fasico afeccionado, coautor do gran \"Dicionario da lingua polonesa\". S\u00faa nai, Irena Sulistrowska, pertenc\u00eda \u00e1 aristocracia.\nKar\u0142owicz pasou a maior parte da s\u00faa infancia na casa que a s\u00faa familia posu\u00eda en Wiszniewo (Lituania). Despois de vender a propiedade familiar en 1882, a familia instalouse inicialmente en Heidelberg e posteriormente en Praga (1885), en Dresde (1886) e, finalmente, en Varsovia en 1887, onde os sal\u00f3ns da familia foron frecuentados por toda a elite da capital. Mentres que en Heidelberg e Dresde, Kar\u0142owicz asistiu a escolas de educaci\u00f3n xeral, en Varsovia asistiu a clase na Escola Real Wojciech G\u00f3rski.\nEstudos.\nAos sete anos Kar\u0142owicz estidou viol\u00edn en Dresde (instrumento para o que posteriormente escribir\u00eda o seu \u00fanico concerto), antes de marchar a Varsovia e estudar composici\u00f3n cos profesores Zygmunt Noskowski, Stanis\u0142aw Barcewicz, Piotr Maszy\u0144ski e Gustaw Roguski, e posteriormente, a partir de 1895, a Berl\u00edn co c\u00e9lebre pedagogo Heinrich Urban, que fora o mestre de Paderewski, Landowsda e Hofman, e a quen adicar\u00eda a s\u00faa \"Serenata para cordas\", que compuxo e estreou cando a\u00ednda era alumno seu. Foi nesta \u00e9poca de formaci\u00f3n en Polonia e Alema\u00f1a cando realizou as s\u00faas primeiras composici\u00f3ns. O 21 de marzo de 1903 dirixiu a Berliner Philharmoniker en Berl\u00edn durante a estrea do seu \"Concerto para viol\u00edn\", adicado ao seu antigo profesor Stanis\u0142aw Barcewicz. En 1904 publicou os \"Souvenirs in\u00e9dits de Fr\u00e9d\u00e9ric Chopin\".\nEntre 1906 e 1907 estudou direcci\u00f3n orquestral con Arthur Nikisch, quen daquela era director principal da Berliner Philharmoniker. Tam\u00e9n estodou ciencias na Universidade de Varsovia e filosof\u00eda na Universidade de Berl\u00edn. Publicista e activista musical, foi un dos fundadores da Sociedade Musical de Varsovia. Tam\u00e9n foi un apaixonado do alpinismo (que practicaba nos montes Tatras), o esqu\u00ed e a fotograf\u00eda. Kar\u0142owicz pasou boa parte dos seus \u00faltimos anos en Zakopane, ao sur de Polonia, decot\u00edo desfrutando dunha das s\u00faas afecci\u00f3ns favoritas, a fotograf\u00eda, nas paisaxes de monta\u00f1a dos seus arredores.\nXunto cos tam\u00e9n compositores poloneses Karol Szymanowski, Ludomir R\u00f3\u017cycki, Grzegorz Fitelberg e Apolinary Szeluto, foi membro da chamada \"M\u0142oda Polska\" (\"Polonia Nova\"), unha corrente art\u00edstica que ti\u00f1a por obxectivo promover a \"arte pola arte\" e o imaxinario.\nMorte.\nKar\u0142owicz morreu aos 32 anos de idade nunha avalancha mentres estaba a esquiar durante unha excursi\u00f3n aos montes Tatras en 1909. Foi enterrado no Cemiterio Pow\u0105zki de Varsovia e no lugar onde foi atopado o seu corpo colocouse unha pedra cunha inscrici\u00f3n no seu honor. A esv\u00e1stica gravada nesta pedra, un dos s\u00edmbolos m\u00e1is antigos da humanidade, uni\u00f3n da Roda e a Cruz, representa o principio e a enerx\u00eda supremos, o v\u00f3rtice creacional, a harmon\u00eda universal e o ser infinito, evocando o que Kar\u0142owicz tratou de expresar coa s\u00faa m\u00fasica especialmente nas s\u00faas \"Canci\u00f3ns eternas\".\nObra.\nA m\u00fasica de Kar\u0142owicz \u00e9 de car\u00e1cter rom\u00e1ntico tard\u00edo. Foi un grande admirador de Piotr Ilich Tchaikovski, cuxa Sinfon\u00eda N\u00ba 6 alabou. A influencia do compositor ruso pode apreciarse nas primeiras obras de Kar\u0142owicz, especialmente na s\u00faa \"Sinfon\u00eda en Mi menor\" e no \"Concerto para viol\u00edn\". Como moitos dos compositores rom\u00e1nticos tard\u00edos viuse influenciado pola m\u00fasica de Richard Wagner, especialmente por \"Tristan und Isolde\". A\u00ednda as\u00ed, Kar\u0142owicz conseguiu desenvolver unha linguaxe musical orixinal expresada na harmon\u00eda e a orquestraci\u00f3n, escribindo algunhas das m\u00fasicas con maior colorido orquestral compostas ata a data. A m\u00fasica de Kar\u0142owicz constit\u00fae un dos cumios do posromanticismo. Pola s\u00faa procura da esencia metaf\u00edsica e espiritual, a s\u00faa m\u00fasica aprox\u00edmase \u00e1 de Scriabin, Mahler, Sch\u00f6nberg e Sibelius.\nA s\u00faa m\u00fasica habita nun lugar principal da historia da m\u00fasica polonesa entre Fr\u00e9d\u00e9ric Chopin e Karol Szymanowski. Entre as s\u00faas obras destacan a \"Sinfon\u00eda en Mi menor\" (\"Renacemento\", Op. 7), un \"Concerto para viol\u00edn en La Maior\" (Op. 8), e varios poemas sinf\u00f3nicos, que incl\u00faen as \"Canci\u00f3ns eternas\", \"Stanis\u0142aw i Anna O\u015bwiecimowie\", \"As ondas que regresan\" e \"A Pomba Branca\".\nKar\u0142owicz escribiu tam\u00e9n un gran n\u00famero de canci\u00f3ns para voz e piano sobre textos de Kazimierz Przerwa-Tetmajer, Adam Asnyk, entre outros. A maior parte das s\u00faas pequenas composici\u00f3ns perdeuse durante a segunda guerra mundial."}
{"id": "272181", "revid": "19415", "url": "https://gl.wikipedia.org/wiki?curid=272181", "title": "Mieczyslaw Karlowicz", "text": ""}
{"id": "272183", "revid": "839", "url": "https://gl.wikipedia.org/wiki?curid=272183", "title": "Diocese cat\u00f3lica latina de Przemy\u015bl", "text": ""}
{"id": "272184", "revid": "839", "url": "https://gl.wikipedia.org/wiki?curid=272184", "title": "Diocese cat\u00f3lica latina de Lviv", "text": ""}
{"id": "272185", "revid": "839", "url": "https://gl.wikipedia.org/wiki?curid=272185", "title": "Arquidiocese cat\u00f3lica latina de Przemysl", "text": ""}
{"id": "272186", "revid": "1131", "url": "https://gl.wikipedia.org/wiki?curid=272186", "title": "El paso del Ebro", "text": "El paso del Ebro (tam\u00e9n co\u00f1ecida como El Ej\u00e9rcito del Ebro ou \u00a1Ay, Carmela!) \u00e9 unha canci\u00f3n anarquista da guerra civil espa\u00f1ola, composta orixinalmente en 1808 contra a invasi\u00f3n francesa na guerra da Independencia espa\u00f1ola e recuperada polos soldados do bando republicano na guerra civil.\nM\u00fasica.\n&lt;score vorbis=\"1\"&gt;\n \\new ChordNames \\chordmode {\n \\time 2/4\n \\partial 8\n s8\n a4:m d:m\n e1\n s2\n a4:m d:m\n e1\n s4 \n a2.:m\n g1\n f2\n e2.\n a2.:m\n g1\n f2\n e4.\n \\new Staff { \\relative c {\n \\key c \\major\n \\numericTimeSignature\n \\time 2/4\n \\partial 8\n \\tempo \"paso doble\"\n e'16 e\n a8 a a c\n b e, e' e16 e\n e8 e16 e e8 e\n e4 r8 e,16 e \\break\n a8 a a c\n b e, e' e16 e\n e8 e16 e e8 e\n e4\\breathe c8 c \\break\n c c c c\n b( g) b4\n b a8 f\n a4 a\n gis16( a) b4. ~ \\break \n b4\\breathe c8 c\n c c c c\n b( g) b4\n b a8 f\n a4 a\n gis8 e4 \\bar \"|.\"\n \\addlyrics {\n \\lyricmode {\n El E -- j\u00e9r -- ci -- to del E -- bro\n Rum -- ba la rum -- ba la rum -- ba bam!\n El E -- j\u00e9r -- ci -- to del E -- bro\n Rum -- ba la rum -- ba la rum -- ba bam!\n U -- na no -- che_el r\u00edo pa -- s\u00f3,\n Ay Car -- me -- la, ay Car -- me -- la.\n U -- na no -- che_el r\u00edo pa -- s\u00f3,\n Ay Car -- me -- la, ay Car -- me -- la.\n\\midi {\n \\context {\n \\Score\n tempoWholesPerMinute = #(ly:make-moment 64 4)\n&lt;/score&gt;"}
{"id": "272187", "revid": "98629", "url": "https://gl.wikipedia.org/wiki?curid=272187", "title": "\u00a1Ay, Carmela!", "text": "\u00a1Ay Carmela! \u00e9 un filme espa\u00f1ol de 1990 dirixido por Carlos Saura e baseado na obra ep\u00f3nima de Jos\u00e9 Sanch\u00eds Sinisterra. Est\u00e1 protagonizado por Carmen Maura, Andr\u00e9s Pajares e Gabino Diego. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado.\nSinopse.\nCarmela (valente e espont\u00e1nea), Paulino (pragm\u00e1tico e covarde) e Gustavete (mudo) son trobadores que act\u00faan para o lecer do bando republicano durante a guerra civil espa\u00f1ola, mais est\u00e1n cansos xa de pasar penalidades na fronte. Carmela, Paulino e Gustavete dir\u00edxense a Valencia mais, por erro, van parar \u00e1 zona nacional. Al\u00ed son feitos prisioneiros, e o \u00fanico xeito de salvar as s\u00faas vidas \u00e9 ofrecendo un espect\u00e1culo para un grupo de militares nacionais que choca totalmente coa ideolox\u00eda dos c\u00f3micos."}
{"id": "272188", "revid": "10599", "url": "https://gl.wikipedia.org/wiki?curid=272188", "title": "Bara\u00f1ain", "text": ""}
{"id": "272189", "revid": "98629", "url": "https://gl.wikipedia.org/wiki?curid=272189", "title": "Emilio ou Da educaci\u00f3n", "text": "Emilio ou Da educaci\u00f3n \u00e9 unha das obras literarias m\u00e1is importantes e destacadas do fil\u00f3sofo Jean-Jacques Rousseau. Ten un gran contido pedag\u00f3xico que foi tan criticado como eloxiado logo da s\u00faa publicaci\u00f3n en 1762. Foi considerado o primeiro tratado sobre filosof\u00eda da educaci\u00f3n no mundo occidental. A s\u00faa aceptaci\u00f3n social fixo que hoxe, sexa un punto de referencia en moitos sistemas educativos compartindo a ensinanza en centros escolares. \nO autor prop\u00f3n unha serie de pautas e principios educativos que parten da propia intuici\u00f3n persoal ante a opresi\u00f3n coa que a sociedade somete aos individuos na s\u00faa evoluci\u00f3n. Ante iso, escribiu un modelo educativo para os rapaces, baseado na propia natureza, de acordo coas etapas de desenvolvemento infantil, co fin de formar un individuo libre e aut\u00f3nomo, capaz de valerse por si mesmo posteriormente no seu contorno social. Por\u00e9n, excl\u00faese deste ideal \u00e1s mulleres, para as cales a educaci\u00f3n debese referir \u00e1 satisfacci\u00f3n dos homes.\nPensamento.\nA idea de \"natureza\" fundam\u00e9ntase en que todo o que prov\u00e9n dela \u00e9 bondadoso, as\u00ed como o propio individuo: \"O home \u00e9 bo por natureza, \u00e9 a sociedade quen o previrte\". O leito natural das cousas \u00e9 o que debe guiar ao desenvolvemento do home dende o seu nacemento ata a s\u00faa vida adulta, conducindo ao rapaz a partir dos seus impulsos naturais e espont\u00e1neos que a experiencia diaria lle vai proporcionando, xa que todo o que prov\u00e9n da natureza \u00e9 bo para el.\nO autor formula que o crecemento e a formaci\u00f3n do ser humano est\u00e1 na educaci\u00f3n. Esta afirmaci\u00f3n est\u00e1 confirmada coa propia evoluci\u00f3n biol\u00f3xica do home, a cal pasa por diversas etapas complexas que permiten un correcto desenvolvemento f\u00edsico e ps\u00edquico. El mesmo di que se o home non comezara por ser neno, a raza humana perecer\u00eda porque non estar\u00eda educada.\nAqu\u00ed posicionase a tese fundamental de Rousseau: A educaci\u00f3n vennos da natureza, nunha relaci\u00f3n entre o home e as cousas.\nForm\u00falanse tres tipos de educaci\u00f3n:\nEsquema da obra.\nA obra est\u00e1 dividida en cinco libros, de acordo coas etapas do desenvolvemento infantil. Os tres primeiros abarcan a infancia de Emilio; o cuarto, a adolescencia; e o quinto, a educaci\u00f3n da s\u00faa futura esposa, Sof\u00eda, considerada a \"muller ideal\" e tam\u00e9n, a vida dom\u00e9stica e social.\nDesenv\u00f3lvese nun escenario ideal, situado no campo e caracterizado pola sinxeleza de elementos estimulantes, onde introduce a un rapaz imaxinario e de clase social alta que Rousseau prop\u00f3n sen ning\u00fan tipo de problema f\u00edsico nin mental. Deste xeito, demostra a s\u00faa teor\u00eda do m\u00e9todo natural, defendendo a actividade f\u00edsica na natureza e o continuo contacto con esta.\nLibro I (0 a 2 anos) e libro II (2 a 12 anos).\nNa primeira parte, o autor desenvolve un modelo de educaci\u00f3n para o rapaz ata os cinco anos. Dest\u00e1case a importancia que ten atender a vida do rapaz nos seus comezos e pron\u00fanciase a favor de que a s\u00faa nai lle adique os coidados necesarios. Nesta etapa, ampl\u00eda o sentido da liberdade para inclu\u00edr a actividade e a experiencia, xa que son indispensables tanto como para a educaci\u00f3n mental e emocional como para o crecemento. Deste xeito, establece certo n\u00famero de normas de conduta, como por exemplo: ser demasiado tolerantes cos nenos, permit\u00edndolles ter unha posici\u00f3n de dominio; afirma que hai que axudarlles, ben por falta de intelixencia, forza o calquera carencia que te\u00f1an, pero deix\u00e1ndolles certa liberdade. Nesta axuda, hai que limitarse s\u00f3 ao \u00fatil e real, sen concederlle ning\u00fan desexo nin fantas\u00eda sen raz\u00f3n, porque a fantas\u00eda non deriva da natureza e entorpecer\u00eda o seu crecemento. \nD\u00e9bese coidar a linguaxe e os signos, xa que, nunha idade na que \u00e9 dif\u00edcil disimular, dist\u00ednguense se os seus desexos proceden da natureza ou da opini\u00f3n. \nO autor ataca e educaci\u00f3n moral que se leva a cabo na s\u00faa \u00e9poca. Opina que as noci\u00f3ns morais est\u00e1n fora do alcance da comprensi\u00f3n do rapaz antes dos doce anos. Por outra banda, hai aspectos morais que o mestre pode ensinar: nunca lle fagades aos vosos alumnos pedir perd\u00f3n, non lle impo\u00f1ades ning\u00fan castigo, que non reciba ningunha lecci\u00f3n moral, debe recibilas da experiencia... As\u00ed desprovisto de toda moralidade nas s\u00faas acci\u00f3ns, non pode facer nada que sexa moralmente malo nin que mereza castigo. \nRousseau cre que se deben evitar os concepto de deber e obediencia, educando en virtudes positivas como a amabilidade ou xenerosidade, estimuladas a trav\u00e9s das palabras. Non hab\u00eda moitos co\u00f1ecementos convencionais que o autor lle parecesen apropiados para esta fase, na que a s\u00faa finalidade non era aforrar tempo, sen\u00f3n perdelo, esperando unha maior madurez. A aprendizaxe que considera m\u00e1is importante debe acumularse entre os doce e os quince anos.\nLibro III (12 a 15 anos).\nNesta etapa, a clave est\u00e1 na utilizaci\u00f3n da curiosidade do rapaz. Educ\u00e1ndoo na forma que el suxire, desenvolver\u00e1 un interese moito maior que na etapa anterior. Xa non se contentar\u00e1 por co\u00f1ecer o Sol como un simple obxecto, se non que estar\u00e1 impaciente por efectuar estudos cronol\u00f3xicos en profundidade. \nO mestre debe efectuar as s\u00faas clases mediante a experiencia sensible, usando excursi\u00f3ns ou pr\u00e1cticas como est\u00edmulo para os estudos te\u00f3ricos. Oponse \u00e1s explicaci\u00f3n a trav\u00e9s dos libros ou longas explicaci\u00f3ns do mestre. \"Non fagades ao rapaz discursos que non poden entender. Nada de descrici\u00f3ns, nada de figuras nin poes\u00eda.\" Dic\u00eda o propio autor no libro.\nA Emilio perm\u00edteselle que descubra por el mesmo as soluci\u00f3ns as s\u00faas propias preguntas, e o mestre non ter\u00e1 pr\u00e9sa por corrixirllas. Incluso di Rousseau, que os nenos deben inventar os seus propios instrumentos de investigaci\u00f3ns. Con isto, o seu obxectivo era lograr que un determinado tipo de persoas se interesasen pola adquisici\u00f3n de pensamento, por medio do enxe\u00f1o e non polo te\u00f3rico. \nConsid\u00e9rase o libro \"Robinson Crusoe\", de Daniel Defoe, un medio importante na educaci\u00f3n de Emilio, xa que foi o primeiro que leu, e por moito tempo, foi a s\u00faa \u00fanica lectura. Como dic\u00eda o autor:\nRousseau prop\u00f3n formar a unha persoa dotada dunha gran capacidade de comprensi\u00f3n e adquisici\u00f3n de co\u00f1ecementos, con calidades persoais como a independencia e a rectitude de xu\u00edzo. Recomenda evitar as competici\u00f3ns e rivalidades entre eles. \nNesta fase, non figuran a\u00ednda as materias de historia, metaf\u00edsica, moral nin nada que te\u00f1a que ver coa est\u00e9tica como a poes\u00eda ou a pintura. A aprendizaxe dun oficio verase na seguinte etapa.\nLibro IV (15 a 20 anos).\nO oficio apr\u00e9ndese neste per\u00edodo. Neste punto, prod\u00facese unha ruptura radical respecto \u00e1 educaci\u00f3n impartida ata agora. Ata os 15 quince anos, realiz\u00e1ronse todos os esforzos posibles para restrinxir a visi\u00f3n de Emilio respecto ao mundo das cousas. De aqu\u00ed en diante, destacarase a importancia do mundo dos individuos e das relaci\u00f3ns rec\u00edprocas. \nRousseau manifesta preferencia polos historiadores e as literaturas cl\u00e1sicas e estima que xa \u00e9 tempo de que o alumno entre en contacto con todos os mundos da poes\u00eda e do teatro.\nA educaci\u00f3n moral toma unha nova direcci\u00f3n cando chega a necesidade de explicar todo relativo ao sexo, que anteriormente estivo f\u00f3ra dos seus plans de estudo, e orientar no campo das emoci\u00f3ns. Unha vez m\u00e1is destaca a superioridade dos exemplos concretos comparados co puro verbalismo. Recom\u00e9ndase a claridade da linguaxe na materia e evitar os serm\u00f3ns.\nA relixi\u00f3n foi un dos temas que constit\u00fae un dos campos nos que, segundo o autor, debe protexerse ao rapaz dun co\u00f1ecemento prematuro. Emilio, aos 18 anos de idade, non sabe nada de Deus, pero \u00e9 bo e est\u00e1 cheo de sentimentos sublimes.\nRousseau bas\u00e9ase en catro ideas:\nIsto non \u00e9 o fin do programa educativo de Emilio, xa que recomenda unha viaxe de dous ou tres anos antes de casar para que deste xeito, o mozo obte\u00f1a os co\u00f1ecementos en pol\u00edtica e goberno, que lle permitir\u00e1n regresar ao seu propio pa\u00eds coa comprensi\u00f3n necesaria para ser cidad\u00e1n.\nLibro V (Idade adulta).\nRousseau formula algunhas observaci\u00f3ns sobre a educaci\u00f3n de Sof\u00eda, futura esposa de Emilio. As s\u00faas opini\u00f3n reflicten as actitudes do s\u00e9culo XVIII sobre a educaci\u00f3n feminina, onde se parte da idea de que a muller foi creada para o desfrute do home.\nRecomenda unha educaci\u00f3n que combine a filosof\u00eda do convento e a da escola. Sost\u00e9n que a busca de verdades abstractas, de principios na ciencia, est\u00e1 m\u00e1is al\u00e1 do alcance da muller e, por conseguinte, os estudos para a futura esposa deber\u00edan ser absolutamente pr\u00e1cticos. A s\u00faa misi\u00f3n est\u00e1 en aplicar o descuberto polos homes respectando a s\u00faa autoridade e criterio; isto pode verse, por exemplo, no tema da relixi\u00f3n, onde as mulleres deben seguir a doutrina do home.\nAo autor de Emilio non lle gusta a idea de que os libros desempe\u00f1en un papel protagonista no proceso educativo; cando se trata da educaci\u00f3n das mulleres, isto \u00e9 a\u00ednda m\u00e1is pronunciado.\nEmilio e Sof\u00eda casan, te\u00f1en un fillo e o seu preceptor responsabiliza a Emilio da s\u00faa educaci\u00f3n, completando as\u00ed o ciclo formativo do seu alumno."}
{"id": "272190", "revid": "85894", "url": "https://gl.wikipedia.org/wiki?curid=272190", "title": "Vida (revista)", "text": "Vida foi unha revista editada na Coru\u00f1a entre 1920 e 1921.\nHistoria e caracter\u00edsticas.\nSubtitulada \"Revista mensual ilustrada\", apareceu en xullo de 1920. De periodicidade irregular, estaba dirixida por Jacobo Casal que tam\u00e9n era o xerente. Ti\u00f1a un dese\u00f1o vangardista e de gran calidade, inclu\u00edu artigos de literatura, arte, historia, m\u00fasica, viaxes e deportes. Entre os seus colaboradores figuraron Ram\u00f3n Fern\u00e1ndez Mato, Valent\u00edn Paz Andrade, \u00c1ngel Ferrant, \u00c1ngel del Castillo, Jos\u00e9 Calvi\u00f1o Dom\u00ednguez, Alfonso Mosquera, Julio Wonenburger, Arturo Taracido, Roberto N\u00f3voa Santos e Juan Gonz\u00e1lez del Valle; foi ilustrada por Barradas, Francisco Miguel, Lu\u00eds Huici, N\u00fa\u00f1ez Carnicer e V\u00e1zquez D\u00edaz. Mantivo a secci\u00f3n fixa \"Libros nuevos\" na que apareceron referencias a escritores galegos. Publicou a traxedia \"Os homildes\" de Leandro Carr\u00e9 Alvarellos. Apareceron cinco n\u00fameros, cesando a s\u00faa publicaci\u00f3n en setembro de 1921. Alg\u00fans autores consid\u00e9rana un precedente de \"Alfar\"."}
{"id": "272191", "revid": "1888", "url": "https://gl.wikipedia.org/wiki?curid=272191", "title": "\u00c9mile ou De l'\u00e9ducation", "text": ""}
{"id": "272194", "revid": "23204", "url": "https://gl.wikipedia.org/wiki?curid=272194", "title": "Metr\u00f3pole ortodoxa grega de Galicia", "text": "A metr\u00f3pole de Galicia ou de Halych (en , \"Halychka mytropoliia\") foi unha metr\u00f3pole da Igrexa Ortodoxa de Constantinopla, constitu\u00edda arredor de 1302, que existiu durante certos intervalos at\u00e9 1347, cando foi integrada na metr\u00f3pole de K\u00ediv e que foi restaurada en 1371, para subordinarse novamente \u00e1 K\u00ediv en 1401.\nHistoria.\nDurante o principado de Galicia-Volinia.\nA finais do s\u00e9culo XIII, logo da morte do metropolita de K\u00ediv Cirilo III de K\u00ediv, o seu sucesor M\u00e1ximo moveu a s\u00e9 ao principado de Vladimir-Suzdal, principal rival do principado de Galicia-Volinia na reclamaci\u00f3n como estado sucesor do Rus de K\u00ediv. Foi por iso que o pr\u00edncipe Le\u00f3n I de Galicia e o seu sucesor Xurxo I de Galicia ped\u00edronlle ao Patriarca Ecum\u00e9nico de Constantinopla a formaci\u00f3n dunha nova metr\u00f3pole para os principados do sur do Rus, inclu\u00edndo o de Galicia-Volinia.\nDurante o Nadal de 1302 - 1303 o patriarca de Constantinopla Atanasio I e o emperador bizantino Andr\u00f3nico II emitiron unha carta pola que a diocese de Galicia foi elevada ao rango de metr\u00f3pole; inclu\u00edndo \u00e1s dioceses de Galicia, Przemy\u015bl, Volodymyr, Che\u0142m, Lutsk e Turov. O primeiro metropolita foi o grego Nifont, quen finou en 1305.\nO pr\u00edncipe Xurxo I de Galicia propuxo ent\u00f3n como metropolitano ao abade dun mosteiro preto do r\u00edo Rata, Petro, quen aceptou, e foi enviado a Constantinopla para a aprobaci\u00f3n do patriarca. Ao mesmo tempo, finou o metropolita de K\u00ediv M\u00e1ximo, que na realidade ti\u00f1a a s\u00e9 na cidade de Vladimir, e o Grande Duque de Vladimir Miguel enviou como candidato a s\u00e9 ao abade Gerontius. Logo de moitas deliberaci\u00f3ns, que se prolongaron at\u00e9 1308, o patriarca decidiu combinar as d\u00faas s\u00e9s, elixindo a Petro como Metropolita de K\u00ediv e toda a Rus, quen estabeleceu como primeira residencia Vladimir e Moscova.\nGrazas aos esforzos do pr\u00edncipe de Galicia-Volinia Bodeslao Xurxo II e do seu sogro o Grande Duque de Lituania Xediminas, o patriarca de Constantinopla Isa\u00edas restabeleceu a metr\u00f3pole de Galicia, nomeando metropolitano a Havryil. En 1332 o metropolitano de K\u00ediv Teognosto conseguiu do patriarca unha nova unificaci\u00f3n das s\u00e9s de K\u00ediv e Galicia.\nEntre os anos 1337 e 1338 o bispo de Galicia Fedir obtivo do patriarca de Constantinopla o restabelecemento da metr\u00f3pole de Galicia, que \u00e1 s\u00faa morte en 1347 foi novamente suprimida.\nA etapa polaca.\nLogo da ca\u00edda do principado de Galicia-Volinia na d\u00e9cada de 1340 por mor da guerra sucesoria de Galicia-Volinia, o territorio da diocese de Galicia quedou baixo a autoridade do Reino de Polonia, gobernado por Casimiro III o Grnade. O rei non quer\u00eda que os seus s\u00fabditos dependeran do metropolita no territorio do Gran Ducado de Moscova, e pediu ao patriarca Filoteo a restauraci\u00f3n da metr\u00f3pole de Galicia.\nEpiscopoloxio.\nOs metropolitas de Galicia foron os seguintes:\nOs metropolitas de Galicia, Volinia e Lituania foron os seguintes:"}
{"id": "272197", "revid": "5863", "url": "https://gl.wikipedia.org/wiki?curid=272197", "title": "Xacobe Casal", "text": "Xacobe Casal Rey, finado na Coru\u00f1a o 20 de abril de 1955, foi un xornalista e escritor galego.\nTraxectoria.\nFoi profesor de c\u00e1lculo mercantil. Foi director-xerente da revista \"Vida\" (1920-1921), colaborou en \"El Pueblo Gallego\" e escribiu algunhas pezas teatrais e o libro de contos \"De como claudicou Xaqu\u00edn Quiroga\", publicado en \"Lar\". Empregado da Caixa de Aforros da Coru\u00f1a, durante a Segunda Rep\u00fablica foi secretario xeral da Federaci\u00f3n Galega de Caixas de Aforro.\nVida persoal.\nCasou en 1915 con Mar\u00eda Pardo Pernas e foi pai de Xoh\u00e1n Casal."}
{"id": "272198", "revid": "1888", "url": "https://gl.wikipedia.org/wiki?curid=272198", "title": "Jacobo Casal Rey", "text": ""}
{"id": "272199", "revid": "1888", "url": "https://gl.wikipedia.org/wiki?curid=272199", "title": "Jacobo Casal", "text": ""}
{"id": "272202", "revid": "75439", "url": "https://gl.wikipedia.org/wiki?curid=272202", "title": "Richard Blackmore", "text": "Richard Blackmore, nado en Corsham o 23 de xaneiro de 1654 e finado en Boxted o 9 de outubro de 1729, foi un escritor e m\u00e9dico ingl\u00e9s.\nTraxectoria.\nNado no Wiltshire, Blackmore era fillo dun rico home de leis, estudou en Oxford e logo de recibir a herdanza do seu pai en 1682 viaxou por Europa, pasando por Francia, Xenebra e Italia, instal\u00e1ndose un tempo en Padua, e estudando medicina na universidade local, despois Blackmore volveu a Inglaterra, tras pasar por Alema\u00f1a e os Pa\u00edses Baixos, establec\u00e9ndose como m\u00e9dico. En 1685 casou con Mary Adams e grazas \u00e1s conexi\u00f3ns da familia da s\u00faa dona entrou no \"Royal College of Physicians\" en 1687 e como m\u00e9dico estivo ao servizo de Guillerme III e da ra\u00ed\u00f1a Ana, e escribiu varios libros de medicina e foi nomeado cabaleiro en 1697.\nActividade literaria e propagand\u00edstica.\nRichard Blackmore apoiou a Revoluci\u00f3n Gloriosa, e a s\u00faa primeira epopea publicada en 1695, \"Prince Arthur, an Heroic Poem in Ten Books\", canta ao rei Guillerme III. Malia o pouco \u00e9xito entre a cr\u00edtica, tivo tres edici\u00f3ns e o rei encargoulle a Blackmore a redacci\u00f3n da cr\u00f3nica oficial da conspiraci\u00f3n organizada por George Barclay para asasinar o rei; aparecida en 1723 levaba como t\u00edtulo \"A true and impartial history of the conspiracy against the person and government of King William III, of glorious memory, in the year 1695\". En 1697 publicou \"King Arthur: an Heroic Poem in Twelve Books\", continuaci\u00f3n da epopea anterior pero que non gozou da aceptaci\u00f3n que tivera a anterior na corte. En 1705, con Ana no trono e Guillerme xa morto Blackmore escribiu outro poema \u00e9pico, \"Eliza: an Epic Poem in Ten Books\". Segu\u00edronlle as pezas \"An advice to the poets: a poem occasioned by the wonderful success of her majesty's arms, under the conduct of the duke of Marlborough in Flanders\" (1706) e \"Instructions to Vander Beck\" (1709). De 1712 \u00e9 \"Creation: A Philosophical Poem\", que foi a s\u00faa obra po\u00e9tica mellor recibida, con 16 edici\u00f3ns.\nEn 1713 comezou a publicar xunto co seu amigo John Hughes un peri\u00f3dico seguindo o modelo de \"The Spectator\" co t\u00edtulo de \"The Lay Monk\", aparec\u00eda unha vez cada tres semanas entre o 13 de novembro de 1713 e o 15 de febreiro de 1714. Preocupado pola difusi\u00f3n do protestantismo, foi membro da Society for the Propagation of the Gospel in America e publicou varios escritos de cariz relixioso como \"Just Prejudices against the Arian Hypothesis\" (1721) contra o de\u00edsmo e o unitarianismo, e \"Modern Arians Unmasked\" dese mesmo ano. Realizou unha versi\u00f3n dos salmos de David co t\u00edtulo de \"A New Version of the Psalms of David\" en 1721 e intentou que a Igrexa de Inglaterra as reco\u00f1ecese como traduci\u00f3ns can\u00f3nicas. Publicou en 1728 \"Natural Theology, or, Moral Duties Consider'd apart from Positive\" e postumamente en 1731, \"The Accomplished Preacher\", publicouse postumamente.\nFama.\nBlackmore \u00e9 hoxe co\u00f1ecido grazas \u00e1s s\u00faas pol\u00e9micas cos seus inimigos. Op\u00faxose \u00e1 apertura dun dispensario para os pobres de Londres e Samuel Garth satirizouno en \"The Dispensary\" (1699), present\u00e1ndoo como un parvo cobizoso e banal. Por\u00e9n ser\u00edan as cr\u00edticas que lle fixo Alexander Pope as m\u00e1is co\u00f1ecidas e as que chegaron ata os noso d\u00edas, burl\u00e1ndose repetidamente de Blackmore por mor da s\u00faa estupidez e delirios de grandeza. O Scriblerus Club (formado amais de por Pope por John Gay, John Arbuthnot, Robert Harley, Henry St. John, Jonathan Swift e Thomas Parnell) criticou terriblemente o \"Three hours after marriage\" (1717) de Blackmore e Pope inclu\u00edu en \"Peri Bathous\" (1727) unha escolma dos textos m\u00e1is parvos de Blackmore e deu unha caracterizaci\u00f3n devastadora do interminable Blackmore en \"The Dunciad\" (1728).\nA poes\u00eda de Blackmore foi considerada pl\u00fambea, non obstante o que lle deu fama de \"poeta rid\u00edculo\" foi a s\u00faa actitude de recorrer \u00e1 poes\u00eda con fins pol\u00edticos, e utilizala para satirizar e destru\u00edr a persoas doutras facci\u00f3ns pol\u00edticas."}
{"id": "272203", "revid": "839", "url": "https://gl.wikipedia.org/wiki?curid=272203", "title": "Galitsia", "text": ""}
{"id": "272206", "revid": "1131", "url": "https://gl.wikipedia.org/wiki?curid=272206", "title": "Puente la Reina", "text": "Puente la Reina (en \u00e9uscaro e cooficial Gares) \u00e9 un municipio de Navarra, situado na comarca de Puente la Reina, no val de Valdizarbe e a 24 km da capital da comunidade, Pamplona. Esta vila \u00e9 un punto importante no Cami\u00f1o de Santiago ao xuntarse nela os dous cami\u00f1os que ve\u00f1en desde Francia.\nTop\u00f3nimo.\nSegundo a tradici\u00f3n o nome de \"Puente la Reina\" prov\u00e9n da \"ponte rom\u00e1nica\" sobre o r\u00edo Arga, que foi mandada constru\u00edr no s\u00e9culo XI por \"unha an\u00f3nima ra\u00ed\u00f1a de Navarra\". Xeralmente faise referencia a que esta ra\u00ed\u00f1a foi Dona Maior, dona de Sancho o Maior ou Dona Estefan\u00eda, dona de Garc\u00eda S\u00e1nchez III de Navarra.\nAlg\u00fans etimoloxistas disenten da tese tradicional e as\u00ed Jos\u00e9 Mar\u00eda Jimeno Jurio cr\u00eda que o nome derivaba dun orixinario \"Pons Rune\", onde Runa ser\u00eda o nome que antigamente ti\u00f1a o r\u00edo Arga, derivado \u00e1 s\u00faa vez de \"Iru\u00f1a\", o nome en lingua vasca de Pamplona.\nO nome que se daba en lingua vasca \u00e1 localidade, Gares, deixou de empregarse \u00e1 vez que desaparec\u00eda o uso do \u00e9uscaro na comarca. Este nome conservouse ata a actualidade principalmente pola testemu\u00f1a que deixou escrita o cronista navarro Jos\u00e9 de Moret no s\u00e9culo XVII) e por alg\u00fans top\u00f3nimos menores da comarca (p.ex. \"Garesbidea\" (cami\u00f1o de Gares) na vila pr\u00f3xima de Uterga). \u00c9 posible que o top\u00f3nimo sobrevivira oralmente ata principios do s\u00e9culo XX entre alg\u00fans habitantes da zona. Na segunda metade do s\u00e9culo XX recuperouse o nome de Gares como nome da localidade en lingua \u00e9uscara e actualmente \u00e9 cooficial xunto co nome en castel\u00e1n.\nXeograf\u00eda.\nSituaci\u00f3n.\nA vila de Puente la Reina est\u00e1 situada na parte central de Navarra, ao sur da serra do Perd\u00f3n, no Val de Valdizarbe a unha altitude de 344 msnm. O seu termo municipal ten unha superficie 39,7\u00a0km\u00b2 e limita polo norte cos municipios de Belasco\u00e1in e Zabalza; polo sur co de Mendigorria; polo oeste cos de Guirguillano, Ma\u00f1eru e Artazu; e ao leste cos de Obanos e Legarda.\nClima.\nPuente la Reina ten un clima mediterr\u00e1neo, cunha media de precipitaci\u00f3ns anuais de 593\u00a0mm, e unha temperatura media anual que oscila entre os 11\u00a0\u00b0C e os 14\u00a0\u00b0C.\nFlora e fauna.\nA paisaxe est\u00e1 fortemente antropizada. Entre as especias arb\u00f3reas hai con\u00edferas, queixais, lamigueiros, carrasca, coscoxares e enebrais alternando con monte baixo e terras de labranza.\nDentro da fauna destaca a presenza do xabaril e o corzo ademais de diversas especies de aves rapaces, perdiz vermella, gato mont\u00e9s, xeneta, tex\u00f3n e gardu\u00f1a. Diversas variedades de anfibios e no r\u00edo Arga, practicamente todas as especies de auga doce de Navarra, exceptuando o salm\u00f3n.\nHistoria.\nExisten varios xacementos arqueol\u00f3xicos en Puente la Reina que fan pensar nunha temper\u00e1 ocupaci\u00f3n humana do territorio de Valdizarbe. Moi preto, en Mendigorria, est\u00e1n as ru\u00ednas de Andelos, vila romana.\nA finais do s\u00e9culo XI, coas loitas entre o primitivo Reino de Pamplona e o de Castela como fondo, e a pol\u00edtica de repoboaci\u00f3n con xentes do norte contra o inimigo com\u00fan musulm\u00e1n, o Rei Afonso I o Batallador deu Carta Poboa a unha poboaci\u00f3n de francos para que vi\u00f1esen establecerse nas marxes do r\u00edo Arga na localizaci\u00f3n da antiga aldea vasca de Garesch, Garex ou Garez (\"Trigales\", segundo algunhas fontes). No 1122 conc\u00e9deselles o foro de Estella. O transcurso do Cami\u00f1o de Santiago, facilitado pola construci\u00f3n da ponte rom\u00e1nico pola Ra\u00ed\u00f1a Do\u00f1a Maior, favoreceu o florecemento do comercio.\nSe documenta a presenza da Orde dos Templarios, a quen Afonso o Batallador deixara en herdanza todos os seus territorios. Como non se aceptou ese testamento, Reino de Navarra separouse da Coroa de Arag\u00f3n nomeando rei a Garc\u00eda Ram\u00edrez, o Restaurador que, con todo, continuou favorecendo ao Temple, a quen o novo monarca doa o lugar puentesino de Murugarren, ata a extinci\u00f3n da Orde en 1312 cando os seus bens e membros pasan \u00e1 Orde dos Hospitalarios (os cales non toman posesi\u00f3n ata 1443).\nHoubo sublevaci\u00f3ns durante a Guerra da Independencia, as\u00ed como na Guerra Realista. Durante as guerras carlistas, a poboaci\u00f3n mant\u00edvose leal a Don Carlos, chegando a producirse enfrontamentos armados nas proximidades, como a \"acci\u00f3n de Puente la Reina\" entre os xenerais cristinos Espoz y Mina e Fern\u00e1ndez de C\u00f3rdova contra as partidas do Xeneral Moreno. At\u00f3panse as ru\u00ednas do forte cristino Infanta Isabel no contiguo Cerro de San Guillerme, xunto \u00e1 Ermida de Arnotegui, e cara ao cal apuntan as troneiras que a\u00ednda poden verse nas tapias da R\u00faa do Crucifixo. Durante a Terceira Guerra Carlista, os enfrontamentos foron entre o xeneral liberal Moriones e o carlista Ollo. No 1874, o propio Carlos Mar\u00eda de Borb\u00f3n e Austria-Este establece o seu cuartel xeral no Palacio do Patrimonial, ata que abandona a poboaci\u00f3n para a defensa de Estella. Ata fai poucas d\u00e9cadas era frecuente atopar restos de munici\u00f3n polos arredores do Convento do Sancti Spiritus.\nMonumentos.\nMonumentos civ\u00eds.\nA s\u00faa lonxitude \u00e9 de 110 metros, por onde discorre unha calzada de 4 metros de anchura, mentres que est\u00e1 sostido sobre 6 arcos de medio punto e 5 alicerces.\nA\u00ed gard\u00e1banse imaxes de Santos para a devoci\u00f3n dos peregrinos. Tam\u00e9n consta a existencia dun Crucifixo e unha Cruz de pedra, as\u00ed como un lugar destinado \u00e1s esmolas que peregrinos e visitantes destinaban aos presos do c\u00e1rcere. Estas expresi\u00f3ns socio-culturais foron desaparecendo co paso dos s\u00e9culos. Algunhas pezas a\u00ednda se conservan, a\u00ednda que non nos seus lugares de orixe, e a ponte pres\u00e9ntase hoxe como s\u00edmbolo dunha poboaci\u00f3n antiga e \u00e1 vez moderna estreitamente ligada \u00e1 relixi\u00f3n. No centro hab\u00eda, ata 1834, unha fornelo cunha imaxe da Virxe do Puy, onde se sit\u00faa a lenda do txori (o paxari\u00f1o, en lingua \u00e9uscara).\nCara ao s\u00e9culo XII edificouse xunto \u00e1 ponte unha cidade de trazo rectangular, cunha r\u00faa maior e outras d\u00faas r\u00faas aproximadamente paralelas flanqueadas por casas e igrexas. A ponte deu as\u00ed nome ao pobo.\nCami\u00f1o de Santiago.\nEn \"Puente la Reina\" confl\u00faen as rutas xacobeas franco-navarra e franco-aragonesa, procedentes, respectivamente, de Roncesvalles e Somport. Os historiadores soste\u00f1en que \u00e9 na vila de Punte la Reina onde efectivamente as d\u00faas rutas principais, que non \u00fanicas, unen o seu trazado desde Puente la Reina ata Santiago de Compostela.\nA uni\u00f3n dos dous cami\u00f1os m\u00e1is transitados \u00e9 anunciada por un monumento ao Peregrino, artificialmente posto desde o cal penetra baixo o arco da Igrexa do Crucifixo, cruza a estrada e percorre a r\u00faa Maior ata a bela ponte rom\u00e1nico de sete ollos, constru\u00eddo sobre o r\u00edo Arga pola ra\u00ed\u00f1a dona Maior para servizo dos peregrinos. A estrutura da poboaci\u00f3n \u00e9 de tipo bastida con tres cales paralelas; a\u00ednda poden verse entre as casas varios torre\u00f3ns das s\u00faas murallas ao sur da vila.\nEntre o seu acervo monumental destaca a Igrexa de Santiago, constru\u00edda no s\u00e9culo XII e ampliada posteriormente. Ten unha bela portada rom\u00e1nica con influencias mouriscas, planta de cruz latina e b\u00f3vedas de crecer\u00eda estrelada.\nA Igrexa do Crucifixo, rom\u00e1nica tard\u00eda do s\u00e9culo XII, foi ampliada no s\u00e9culo XIV. O seu fundaci\u00f3n d\u00e9bese aos cabaleiros templarios que instalaron o albergue.\nTam\u00e9n dignos de menci\u00f3n son a s\u00faa gran ponte medieval de cinco arcos, a Igrexa de San Pedro, do s\u00e9culo XIV, e o Convento de Comendadoras de Sancti Spiritus.\n\"Puente la Reina\", cruzamento vital de cami\u00f1os e xente, pronto se enriqueceu econ\u00f3mica e culturalmente. Mostra diso \u00e9 a Igrexa do Crucifixo tardo-rom\u00e1nica constru\u00edda polos templarios a metade do s\u00e9culo XII, que acolle a Virxe con Neno do s\u00e9culo XII e un Crucificado g\u00f3tico, proveniente de Alema\u00f1a, rechamante pola forma de E que ten a s\u00faa cruz. A r\u00faa Maior \u00e9 r\u00faa e arte \u00e1 vez: arquitectura popular con casas blasoadas, palacios, comercios de artes\u00e1ns... A igrexa de Santiago o Maior, de final do s\u00e9culo XII e reconstru\u00edda no XV, mostra a s\u00faa portada romana e as tallas g\u00f3ticas de San Bartolom\u00e9 e de Santiago Beltza, denominado as\u00ed pola cor escura que ti\u00f1a antes de que se restaurase.\n\"E desde aqu\u00ed todos os cami\u00f1os a Santiago fanse un s\u00f3\"."}
{"id": "272207", "revid": "98629", "url": "https://gl.wikipedia.org/wiki?curid=272207", "title": "Sistema nervioso som\u00e1tico", "text": "O sistema nervioso som\u00e1tico ou sistema nervioso voluntario \u00e9 a parte do sistema nervioso perif\u00e9rico asociada co control voluntario dos movementos do corpo por medio dos m\u00fasculos esquel\u00e9ticos. O sistema nervioso som\u00e1tico consta de nervios eferentes responsables da estimulaci\u00f3n da contracci\u00f3n muscular, e incl\u00fae todas as neuronas non sensoriais conectadas cos m\u00fasculos esquel\u00e9ticos e coa pel.\nSegundo outras definici\u00f3ns, o sistema nervioso som\u00e1tico non estar\u00eda formado s\u00f3 polas fibras eferentes que controlan a contracci\u00f3n muscular, sen\u00f3n tam\u00e9n polas fibras aferentes que levan informaci\u00f3n sensorial do exterior procedente dos \u00f3rganos dos sentidos.\nPartes do sistema nervioso som\u00e1tico.\nNo noso corpo existen 43 segmentos de nervios e en cada segmento hai un par de nervios motores e sensoriais. No corpo, 31 segmentos de nervios est\u00e1n na medula espi\u00f1al e 12 no tronco cerebral. Ademais destes, no corpo existen miles de nervios de asociaci\u00f3n.\nDeste modo, o sistema nervioso som\u00e1tico consta de tres partes:\ni) Nervios espi\u00f1ais ou raqu\u00eddeos: Son nervios perif\u00e9ricos que levan informaci\u00f3n sensorial \u00e1 medula espi\u00f1al e ordes motoras.\nii) Nervios craniais: Son fibras nerviosas que levan informaci\u00f3n cara a dentro e f\u00f3ra do tronco cerebral. Incl\u00faen os encargados do olfacto, visi\u00f3n, ollo, m\u00fasculos do ollo, boca, gusto, o\u00eddo, pescozo, ombros e lingua.\niii) Nervios de asociaci\u00f3n: Estes nervios integran as entradas sensoriais e as sa\u00eddas motoras.\nTransmisi\u00f3n de sinais nerviosos.\nO sistema nervioso som\u00e1tico controla todos os sistemas musculares voluntarios do corpo, coa excepci\u00f3n dos m\u00fasculos dos arcos reflexos.\nA ruta b\u00e1sica do sinal nervioso no sistema nervioso som\u00e1tico eferente implica unha secuencia que empeza nos corpos celulares das motoneuronas superiores do xiro cerebral precentral (aproximadamente o c\u00f3rtex motor primario). Os est\u00edmulos do xiro precentral transm\u00edtense desde as motoneuronas superiores e baixan polos ax\u00f3ns do tracto corticospi\u00f1al para controlar os m\u00fasculos (voluntarios) esquel\u00e9ticos. Estes est\u00edmulos son transmitidos desde as motoneuronas superiores a trav\u00e9s do corno anterior da medula espi\u00f1al, e fan sinapse cos receptores sensoriais das motoneuronas alfa (as grandes motoneuronas inferiores) do tronco cerebral e a medula espi\u00f1al.\nAs motoneuronas superiores liberan o neurotransmisor acetilcolina no bot\u00f3n terminal dos seus ax\u00f3ns, que \u00e9 recibido polo receptores nicot\u00ednicos das motoneuronas alfa. \u00c1 s\u00faa vez, as motoneuronas alfa transmiten o est\u00edmulo, liberando acetilcolina no seu terminal ax\u00f3nico, que \u00e9 recibido polos receptores postsin\u00e1pticos (receptores de acetilcolina nicot\u00ednicos) da placa motora dos m\u00fasculos, o que causa a contracci\u00f3n muscular.\nDiferenzas en vertebrados e invertebrados.\nEn invertebrados, dependendo do neurotransmisor liberado e do tipo de receptor ao que se une, a resposta na fibra muscular pode ser excitatoria ou inhibitoria. Por\u00e9n, nos vertebrados a resposta dunha fibra muscular ao neurotransmisor (sempre acetilcolina) pode s\u00f3 ser excitatoria.\nArcos reflexos.\nUn arco reflexo \u00e9 un circu\u00edto neural que crea unha ligaz\u00f3n m\u00e1is ou menos autom\u00e1tica entre un est\u00edmulo sensorial e unha resposta motora espec\u00edfica. Os circu\u00edtos reflexos var\u00edan en complexidade, e os m\u00e1is simples son os reflexos espi\u00f1ais mediados por unha cadea de tres elementos, que empeza coas neuronas sensoriais que activan interneuronas na medula espi\u00f1al, as cales despois activan as motoneuronas. Algunhas respostas reflexas, como a retirada r\u00e1pida da man cando se toca unha superficie moi quente, son protectoras, pero outras, como o reflexo do xeonllo, activado por un golpe no tend\u00f3n do xeonllo (tend\u00f3n patelar), contrib\u00faen ao comportamento normal."}
{"id": "272212", "revid": "98629", "url": "https://gl.wikipedia.org/wiki?curid=272212", "title": "Krzysztof Penderecki", "text": "Krzysztof Eugeniusz Penderecki, nado en D\u0119bica (Polonia) o 23 de novembro de 1933 e finado en Cracovia o 29 de marzo de 2020, foi un compositor e director de orquestra polon\u00e9s. \"The Guardian\" nomeouno o mellor compositor vivo de Polonia, e foi considerado un dos mellores compositores contempor\u00e1neos dende a creaci\u00f3n de \"Strophen\" en 1959, ga\u00f1ando prestixio na d\u00e9cada de 1960 ao incorporar \u00e1s s\u00faas obras novas t\u00e9cnicas relacionadas principalmente coa textura e a notaci\u00f3n, evolucionando posteriormente a unha linguaxe m\u00e1is neorrom\u00e1ntica. Entre as s\u00faas obras m\u00e1is co\u00f1ecidas destacan \"Tren ofiarom Hiroszimy\", \"Passio et mors Domini nostri Jesu Christi secundum Lucam\", \"Polskie Requiem\", \"Anaklasis\", catro \u00f3peras, oito sinfon\u00edas e outras pezas orquestrais, varios concertos para instrumentos solistas, obras para coro de textos principalmente relixiosos, as\u00ed como numerosas obras de c\u00e1mara e instrumentais. Coa s\u00faa estrutura e dramaturxia distintiva, as\u00ed como a s\u00faa mensaxe profundamente humanista, a s\u00faa m\u00fasica \u00e9 apreciada por unha ampla audiencia.\nAo longo da s\u00faa carreira recibiu numerosos premios e reco\u00f1ecementos de prestixio, tales como o Premio Pr\u00edncipe de Asturias das Artes en 2001.\nTraxectoria.\n1933-58: primeiros anos.\nPenderecki naceu na localidade polonesa de D\u0119bica, fillo de Tadeusz Penderecki, un avogado, e Zofia (de solteira Wittgeinstein). O av\u00f3 de Penderecki, Robert Berger, foi un talentoso pintor e director do banco local no tempo no que naceu Penderecki; o pai de Robert, Johann, trasladouse a D\u0119bica dende Breslau (actual Wroc\u0142aw) a mediados do s\u00e9culo XIX. A s\u00faa avoa era unha armenia de Isfah\u00e1n. Penderecki adoitaba ir \u00e1 Igrexa Apost\u00f3lica Armenia con ela en Cracovia. Penderecki referiuse \u00e1s s\u00faas orixes do seguinte xeito nun discurso na entrega dun dos seus doutorados honor\u00edficos:\nEsta \"hibridaci\u00f3n\" cultural ter\u00eda un impacto decisivo na s\u00faa personalidade como compositor, e no xeito no que definir\u00eda a s\u00faa relixiosidade, as\u00ed coma a s\u00faa identidade filos\u00f3fica e art\u00edstica.\nPenderecki foi o m\u00e1is pequeno de sete irm\u00e1ns; s\u00faa irm\u00e1, Barbara, que casou cun enxe\u00f1eiro de minas, e seu irm\u00e1n m\u00e1is vello, Janusz, estudou dereito e medicina na \u00e9poca na que el naceu. Seu pai Tadeusz era violinista afeccionado e tam\u00e9n tocaba o piano, polo que Penderecki tivo un contacto pr\u00f3ximo e regular coa m\u00fasica dende moi novo, a\u00ednda que mostrou outros moitos talentos, especialmente para o debuxo, mentres que seu av\u00f3 o introduciu no mundo da natureza (especialmente das \u00e1rbores), a literatura, a relixi\u00f3n, e deulle exemplo da actividade social-patri\u00f3tica. En 1939, co estoupido da segunda guerra mundial, a familia de Penderecki trasladouse dende o seu apartamento cando o Ministerio de Alimentaci\u00f3n comezou a operar al\u00ed. A familia viviu nunha casa pertencente a un grupo de xudeus poloneses desaloxados.\nDurante a ocupaci\u00f3n alem\u00e1 a vida musical de Polonia interrompeuse. Non foi ata despois da segunda guerra mundial cando os m\u00fasicos poloneses crearon unha rede de escolas de m\u00fasica, conservatorios, orquestras de radio e revistas. Neste contexto, Penderecki comezou a asistir \u00e1 escola secundaria en 1946, e a estudar viol\u00edn con Stanis\u0142aw Dar\u0142ak, director da banda militar de D\u0119bica que organizou unha orquestra para a sociedade musical local despois da Guerra, sendo nesta \u00e9poca cando Penderecki desenvolveu o seu interese pola m\u00fasica. Tras graduarse na escola secundaria en 1950, Penderecki trasladouse a Cracovia en 1951, onde asistiu \u00e1 Universidade Iaguel\u00f3nica e cursou filosof\u00eda, historia e historia da literatura. Estudou viol\u00edn con Stanis\u0142aw Tawroszewicz e teor\u00eda da m\u00fasica con Franciszek Sko\u0142yszewski, con quen descubrir\u00eda a s\u00faa verdadeira vocaci\u00f3n, e quen descubriu a un compositor no seu novo disc\u00edpulo. O ensino musical na Polonia comunista estaba dominado polo chamado realismo socialista, que dominou a creaci\u00f3n art\u00edstica do pa\u00eds entre 1947 e 1954, se ben en Polonia foi menos pronunciado que noutros r\u00e9ximes comunistas, o que permitiu que despois da morte de Stalin en 1953 se producira unha progresiva apertura que propiciou a creaci\u00f3n en Varsovia do Festival Internacional de Outono de M\u00fasica Contempor\u00e1nea, que viu nacer na s\u00faa primeira edici\u00f3n de 1956 unha xeraci\u00f3n de m\u00fasicos locais adicados \u00e1 m\u00fasica de vangarda, creando o que se co\u00f1ecer\u00eda f\u00f3ra do pa\u00eds coma a \"Escola polonesa\".\nAos 18 anos Penderecki entrou na Akademia Muzyczna w Krakowie (Academia de M\u00fasica de Cracovia) e en 1954, e unha vez que finalizou os seus estudos de viol\u00edn no seu primeiro ano, centrouse por completo na composici\u00f3n. O profesor principal de Penderecki na academia polonesa foi Artur Malawski, un compositor co\u00f1ecido polas s\u00faas obras corais e orquestrais, as\u00ed coma m\u00fasica de c\u00e1mara e canci\u00f3ns, se ben continuou as s\u00faas clases con Sko\u0142yszewski. Despois da morte de Malawski en 1957, Penderecki tomou m\u00e1is lecci\u00f3ns con Stanis\u0142aw Wiechowicz, un compositor co\u00f1ecido principalmente polas s\u00faas composici\u00f3ns corais. Nesa \u00e9poca, o derrocamento do stalinismo en Polonia levantou a estrita censura cultural e abriu as portas a unha onda de creatividade. Neste contexto, o Penderecki non compartiu os puntos de vista est\u00e9ticos do seu mestre, desenvolvendo independentemente os seus intereses e uniuse aos c\u00edrculos de novos compositores que definiron o car\u00e1cter da nova m\u00fasica de Polonia.\n1958-'70: Primeiras composici\u00f3ns.\nAo graduarse na Academia de M\u00fasica de Cracovia en 1958, Penderecki ocupou un posto como profesor na Academia, onde exerceu durante uns anos e da cal ser\u00eda director en 1972. As s\u00faas primeiras obras amosan a influencia de Anton Webern e Pierre Boulez, as\u00ed como de Igor Stravinskii. Foi a xeraci\u00f3n de Penderecki e Henryk G\u00f3recki (1933-2010), xunto con Bogus\u0142aw Schaeffer (1929-) ou W\u0142odzimierz Kotonski, a que revolucionou a m\u00fasica polonesa coa adopci\u00f3n da m\u00fasica serial e aleatoria, movementos que abandonar\u00edan na d\u00e9cada seguinte para adoptar un estilo comprometido coas texturas e o timbre orquestral que se denominar\u00eda \"sonorismo\".\nO reco\u00f1ecemento internacional de Penderecki chegou en 1959 no Warszawska Jesie\u0144 (Outono de Varsovia) coa estrea da obra \"Strophen\", unha das tres obras coas que ga\u00f1ou o primeiro premio do II Concurso Nacional de Novos Compositores, as outras d\u00faas foron \"Psalms of David\", e \"Emanations\". Coa estrea de \"Anaklasis\", escrita para 42 instrumentos no Donaueschingen Festival en 1960, Penderecki f\u00edxose un sitio na vangarda internacional. Mais a obra que realmente atraeu a atenci\u00f3n internacional foi a s\u00faa composici\u00f3n de 1960 \"Tren ofiarom Hiroszimy\" (orixinalmente titulada \"8' 37\"\", mais posteriormente decidiu adicarlla \u00e1s v\u00edtimas do bombardeo de Hiroshima), escrita para 52 instrumentos de corda na que fai uso de t\u00e9cnicas instrumentais estendidas e presenta moitas novas texturas, cun grande uso dos \"cl\u00fasters\", e que se converteu nunha das s\u00faas composici\u00f3ns m\u00e1is co\u00f1ecidas e que foi premiada pola UNESCO.\nSeguiulle \"Fluorescences\" ao ano seguinte; nela incrementa a densidade orquestral con m\u00e1is vento e metais, e unha enorme secci\u00f3n de percusi\u00f3n de 32 instrumentos para seis m\u00fasicos que incl\u00faen un g\u00fciro mexicano, m\u00e1quinas de escribir, gongs e outros instrumentos pouco habituais. A obra foi composta para o Donaueschinger Musiktage de m\u00fasica contempor\u00e1nea en 1962, e a s\u00faa interpretaci\u00f3n foi vista como provocativa e pol\u00e9mica. Mesmo a partitura semellaba revolucionaria; a forma de notaci\u00f3n gr\u00e1fica que Penderecki desenvolvera evitou a aparencia familiar das notas no pentagrama, representando no seu lugar a m\u00fasica como sons morfol\u00f3xicos.\nPenderecki foi pronto reco\u00f1ecido por instituci\u00f3ns musicais de f\u00f3ra de Polonia que comezaron a encomendarlle encargos que lle dar\u00edan unha estabilidade econ\u00f3mica. Foi nesta \u00e9poca cando conclu\u00edu as s\u00faas exploraci\u00f3ns de vangarda e ga\u00f1ar\u00eda reputaci\u00f3n entre un p\u00fablico m\u00e1is amplo coa estrea de \"Passio et mors Domini nostri Jesu Christi secundum Lucam\" na catedral de M\u00fcnster (Alema\u00f1a) en 1966, a primeira grande obra da s\u00faa carreira, que fora encargada pola WDR Sinfonieorchester K\u00f6ln para conmemorar o 700 aniversario da catedral alem\u00e1 e que supuxo un punto de inflexi\u00f3n na s\u00faa carreira, convert\u00e9ndose no artista m\u00e1is aclamado dende Igor Stravinskii. Por\u00e9n, \"Passio secundum Lucam\" supuxo a cr\u00edtica dos que o consideraron unha traiz\u00f3n \u00e1 vangarda. A partir deste momento Penderecki aventurar\u00edase na esfera sacra con obras coma \"Dies irae\" (tam\u00e9n chamada \"Oratorio Auschwitz\" e composta en 1967), \"Utrenja\" (1971) e \"Polskie Requiem\" (versi\u00f3n definitiva de 2005), o seu \"Credo\" (1998), ou a \"Missa brevis\" (2012).\nAs s\u00faas intenci\u00f3ns nesta \u00e9poca estaban influenciadas por Cage: \"O \u00fanico que me interesa \u00e9 a liberaci\u00f3n do son m\u00e1is al\u00e1 de toda a tradici\u00f3n.\" Esta preocupaci\u00f3n no son culminou en \"De Natura Sonoris I\", que insta frecuentemente \u00e1 orquestra a empregar t\u00e9cnicas non est\u00e1ndar para producir son e cores orixinais. En 1971 compuxo unha secuela, \"De Natura Sonoris II\": coa s\u00faa orquestra m\u00e1is limitada, incorpora m\u00e1is elementos dos posrom\u00e1nticos que na s\u00faa predecesora. Esta anuncia a renuncia de Penderecki coa vangarda a mediados dos anos '70, a\u00ednda que ambas as pezas contan con dram\u00e1ticos \"glissandi\", densos \"cl\u00fasters\", e un uso dos harm\u00f3nicos e instrumentos pouco habituais (a serra musical caracter\u00edstica da segunda peza). Na segunda metade da d\u00e9cada de 1960, entre 1966 e 1968, Penderecki exerceu como profesor na Volkwang Hochschule f\u00fcr Musik de Essen (Alema\u00f1a).\nEn 1968 Penderecki recibiu o Premio Estatal de primeira clase, e ese mesmo ano recibiu unha bolsa de estudos da Organizaci\u00f3n Alem\u00e1 de Intercambio Acad\u00e9mico (DAAD). Un ano despois chegar\u00eda a estrea da s\u00faa primeira \u00f3pera, \"Die Teufel von Loudun\" (\"Os demos de Loudun\"), unha \u00f3pera en alem\u00e1n en tres actos sobre libreto propio que foi estreada na Hamburgische Staatsoper de Hamburgo (Alema\u00f1a) cun notable \u00e9xito que se reproduciu en moitos outros pa\u00edses, e que o 12 de febreiro de 2013 foi estreada de novo en Copenhague (Dinamarca nunha nova versi\u00f3n). A seguinte grande obra de Penderecki chegou pouco despois coa composici\u00f3n de \"Utrenja\" entre 1970 e 1971, e nesa mesma \u00e9poca compuxo outro oratorio, \"Kosmogonia\", para as Naci\u00f3ns Unidas. Por\u00e9n, non completou a s\u00faa Primeira Sinfon\u00eda ata 1973, que dirixir\u00eda na s\u00faa estrea na localidade inglesa de Peterborough.\nCon motivo do aniversario da Rep\u00fablica Popular de Polonia foi condecorado coa Cruz de Comandante (1974) e a Cruz de Cabaleiro da Orde de Polonia Restituta (1964). Ese mesmo ano estreou en Salzburgo (Austria) o seu \"Magnificat\", outra encarga para conmemorar o aniversario da catedral de Salzburgo, que dirixir\u00eda na s\u00faa estrea no Festival de Salzburgo.\nDende 1970.\nEntre 1972, o mesmo ano que foi designado reitor do Conservatorio de Cracovia, comezou a s\u00faa carreira como director, que o levou a po\u00f1erse \u00e1 fronte das m\u00e1is importantes orquestras do mundo, tam\u00e9n entre ese mesmo ano e 1978 foi profesor na Yale School of Music. Ao ano seguinte dirixiu unha produci\u00f3n esc\u00e9nica da s\u00faa segunda \u00f3pera, \"Paradise Lost\", no Teatro alla Scala de Mil\u00e1n, e deu un concerto no Vaticano por invitaci\u00f3n do papa, o tam\u00e9n polon\u00e9s Xo\u00e1n Paulo XX. Nesa \u00e9poca, o estilo de Penderecki comezou a cambiar. O Concerto para viol\u00edn N\u00ba 1 deixa en gran medida atr\u00e1s os densos cl\u00fasters cos que fora asociado, e no seu lugar centrouse en dous intervalos mel\u00f3dicos: o semit\u00f3n e o tr\u00edtono. Esta li\u00f1a continuou coa Segunda Sinfon\u00eda, \"Nadal\", composta en 1980, que \u00e9 harm\u00f3nica e melodicamente bastante sinxela. Nela fai uso frecuentemente da melod\u00eda da panxoli\u00f1a \"Noite de Paz\".\nPenderecki explicou este cambio dicindo que chegara a sentir que a experimentaci\u00f3n coa vangarda chegara demasiado lonxe das calidades expresivas, non formais da m\u00fasica occidental:\nPenderecki concl\u00fae que el estaba\nEn 1980, Penderecki estableceuse coa s\u00faa familia nunha casa de campo na localidade polonesa de Lus\u0142awice, ao leste de Cracovia, no que se converter\u00eda no seu para\u00edso na terra e na que organizar\u00eda xunto coa s\u00faa muller El\u017cbieta festivais de m\u00fasica de c\u00e1mara en 1980, 1983 e 1984, aos que invitaron destacados m\u00fasicos e para os que encargaron obras a outros compositores. Ese mesmo ano recibiu o encargo por parte do l\u00edder do sindicato Solidarno\u015b\u0107, Lech Wa\u0142\u0119sa, de compo\u00f1er unha obra para a inauguraci\u00f3n dunha estatua nos estaleiros de Gda\u0144sk para conmemorar aos que foran asasinados nas protestas contra o goberno que tiveron lugar al\u00ed en 1970. Penderecki respondeu ao encargo coa composici\u00f3n de \"Lacrimosa\", que posteriormente el mesmo incluir\u00eda nunha das s\u00faas obras m\u00e1is co\u00f1ecidas do seu \u00faltimo per\u00edodo, o \"Polskie Requiem\" (1980-84, 1993, 2005). De novo as harmon\u00edas son ricas, a\u00ednda que hai momentos que lembran as s\u00faas obras na d\u00e9cada de 1960. Finalmente, o 28 de setembro de 1984 estre\u00e1base o seu \"Requiem\" completo conmemorando o 40 aniversario do final da segunda guerra mundial coa Radio-Sinfonieorchester Stuttgart des SWR baixo a direcci\u00f3n do violonchelista ruso Mstislav Rostropovich en Estocolmo (Suecia). Tres anos m\u00e1is tarde, en abril de 1987 recibiu o doutoramento honor\u00edfico da Universidade de Madrid, e posteriormente o Karl-Wolf Award da Wolf-Foundation de Israel.\nNos \u00faltimos anos tendeu cara a unha concepci\u00f3n m\u00e1is tradicional de construci\u00f3ns tonais, como as escoitadas no Concerto para violonchelo N\u00ba 2 (1988) e no \"Credo\". Penderecki dirixiu o \"Credo\" con motivo do 70 aniversario de Helmuth Rilling, o 29 de maio de 2003. En novembro de 1989, Lorin Maazel dirixiu a Segunda Sinfon\u00eda, encargada polo Goberno Franc\u00e9s polo bicentenario da Revoluci\u00f3n Francesa.\nEn decembro de 1996 rematou a s\u00faa S\u00e9tima Sinfon\u00eda, subtitulada \"Sete portas de Xerusal\u00e9n\", que pechar\u00eda as celebraci\u00f3ns do trimilenario da cidade de Xerusal\u00e9n, sendo estreada na mesma cidade o 9 de xaneiro de 1997; e o 4 de outubro dese mesmo ano estreaba en Moscova o \"Hymne an den heiligen Daniel\", que fora encargado por unha canle de televisi\u00f3n moscovita para conmemorar o 850 aniversario da capital rusa; e posteriormente, o 18 de outubro, estreouse o \"Hymne an den heiligen Adalbert\" para conmemorar o 1.000 aniversario da cidade polonesa de Gda\u0144sk. Poucos anos despois, o 23 de xaneiro de 2000, Penderecki recibiu o premio ao \"Mellor Compositor Vivo\" no Midem Classic en Cannes (Francia), e en outubro dese mesmo ano era nomeado doutor honorario da Universidade de Lucerna.\nEn 2001, o \"Credo\" de Penderecki foi galardoado cun Premio Grammy \u00e1 mellor interpretaci\u00f3n coral pola primeira gravaci\u00f3n da obra feita polo Oregon Bach Festival, que encargou a obra. Ese mesmo ano, Penderecki foi galardoado co Premio Princesa de Asturias das Artes no Estado espa\u00f1ol, un dos galard\u00f3ns m\u00e1is alto outorgado no pa\u00eds a persoas, entidades, organizaci\u00f3ns ou outros de todo o mundo que salientan nas ciencias, artes, humanidades etc. En 2001, sendo invitado por Walter Fink, Penderecki converteuse no 11\u00ba compositor en ser destacado no Komponistenportr\u00e4t do Rheingau Musik Festival. En 2005 recibiu un doutoramento honor\u00edfico da Universidade Nacional de Se\u00fal (Corea do Sur), as\u00ed como pola Universidade de M\u00fcnster (Alema\u00f1a) en 2006. Entre os seus alumnos m\u00e1is destacados est\u00e1n Chester Biscardi e Walter Mays.\nNa celebraci\u00f3n do seu 75 aniversario dirixiu tres das s\u00faas obras no Rheingau Musik Festival en 2008, entre elas a \"Ciaccona\" do \"Polskie Requiem\". Ao ano seguinte compuxo \"Kaddish\" para conmemorar o 65 aniversario do peche do gueto de \u0141\u00f3d\u017a. Ao ano seguinte, ano do bicentenario do nacemento de Fr\u00e9d\u00e9ric Chopin, Penderecki formou parte do Comit\u00e9 Honorario do Ano Chopin nas embaixadas da Rep\u00fablica de Polonia en Lisboa, Toquio e Roma, e compuxo \"Powia\u0142o na mnie morze sn\u00f3w... Pie\u015bni zadumy i nostalgii\" (\"Un mar de so\u00f1os respiraba en min... Canci\u00f3ns de reflexi\u00f3ns e nostalxia\"), para soprano, mezzosoprano e bar\u00edtono. Ese mesmo ano, a Gesellschaft der Musikfreunde de Viena encargoulle unha obra para conmemorar o 200 aniversario da Musikverein da capital austr\u00edaca, dando lugar ao \"Dobre concerto para viol\u00edn e viola\", que ser\u00eda estreado o 22 de outubro de 2012 na capital austr\u00edaca coa Symphonieorchester des Bayerischen Rundfunks baixo a direcci\u00f3n de Mariss Jansons e con Janine Jansen (viol\u00edn) e Julian Rachlin (viola).\nEntre os seus \u00faltimos traballos salienta unha obra coral conmemorativa do centenario do xenocidio armenio que foi estreada o 26 de maio de 2015 no Carnegie Hall de Nova York. Tam\u00e9n traballou nunha \u00f3pera en alem\u00e1n baseada en \"Ph\u00e8dre\" de Racine por encargo da Wiener Staatsoper e que deber\u00eda realizarse en 2018 ou 2019. Tam\u00e9n esperaba escribir a s\u00faa Sinfon\u00eda N\u00ba 9, se ben antes esperaba finalizar a s\u00faa Sinfon\u00eda N\u00ba 6, que consideraba incompleta.\nVida persoal.\nPenderecki ten tres fillos, unha rapaza do seu primeiro matrimonio, e un rapaz e unha rapaza que tivo do seu matrimonio coa s\u00faa segunda muller, El\u017cbieta Solecka, coa que casou en 1973. Penderecki co\u00f1eceu a Solecka cando esta ti\u00f1a tan s\u00f3 dez anos, e posteriormente ela recibir\u00eda lecci\u00f3ns de piano da primeira muller do compositor.\nUnha das grandes paix\u00f3ns de Penderecki foron as \u00e1rbores e a natureza. Esta afecci\u00f3n herdouna do seu av\u00f3, e aos cinco anos comezou a aprender sobre as \u00e1rbores, que coleccionaba no seu xard\u00edn privado en Lus\u0142awice (preto de Cracovia), no que contaba m\u00e1is de 18\u00a0000 especies. En palabras do propio compositor sobre o papel das \u00e1rbores na s\u00faa funci\u00f3n creativa afirmou:\nObra.\nO amplo cat\u00e1logo de obras de Penderecki abrangue case todos os x\u00e9neros, dende a m\u00fasica vocal ata a sinf\u00f3nica, pasando pola m\u00fasica de c\u00e1mara, a m\u00fasica para instrumentos solistas ou a \u00f3pera; Penderecki subli\u00f1ou sobre o alcance dos seus intereses art\u00edsticos:\nMoitas das s\u00faas obras chegaron da colaboraci\u00f3n con solistas destacados como Anne-Sophie Mutter, Mstislav Rostropovich ou Boris Pergamenschikow, e te\u00f1en sido presentadas por m\u00fasicos reco\u00f1ecidos internacionalmente.\nPenderecki ofrece unha m\u00fasica rica en efectos sonoros, dunha escritura eficaz, feita de poderosos xestos empregando ultracromatismo, os \"cl\u00fasters\", \"glissandi\", o azar, facer soar instrumentos de xeito pouco habitual... que a fan reco\u00f1ecible tanto polo o\u00eddo como polo estudo anal\u00edtico das s\u00faas obras. No proceso de traballo de todos estes elementos nun todo, as t\u00e9cnicas refinadas de contrapunto (coma o canon, a fuga e os \"passacaglia\") te\u00f1en un papel destacado. Formalmente, Penderecki emprega t\u00e9cnicas de anticipaci\u00f3n, retrospecci\u00f3n e digresi\u00f3n, que conforman un todo narrativo marcado por culminaci\u00f3ns dram\u00e1ticas.\nA influencia da m\u00fasica electr\u00f3nica levou a Penderecki a procurar novos efectos sonoros das voces e instrumentos convencionais. Moitos destes efectos sonoros p\u00f3\u00f1ense de manifesto en \"Tren ofiarom Hiroszimy\", na que Penderecki fai uso de t\u00e9cnicas musicais estendidas como tocar detr\u00e1s da ponte.\nA s\u00faa m\u00fasica goza de popularidade entre os co\u00f1ecedores da m\u00fasica contempor\u00e1nea e influ\u00edu noutros compositores e mesmo en m\u00fasicos populares como Jonny Greenwood, da banda de rock alternativo brit\u00e1nica Radiohead.\nEvoluci\u00f3n estil\u00edstica.\nFrecuentemente div\u00eddese a carreira creativa de Penderecki en tres etapas: unha primeira \"avant-garde\", seguida dunha etapa neorom\u00e1ntica, e finalmente unha s\u00edntese das d\u00faas anteriores. Se ben o propio Penderecki reco\u00f1ece esta divisi\u00f3n como axeitada como referencia xeral, sinala que dentro das distintas etapas hai obras con m\u00e1is caracter\u00edsticas doutras. Os xiros que realizou na s\u00faa carreira foron \u00e1s veces criticados por considerarse que estes respond\u00edan a unha concesi\u00f3n ao p\u00fablico, algo que o propio compositor desmente, asegurando que \"eu non penso no p\u00fablico ao escribir m\u00fasica, penso no que a min me interesa\".\nNo tempo no que naceu Penderecki, a m\u00fasica europea experimentara a primeira onda de cambios revolucionarios que deixaron atr\u00e1s as convenci\u00f3ns e tradici\u00f3ns da estrutura e a organizaci\u00f3n do material musical. As s\u00faas primeiras obras mostran a influencia de m\u00fasicos coma Anton Webern, Pierre Boulez ou Igor Stravinskii. Se ben estas primeiras obras te\u00f1en a\u00ednda reminiscencias seriais, revelan xa unha preferencia pola construci\u00f3n de segmentos mel\u00f3dicos crom\u00e1ticos, o que o levou posteriormente a trasladar a s\u00faa atenci\u00f3n dende as notas individuais ata os \"cl\u00fasters\", un recurso que xa fora empregado por compositores anteriores a Penderecki coma Henry Cowell. Ao contrario do que fixera Cowell, Penderecki tomou os \"cl\u00fasters\" como punto de partida para o seu desenvolvemento compositivo, somet\u00e9ndoos a distintos tipos de procesos de desenvolvemento como \u00e1 variaci\u00f3n mediante trocos no rexistro, na extensi\u00f3n ou na densidade, mais ao igual que Cowell subordina as notas individuais \u00e1s masas sonoras nas que que se encontran en lugar de ser totalmente imperceptibles. O efecto desta masa sonora creada por Penderecki \u00e9 de \"ru\u00eddo\" en lugar dun grupo de notas diferenciadas, de feito, en todas as obras e escritos deste per\u00edodo, Penderecki ignorou toda distinci\u00f3n posible entre melod\u00eda e ru\u00eddo, extraendo a s\u00faa m\u00fasica dun amplo espectro de sons dispo\u00f1ibles.\nDurante a d\u00e9cada de 1960, Penderecki centrouse especialmente no tama\u00f1o da orquestra de corda, igual que fixeran antes outros compositores poloneses coma Lutos\u0142awski, Serocki ou Schaeffer, que empregaran tan s\u00f3 instrumentos de corda fretada nalgunhas das s\u00faas obras orquestrais da d\u00e9cada precedente. A s\u00faa m\u00fasica de principios da d\u00e9cada (\"Anaklasis\", \"Tren ofiarom Hiroszimy\", \"Canon\", \"Polymorphia\", \"Fluorescences\" e o Cuarteto N\u00ba 1) encarnaban o fen\u00f3meno que o music\u00f3logo J\u00f3zef Micha\u0142 Chomi\u0144ski denominou \"sonorismo\", e que foron a resposta de Penderecki \u00e1 necesidade ardente de modernidade musical e que se caracterizaron polo emprego dos \"cl\u00fasters\" e a masa sonora din\u00e1mica arredor de bruscas cesuras texturadas. O tratamento que fai Penderecki dos \"cl\u00fasters\" \u00e9 o dun bloque \"s\u00f3lido\" de sons formados a partir de partes individuais indiferenciadas, o que contrasta coa visi\u00f3n doutros compositores como Ligeti, que creaba os seus \"cl\u00fasters\" con compo\u00f1entes separados que cambiaban constantemente para producir transformaci\u00f3ns sut\u00eds nos modelos internos. Mais debido \u00e1s limitaci\u00f3ns da m\u00fasica con textura e a s\u00faa tendencia a po\u00f1er de relevo os efectos puramente superficiais, o cami\u00f1o musical de Penderecki comezou a procurar novas direcci\u00f3ns. A obra de Penderecki ata finais dos anos 1970 foi comparada polo seu radicalismo e os seus timbres inauditos coa de Xenakis e Gy\u00f6rgy Ligeti, mais ao contrario que estes compositores, unha parte esencial da inspiraci\u00f3n do compositor polon\u00e9s \u00e9 de esencia relixiosa e cat\u00f3lica. Comparando as obras desta \u00e9poca de Penderecki e obras de Ligeti sorprende a similitude dos efectos conseguidos mediante elementos diferentes, de feito, mentres que o compositor roman\u00e9s escribe coidadosamente as notas e as s\u00faas duraci\u00f3ns, o polon\u00e9s deixa con frecuencia a elecci\u00f3n destas aos int\u00e9rpretes.\nPor\u00e9n, a partir de ent\u00f3n, Penderecki abandonou progresivamente todos os elementos de vangarda presentes na s\u00faa linguaxe nunha evoluci\u00f3n moi criticada polo mundo musical, mais reco\u00f1ecida amplamente polo p\u00fablico, renov\u00e1ndose cunha est\u00e9tica neotonal, posrom\u00e1ntica e frecuentemente inspirada por Brahms. A s\u00faa Primeira Sinfon\u00eda (1973) \u00e9 considerada a s\u00faa despedida simb\u00f3lica aos movementos de vangarda, mentres que \"Przebudzenie Jacuba\" (1974) sup\u00f3n un renacer e unha presentaci\u00f3n dos novos trazos da linguaxe que Penderecki empregar\u00eda ata principios da d\u00e9cada de 1990 e que o converter\u00edan nun dos pioneiros do Novo Romanticismo, sinalando a Wagner, Bruckner, Mahler, Sibelius e Shostakovich como fontes de inspiraci\u00f3n para a creaci\u00f3n das s\u00faas propias obras orixinais. A vinculaci\u00f3n de G\u00f3recki e Penderecki cos x\u00e9neros relixiosos e a m\u00fasica antiga propiciar\u00eda a mediados da d\u00e9cada de 1970 un rexurdimento dos materiais aos que se convertera Szymanoski en 1921 e que foran practicamente obrigatorios na \u00e9poca do r\u00e9xime comunista. Foi, xa que logo, a finais da d\u00e9cada de 1980 cando se revelou finalmente na s\u00faa m\u00fasica un incremento na tendencia a combinar as inspiraci\u00f3ns rom\u00e1nticas con outras fontes de inspiraci\u00f3n moi diferentes, de acordo co seu temperamento.\nEste xiro estil\u00edstico ao pasado materializouse na s\u00faa cuarta \u00f3pera, \"Ubu Rex\" (1991), e a idea de \"gran s\u00edntese\" f\u00edxose evidente nas s\u00faas composici\u00f3ns de c\u00e1mara e nas vocais-instrumentais que o compositor polon\u00e9s compuxo a finais do s\u00e9culo XX e principios do XXI.\nUso no cine.\nAlgunhas das obras de Penderecki foron empregadas como bandas sonoras para alg\u00fans filmes. \"O exorcista\" (1973) emprega \"Polymorphia\" as\u00ed coma o seu Cuarteto de Corda e \"Kanon For Orchestra and Tape\"; fragmentos do seu Concerto para violonchelo e \"Die Teufel von Loudun\" tam\u00e9n son empregados no filme. Escribindo sobre \"O exorcista\", o cr\u00edtico cinematogr\u00e1fico de \"The New Republic\" afirmou:\n\"The Shining\" (1980) emprega seis pezas de Penderecki: \"Utrenja II: Ewangelia\", \"Utrenja II: Kanon Paschy\", \"Przebudzenie Jacuba\", \"De Natura Sonoris N\u00ba 1\", \"De Natura Sonoris N\u00ba 2\" e \"Polymorphia\". David Lynch ten empregado m\u00fasica de Penderecki nas bandas sonoras das s\u00faas pel\u00edculas \"Wild at Heart\" (1990) e \"Inland Empire\" (2006). No filme \"Fearless\" (1993) de Peter Weir, empregouse outra vez a obra \"Polymorphia\" para unha escena intensa dun accidente a\u00e9reo visto dende os ollos dun pasaxeiro interpretado por Jeff Bridges. A obra de Penderecki \"Tren ofiarom Hiroszimy\", tam\u00e9n foi usada durante as secuencias finais do filme \"Children of Men\" (2006). Penderecki compuxo m\u00fasica para o filme de 2007 de Andrzej Wajda \"Katy\u0144\" (m\u00fasica que lle valeu o Premio \"Or\u0142y 2008\" o 14 de abril dese ano), mentres que Martin Scorsese emprega a s\u00faa Sinfon\u00eda N\u00ba 3 e \"Fluorescences\" no seu filme \"Shutter Island\" (2010).\nPenderecki como director.\nPenderecki ten tam\u00e9n unha importante actividade como director de orquestra, dirixindo diversas orquestras en todo o mundo, tanto obras propias coma obras do repertorio cl\u00e1sico. O debut de Penderecki como director tivo lugar en Donaueschingen (Alema\u00f1a) a principios da d\u00e9cada de 1970, cando dirixiu un grupo de jazz nunha interpretaci\u00f3n da s\u00faa obra \"Atractions\" durante o Donaueschinger Musiktage. Foi tam\u00e9n o principal director convidado da Norddeutscher Rundfunk Orchester de Hamburgo, da Rundfunk-Sinfonieorchester de Leipzig, e da Orquestra Filharm\u00f3nica da China (dende outubro de 2000). Ademais foi director art\u00edstico e musical da Filharmonia Krakowska (1987-1990), Sinfonia Varsovia (dende setembro de 1997). Tam\u00e9n foi o director art\u00edstico do Festival Casals de Puerto Rico (1992-2002), as\u00ed como asesor art\u00edstico do Festival de M\u00fasica de Pequ\u00edn dende 1998.\nPremios e reco\u00f1ecementos.\nPenderecki \u00e9 un dos m\u00fasicos da s\u00faa xeraci\u00f3n que ten recibido m\u00e1is premios e reco\u00f1ecementos, entre outros a Commander's Cross en 1964, o Prix Italia en 1967 e 1968, a Cruz de Cabaleiro da Orde de Polonia Restituta en 1964, tres Premios Grammy en 1987, 1998 e 2001, e o Grawemeyer Award for Music Composition da Universidade de Louisville en 1992, e o Premio Pr\u00edncipe de Asturias das Artes en 2001. En 2005 recibiu a maior condecoraci\u00f3n de Polonia, a Orde da Aguia Branca, en 2006 Orde das Tres Estrelas en 2006, e en 2008 recibiu o Premio Or\u0142y pola s\u00faa m\u00fasica para o filme de Andrzej Wajda, \"Katy\u0144\". En 2009 recibiu a Orde de M\u00e9rito do Gran Ducado de Luxemburgo. En 2013 ga\u00f1ou un Premio Grammy, e ao ano seguinte recibiu a Cruz de primeira clase da Orde de Terra Mariana, e en 2015 recibiu a medalla Per Artem ad Deum en Polonia, entre outros moitos galard\u00f3ns.\n\u00c9 tam\u00e9n membro honor\u00edfico de moitas e prestixiosas instituci\u00f3ns, como a Royal Academy of Music de Londres (marzo de 1974), a Accademia Nazionale di Santa Cecilia de Roma, a Akademie der K\u00fcnste der Deutschen Demokratischen Republik de Berl\u00edn, a Akademie der K\u00fcnste de Berl\u00edn, a Academia Scientiarium et Artium Europaea de Salzburgo (1993), \u00e9 Oficial da Orde de Saint Georges de Bourgogne de Bruxelas (abril de 1990), a Acad\u00e9mie Nationale des Sciences, Belles-lettres et Arts de Bordeos, Gesellschaft der Musikfreunde Wien (marzo de 2000, entre outras moitas.\nPenderecki foi nomeado profesor honor\u00edfico de diversas instituci\u00f3ns de ensino musical como o Conservatorio Rimski-Korsakov de San Petersburgo (2007), ou o Conservatorio Estatal de Ierev\u00e1n Komitas en Ierev\u00e1n (Armenia) en 2008. En 1998 foi nomeado doutor \"honoris causa\" pola Universidade Iaguel\u00f3nica de Cracovia.\nO 10 de agosto de 2011 comezaron os traballos de construci\u00f3n do European Krzysztof Penderecki Centre for Music na localidade polonesa de Lus\u0142awice, que se inaugurar\u00eda en maio de 2013. O European Krzysztof Penderecki Centre for Music \u00e9 un centro de perfeccionamento musical para que mozas e mozos de todo o mundo desenvolvan as s\u00faas capacidades para interpretar como solistas, en orquestra ou en m\u00fasica de c\u00e1mara.\nEntre os d\u00edas 17 e 23 de novembro de 2013, coincidindo con 80 aniversario do compositor, celebrouse en Varsovia o \"Krzysztof Penderecki Festival\", no que participaron arredor de 50 artistas entre solistas e directores, destacando nomes como Yuri Bashmet, Anne-Sophie Mutter, Lorin Maazel, Valery Gergiev, Charles Dutoit, Jerzy Maksymiuk, ou Jacek Kaspszyk. Durante o festival puideron escoitarse nos escenarios dalgunhas das salas m\u00e1is importantes da capital polonesa algunhas das composici\u00f3ns m\u00e1is salientables de Penderecki con destacados solistas, coros, actores, grupos de c\u00e1mara, ou orquestras como a Sinfonia Varsovia, Narodowa Orkiestra Symfoniczna Polskiego Radia w Katowicach, entre outras."}
{"id": "272213", "revid": "98629", "url": "https://gl.wikipedia.org/wiki?curid=272213", "title": "Festival de Eurovisi\u00f3n 2014", "text": "O LIX Festival da Canci\u00f3n de Eurovisi\u00f3n tivo lugar os d\u00edas 6, 8 e 10 de maio de 2014 no B&amp;W Hallerne, na cidade de Copenhaguen, Dinamarca trala vitoria deste pa\u00eds na edici\u00f3n do 2013 coa canci\u00f3n \"Only teardrops\" de Emmelie de Forest. O festival celebrouse no B&amp;W Hallerne, un vello estaleiro que foi reconvertido en sala de concertos, situado na illa de Refshale\u00f8en.\n37 pa\u00edses participaron no evento como representantes de cadeas de televisi\u00f3n nacionais pertencentes a Uni\u00f3n Europea de Radiodifusi\u00f3n. Bulgaria, Chipre, Croacia e Serbia anunciaron a s\u00faa retirada temporal a partir desta edici\u00f3n. Ademais, a Polonia e Portugal volveron \u00e1 competici\u00f3n tras un hiato. O lema do festival foi \"Join Us\" (\"\u00danete a n\u00f3s\" en galego). Finalmente alzouse coa vitoria a canci\u00f3n Rise like a phoenix da austr\u00edaca Conchita Wurst.\nUn acontecemento importante desta edici\u00f3n foi a asistencia da familia real dinamarquesa durante as semifinais e a final do s\u00e1bado, asistindo en calidade de invitados. Entre os asistentes estiveron o pr\u00edncipe herdeiro \u00e1 coroa Federico de Dinamarca e a princesa Mar\u00eda, ambos en compa\u00f1\u00eda dos seus fillos.\nOrganizaci\u00f3n.\nSede do festival.\nSegundo confirmou a televisi\u00f3n danesa DR o 20 de maio de 2013, dous d\u00edas despois de ga\u00f1ar o festival, as cidades de Copenhaguen, Herning e Aarhus xa presentaran inicialmente a s\u00faa candidatura para ser sede do evento. Pero esta \u00faltima decidiu retirala para dar o seu apoio oficial a Herning. O 22 de maio as cidades de Aalborg e Fredericia tam\u00e9n anunciaron o seu interese por albergar o festival, a ambas as d\u00faas uniuse Horsens ao d\u00eda seguinte.\nFinalmente, o 2 de setembro de 2013, a emisora DR anunciou oficialmente que Copenhaguen ser\u00eda a cidade sede do festival, sendo B&amp;W Hallerne na illa de Refshale\u00f8en o recinto onde se celebrar\u00e1n as tres galas, polo que se levar\u00e1n a cabo diversas reformas no antigo complexo industrial para o seu acondicionamiento. En palabras de Pernille Gaardbo, produtora executiva do Festival, toda a illa transformarase na denominada \"Illa de Eurovisi\u00f3n\", onde delegaci\u00f3ns, prensa e fans poder\u00e1n estar xuntos. Cabe destacar que Copenhaguen celebrou o Festival de Eurovisi\u00f3n con anterioridade en d\u00faas ocasi\u00f3ns: en 1964 e en 2001. Ademais, foi sede do especial 50 aniversario do Festival no ano 2005\nPa\u00edses participantes.\nO d\u00eda 9 de xaneiro sa\u00edu a primeira lista oficial de participantes, no que Eslovenia deixaba no aire a s\u00faa participaci\u00f3n. O d\u00eda 17 de xaneiro conf\u00edrmase a participaci\u00f3n de Eslovenia, pechando as\u00ed a lista de participantes do 2014.\nEn xullo de 2013, a canle p\u00fablica de Luxemburgo, a RTL, confirma que non regresar\u00e1 ao festival polo escaso presuposto que ten este. Posteriormente, en setembro de 2013, Eslovaquia anuncia a trav\u00e9s do seu twitter oficial que, por segundo ano consecutivo ausentar\u00edanse no festival. Do mesmo modo, a RTVA de Andorra anunciou que non regresar\u00eda ao festival debido a raz\u00f3ns econ\u00f3micas. Mentres, a 1 FLTV de Liechtenstein informou que non ti\u00f1a plans de debutar en Eurovisi\u00f3n debido a que a\u00ednda non son membros activos da UER. D\u00edas despois, Marrocos anunciou que de momento non te\u00f1en intenci\u00f3n de volver ao festival, pero non descartan a idea de volver alg\u00fan d\u00eda. Posteriormente, a canle TMC de M\u00f3naco confirmou que este ano tampouco ti\u00f1an intenci\u00f3n de volver ao festival. Da mesma maneira a emisora \u010cT da Rep\u00fablica Checa descartou a posibilidade de retornar a esta edici\u00f3n.\nO 14 de setembro de 2013, o director xeral da emisora TRT de Turqu\u00eda, Ibrahim Sahin, anunciou que o seu pa\u00eds non pretende regresar ao festival mentres non se realicen cambios ao actual sistema de votaci\u00f3n, tal como a eliminaci\u00f3n dos xurados nacionais e do Big 5, polo que ata que iso non aconteza descarta un posible retorno. O 19 de setembro de 2013, a televisi\u00f3n HRT de Croacia anunciou a s\u00faa retirada do festival tras 21 aparici\u00f3ns ininterrompidas. Semanas despois a televisi\u00f3n CyBC de Chipre anunciou a s\u00faa retirada do certame debido aos recortes de presuposto que sufriu a canle pola crise financeira do pa\u00eds. De igual maneira, durante varias semanas a emisora RTS de Serbia levou a cabo diferentes reuni\u00f3ns a fin de encontrar patrocinadores que fagan viable su participaci\u00f3n, non obstante, non logrou concretarse polo que tiveron que anunciar o seu retiro. Situaci\u00f3n parecida aconteceu con Bulgaria e Bosnia e Hercegovina, que se ben nun primeiro momento confirmaron como probable a s\u00faa asistencia tiveron que desistir argumentando os altos custos da cota de participaci\u00f3n e os recortes financeiros \u00e1 cadea BNT e BHRT respectivamente.\nSorteo de Semifinais.\nO 24 de novembro de 2013, os organizadores do festival decidiron que Suecia e Noruega participasen en semifinais diferentes, para as\u00ed poder asegurar unha dispo\u00f1ibilidade de entradas para os pa\u00edses veci\u00f1os. Un sorteo realizado nas oficinas da UER en Xenebra, Su\u00edza determinou que Suecia actuase na primeira semifinal e Noruega o fixese na segunda semifinal. Posteriormente, decidiuse que Israel participase na segunda semifinal pola coincidencia da primeira cunha festividade relixiosa. Ao resto de pa\u00edses asignar\u00e1selles a s\u00faa semifinal nun sorteo que se celebrou o 20 de xaneiro de 2014. Neste determinarase tam\u00e9n a aparici\u00f3n do pa\u00eds, \u00e9 dicir, se act\u00faan na primeira ou segunda metade das s\u00faas respectivas semifinais. Para iso os seis bombos e as semifinais quedaron dispostos do seguinte xeito:\nFestival.\nCambio de regras para o xurado.\nO 20 de setembro de 2013 a UER fixo p\u00fablica unha nova normativa en vigor a partir desta edici\u00f3n, a cal foi aprobada por unanimidade por todos os seus membros como polo Grupo de Referencia do Festival. Segundo o novo ordenamento, os nomes de todos os membros que compo\u00f1er\u00e1n cada xurado nacional daranse a co\u00f1ecer o 1 de maio, antes do Festival. As\u00ed mesmo, a UER publicar\u00e1 a clasificaci\u00f3n e votaci\u00f3n final presentada por cada membro individual dos xurados nacionais unha vez remate a gran final. Deste xeito, co\u00f1eceranse tanto os resultados analizados da votaci\u00f3n do xurado, coma os do televoto en cada pa\u00eds. Por outro lado, os profesionais da industria musical que vaian formar parte do xurado, s\u00f3 poder\u00e1n formar parte deste sempre e cando non fosen xa membros integrantes durante unha das d\u00faas edici\u00f3ns anteriores \u00e1 presente.\nEstes cambios, introducidos tras distintas acusaci\u00f3ns de manipulaci\u00f3ns na votaci\u00f3n na edici\u00f3n de 2013, implant\u00e1ronse, en palabras de Jon Ola Sand, Supervisor Executivo do Concurso, \"co fin que os pa\u00edses participantes estean seguros da transparencia do certame e para que os espectadores e os afeccionados saiban que se far\u00e1 todo o posible para asegurar un resultado xusto, estes cambios mostran que o Festival de Eurovisi\u00f3n \u00e9 unha tradici\u00f3n en constante evoluci\u00f3n, que contin\u00faa adapt\u00e1ndose ao esp\u00edrito dos tempos que corren.\nSemifinais.\nA primeira semifinal realizarase o 6 de maio de 2014 e a segunda o 8 de maio de 2014. Os dez clasificados de ambas as d\u00faas semifinais uniranse na Final ao pa\u00eds anfitri\u00f3n (Dinamarca) e ao Big 5 (Alema\u00f1a, Espa\u00f1a, Francia, Italia e Reino Unido)"}
{"id": "272215", "revid": "89787", "url": "https://gl.wikipedia.org/wiki?curid=272215", "title": "\u0186", "text": "O o aberto ( ', ' ) \u00e9 unha letra suplementaria do alfabeto latino. \u00c9 semellante a un \"o\" aberto pola esquerda."}
{"id": "272216", "revid": "12452", "url": "https://gl.wikipedia.org/wiki?curid=272216", "title": "PGD", "text": ""}
{"id": "272217", "revid": "89787", "url": "https://gl.wikipedia.org/wiki?curid=272217", "title": "Novo proxecto com\u00fan", "text": "O Novo Proxecto Com\u00fan foi a denominaci\u00f3n que recibiu o proxecto de reorganizaci\u00f3n que aconteceu no nacionalismo galego ap\u00f3s a escisi\u00f3n que sufriu o BNG no ano 2012. Nel participaron tanto partidos que foran integrantes do BNG, coma M\u00e1is Galicia ou Encontro Irmandi\u00f1o, coma outras formaci\u00f3ns pol\u00edticas e militantes doutros partidos.\nHistoria do termo.\nA escisi\u00f3n do BNG.\nO 26 de xaneiro de 2012 celebrouse a XIII Asemblea Nacional do BNG, na que se elixiu o candidato para presidir a Xunta de Galicia nas elecci\u00f3ns galegas de 2012, as\u00ed coma a executiva nacional.\nPresent\u00e1ronse tres listas: \"Alternativa pola Unidade\" (ApU), co apoio da Uni\u00f3n do Povo Galego e con Guillerme V\u00e1zquez para voceiro e Francisco Jorquera para candidato; unha lista encabezada por M\u00e1is Galiza e Encontro Irmandi\u00f1o (+G-EI), co apoio do Colectivo Socialista, Partido Nacionalista Galego-Partido Galeguista, Esquerda Nacionalista, Inzar, Unidade Galega e Espazo Socialista Galego, con Xos\u00e9 Manuel Beiras para voceiro e Carlos Aymerich para candidato; e unha lista de Movemento Galego ao Socialismo, encabezada por Rafael Vilar. Finalmente, Guillerme V\u00e1zquez resultou reelixido portavoz nacional con 2.123 votos fronte Xos\u00e9 Manuel Beiras, con 1.823 votos; e Francisco Jorquera candidato \u00e1 presidencia da Xunta con 2.338 votos (53 %) fronte aos 2.043 votos (46 %) conseguidos por Carlos Aymerich.\nAp\u00f3s a asemblea, e por mor de diferenzas internas, o partido liderado por Xos\u00e9 Manuel Beiras Encontro Irmandi\u00f1o e m\u00e1is Esquerda Nacionalista decidiron abandonar o Bloque Nacionalista Galego.\nPosteriormente M\u00e1is Galiza, a segunda forza m\u00e1is votada tras a UPG, e o Partido Nacionalista Galego-Partido Galeguista seguiron o mesmo cami\u00f1o e abandonaron a formaci\u00f3n frontista.\nA reestruturaci\u00f3n do nacionalismo.\nDespois da escisi\u00f3n do BNG, que at\u00e9 o momento fora o partido de referencia do nacionalismo galego, as principais formaci\u00f3ns escindidas (Encontro Irmandi\u00f1o e M\u00e1is Galiza iniciaron contactos con outros partidos como Acci\u00f3n Galega (un grupo creado no ano 2012 e integrado, entre outros pol\u00edticos, por Teresa T\u00e1boas e Rafael Cu\u00ed\u00f1a, ex militante do PP e fillo do pol\u00edtico Xos\u00e9 Cu\u00ed\u00f1a) ou Espazo Ecosocialista Galego.\nOutros partidos con representaci\u00f3n que participaron na reestruturaci\u00f3n do \"Novo Proxecto Com\u00fan\" foron Terra Galega, o Partido Galeguista Dem\u00f3crata ou o Partido Nacionalista Galego-Partido Galeguista, o Partido da Terra, Movemento pola Base ou a Fronte Popular Galega.\nEn maio de 2012, nace a formaci\u00f3n Compromiso por Galicia, integrada nun primeiro momento por tres partidos principais: M\u00e1is Galicia, Acci\u00f3n Galega e Espazo Ecosocialista Galego.\nO 14 de xullo de 2012 foi celebrada a asemblea para establecer as bases do \"novo proxecto nacionalista\", coa fin de achegar posturas entre o recentemente fundado Compromiso por Galicia e o partido de Beiras Encontro Irmandi\u00f1o, ademais doutras pequenas formaci\u00f3ns.. En dita asemblea estiveron representados case 100 concellos galegos e foi liderada por Xos\u00e9 Manuel Beiras.\nEn xullo de 2012 Encontro Irmandi\u00f1o forma o partido denominado ANOVA-Irmandade Nacionalista.\nEn agosto de 2012 entrar a formar parte de Compromiso por Galicia o Partido Nacionalista Galego-Partido Galeguista (PNG-PG), Esquerda Nacionalista, Espazo Socialista Galego, Unidade da Esquerda Galega, Partido Galeguista Dem\u00f3crata (PGD),\nDe cara \u00e1s elecci\u00f3ns ao Parlamento de Galicia 2012 celebradas en outubro dese ano, ANOVA concorreu en coalici\u00f3n con Esquerda Unida, EQUO e Espazo Ecosocialista Galego (que deixou CxG) nunha \"alianza electoral de esquerda anticapitalista\", denominada Alternativa Galega de Esquerda.\nEn ditas elecci\u00f3ns, Alternativa Galega de Esquerda obtivo o 13,99% dos votos nas elecci\u00f3ns de 2012 e 9 deputados, dos cales 4 corresponden a Anova. Compromiso por Galicia, que finalmente concorreu en solitario, non acadou representaci\u00f3n."}
{"id": "272220", "revid": "2520", "url": "https://gl.wikipedia.org/wiki?curid=272220", "title": "Novo Proxecto Com\u00fan", "text": ""}
{"id": "272222", "revid": "98629", "url": "https://gl.wikipedia.org/wiki?curid=272222", "title": "The Wolf of Wall Street (filme de 2013)", "text": "The Wolf of Wall Street \u00e9 un filme estadounidense dirixido por Martin Scorsese que se estreou no 2013.\nSinopse.\nBaseado nos feitos reais do corretor de bolsa neoiorquino Jordan Belfort (Leonardo DiCaprio). A mediados dos anos oitenta, Belfort era un mozo honrado que persegu\u00eda o so\u00f1o americano, pero axi\u00f1a aprende que o m\u00e1is importante non era facer ga\u00f1ar \u00f3s seus clientes, sen\u00f3n ser ambicioso e ga\u00f1ar unha boa comisi\u00f3n. O seu enorme \u00e9xito e fortuna cando sen cumprir a\u00ednda os trinta anos valeulle o alcume de \u201cO lobo de Wall Street\u201d. As tentaci\u00f3ns eran abondosas e o temor \u00e1 lei era irrelevante. Jordan e a s\u00faa manda de lobos consideraban que a discreci\u00f3n era unha cualidade de outrora."}
{"id": "272223", "revid": "121631", "url": "https://gl.wikipedia.org/wiki?curid=272223", "title": "Gran Premio dos Estados Unidos de 1977", "text": "O Gran Premio dos Estados Unidos de 1977 foi unha carreira de automobilismo de F\u00f3rmula Un, celebrada o 2 de outubro de 1977 no circu\u00edto de Watkins Glen. Foi a 15\u00aa carreira da tempada de F\u00f3rmula Un de , e o 27\u00ba Gran Premio dos Estados Unidos desde o primeiro \"Gran Premio de Am\u00e9rica\" que se celebrou en 1908 e a 20\u00ba desde o primeiro Gran Premio dos Estados Unidos en Riverside de 1958. Esta carreira tam\u00e9n se co\u00f1ece como Gran Premio do leste dos Estados Unidos co fin de distinguila da carreira Gran Premio do oeste dos Estados Unidos, celebrada o 3 de abril de 1977 en Long Beach (California).\nInforme.\nJames Hunt ga\u00f1ou en Watkins Glen por segundo ano consecutivo, pero a coroa do Campionato do Mundo regresou ao austr\u00edaco Niki Lauda, cuxa cuarta praza valeulle o seu segundo t\u00edtulo en tres anos. Competindo baixo o fr\u00edo e a choiva, Hunt levouse a s\u00faa segunda vitoria do ano para McLaren, mentres que o t\u00edtulo de Lauda foi a culminaci\u00f3n dunha valente remontada logo das terribles feridas que sufriu no circu\u00edto de N\u00fcrburgring en 1976.\n\"Por primeira vez, celebr\u00e1base a carreira americana antes do Gran Premio de Canad\u00e1, que celebrouse unha semana despois. Lauda, con tres vitorias e 69 puntos, s\u00f3 necesitaba sumar un punto en calquera das tres \u00faltimas carreiras para levarse o t\u00edtulo, mentres que Jody Scheckter, con d\u00faas vitorias e 42 puntos, necesitaba ga\u00f1ar todas as carreiras para ter unha oportunidade. ( Unha vitoria eran nove puntos desde 1961 ata 1991, cando se aumentou a 10.)\"\n&lt; / blockquote &gt;\nDesde o inicio dos adestramentos do venres, o McLaren de Hunt foi dominou, establecendo unha marca de 1:40.863. Os pilotos de Brabham Hans-Joachim Stuck e John Watson estaban un cuarto de segundo atr\u00e1s, seguidos de Andretti, Ronnie Peterson e os Ferraris de Carlos Reutemann e Lauda. O s\u00e1bado pola ma\u00f1\u00e1, como se predixo, a choiva chegou xusto antes do final da pr\u00e1ctica, polo que a sesi\u00f3n da tarde s\u00f3 serviu como pr\u00e1ctica para unha posible carreira en mollado o domingo, os tempos do venres determinaron a grella.\nO domingo comezou fr\u00edo pero seco, cunha multitude de m\u00e1is de 100.000 espectadores. Antes da volta de quecemento, comezou a orballar, a falta de cinco minutos, chovera tanto que s\u00f3 John Watson estaba disposto a apostar por sa\u00edr con slicks. Na bandeira, todo o mundo partiu da grella e pasou a primeira curva sen incidentes, pero a pulverizaci\u00f3n era tan grande que non se v\u00eda nada logo dos primeiros cinco coches. Stuck pasou rapidamente por diante de Hunt, e logo dunha volta, estaban seguidos por Andretti, Reutemann, Peterson, Lauda, Scheckter, Jacques Laffite e Gunnar Nilsson.\nInmediatamente, Scheckter comezou a tomar vantaxe pola incerteza dos outros nesas condici\u00f3ns e, na quinta volta pasara do noveno ao cuarto lugar. Stuck tam\u00e9n \u00eda ben en mollado, e, malia perder o seu cable de embrague nas primeiras voltas, alexouse de Hunt. Lauda finalmente foi capaz de pasar ao seu compa\u00f1eiro Reutemann, que o estivera contendo, no quinto lugar, cando o arxentino trompeou. Na volta 15, con Hunt catro segundos detr\u00e1s, Stuck, loitaba para cambiar de marchas sen embrague, pero fallou ao entrar nunha curva e foise recto. O seu monocasco resultou danado e a s\u00faa carreira rematou.\nHunt sac\u00e1balle a Andretti 10\u00b45 segundos, e a Scheckter 14 segundos m\u00e1is atr\u00e1s en terceiro lugar. Esta situaci\u00f3n mant\u00edvose xa que os pilotos buscaban as secci\u00f3ns h\u00famidas dunha pista xa seca para arrefriar os seus pneum\u00e1ticos. A 10 voltas para o final e unha vantaxe de 22 segundos, Hunt calmouse cando desde os boxes d\u00e9ronlle o sinal, \"EZE\". Lauda mant\u00edvose no cuarto lugar, contento con permanecer al\u00ed e facerse co campionato. Scheckter desacelerara na terceira posici\u00f3n para preservar os seus pneum\u00e1ticos, e parec\u00eda que o final ser\u00eda moi aburrido.\n\"De s\u00fapeto, a falta de d\u00faas voltas para o final, Andretti, que estivera perseguindo a Hunt, estaba s\u00f3 6\u00b47 segundos por detr\u00e1s. Ao comezar a \u00faltima volta, a ventaxe pechouse a 1\u00b45 segundos, os seareiros locais e os locutores de pista animaban salvaxemente en cada curva. Pero na \u00faltima volta, Hunt en realidade aumentou lixeiramente a s\u00faa vantaxe para ga\u00f1ar por pouco m\u00e1is de dous segundos. O box de McLaren non lle informou do preto que estaba o Lotus ata o \u00faltimo momento, cando Teddy Mayer deulle un berro fren\u00e9tico para coller o ritmo!\"\nAs\u00ed, o campi\u00f3n sa\u00ednte, ga\u00f1ou a carreira, e Lauda logrou o seu segundo t\u00edtulo, logo da s\u00faa reaparici\u00f3n e a pol\u00e9mica de Monte Fuji en 1976. Para Ferrari, foi o seu terceiro Campionato de Construtores consecutivo."}
{"id": "272225", "revid": "1888", "url": "https://gl.wikipedia.org/wiki?curid=272225", "title": "Xo\u00e1n Casal", "text": ""}
{"id": "272226", "revid": "56817", "url": "https://gl.wikipedia.org/wiki?curid=272226", "title": "Nova Esquerda Galega", "text": "Nova Esquerda Galega \u00e9 unha organizaci\u00f3n pol\u00edtica galega. Formouse no ano 2013 con antigos militantes de Unidade da Esquerda Galega (UEG) e toda a miltancia de Nova Esquerda Socialista (NES), ambos os dous grupos integrados en ANOVA-Irmandade Nacionalista desde a s\u00faa creaci\u00f3n. A esta organizaci\u00f3n, nacida da fusi\u00f3n deses dous pequenos partidos, incorpor\u00e1ronse unha vintena de militantes do PSdeG-PSOE.\nActualmente mant\u00e9n unha relaci\u00f3n de colaboraci\u00f3n permanente con organizaci\u00f3ns como Izquierda Aberta (IzAb), Convergencia por Estremadura (CEX), Ezker Batua (EB-B), Comprom\u00eds, Espacio Plural e Iniciativa Socialista de Izquierdas (ISI) e forma parte da coalici\u00f3n La Izquierda que avoga pola creaci\u00f3n, de cara a futuras convocatorias electorais, dunha fronte de esquerdas que poida crebar o bipartidismo en Espa\u00f1a.\nOs seus m\u00e1ximos dirixentes son \u00d3scar Lomba \u00c1lvarez e Lois P\u00e9rez Leira, ambos co-voceiros nacionais."}
{"id": "272228", "revid": "98629", "url": "https://gl.wikipedia.org/wiki?curid=272228", "title": "Encima de restrici\u00f3n", "text": "Un encima de restrici\u00f3n (tam\u00e9n enzima de restrici\u00f3n) ou endonuclease de restrici\u00f3n \u00e9 un encima que corta o ADN en puntos onde se encontran determinadas secuencias nucleot\u00eddicas espec\u00edficas ou moi preto delas chamadas sitios de restrici\u00f3n. Os encimas de restrici\u00f3n son endonucleases que se clasifican xeralmente en tres tipos principais, os cales se diferencian na s\u00faa estrutura e na s\u00faa forma de cortar o ADN no seu sitio de reco\u00f1ecemento ou restrici\u00f3n, ou na separaci\u00f3n ou non entre os sitios de reco\u00f1ecemento e clivaxe. Para cortar o ADN, todos os encimas de restrici\u00f3n fan d\u00faas incisi\u00f3ns, unha en cada cadea azucre-fosfato da dobre h\u00e9lice do ADN.\nEstes encimas enc\u00f3ntranse en bacterias e arqueas e para elas son un mecanismo de defensa contra os virus invasores. Dentro dunha c\u00e9lula procariota, os encimas de restrici\u00f3n cortan selectivamente o ADN \"alleo\" nun proceso chamado \"restrici\u00f3n\"; mentres que o ADN do h\u00f3spede est\u00e1 protexido por un encima modificador (unha metilase) que modifica o ADN procari\u00f3tico e bloquea as\u00ed a s\u00faa clivaxe (corte). En conxunto, estes dous procesos constit\u00faen o sistema de restrici\u00f3n-modificaci\u00f3n das bacterias.\nEstud\u00e1ronse en detalle uns 3.000 encimas de restrici\u00f3n, e pode dispo\u00f1erse comercialmente de m\u00e1is de 600. Estes encimas util\u00edzanse de forma rotineira para a modificaci\u00f3n do ADN nos laboratorios, e son unha ferramenta fundamental na clonaci\u00f3n molecular.\nHistoria.\nO termo encima de restrici\u00f3n orixinouse nos estudos sobre o fago \u03bb e o fen\u00f3meno da restrici\u00f3n e modificaci\u00f3n controlado polo h\u00f3spede de virus bacterianos. O fen\u00f3meno foi descuberto nos laboratorios de Salvador Luria e Giuseppe Bertani a principios da d\u00e9cada de 1950. Atoparon que un bacteri\u00f3fago \u03bb que pode crecer ben nunha cepa de \"Escherichia coli\", por exemplo \"E. coli\" C, non crec\u00eda tan ben noutra cepa, por exemplo \"E. coli\" K, na cal o seu rendemento ca\u00eda significativamente de 3 a 5 ordes de magnitude. A c\u00e9lula h\u00f3spede \"E. coli\" K, chamada h\u00f3spede restritor, parec\u00eda ter a capacidade de reducir a actividade biol\u00f3xica do fago \u03bb. Se un fago se estabilizaba nunha cepa, a capacidade dese fago de crecer tam\u00e9n se restrinx\u00eda noutras cepas. Na d\u00e9cada de 1960, nos laboratorios de Werner Arber e Matthew Meselson atoparon que a restrici\u00f3n era causada por unha clivaxe encim\u00e1tica do ADN do fago, e o encima implicado denominouse en consecuencia encima de restrici\u00f3n.\nOs encimas de restrici\u00f3n estudados por Arber e Meselson eran de tipo I, os cales clivan o ADN aleatoriamente f\u00f3ra do sitio de restrici\u00f3n. En 1970, Hamilton O. Smith, Thomas J. Kelly e Kent Welcox illaron e caracterizaron o primeiro encima de restrici\u00f3n de tipo II, o HindII, da bacteria \"Haemophilus influenzae\". Este tipo de encimas de restrici\u00f3n \u00e9 m\u00e1is \u00fatil para o seu uso nos laboratorios, xa que corta o ADN no sitio onde est\u00e1 a s\u00faa secuencia de reco\u00f1ecemento. M\u00e1is tarde, Daniel Nathans e Kathleen Danna demostraron que a clivaxe do ADN do virus simio 40 (SV40) por encimas de restrici\u00f3n orixinaba fragmentos espec\u00edficos que pod\u00edan separarse usando electroforese en xel de poliacrilamida, o que indicaba que os encimas de restrici\u00f3n pod\u00edan utilizarse para o mapado do ADN. O Premio Nobel de Medicina e Fisiolox\u00eda de 1978 conced\u00e9uselle a Werner Arber, Daniel Nathans, e Hamilton O. Smith polo seu traballo no descubrimento e caracterizaci\u00f3n de encimas de restrici\u00f3n. O seu descubrimento levou ao desenvolvemento da tecnolox\u00eda do ADN recombinante que permitiu, por exemplo, a produci\u00f3n a grande escala de insulina humana para tratar a diabetes utilizando a bacteria \"Escherichia coli\".\nOrixe na evoluci\u00f3n.\nOs encimas de restrici\u00f3n e todo o sistema de restrici\u00f3n-modificaci\u00f3n, probablemente evolucionaron a partir dun antepasado com\u00fan que ti\u00f1a un encima con actividade de endonuclease e outro de metilase, e despois espall\u00e1ronse por transferencia horizontal de xenes. Ademais, hai cada vez m\u00e1is evidencias de que as endonucleases de restrici\u00f3n evolucionaron como un elemento xen\u00e9tico ego\u00edsta.\nSitio de reco\u00f1ecemento.\nOs encimas de restrici\u00f3n reco\u00f1ecen unha secuencia de nucle\u00f3tidos espec\u00edfica e produce un corte de dobre cadea no ADN, seccion\u00e1ndoo por completo. As secuencias de reco\u00f1ecemento var\u00edan xeralmente en lonxitude entre 4 e 8 nucle\u00f3tidos, e moitas delas son palindr\u00f3micas, o que significa que a secuencia de bases lese igual cara a adiante que cara a atr\u00e1s. En teor\u00eda, hai dous tipos de secuencias palindr\u00f3micas posibles no ADN. O pal\u00edndromo de tipo \"espello\" \u00e9 similar aos que se poden encontrar en textos escritos ordinarios, no cal unha secuencia se le igual cara a adiante que cara a atr\u00e1s nunha soa febra do ADN, como en GTAATG. O pal\u00edndromo de tipo \"repetici\u00f3n invertida\" \u00e9 tam\u00e9n unha secuencia que se le igual cara a adiante que cara a atr\u00e1s, pero as secuencias cara a adiante e cara a atr\u00e1s est\u00e1n en febras de ADN complementarias nun ADN bicatenario, como en GTATAC (onde GTATAC \u00e9 complementaria de CATATG). Os pal\u00edndromos de repetici\u00f3n invertida son m\u00e1is com\u00fans e te\u00f1en unha maior importancia biol\u00f3xica que os de tipo espello.\nA dixesti\u00f3n polo encima de restrici\u00f3n EcoRI produce extremos que sobresaen e son complementarios entre si, e que se denominan extremos \"pega\u00f1osos\", \"adherentes\" ou \"cohesivos\",\nmentres que a clivaxe polo encima de restrici\u00f3n SmaI produce extremos \"romos\":\nAs secuencias de reco\u00f1ecemento no ADN difiren en cada encima de restrici\u00f3n, producindo diferenzas na lonxitude, secuencia e orientaci\u00f3n da febra (o extremo 5' ou o extremo 3') dun extremo de ADN cohesivo que \"sobresae\" ou \"colga\" (\u00e9 m\u00e1is longa que a outra cadea).\nOs distintos encimas (diferentes en procedencia, secuencia e estrutura) que reco\u00f1ecen e clivan no mesmo punto denom\u00ednanse isoesquiz\u00f3meros. Os diferentes encimas de restrici\u00f3n que reco\u00f1ecen a mesma secuencia pero clivan en distintos puntos denom\u00ednanse neoesquiz\u00f3meros.\nTipos.\nAs endonucleases de restrici\u00f3n que se encontran na natureza clasif\u00edcanse en catro grupos, denominados tipos I, II, III e IV, base\u00e1ndose na s\u00faa composici\u00f3n e nos cofactores encim\u00e1ticos que precisan, a natureza da s\u00faa secuencia diana, e a posici\u00f3n do seu sitio de clivaxe no ADN en relaci\u00f3n coa secuencia diana. Todos estes tipos de encimas reco\u00f1ecen secuencias de ADN curtas espec\u00edficas e realizan a clivaxe endonucleol\u00edtica do ADN producindo fragmentos espec\u00edficos con 5'-fosfatos terminais. Difiren na s\u00faa secuencia de reco\u00f1ecemento, composici\u00f3n de subunidades, posici\u00f3n de clivaxe, e requirimentos de cofactores, tal como se resume seguidamente:\nAdemais hai un tipo V que reco\u00f1ece secuencias palindr\u00f3micas e utiliza ARNs gu\u00edas.\nTipo I.\nOs encimas de restrici\u00f3n de tipo I foron os primeiros que se identificaron e atop\u00e1ronse primeiramente en d\u00faas cepas de \"E. coli\", a K-12 e a B. Estes encimas cortan nun sitio diferente do sitio de reco\u00f1ecemento e que est\u00e1 a unha distancia variable del, a polo menos 1000 pares de bases de distancia. A clivaxe nestes sitios aleatorios segue un proceso de translocaci\u00f3n do ADN, que indica que estes encimas son tam\u00e9n motores moleculares. O sitio de reco\u00f1ecemento \u00e9 asim\u00e9trico e est\u00e1 composto de d\u00faas porci\u00f3ns espec\u00edficas, unha que cont\u00e9n 3\u20134 nucle\u00f3tidos, e outra que cont\u00e9n 4\u20135 nucle\u00f3tidos, separadas por un espazador non espec\u00edfico duns 6\u20138 nucle\u00f3tidos. Estes encimas son multifuncionais e son capaces de realizar actividades de restrici\u00f3n e modificaci\u00f3n, dependendo do status de metilaci\u00f3n do ADN diana. Para a s\u00faa actividade plena necesitan os cofactores S-adenosil metionina (AdoMet), ATP (hidrolizado), e i\u00f3ns magnesio (Mg2+). Os encimas de restrici\u00f3n de tipo I pos\u00faen tres subunidades chamadas HsdR, HsdM, e HsdS; a subunidade HsdR requ\u00edrese para a restrici\u00f3n; a HsdM \u00e9 necesaria para engadir grupos metilo ao ADN do h\u00f3spede (actividade metiltransferase) e a HsdS \u00e9 importante para a especificidade do sitio de reco\u00f1ecemento (de uni\u00f3n ao ADN) ademais de para as actividades de restrici\u00f3n (clivaxe do ADN) e modificaci\u00f3n (ADN metiltransferase).\nTipo II.\nOs encimas de restrici\u00f3n de tipo II t\u00edpicos difiren dos de tipo I en varios aspectos. Son un homod\u00edmero, te\u00f1en os sitios de reco\u00f1ecemento xeralmente non divididos e son palindr\u00f3micos e de 4\u20138 nucle\u00f3tidos de lonxitude. Reco\u00f1ecen e clivan o ADN no mesmo sitio, e non utilizan ATP ou AdoMet para a s\u00faa actividade, xeralmente requiren s\u00f3 Mg2+ como cofactor. Estes son os encimas de restrici\u00f3n dos que se disp\u00f3n m\u00e1is habitualmente. Na d\u00e9cada de 1990 e a inicios da do 2000 descubr\u00edronse novos encimas desta familia que non segu\u00edan todos os criterios cl\u00e1sicos t\u00edpicos desta clase de encimas, polo que se creou unha nova nomenclatura de subfamilias para dividir esta ampla familia en subcategor\u00edas base\u00e1ndose nas desviaci\u00f3ns das caracter\u00edsticas t\u00edpicas dos encimas de tipo II. Estes subgrupos def\u00ednense usando un sufixo de letras.\nOs encimas de restrici\u00f3n de tipo IIB (por exemplo, BcgI e BplI) son mult\u00edmeros, que conte\u00f1en m\u00e1is dunha subunidade. Clivan o ADN a ambos os lados do seu sitio de reco\u00f1ecemento cortando e separando todo o sitio de reco\u00f1ecemento. Requiren AdoMet e Mg2+ como cofactores. As enconucleases de restrici\u00f3n de tipo IIE (por exemplo, NaeI) clivan o ADN despois de interaccionaren con d\u00faas copias da s\u00faa secuencia de reco\u00f1ecemento. Un dos sitios de reco\u00f1ecemento act\u00faa como diana para a clivaxe, e o outro act\u00faa como un efector alost\u00e9rico que acelera ou mellora a eficiencia da clivaxe realizada polo encima. Igual que os encimas de tipo IIE, as endonucleases de restrici\u00f3n de tipo IIF (por exemplo, NgoMIV) interaccionan con d\u00faas copias da s\u00faa secuencia de reco\u00f1ecemento pero clivan ambas as secuencias ao mesmo tempo. As endonucleases de restrici\u00f3n de tipo IIG (Eco57I) te\u00f1en unha soa subunidade, como os encimas de restrici\u00f3n de tipo II cl\u00e1sicos, pero necesitan o cofactor AdoMet para estar activos. As endonucleases de restrici\u00f3n de tipo IIM, como DpnI, poden reco\u00f1ecer e cortar ADN metilado. As endonucleases de restrici\u00f3n de tipo IIS (por exemplo, FokI) cliva o ADN a unha distancia definida dos seus sitios de reco\u00f1ecemento asim\u00e9tricos non palindr\u00f3micos. Estes encimas poden funcionar como d\u00edmeros. De xeito similar, os encimas de restrici\u00f3n de tipo IIT (por exemplo, Bpu10I e BslI) est\u00e1n compostos por d\u00faas subunidades diferentes. Alg\u00fans reco\u00f1ecen secuencias palindr\u00f3micas, mais outros te\u00f1en sitios de reco\u00f1ecemento asim\u00e9tricos.\nTipo III.\nOs encimas de restrici\u00f3n de tipo III (por exemplo, EcoP15) reco\u00f1ecen d\u00faas secuencias non palindr\u00f3micas separadas que est\u00e1n orientadas inversamente. Cortan o ADN a unhas 20-30 pares de bases despois do sitio de reco\u00f1ecemento. Estes encimas conte\u00f1en m\u00e1is dunha subunidade e requiren os cofactores AdoMet e ATP para as s\u00faas actividades de metilaci\u00f3n do ADN e restrici\u00f3n, respectivamente. Son compo\u00f1entes dos mecanismos de restrici\u00f3n-modificaci\u00f3n do ADN procari\u00f3ticos, que protexen a eses organismos contra o ADN alleo invasor. Os encimas de tipo III son prote\u00ednas heterooligom\u00e9ricas, multifuncionais compostas por d\u00faas subunidades, chamadas Res e Mod. A subunidade Mod reco\u00f1ece a secuencia de ADN espec\u00edfica para o sistema e \u00e9 unha metiltransferase de modificaci\u00f3n, que \u00e9 funcionalmente equivalente \u00e1s subunidades M e S das endonucleases de restrici\u00f3n de tipo I. A subunidade Res requ\u00edrese para a restrici\u00f3n, a\u00ednda que non ten actividade encim\u00e1tica de seu. Os encimas de tipo III reco\u00f1ecen secuencias de ADN de 5-6 pares de bases asim\u00e9tricas e clivan a 25-27 pares de bases \"augas abaixo\" e deixan no ADN protrusi\u00f3ns 5' curtas monocatenarias (esa parte sobresae m\u00e1is que a outra cadea). Necesitan dous sitios de reco\u00f1ecemento non metilados orientados inversamente para que poida ter lugar a restrici\u00f3n. Estes encimas metilan s\u00f3 unha febra do ADN, na posici\u00f3n N-6 dos residuos adenosil, de modo que o ADN replicado novo ten s\u00f3 unha das febras metiladas, o cal \u00e9 dabondo para protexelo contra a restrici\u00f3n. Os encimas de tipo III pertencen \u00e1 subfamilia beta de N6 adenina metiltransferases, que conte\u00f1en os nove motivos que caracterizan esta familia, inclu\u00edndo o motivo I, o peto de uni\u00f3n para a AdoMet (FXGXG), e o motivo IV, a rexi\u00f3n catal\u00edtica (S/D/N (PP) Y/F).\nTipo IV.\nOs encimas de tipo IV reco\u00f1ecen ADN modificado, xeralmente por metilaci\u00f3n, e est\u00e1n exemplificados polos sistemas de \"E. coli\" McrBC e Mrr.\nTipo V.\nOs encimas de restrici\u00f3n de tipo V (por exemplo, o complexo cas9-gRNA de CRISPRs) utilizan ARNs gu\u00edas para unirse especificamente a secuencias palindr\u00f3micas espec\u00edficas que se encontran en organismos invasores. Poden cortar ADN de lonxitudes variables con tal de que dispo\u00f1an dun ARN gu\u00eda adecuado. A flexibilidade e facilidade de uso destes encimas fan deles unha ferramenta moi prometedora para aplicaci\u00f3ns en enxe\u00f1ar\u00eda xen\u00e9tica futura.\nEncimas de restrici\u00f3n artificiais.\nOs encimas de restrici\u00f3n artificiais poden xerarse fusionando un dominio de uni\u00f3n ao ADN natural ou producido por enxe\u00f1ar\u00eda a un dominio nuclease (xeralmente \u00fasase o dominio de clivaxe dos encimas de restrici\u00f3n de tipo IIS FokI). Estes encimas de restrici\u00f3n naturais poden unirse a sitios de ADN grandes (de ata 36 pares de bases) e poden prepararse por enxe\u00f1ar\u00eda para unirse \u00e1s secuencias desxadas de ADN. As nucleases de dedo de cinc son os encimas de restrici\u00f3n artificiais utilizados m\u00e1is comunmente especialmente en aplicaci\u00f3ns de enxe\u00f1ar\u00eda xen\u00e9tica, pero poden tam\u00e9n utilizarse para aplicaci\u00f3ns m\u00e1is est\u00e1ndar de clonaci\u00f3n de xenes. Outros encimas de restrici\u00f3n artificiais est\u00e1n baseados no dominio de uni\u00f3n ao ADN dos efectores TAL.\nNomenclatura.\nDesde o seu descubrimento na d\u00e9cada de 1970 foron identificados centos de encimas de restrici\u00f3n diferentes en distintas bacterias. Cada encima nom\u00e9ase polo nome da bacteria da cal foi illado utilizando un sistema de nomenclatura baseado no x\u00e9nero, especie e cepa bacteriana. Por exemplo, o nome do encima de restrici\u00f3n EcoRI deriva do que se indica na t\u00e1boa. Actualmente non se escriben partes do nome en cursiva nin debe haber un espazo antes do n\u00famero romano final.\nAplicaci\u00f3ns.\nOs encimas de restrici\u00f3n illados util\u00edzanse para manipular o ADN para distintas aplicaci\u00f3ns cient\u00edficas.\nUtil\u00edzanse para axudar \u00e1 inserci\u00f3n de xenes en vectores pl\u00e1smidos durante a clonaci\u00f3n de xenes e os experimentos de expresi\u00f3n de prote\u00ednas. Para un uso \u00f3ptimo, os pl\u00e1smidos que se utilizan comunmente no clonado de xenes son modificados para inclu\u00edr unha curta secuencia \"polylinker\" ou de poliuni\u00f3n (chamada sitio de clonaci\u00f3n m\u00faltiple, ou MCS) rica en secuencias de reco\u00f1ecemento de encimas de restrici\u00f3n. Isto permite unha flexibilidade cando se insiren fragmentos x\u00e9nicos no vector pl\u00e1smido; os sitios de restrici\u00f3n contidos de forma natural nos xenes infl\u00faen na elecci\u00f3n da endonuclease para dixerir o ADN, xa que c\u00f3mpre evitar a restrici\u00f3n do ADN desexado \u00e1 vez que se corta intencionadamente os extremos do ADN. Para clonar un fragmento x\u00e9nico nun vector, tanto os pl\u00e1smidos de ADN coma as inserci\u00f3ns x\u00e9nicas c\u00f3rtanse tipicamente cos mesmos encimas de restrici\u00f3n, e despois p\u00e9ganse coa axuda do encima ADN ligase.\nOs encimas de restrici\u00f3n poden usarse tam\u00e9n para distinguir alelos de xenes reco\u00f1ecendo especificamente cambios dunha soa base no ADN co\u00f1ecidos como polimorfismos dun s\u00f3 nucle\u00f3tido (SNPs). Isto s\u00f3 \u00e9 posible se un SNP altera o sitio de restrici\u00f3n presente no alelo. Neste m\u00e9todo, o encima de restrici\u00f3n pode utilizarse para a xenotipificaci\u00f3n dunha mostra de ADN sen a necesidade de realizar unha custosa secuenciaci\u00f3n x\u00e9nica. A m\u00f3stra dix\u00edrese primeiro co encima de restrici\u00f3n para xerar fragmentos de ADN, e despois os fragmentos de diferentes tama\u00f1os sep\u00e1ranse por electroforese en xel. En xeral, os alelos cos sitios de restrici\u00f3n correctos xerar\u00e1n d\u00faas bandas visibles de ADN no xel, e os que te\u00f1en sitios de restrici\u00f3n alterados non se cortar\u00e1n e xerar\u00e1n s\u00f3 unha soa banda.\nDe xeito similar, os encimas de restrici\u00f3n util\u00edzanse para dixerir o ADN xen\u00f3mico para a an\u00e1lise de xenes pola t\u00e9cnica do \"Southern blot\". Esta t\u00e9cnica permite identificar cantas copias (ou par\u00e1logos) dun xene est\u00e1n presentes no xenoma dun individuo, ou cantas mutaci\u00f3ns x\u00e9nicas (polimorfismos) tiveron lugar nunha poboaci\u00f3n. O \u00faltimo exemplo ch\u00e1mase polimorfismo de lonxitude de fragmento de restrici\u00f3n (RFLP).\nExemplos.\nExemplos de encimas de restrici\u00f3n son:\nChave:\nN = C ou G ou T ou A\nW = A ou T\nV\u00e9xase tam\u00e9n.\nLigaz\u00f3ns externas.\n\"Visualizaci\u00f3ns:\"\n\"Informaci\u00f3n xeral:\"\n\"Bases de datos:\"\n\"Software:\""}
{"id": "272229", "revid": "27155", "url": "https://gl.wikipedia.org/wiki?curid=272229", "title": "Enzima de restrici\u00f3n", "text": ""}
{"id": "272230", "revid": "27155", "url": "https://gl.wikipedia.org/wiki?curid=272230", "title": "Endonuclease de restrici\u00f3n", "text": ""}
{"id": "272253", "revid": "23204", "url": "https://gl.wikipedia.org/wiki?curid=272253", "title": "Gong Li", "text": "Gong Li (en chin\u00e9s \u978f\u4fd0), nada en Shenyang (Rep\u00fablica Popular da China) o 31 de decembro de 1965, \u00e9 unha actriz chinesa que desde 2008 ten a nacionalidade singapurense. Obtivo o reco\u00f1ecemento internacional polas s\u00faas colaboraci\u00f3ns frecuentes co director chin\u00e9s Zhang Yimou e ga\u00f1ou a Copa Volpi no Festival de Cine de Venecia na categor\u00eda de mellor actriz polo seu desempe\u00f1o na pel\u00edcula de 1992 \"Qiu Ju da guan si\". \u00c9 reco\u00f1ecida como unha das celebridades responsables da popularidade do cine chin\u00e9s en Europa e Am\u00e9rica do Norte. En 2006 foi votada como a muller m\u00e1is fermosa da China.\nDesde moi nova quixo ser actriz, e na escola destacou no canto e a danza, ata o punto de chegar a exclu\u00edr outras materias. A pesar de ser suspendida nos exames en d\u00faas ocasi\u00f3ns foi aceptada na Escola Central de Arte Dram\u00e1tica de Pequ\u00edn, onde se gradu\u00f3. Era a\u00ednda estudante cando o director Zhang Yimou escolleuna en 1987 para o papel protagonista na s\u00faa primeira pel\u00edcula como director, \"Hong gao liang\", coa que obtivo o Oso de Ouro no Festival de Cine de Berl\u00edn.\nGong ga\u00f1ou numerosos premios polo seu desempe\u00f1o como actriz; ga\u00f1ou o Premio do C\u00edrculo de Cr\u00edticos de Cinema de Nova York na categor\u00eda de mellor actriz de repartici\u00f3n polo seu traballo no filme \"Adeus \u00e1 mi\u00f1a concubina\" (1993) e o Premio do Consello Nacional de Cr\u00edtica de Cinema na mesma categor\u00eda por \"Memorias dunha gueixa\" (2005). Ga\u00f1ou ademais dous premios Golden Rooster, un premio Hundred Flowers e un trofeo no Festival de Cannes. Ademais das mencionadas, Li apareceu noutras produci\u00f3ns cinematogr\u00e1ficas notables como \"Ju Dou\" (1990), \"D\u00e0 H\u00f3ng D\u0113ngl\u00f3ng G\u0101og\u0101o Gu\u00e0\" (1991), \"2046\" (2004), \"Miami Vice\" (2006) e \"Hannibal Rising\" (2007).\nLi especial\u00edzase en personificar mulleres con personalidades contrapostas entre o ben e o mal.\nTraxectoria.\nGong Li naceu na cidade chinesa de Shenyang (Liaoning). Creceu en Jinan, a capital da provincia de Shandong. Desde moi nova quixo ser actriz, e na escola destacou no canto e a danza, ata o punto de chegar a exclu\u00edr outras materias. Malia ser suspendida nos exames en d\u00faas ocasi\u00f3ns, foi aceptada na Escola Central de Arte Dram\u00e1tica de Pequ\u00edn, onde se graduou. Era a\u00ednda estudante cando Zhang Yimou a escolleu en 1987 para o papel protagonista na s\u00faa primeira pel\u00edcula como director, \"Hong gao liang\" (\"Sorgo vermello\"), coa que obtivo o Oso de Ouro no Festival de Cine de Berl\u00edn.\nDesde ent\u00f3n, Gong Li foi unha das actrices con m\u00e1is \u00e9xito na historia da China, cunha fama que transcendeu as fronteiras do pa\u00eds asi\u00e1tico. O seu traballo foi reco\u00f1ecido con premios como os do Festival Internacional de Cinema de Venecia e o do C\u00edrculo de Cr\u00edticos de Cine de Nova York. Ademais de actuar, \u00e9 unha cantante excepcional, como demostrou en \"Shanghai Triad\". En xu\u00f1o de 1998 obtivo a Orde das Artes e as Letras.\nSeguiu protagonizando os filmes de Zhang Yimou ata mediados dos anos noventa. Ao longo da s\u00faa colaboraci\u00f3n, xerouse un esc\u00e1ndalo debido a que eran amantes, malia que Zhang estaba casado. Romperon en 1995, e Gong Li casou cun magnate do tabaco de Singapur chamado Ooi Hoe Soeng ao ano seguinte. A \u00fanica aparici\u00f3n de Gong Li no cine de Hollywood limit\u00e1base \u00e1 pel\u00edcula \"Chinese Box\" (1997); con todo, na d\u00e9cada do 2000 participou en m\u00e1is produci\u00f3ns estadounidenses como \"Memorias dunha gueixa\" en 2005, \"Miami Vice\", en 2006 e \"Hannibal Rising en 2007\". Volveu traballar con Zhang Yimou no 2006 con \"M\u01cench\u00e9ng j\u00ecnd\u00e0i hu\u00e1ngj\u012bnji\u01ce\" (\"A maldici\u00f3n da flor dourada\") e no 2014 con \"Gu\u012bl\u00e1i\" (\"Regreso \u00e1 casa\").\nO 16 de outubro de 2000, Gong Li foi nomeada Embaixadora de Boa Vontade da Organizaci\u00f3n das Naci\u00f3ns Unidas para a Alimentaci\u00f3n e a Agricultura (FAO)."}
{"id": "272285", "revid": "89787", "url": "https://gl.wikipedia.org/wiki?curid=272285", "title": "Festival de Eurovisi\u00f3n 1956", "text": "O I Festival da Canci\u00f3n de Eurovisi\u00f3n tivo lugar o 24 de maio de 1956 no Teatro Kursaal de Lugano, Su\u00edza. O presentador foi Lohengrin Filipello, e a ganadora foi a canci\u00f3n \"Refrain\" de Lys Assia, representante do pa\u00eds anfitri\u00f3n.\nO primeiro festival, dunha hora e corenta minutos de duraci\u00f3n, foi principalmente un programa radiof\u00f3nico, a\u00ednda que houbo c\u00e1maras no estudo para aqueles poucos cidad\u00e1ns europeos que posu\u00edan un televisor. Esa \u00e9 a raz\u00f3n que explica a pobre decoraci\u00f3n do escenario.\nRecomendouse a cada un dos pa\u00edses participantes que levase a cabo unha preselecci\u00f3n nacional para elixir o seu tema e presentaron d\u00faas canci\u00f3ns, debido a que s\u00f3 participaron sete pa\u00edses: Alema\u00f1a Federal, Su\u00edza, Francia, Luxemburgo, Italia, Pa\u00edses Baixos e B\u00e9lxica. Austria, Dinamarca e o Reino Unido foron descualificados da gran final inscribirse logo da data oficial.\nNeste primeiro festival, a\u00ednda que non exist\u00eda regulamento respecto diso, as canci\u00f3ns non superaron os tres minutos e medio, e os cantantes estiveron acompa\u00f1ados por unha orquestra de 24 m\u00fasicos, dirixida por Fernando Paggi. Non participou ning\u00fan grupo, a\u00ednda que Lys Assia foi acompa\u00f1ada polo quinteto Radiosa como coro nas s\u00faas d\u00faas canci\u00f3ns, xa que nesta primeira edici\u00f3n non exist\u00eda limitaci\u00f3n no n\u00famero de int\u00e9rpretes en escena, algo que se introducir\u00eda ao ano seguinte.\nTodos os pa\u00edses participantes enviaron un xurado composto por dous membros, salvo o ducado de Luxemburgo que permitiu que o xurado su\u00edzo votase no seu lugar. Por iso, e tendo en conta que os xurados pod\u00edan ata votar \u00e1 canci\u00f3n do seu propio pa\u00eds, poder\u00eda explicar a vitoria do tema helv\u00e9tico.\nS\u00f3 se anunciou a canci\u00f3n ganadora, sen publicarse as puntuaci\u00f3ns e posici\u00f3ns dos outros temas participantes, o que produciu que xurdisen moitos rumores, entre eles o que colocaba ao tema alem\u00e1n de Walter Andreas Schwarz como segundo clasificado. A partir de ent\u00f3n entendeuse que facer a votaci\u00f3n p\u00fablica ser\u00eda interesante para incrementar a audiencia, algo que se converter\u00eda rapidamente nun dos momentos m\u00e1is m\u00edticos do certame ata o d\u00eda de hoxe.\nDesco\u00f1\u00e9cese se sobreviviu alg\u00fan v\u00eddeo integro do festival. O \u00fanico material f\u00edlmico que se conserva \u00e9 o de Lys Assia cantando a canci\u00f3n ga\u00f1adora \"Refrain\" ao final do festival, material que orixinalmente cons\u00e9rvase sen son e que para a s\u00faa edici\u00f3n no DVD do 50 aniversario do festival foi sincronizado coa versi\u00f3n do son en estudo da canci\u00f3n. A gravaci\u00f3n da emisi\u00f3n radiof\u00f3nica si que se conserva practicamente completa, a\u00ednda que faltan vinte minutos correspondentes ao intermedio, do que s\u00f3 se conserva un fragmento, mentres se decid\u00edan as votaci\u00f3ns.\nA an\u00e9cdota a protagonizou Lys Assia, cando ao saberse ganadora e ter que interpretar unha vez m\u00e1is a s\u00faa canci\u00f3n ganadora, emocionouse na primeira estrofa e non puido continuar, co que a orquestra tivo que volver empezar, coas desculpas da cantante.\nOrixes.\nO proceso para organizar a primeira edici\u00f3n do Festival da Canci\u00f3n de Eurovisi\u00f3n comezou en 1954, cando a Uni\u00f3n Europea de Radiodifusi\u00f3n designou un comit\u00e9 para organizar un programa de televisi\u00f3n emitido ao mesmo tempo en todos os pa\u00edses membros da organizaci\u00f3n. A\u00ednda que en principio pensouse que ser\u00eda un espect\u00e1culo de variedades, os italianos propuxeron organizar un concurso internacional similar ao Festival de San Remo, que levaban eles organizando varios anos, pero con canci\u00f3ns de todos os pa\u00edses.\nO comit\u00e9, dirixido por Marcel Bezen\u00e7on, director da televisi\u00f3n su\u00edza, comezou en xaneiro de 1955 en M\u00f3naco a estudar seriamente a idea, e o 19 de outubro aprobouse oficialmente a idea en Roma. Un xornalista brit\u00e1nico foi o que lle puxo involuntariamente o nome de \"Eurovision Song Contest\" ao concurso, pese a que a\u00ednda non exist\u00eda o termo \"Eurovisi\u00f3n\", que actualmente \u00fasase para referirse \u00e1 UER e ao festival. A UER traduciu o nome ao franc\u00e9s co nome de \"Grand Prix Eurovision da Chanson\", que foi o usado oficialmente no festival. O regulamento comezou a escribirse a finais de 1955.\nParticipantes.\nUn total de 7 pa\u00edses participaron na I edici\u00f3n do Festival, sendo estes: Alema\u00f1a, B\u00e9lxica, Su\u00edza, Italia, Francia, Luxemburgo e Pa\u00edses Baixos. Reino Unido, Austria e Dinamarca tam\u00e9n inscrib\u00edronse pero ao facelo fora da data oficial, foron descualificados. Debido \u00e1 cantidade tan baixa de participantes, para alargar o programa, cada pa\u00eds enviou 2 canci\u00f3ns. Dos sete pa\u00edses participantes, s\u00f3 Su\u00edza e Luxemburgo enviaron a mesma cantante para as d\u00faas actuaci\u00f3ns. Os demais enviaron cada un dous cantantes. Unha das representantes neerlandesas, Corry Brokken, ga\u00f1ou o festival o ano seguinte. Por outra banda, Fud Leclerc volveu a representar a B\u00e9lxica no 1958, 1960 e 1962 e Lys Assia representou a Su\u00edza en 1957 e 1958.\nCelebraci\u00f3n do Festival.\nO festival de Eurovision de 1956, foi realizado o 24 de maio de 1956 no Teatro Kursaal de Lugano, Su\u00edza. Os resultados non se publicaron, s\u00f3 se anunciou a ganadora, que terminou sendo Lys Assia, representante do pa\u00eds anfitri\u00f3n co tema \"Refrain\". Cabo destacar que foi acompa\u00f1ada polo quinteto Radiosa como coro.\nO libro de Simon Barclay \"The Complete and Independent Guide to the Eurovision Song Contest 2010\" incl\u00fae unha t\u00e1boa cuns presuntos resultados, pero o autor non cita unha fonte e baixo a t\u00e1boa escribe que os votos outorgados nunca se revelaron."}
{"id": "272287", "revid": "55340", "url": "https://gl.wikipedia.org/wiki?curid=272287", "title": "Festival de Eurovisi\u00f3n 1969", "text": "O XIV Festival da Canci\u00f3n de Eurovisi\u00f3n tivo lugar o 29 de marzo de 1969 no Teatro Real de Madrid, (Espa\u00f1a). A presentadora foi Laurita Valenzuela, que se viu en apertos ao observar o empate entre catro pa\u00edses ao final do festival: Salom\u00e9 con \"Vivo cantando\" por Espa\u00f1a, a brit\u00e1nica Lulu co tema \"Boom Bang-a-Bang\", a neerlandesa Lenny Kuhr con \"De troubadour\" e, finalmente, Frida Boccara por Francia con \"Un jour, un enfant\".\nFoi a primeira vez que ti\u00f1a lugar un empate polo primeiro posto, e non exist\u00eda ning\u00fan tipo de regulamento para o desempate, xa que as regras argumentaban que ga\u00f1aban \"a televisi\u00f3n ou televisi\u00f3ns con m\u00e1is votos\". Por iso, considerouse aos catro pa\u00edses empatados como vencedores, o que orixinou dificultades \u00e1 hora de outorgar os galardoes. En directo, outorg\u00e1ronse \u00e1s 4 int\u00e9rpretes os 4 trofeos que hab\u00eda preparados (a compositor, letrista, director de orquestra e int\u00e9rprete), e despois do festival d\u00e9ronse ao resto das 4 delegaci\u00f3ns.\nAustria non participou ante a s\u00faa negativa de enviar un cantante a Espa\u00f1a debido a que esta se atopaba baixo un r\u00e9xime ditatorial, a\u00ednda que non hab\u00eda ter problema nos anos anteriores en competir con devanditos pa\u00edses (Espa\u00f1a ou Portugal) e a recibir votos destes. Doutra banda, o Principado de Liechtenstein mostrou o seu interese en tomar parte (chegando a elixir incluso o tema \"Un beau Matin\") pero, ao non posu\u00edr radiotelevisi\u00f3n p\u00fablica propia, foille denegada a participaci\u00f3n. Algunhas delegaci\u00f3ns pediron ao goberno espa\u00f1ol a liberaci\u00f3n de certos presos pol\u00edticos para ir cantar a Espa\u00f1a e, segundo dixo en TVE Salom\u00e9 en 2004, isto f\u00edxose efectivo.\nOutro dato a ter en conta \u00e9 o dese\u00f1o por parte do artista Salvador Dal\u00ed de toda a publicidade relacionada co evento, e a produci\u00f3n e organizaci\u00f3n do certame, todo un reto para a TVE da \u00e9poca, que retransmitiu o festival en cor, a\u00ednda en fase de probas, a varios pa\u00edses. O evento seguiuse en directo nos pa\u00edses membros de Eurovisi\u00f3n e Intervisi\u00f3n, as\u00ed como por sat\u00e9lite en Chile, Porto Rico e o Brasil.\nParticipantes.\nOs representantes dos pa\u00edses participantes elix\u00edronse, dependendo do pa\u00eds, mediante elecci\u00f3n interna ou en finais nacionais que se fixeron na segunda metade de febreiro e principios de marzo.\nForon elixidos cinco artistas que xa participaran en anos anteriores. Romuald, representante de Luxemburgo, xa participara en 1964 por M\u00f3naco. A representante de Alema\u00f1a Occidental, Siw Malmkvist, representara a Suecia en 1960. Simone de Oliveira representaba por segunda vez a Portugal tras habelo feito en 1965, e Louis Neefs representaba por segunda vez a B\u00e9lxica trala s\u00faa participaci\u00f3n en 1967. Neses dous anos representara xa a Noruega Kirsti Sparboe, sendo esta a s\u00faa terceira participaci\u00f3n no festival.\nJean Jacques, representante de M\u00f3naco, foi un dos participantes m\u00e1is novos do festival, xa que s\u00f3 ti\u00f1a doce anos. Irlanda elixiu por primeira vez a un representante de Irlanda do Norte, Muriel Day.\nT\u00e1boa de resultados.\n!colspan=\"2\" rowspan=\"2\" |\n!colspan=\"43\"|Resultados\n \n \n \n \n \n \n \n \n \n&lt;/TR&gt;\n&lt;/TABLE&gt;\nRetransmisi\u00f3n en TVE.\nEurovisi\u00f3n 1969 retransmitiuse en directo e en branco e negro para Espa\u00f1a a trav\u00e9s de \"TVE-1\", cos comentarios de Jos\u00e9 Luis Uribarri."}
{"id": "272289", "revid": "98629", "url": "https://gl.wikipedia.org/wiki?curid=272289", "title": "Jos\u00e9 de Ribera", "text": "Jos\u00e9 de Ribera y Cuc\u00f3 nado en X\u00e0tiva (Valencia) o 12 de xaneiro de 1591 e finado en N\u00e1poles, Italia, o 2 de setembro de 1652, foi un pintor e gravador de orixe espa\u00f1ola do s\u00e9culo XVII, que desenvolveu toda a s\u00faa carreira en Italia e principalmente en N\u00e1poles. Foi tam\u00e9n co\u00f1ecido co seu nome italianizado Giuseppe Ribeira e co alcumo Lo Spagnoletto (\u00ab\"o espa\u00f1olito\"\u00bb) debido \u00e1 s\u00faa baixa estatura e a que reivindicaba as s\u00faas orixes asinando as s\u00faas obras como \u00ab\"Jusepe de Ribera, espa\u00f1ol\"\u00bb (como no seu cadro \"Apolo e Marsias\" ou \u00ab\"setabense\"\u00bb (de X\u00e0tiva) ou en varias obras indicando ambas as cousas \u00e1 vez, sendo com\u00fan que asinase como \u00ab\"Jusepe Ribera, espa\u00f1ol, setabense, Partenope\"\u00bb.\nCultivou un estilo naturalista que evolucion\u00f3 do tenebrismo de Caravaggio cara a unha est\u00e9tica m\u00e1is colorista e luminosa, influ\u00edda por van Dyck e outros mestres. Contribu\u00edu a forxar a grande escola napolitana (Giovanni Lanfranco, Massimo Stanzione, Luca Giordano...), que o reco\u00f1eceu como o seu mestre indiscutible; e as s\u00faas obras, enviadas a Espa\u00f1a desde data moi temper\u00e1, influ\u00edron en t\u00e9cnica e modelos iconogr\u00e1ficos aos pintores locais, entre eles Vel\u00e1zquez e Murillo. Os seus gravados circularon por media Europa e consta que ata Rembrandt os co\u00f1ecia. Autor prol\u00edfico e de \u00e9xito comercial, a s\u00faa fama reverdeceo durante a eclosi\u00f3n do realismo no s\u00e9culo XIX; foi un referente imprescindible para realistas como L\u00e9on Bonnat. Algunhas das s\u00faas obras foron copiadas por pintores de varios s\u00e9culos: Fragonard, Manet, Henri Matisse...\nRibera \u00e9 un pintor destacado da escola espa\u00f1ola, a\u00ednda que a s\u00faa obra f\u00edxose integramente en Italia e de feito, non se co\u00f1ecen exemplos seguros dos seus inicios en Espa\u00f1a. Etiquetado por longo tempo como un creador truculento e sombrizo, maiormente por algunhas das s\u00faas pinturas de martirios, este prexu\u00edzo dilu\u00eduse nas \u00faltimas d\u00e9cadas grazas a m\u00faltiples exposici\u00f3ns e investigaci\u00f3ns, que o reivindican como creador vers\u00e1til e h\u00e1bil colorista. Achados recentes axudaron a reconstru\u00edr a s\u00faa primeira produci\u00f3n en Italia, etapa \u00e1 que o Museo do Prado dedicou unha exposici\u00f3n en 2011.\nTraxectoria.\nJos\u00e9 de Ribera y Cuc\u00f3 naceu en X\u00e0tiva en 1591, fillo de Sim\u00f3n de Ribera, zapateiro de profesi\u00f3n, e de Margarita Cuc\u00f3. Tivo un irm\u00e1n chamado Juan que tam\u00e9n se dedicou \u00e1 pintura, a\u00ednda que moi pouco se sabe del. Crese que Jos\u00e9 de Ribera iniciou a s\u00faa aprendizaxe con Francisco Ribalta, que ti\u00f1a un taller moi frecuentado; pero ao non co\u00f1ecerse obras desta etapa, tal deduci\u00f3n \u00e9 dif\u00edcil de comprobar.\nRibeira decidiu marchar a Italia, onde seguir\u00eda as pegadas de Caravaggio. Sendo a\u00ednda adolescente iniciou a s\u00faa viaxe, primeiro ao norte, a Cremona, Mil\u00e1n e a Parma, para ir logo a Roma, onde o artista co\u00f1eceu tanto a pintura clasicista de Reni e Ludovico Carracci como o \u00e1spero tenebrismo que desenvolv\u00edan os \"caravagistas\" holandeses residentes na cidade. A recente identificaci\u00f3n de varias das s\u00faas obras xuven\u00eds demostra que Ribeira foi un dos primer\u00edsimos seguidores de Caravaggio; mesmo tense conxecturado que puido co\u00f1ecelo persoalmente xa que o seu traslado desde Valencia a Italia tivo que ser anterior ao que os expertos cr\u00edan.\nFinalmente, Ribera decidiu instalarse en N\u00e1poles, seica ao intu\u00edr que captar\u00eda unha maior clientela; a rexi\u00f3n era un vicerreino espa\u00f1ol e viv\u00eda unha etapa de opulencia comercial que fomentaba o mecenado art\u00edstico. A Igrexa cat\u00f3lica e coleccionistas privados (varios deles espa\u00f1ois como el) ser\u00edan os seus principais clientes.\nNo ver\u00e1n de 1616 desembarcou Ribera na famosa metr\u00f3pole \u00e1 sombra do monte Vesuvio. Pronto se asentou na casa do anci\u00e1n pintor Giovanni Bernardino Azzolini, pintor que ent\u00f3n non era moi co\u00f1ecido, ao cal atrib\u00faese unha obra na igrexa de \"Sant'Antonio al Seggio\" en Aversa: \"A coronaci\u00f3n da Virxe entre os santos Andr\u00e9s e Pedro\". S\u00f3 tres meses despois casou Ribera coa filla de Azzolini, de dezaseis anos de idade.\nAcabara a s\u00faa viaxe, pero comezaba o apoxeo da s\u00faa arte. En poucos anos, Jos\u00e9 de Ribera, ao que chamaron \"Lo Spagnoletto\", adquiriu fama europea, grazas en gran parte aos seus gravados; s\u00e1bese que ata Rembrandt os t\u00ed\u00f1a.\nO uso do tenebrismo de Caravaggio foi o seu punto forte, a\u00ednda que na s\u00faa madurez evolucionar\u00eda cara a un estilo m\u00e1is ecl\u00e9ctico e luminoso. Iniciou unha intensa produci\u00f3n que o mantivo afastado de Espa\u00f1a, a onde nunca regresou, pero sentiuse unido ao seu pa\u00eds grazas a que N\u00e1poles era un vicerreino espa\u00f1ol e punto de encontro entre d\u00faas culturas figurativas, a ib\u00e9rica e a italiana. C\u00f3ntase que cando preguntaron a Ribera por que non regresaba ao seu pa\u00eds, el contestou: \u00ab\"En N\u00e1poles s\u00e9ntome ben apreciado e pago, polo que sigo o adagio tan co\u00f1ecido: quen est\u00e1 ben, que non cambie\"\u00bb. E explicou: \u00ab\"O meu gran desexo \u00e9 volver a Espa\u00f1a, pero homes sabios dix\u00e9ronme que al\u00ed se perde o respecto aos artistas cando est\u00e1n presentes, pois Espa\u00f1a \u00e9 nai amant\u00edsima para os forasteiros e madrasta cruel para os seus fillos\"\u00bb.\nO apoio dos vicerreis e doutros altos cargos de orixe espa\u00f1ola explica que as s\u00faas obras chegasen en abundancia a Madrid; actualmente o Museo do Prado pos\u00fae m\u00e1is de corenta cadros seus. Xa en vida era famoso na s\u00faa terra natal e proba diso \u00e9 que Vel\u00e1zquez visitouno en N\u00e1poles en 1630.\nA fusi\u00f3n de influencias italianas e espa\u00f1olas deu lugar a obras como o \"Sileno ebrio\" (1626, hoxe en Capodimonte) e \"O martirio de san Andr\u00e9s\" (1628, no Museo de Belas Artes de Budapest). Comezou ent\u00f3n a rivalidade entre Ribera e o outro gran protagonista do s\u00e9culo XVII napolitano, Massimo Stanzione.\nEn s\u00e9culos posteriores, a apreciaci\u00f3n da arte de Ribera viuse condicionada por unha \"lenda negra\" que o presentaba como un pintor f\u00fanebre e desagradable, que pintaba obsesivamente temas de martirios cun realismo truculento. Un escritor afirmou que \u00ab\"Ribera empapaba o pincel no sangue dos santos\"\u00bb. Esta idea equivocada imp\u00faxose nos s\u00e9culos XVIII e XIX, en parte por escritores estranxeiros que non co\u00f1eceron toda a s\u00faa produci\u00f3n. En realidade, Ribera evolucionou do tenebrismo inicial a un estilo m\u00e1is luminoso e colorista, con influencias do renacemento veneciano e da escultura antiga, e soubo plasmar con igual acerto o belo e o terrible.\nA s\u00faa gama de cores aclarouse na d\u00e9cada de 1630, por influencia de van Dyck, Guido Reni e outros pintores, e malia os serios problemas de sa\u00fade na d\u00e9cada seguinte, continuou producindo obras importantes ata a s\u00faa morte.\nJos\u00e9 de Ribera est\u00e1 sepultado na igrexa de Santa Mar\u00eda del Parto no barrio Mergellina de N\u00e1poles.\nEtapas da s\u00faa obra.\nOs primeiros anos de Ribera permaneceron sumidos en interrogantes pola carencia de documentaci\u00f3n sobre el e pola aparente desaparici\u00f3n de todas as s\u00faas obras desa \u00e9poca. Pero na \u00faltima d\u00e9cada, varios expertos conseguiron identificar como s\u00faas m\u00e1is de trinta pinturas sen asinar, que axudan a reconstru\u00edr a s\u00faa mocidade inmersa no tenebrismo de Caravaggio, do que houbo de ser un dos seus primeiros difusores (V\u00e9xase \"A negaci\u00f3n de San Pedro\").\nA obra asinada m\u00e1is antiga que se lle co\u00f1ece \u00e9 un \"San Xer\u00f3nimo\" actualmente conservado en Toronto, Canad\u00e1 (\"National Gallery of Ontario\"); en as\u00ednaa Ribera procl\u00e1mase \u00ab\"acad\u00e9mico romano\"\u00bb. Pero malia a inscrici\u00f3n, tal pintura foi discutida polos expertos ata data recente, pois difer\u00eda bastante do estilo co\u00f1ecido do mestre.\nAs primeiras obras xuven\u00eds de Ribera que foron aceptadas como aut\u00f3grafas, son catro \u00f3leos dunha serie de \"Os cinco sentidos\" (h. 1615), que agora se achan dispersos en catro colecciones diferentes: Museo Franz Mayer (M\u00e9xico, D. F.), Museo Norton Simon (Pasadena), Wadsworth Atheneum (Hartford, Estados Unidos) e colecci\u00f3n Juan Abell\u00f3 (Madrid). Unha gran pintura, \"A resurrecci\u00f3n de L\u00e1zaro\" (h. 1616), foi adquirida polo Museo do Prado en 2001, cando a s\u00faa autor\u00eda era a\u00ednda discutida. Hai que mencionar ademais un \"Martirio de san Lourenzo\" recentemente autentificado na Bas\u00edlica do Pilar de Zaragoza e un raro exemplo de espido feminino, \"Susana e os vellos\" (Madrid, propiedade privada). A Galer\u00eda Borghese de Roma pos\u00fae \"O xu\u00edzo de Salom\u00f3n\", obra que se atribu\u00eda a un artista an\u00f3nimo e que ao asignarse a Ribera, permitiu indirectamente reatribuirlle varias obras m\u00e1is. Perdeuse un relevante cadro de \"San Mart\u00edn compartindo a s\u00faa capa co pobre\", pintado en Parma, a\u00ednda que subsiste unha copia del.\nD\u00e9cada de 1630.\nA d\u00e9cada de 1630 \u00e9 a m\u00e1is importante de Ribera, tanto polo apoxeo da s\u00faa arte como polo seu \u00e9xito comercial. O pintor aclara a s\u00faa paleta baixo influencia de van Dyck e a pintura veneciana do s\u00e9culo anterior, sen rebaixar a calidade de debuxo e a fidelidade naturalista. Unha gran \"Inmaculada\", pintada para o Convento das Agustinas de Salamanca, \u00e9 considerada unha das versi\u00f3ns m\u00e1is importantes de tal tema dentro da pintura europea, e crese que Murillo t\u00edvoa en conta para as s\u00faas populares versi\u00f3ns posteriores.\nOs seus temas pict\u00f3ricos son maiormente relixiosos; o artista plasma dunha forma moi expl\u00edcita e intensamente emocional escenas de martirios como o \"Martirio de San Bartolom\u00e9\" (1644, MNAC de Barcelona) ou o \"Martirio de San Filipe\" (1639; Museo do Prado), as\u00ed como representaci\u00f3ns individuais de medias figuras ou de corpo enteiro dos ap\u00f3stolos (\"Apostolados\"), especialmente os de \"San Pedro\".\nCon todo, realizou tam\u00e9n obras de car\u00e1cter profano: figuras de fil\u00f3sofos (\"Arqu\u00edmedes\", 1630, Museo do Prado), temas mitol\u00f3xicos como o \"Sileno ebrio\" do Museo de Capodimonte de N\u00e1poles de 1626 (\u00e9 o seu primeiro cadro asinado e fechado), representaci\u00f3ns aleg\u00f3ricas dos sentidos (\"Alegor\u00eda do tacto\" de 1632, Museo do Prado, co\u00f1ecido como \"O escultor cego\"), uns poucos cadros de paisaxe (dous identific\u00e1ronse no Palacio de Monterrey de Salamanca) e alg\u00fans retratos como \"A muller barbuda (Magdalena Ventura co seu marido)\" (1631, Fundaci\u00f3n Casa Ducal de Medinaceli, Hospital de Tavera, Toledo).\nD\u00e9cada de 1640 e \u00faltimos anos.\nA d\u00e9cada dos 40, coas interrupci\u00f3ns debidas \u00e1 s\u00faa enfermidade, seica unha trombose (malia a cal non rompeu a actividade do taller), supuxo unha serie de obras dun certo clasicismo na composici\u00f3n, sen renunciar \u00e1 enerx\u00eda de certos rostros individuais. Na s\u00faa \u00faltima obra tam\u00e9n experimenta de novo un cambio estil\u00edstico que lle devolve en certa medida \u00e1s composici\u00f3ns tenebristas da s\u00faa primeira etapa; as causas puideron ser as s\u00faas desgraciadas circunstancias persoais. Seguiu sendo un artista de \u00e9xito comercial e prestixio, e foi mestre de Luca Giordano no seu taller napolitano, influ\u00edndo no seu estilo.\nA crise econ\u00f3mica que sucedeu \u00e1 revolta de Masaniello en N\u00e1poles (1647) afectou \u00e1 produci\u00f3n pict\u00f3rica de Ribera, quen ademais se ver\u00eda envolvido nun esc\u00e1ndalo.\nPara sufocar a revolta, acudiran a N\u00e1poles as tropas espa\u00f1olas baixo o mando de Xo\u00e1n Xos\u00e9 de Austria, fillo natural de Filipe IV. Ribera pintou un retrato de Xo\u00e1n Xos\u00e9 dacabalo (Palacio Real de Madrid), que logo repetiu en gravado; foi o \u00faltimo augaforte que produciu, o cal en edici\u00f3ns tard\u00edas foi modificado para darlle a identidade do rei Carlos II. Tam\u00e9n se atribu\u00eda a Ribera un escudo do marqu\u00e9s de Tarifa, datable cara a 1629-33, no cal o artista valenciano puido gravar os anxelotes da parte superior; con todo, os \u00faltimos estudos desestiman a autor\u00eda.\nCara a 1647 produciuse o esc\u00e1ndalo que sacudiu a vellez do artista: segundo conta a tradici\u00f3n, unha das fillas de Ribera, Margarita, foi seducida por Xo\u00e1n Xos\u00e9, unha relaci\u00f3n il\u00edcita trat\u00e1ndose dunha parella non casada. Hoxe crese que a moza en cuesti\u00f3n non era filla de Ribera sen\u00f3n unha sobri\u00f1a, pero o caso \u00e9 que trala revolta e as peripecias familiares, Ribera, enfermo, reduce considerablemente o seu traballo.\nO seu taller ve reducido o n\u00famero de oficiais, fuxidos de N\u00e1poles por temor \u00e1s represalias, e, con todo, a\u00ednda asina algunha das s\u00faas obras mestras o mesmo ano da s\u00faa morte e d\u00e1 fin a ciclos largamente meditados.\nSon exemplos deste momento \"A Inmaculada Concepci\u00f3n\" (1650, Museo do Prado), \"San Xer\u00f3nimo penitente\" (1652, Museo do Prado) e unha gran \"Sagrada Familia\" (Metropolitan Museum, Nova York) cuxa tenrura e riqueza de cor sintonizan con Guido Reni."}
{"id": "272290", "revid": "89787", "url": "https://gl.wikipedia.org/wiki?curid=272290", "title": "Dixie (canci\u00f3n)", "text": "Dixie, tam\u00e9n co\u00f1ecida como 'I Wish I Was in Dixie ou Dixie's Land, \u00e9 unha canci\u00f3n popular estadounidense. Foi composta orixinalmente por un cantante de Ohio chamado Daniel Decatur Emmett, co nome de Dixie's Land editada en primeiro lugar por Phillip P. Werlein en Nova Orle\u00e1ns el 1859. \"Dixie\" \u00e9 o nome que se lle da ao sur dos Estados Unidos.\nA canci\u00f3n conta a historia dun escravo negro liberado, suspirando pola plantaci\u00f3n de algod\u00f3n na que naceu, faise moi popular baixo o nome de \"Dixie\", sendo rapidamente identificada coa imaxe nost\u00e1lxica e a ideolox\u00eda dos estados sure\u00f1os. Foi o himno oficioso dos soldados da Confederaci\u00f3n durante a Guerra Civil americana, como contrapunto ao \u00abThe Battle Hymn of the Republic\u00bb dos soldados do Norte.\nO estr\u00edbello e o primeiro verso son moi co\u00f1ecidos no sur dos Estados Unidos.\nLetras.\n&lt;poem&gt;\n\"I wish I was in the land of cotton,\n\"Old times there are not forgotten;\n\"Look away! Look away! Look away, Dixie's Land!\n\"In Dixie's Land where I was born in,\n\"Early on one frosty morning,\n\"Look away! Look away! Look away, Dixie's Land!\n\"Old Missus married \"Will the Weaver\";\n\"William was a gay deceiver!\n\"Look away! Look away! Look away, Dixie's Land!\n\"But when he put his arm around her,\n\"Smiled as fierce as a forty-pounder!\n\"Look away! Look away! Look away, Dixie's Land!\n\"His face was sharp as a butcher's cleaver;\n\"But that did not seem to grieve her!\n\"Look away! Look away! Look away, Dixie's Land!\n\"Old Missus acted the foolish part\n\"And died for a man that broke her heart!\n\"Look away! Look away! Look away, Dixie's Land!\n\"Now here's a health to the next old missus\n\"And all the gals that want to kiss us!\n\"Look away! Look away! Look away, Dixie's Land!\n\"But if you want to drive away sorrow,\n\"Come and hear this song tomorrow!\n\"Look away! Look away! Look away, Dixie's Land!\n\"There's buckwheat cakes and Injin batter,\n\"Makes you fat or a little fatter!\n\"Look away! Look away! Look away, Dixie's Land!\n\"Then hoe it down and scratch your gravel,\n\"To Dixie's Land I'm bound to travel!\n\"Look away! Look away! Look away, Dixie's Land!\n&lt;/poem&gt;\nOutra versi\u00f3n da canci\u00f3n, moito m\u00e1is belicosa, foi presentada o 1 de abril\u00a0de 1861 por Albert B. Pikes, mais non quedou na memoria popular:\n&lt;poem&gt;\n\"Southrons, hear your country call you!\n\"Up, lest worse than death befall you!\n\"To arms! To arms! To arms! In Dixie!\n\"Lo! all the beacon fires are lighted\n\"Let all hearts be now united!\n\"To arms! To arms! To arms! In Dixie!\n\"Hear the Northern thunders mutter!\n\"Northern flags in South winds flutter!\n\"To arms! To arms! To arms! In Dixie!\n\"Send them back your fierce defiance!\n\"Stamp upon the cursed alliance!\n\"To arms! To arms! To arms! In Dixie!\n\"Fear no danger! Shun no labor!\n\"Lift up rifle, pike, and sabre!\n\"To arms! To arms! To arms! In Dixie!\n\"Shoulder pressing close to shoulder,\n\"Let the odds make each heart bolder!\n\"To arms! To arms! To arms! In Dixie!\n\"How the South's great heart rejoices\n\"At your cannon's ringing voices!\n\"To arms! To arms! To arms! In Dixie!\n\"For faith betrayed and pledges broken,\n\"Wrongs inflicted, insults spoken,\n\"To arms! To arms! To arms! In Dixie!\n\"Strong as lions, swift as eagles,\n\"Back to their kennels hunt these beagles!\n\"To arms! To arms! To arms! In Dixie!\n\"Cut the unequal bond asunder!\n\"Let them hence each other plunder!\n\"To arms! To arms! To arms! In Dixie!\n\"Swear upon your country's altar\n\"Never to submit or falter!\n\"To arms! To arms! To arms! In Dixie!\n\"Till the spoilers are defeated,\n\"Till the Lord's work is completed,\n\"To arms! To arms! To arms! In Dixie!\n\"Halt not till our Federation\n\"Secures among earth's powers its station!\n\"To arms! To arms! To arms! In Dixie!\n\"Then at peace, and crowned with glory,\n\"Hear your children tell the story!\n\"To arms! To arms! To arms! In Dixie!\n\"If the loved ones weep in sadness,\n\"Victory soon shall bring them gladness.\n\"To arms! To arms! To arms! In Dixie!\n\"Exultant pride soon banish sorrow;\n\"Smiles chase tears away tomorrow.\n\"To arms! To arms! To arms! In Dixie!\n&lt;/poem&gt;\nM\u00fasica.\n&lt;score lang=\"ABC\" vorbis=1&gt;\nX:1\nT:Dixie's Land\nM:2/4\nL:1/8\nK:C\n z2 zG/2-E/2| CCC/2-D/2 E/2F/2| GG GE| AA A3/2 G/2| A3/2 G/2A/2 B/2c/2 d/2|\\\n e3 c/2G/2| c3 G/2E/2| G3 D/2E/2| C2 zG/2-E/2| CCC/2-D/2E/2-F/2| GG GE|\\\n AA A3/2 G/2| A3/2 G/2A/2 B/2c/2 d/2| e3 c/2G/2| c3 G/2E/2| G3 D/2E/2|\\\n C2 z G/2B/2| ce dc| A c2 A| d3 A| d3G/2-B/2| ce d3/2 c/2| AB c3/2 A/2|\\\n GE c3/2 E/2| E D2 E| C3 E| D3 A| GE c3/2 e/2| d c2 E| C3 E| D3 A|\\\n GE e3/2 c/2| d c2 z|\n&lt;/score&gt;"}
{"id": "272292", "revid": "3189111", "url": "https://gl.wikipedia.org/wiki?curid=272292", "title": "Parlophone Records", "text": ""}
{"id": "272295", "revid": "1131", "url": "https://gl.wikipedia.org/wiki?curid=272295", "title": "A Vilavella", "text": ""}
{"id": "272296", "revid": "1131", "url": "https://gl.wikipedia.org/wiki?curid=272296", "title": "Vila de Rei", "text": "O top\u00f3nimo Vila de Rei pode referirse a:"}
{"id": "272297", "revid": "98629", "url": "https://gl.wikipedia.org/wiki?curid=272297", "title": "Gran Premio do Canad\u00e1 de 1977", "text": "O Gran Premio do Canad\u00e1 de 1977 foi unha carreira de F\u00f3rmula 1, celebrada no Circu\u00edto de Mosport Park, Bowmanville, Ontario, Canad\u00e1 o 9 de outubro de 1977. A carreira, foi a 16\u00aa carreira da tempada de .\nInforme.\nO carreira chegou ao Canad\u00e1 sen Niki Lauda, quen, logo de asegurar o campionato de pilotos na anterior carreira en Watkins Glen, anunciou a s\u00faa intenci\u00f3n de pilotar para Brabham en , e renunciou abruptamente a Ferrari logo da decisi\u00f3n do equipo de correr cun terceiro coche para Gilles Villeneuve.\nNa cualificaci\u00f3n, o Lotus de Mario Andretti logrou a s\u00faa sexta pole da tempada, co McLaren de James Hunt ao seu lado na primeira fila. Ronnie Peterson, foi terceiro no seu Tyrrell de seis rodas, por diante de Gunnar Nilsson no segundo Lotus. O top ten completouse con Jochen Mass no segundo McLaren, Patrick Depailler no segundo Tyrrell, os Shadows de Alan Jones e Riccardo Patrese, Jody Scheckter no Wolf e John Watson no Brabham. Pero a seguridade na pista chea de fochancas de Mosport Park estaba cuestionada: durante a pr\u00e1ctica o Hesketh de Ian Ashley sa\u00edu despedido nunha destas fochancas, saltou a barreira e estrelouse contra unha torre de televisi\u00f3n, ferindo gravemente a Ashley e po\u00f1endo fin \u00e1 s\u00faa carreira na F\u00f3rmula Un. O ingl\u00e9s sobreviviu, pero tardaron 40 minutos en sacalo do coche e pasaron outros 30 minutos ata que chegou un helic\u00f3ptero. Estes problemas foron subli\u00f1ados m\u00e1is tarde ese mesmo d\u00eda, cando Mass estrelouse na primeira curva cunha barreira que arrasou ao bater nela.\nAo comezo da carreira, Andretti afastouse de Hunt, con Mass terceiro. Andretti e Hunt procederon ent\u00f3n a afastarse do resto do grupo acabando por alcanzar a Mass, terceiro nese momento. Cando intentaban dobrar a Mass, Hunt adiantou a Andretti, pero chocou co seu compa\u00f1eiro de equipo en McLaren logo dun malentendido. Non puido continuar, e un Hunt visiblemente furioso axitou o seu pu\u00f1o a Mass, antes de golpear a un comisario que estaba tratando de sacalo de al\u00ed. Posteriormente, foi multado con 2.750 d\u00f3lares. Gilles Villeneuve fixo o seu debut con Ferrari nesta carreira, pero abandonou logo dun accidente.\nNon houbo tensi\u00f3n nas \u00faltimas catro voltas. Na volta 77, Patrese trompeou co seu Shadow e bateu contra o Hesketh de Rupert Keegan, que se estrelara a principios da carreira e estaba ao car\u00f3n da pista. Na seguinte volta, o motor de Andretti rebentou e derramou aceite. Vittorio Brambilla esvarou neste aceite e trompeou co seu Surtees igual que Danny Ongais no seu Interscope Penske na mesma mancha de aceite, pero este foi capaz de continuar.\nA retirada de Andretti deulle a Scheckter a vitoria, con Depailler segundo e Mass completando o podio. Jones foi cuarto por diante de Patrick Tambay no Ensign, mentres Brambilla clasificouse sexto, xusto por diante de Ongais."}
{"id": "272298", "revid": "197", "url": "https://gl.wikipedia.org/wiki?curid=272298", "title": "Euro Pesadilla", "text": "Euro Pesadilla. Alguien se ha comido a la clase media \u00e9 un libro de banda dese\u00f1ada creado polo catal\u00e1n Aleix Sal\u00f3 sobre a crise econ\u00f3mica e pol\u00edtica en Europa. Foi publicado por Random House Mondadori en abril de 2013.\nNeste libro, Aleix Sal\u00f3 estuda o momento pol\u00edtico social e econ\u00f3mico europeo, retrocedendo at\u00e9 o neol\u00edtico para ver como se chegou \u00e1 situaci\u00f3n de crise. \u00c9 unha f\u00e1bula sobre a construci\u00f3n non s\u00f3 da Uni\u00f3n Europea, sen\u00f3n tam\u00e9n da identidade europea.\nTraxectoria editorial.\nPara promocionalo, Aleix Sal\u00f3 colgou o 3 de abril de 2013 unha curtametraxe de animaci\u00f3n titulada \"Euro Pesadilla\", que explica de xeito sat\u00edrico o mundo laboral e os sistemas econ\u00f3micos posibles."}
{"id": "272299", "revid": "23204", "url": "https://gl.wikipedia.org/wiki?curid=272299", "title": "\u0245", "text": "O v inverso ( \u0245, \u028c ) \u00e9 unha letra suplementaria do alfabeto latino. \u00c9 un \"v\" xirado 180\u00ba."}
{"id": "272300", "revid": "56817", "url": "https://gl.wikipedia.org/wiki?curid=272300", "title": "Rave Tapes", "text": "Rave Tapes \u00e9 o oitavo \u00e1lbum da banda escocesa de post-rock Mogwai, publicado no Reino Unido 20 de xaneiro de 2014 a trav\u00e9s do selo Rock Action Records, e ao d\u00eda segunte nos Estados Unidos a trav\u00e9s de Sub Pop Records. Foi editado en vinilo, CD, descarga dixital de alta resoluci\u00f3n e como parte dun \"box set\" de esdici\u00f3n limitada. Na s\u00faa primeira semana acadou o n\u00famero 10 nas listas brit\u00e1nicas de \u00e1lbums e o n\u00famero 2 nas escocesas.\nListaxe de canci\u00f3ns.\nTodos os temas por Mogwai."}
{"id": "272301", "revid": "1131", "url": "https://gl.wikipedia.org/wiki?curid=272301", "title": "Germ\u00e1n Castro", "text": "O nome Germ\u00e1n Castro pode referirse a:"}
{"id": "272302", "revid": "98629", "url": "https://gl.wikipedia.org/wiki?curid=272302", "title": "Hardcore Will Never Die, But You Will", "text": "Hardcore Will Never Die, But You Will \u00e9 o s\u00e9timo \u00e1lbum da banda escocesa de post-rock Mogwai, publicado no Reino Unido o 14 de febreiro de 2011 a trav\u00e9s do selo Rock Action Records, e o d\u00eda seguinte nos Estados Unidos a trav\u00e9s de Sub Pop Records.\nListaxe de canci\u00f3ns.\nTodos os temas compostos por Mogwai, ag\u00e1s onde se indique.\nHai unha edici\u00f3n limitada que ten un CD extra cunha peza de 23:23 minutos de duraci\u00f3n chamada \"Music for a Forgotten Future (The Singing Mountain)\" gravada para unha instalaci\u00f3n art\u00edstica de Douglas Gordon e Olaf Nicolai en Essen, Alema\u00f1a."}
{"id": "272305", "revid": "5863", "url": "https://gl.wikipedia.org/wiki?curid=272305", "title": "Jos\u00e9 Mar\u00eda de Beranger y Ruiz de Apodaca", "text": ""}
{"id": "272307", "revid": "1888", "url": "https://gl.wikipedia.org/wiki?curid=272307", "title": "O Seor Pedro", "text": "O Seor Pedro foi un peri\u00f3dico editado en Santiago de Compostela en 1840.\nTraxectoria.\nEscrito integramente en galego, ti\u00f1a un car\u00e1cter propagandista favor\u00e1bel ao goberno progresista de Espartero. Editado por Manuel Fern\u00e1ndez Magari\u00f1os, publicou 11 n\u00fameros at\u00e9 o 1862."}
{"id": "272308", "revid": "89787", "url": "https://gl.wikipedia.org/wiki?curid=272308", "title": "The Hawk Is Howling", "text": "The Hawk Is Howling \u00e9 o sexto \u00e1lbum da banda escocesa de post-rock Mogwai, publicado o 22 de setembro de 2008 a trav\u00e9s dos selos Wall of Sound, Play It Again Sam e Matador Records no Reino Unido, Europa e os Estados Unidos respectivamente. En Australia editouno Spunk Records o d\u00eda 27 de setembro.\nTr\u00e1tase do seu primeiro disco completamente instrumental, xa que dende os seus primeiros traballos todos ti\u00f1an voces nalg\u00fans temas. O \u00e1lbum acadou o n\u00famero 35 na lista brit\u00e1nica, e o 97 na \"Billboard 200\".\nListaxe de canci\u00f3ns.\nTodos os temas compostos por Mogwai."}
{"id": "272312", "revid": "27155", "url": "https://gl.wikipedia.org/wiki?curid=272312", "title": "Endonuclease", "text": "As endonucleases son un tipo de encimas que cortan (clivan) os enlaces fosfodi\u00e9ster do interior dunha cadea de polinucle\u00f3tidos. Difer\u00e9ncianse das exonucleases en que estas cortan empezando nos extremos da cadea, e non no interior. Hai endonucleases en procariotas, eucariotas e virus. As endonucleases est\u00e1n implicadas na reparaci\u00f3n do ADN e na maduraci\u00f3n do ARN eucari\u00f3tico, e outras na defensa que fan as bacterias e arqueas contra a penetraci\u00f3n de ADN alleo mediante un mecanismo chamado de restrici\u00f3n-modificaci\u00f3n. Algunhas endonucleases cortan o \u00e1cido nucleico en puntos aleatorios, pero algunhas endonucleases de procedencia bacteriana ou arqueana clivan o \u00e1cido nucleico s\u00f3 cando reco\u00f1ecen nel secuencias nucleot\u00eddicas espec\u00edficas, e denom\u00ednanse \"endonucleases de restrici\u00f3n\" ou \"encimas de restrici\u00f3n\", que son de grande importancia en biotecnolox\u00eda. A secuencia nucleot\u00eddica que as endonucleases de restrici\u00f3n reco\u00f1ecen para a clivaxe denom\u00ednase sitio de restrici\u00f3n, o cal xeralmente \u00e9 unha secuencia palindr\u00f3mica duns poucos nucle\u00f3tidos de longo (4-6). A maior\u00eda das endonucleases de restrici\u00f3n cortan as d\u00faas febras do ADN de forma desigual, deixando unha das cadeas m\u00e1is longas por cada lado, e estas partes monocatenarias que colgan ou sobresaen son complementarias entre si e denom\u00ednase extremos cohesivos ou pega\u00f1entos. Este tipo de extremos poden servir para conectarse por hibridaci\u00f3n con secuencias nucleot\u00eddicas desexadas, que quedan seladas ao utilizar un encima ADN ligase. Co\u00f1\u00e9cense centos de encimas de restrici\u00f3n, cada un dos cales se une a un sitio de restrici\u00f3n diferente. Os fragmentos de ADN clivados pola mesma endonuclease poden unirse de novo a pesar da orixe diversa que poida ter o ADN, orixinando as\u00ed un ADN recombinante formado pola uni\u00f3n de xenes no laboratorio en distintas combinaci\u00f3ns. Outras endonucleases cortan por igual as d\u00faas febras do ADN, xerando extremos romos.\nCategor\u00edas.\nAs endonucleases poden cortar ADN ou ARN. As primeiras son endodesoxirribonucleases e as segundas endorribonucleases. Non obstante, hai endonucleases que poden actuar tanto sobre o ADN coma sobre o ARN. Os n\u00fameros EC que corresponden a estas clases van de EC3.1.21 a EC3.1.27, dos cales os cinco primeiros corresponden \u00e1s endodesoxirribonucleases e os dous \u00faltimos \u00e1s endorribonucleases. As endonucleases cortan o \u00e1cido nucleico en fragmentos, e por reacci\u00f3ns sucesivas en fragmentos cada vez m\u00e1is curtos, ata que son demasiado pequenos como para que poidan servir como substratos ou, no caso das endonucleases de restrici\u00f3n, os sitios de reco\u00f1ecemento xa non estean dispo\u00f1ibles. Hai endonucleases que interve\u00f1en na reparaci\u00f3n do ADN, como a endonuclease AP de procariotas e eucariotas, ou na maduraci\u00f3n do ARN. Durante a dixesti\u00f3n dos alimentos as nucleases pancre\u00e1ticas degradan os \u00e1cidos nucleicos dos alimentos a nucle\u00f3tidos. Algunhas nucleases poden funcionar como endonucleases e exonucleases.\nAs endonucleases poden reco\u00f1ecer e cortar, segundo o tipo que se trate, en secuencias espec\u00edficas ou aleatoriamente. Os encimas de restrici\u00f3n procari\u00f3ticos son espec\u00edficos de secuencia e son as endonucleases m\u00e1is importantes biotecnoloxicamente. Na natureza s\u00e9rvenlles \u00e1s bacterias para cortar o ADN invasor de virus, polo que son un mecanismo de defensa. As endonucleases de restrici\u00f3n div\u00eddense en tres grandes tipos, chamados I, II e III (hai tam\u00e9n outros grupos menores). Os tipos I e III son grandes complexos de varias subunidades que te\u00f1en actividade de endonuclease e de metilase. As de tipo I poden clivar en sitios aleatorios aproximadamente situados a 1000 pares de bases ou m\u00e1is da s\u00faa secuencia de reco\u00f1ecemento e requiren ATP. As de tipo II, como BamHI, EcoRI, e EcoRV, clivan no sitio de reco\u00f1ecemento ou moi preto e non requiren ATP. As de tipo III clivan a uns 25 pares de bases da secuencia de reco\u00f1ecemento e requiren ATP.\nAs endonucleases de restrici\u00f3n poden clivar ADN bicatenario, monocatenario ou ARN, segundo os casos. Actualmente se est\u00e1 a investigar moito na creaci\u00f3n de endonucleases de restrici\u00f3n artificiais, que poidan reco\u00f1ecer sitios de restrici\u00f3n \u00fanicos no xenoma.\nOutro tipo de endonuclease son as endonucleases homing, que son unhas endonucleases de restrici\u00f3n especiais codificadas en intr\u00f3ns ou en inte\u00ednas con autosplicing, que act\u00faan sobre o ADN da propia c\u00e9lula que as sintetiza. Os seus xenes consid\u00e9ranse elementos xen\u00e9ticos \"ego\u00edstas\", parecidos aos transpos\u00f3ns.\nReparaci\u00f3n do ADN.\nAs endonucleases xogan un papel na reparaci\u00f3n do ADN. En concreto, a endonuclease AP cataliza a incisi\u00f3n do ADN exclusivamente nos sitios AP, e prepara ao ADN para unha subseguinte excisi\u00f3n, s\u00edntese de reparaci\u00f3n e nova ligaz\u00f3n do ADN. Por exemplo, cando ocorre unha despurinaci\u00f3n, esta lesi\u00f3n deixa unha desoxirribosa sen a s\u00faa base. A endonuclease AP reco\u00f1ece este azucre e corta o ADN nese punto e despois deixa que contin\u00fae a reparaci\u00f3n do ADN. As c\u00e9lulas de \"E. coli\" conte\u00f1en d\u00faas nucleases AP, chamadas endonuclease IV (endoIV) e exonuclease III (exoIII). Os eucariotas s\u00f3 te\u00f1en unha endonuclease AP.\nEndonucleases com\u00fans.\nNas t\u00e1boas aparecen exemplos de endonucleases procariotas e eucariotas com\u00fans.\nMutaci\u00f3ns.\nO xeroderma pigmentoso \u00e9 unha rara doenza xen\u00e9tica autos\u00f3mica recesiva causada por unha endonuclease defectuosa. Os pacientes con mutaci\u00f3ns son incapaces de reparar os danos no ADN causados pola luz ultravioleta solar.\nA anemia falciforme \u00e9 unha doenza causada por unha mutaci\u00f3n puntual. A secuencia alterada pola mutaci\u00f3n elimina o sitio de reco\u00f1ecemento da endonuclease de restriici\u00f3n MstII.\nAs mutaci\u00f3ns nas endonucleases que fan o splicing do ARNt causan hipoplasia pontocerebelar. As hipoplasias pontocerebelares representan un grupo de trastornos neurodexenerativos autos\u00f3micos recesivos que son causados por mutaci\u00f3ns en tres das catro subunidades do complexo endonuclease para o splicing do ARNt."}
{"id": "272313", "revid": "56817", "url": "https://gl.wikipedia.org/wiki?curid=272313", "title": "Mr Beast", "text": "Mr Beast \u00e9 o quinto \u00e1lbum da banda escocesa de post-rock Mogwai, publicado o 6 de marzo de 2006 a trav\u00e9s dos selos Play It Again Sam e Matador Records.\nListaxe de canci\u00f3ns.\nTodos os temas compostos por Stuart Braithwaite, Dominic Aitchison, Martin Bulloch, John Cummings e Barry Burns. As letras de \"I Chose Horses\" foron escritas polo vocalista de Envy Tetsuya Fukagawa."}
{"id": "272314", "revid": "89787", "url": "https://gl.wikipedia.org/wiki?curid=272314", "title": "Catedral de Nosa Se\u00f1ora dos Remedios", "text": "A Catedral de Nosa Se\u00f1ora dos Remedios tam\u00e9n co\u00f1ecida como Catedral de San Crist\u00f3bal de La Laguna, \u00e9 a catedral s\u00e9 da Diocese de San Crist\u00f3bal de La Laguna ou \"Diocese de Tenerife\". Est\u00e1 adicada \u00e1 Virxe Mar\u00eda baixo o t\u00edtulo de Nosa Se\u00f1ora dos Remedios, patroa da cidade de San Crist\u00f3bal de La Laguna, da illa de Tenerife e da Diocese de San Crist\u00f3bal de La Laguna.\nA catedral est\u00e1 situada no centro hist\u00f3rico da cidade de La Laguna, declarado Patrimonio da Humanidade en 1999 pola UNESCO.\nHistoria.\nEn 1511 foi constru\u00edda unha capela no lugar, por orde do conquistador de Tenerife, Alonso Fern\u00e1ndez de Lugo. En 1515 a capela orixinal foi substitu\u00edda por unha igrexa m\u00e1is grande. A igrexa converteuse en catedral en 1819 por unha bula do Papa P\u00edo VII, cando a Diocese de Tenerife foi creada con xurisdici\u00f3n para toda a provincia de Santa Cruz de Tenerife. A fachada da catedral rem\u00f3ntase a 1820, mentres que a estrutura actual da catedral foi constru\u00edda entre 1904 e 1915."}
{"id": "272315", "revid": "89787", "url": "https://gl.wikipedia.org/wiki?curid=272315", "title": "Festival de Eurovisi\u00f3n 1957", "text": "O II Festival da Canci\u00f3n de Eurovisi\u00f3n tivo lugar o 3 de marzo de 1957 en Frankfurt, Alema\u00f1a. A presentadora foi Anaid Iplicjian e a vitoria foi para Corry Brokken co tema \"Net Als Toen\".\nA segunda edici\u00f3n deste programa foi principalmente radiof\u00f3nica, pero incrementouse considerablemente o n\u00famero de espectadores a trav\u00e9s da televisi\u00f3n. A\u00ednda que Su\u00edza ga\u00f1ara a primeira edici\u00f3n de 1956, non foi a organizadora do festival xa que non se creou a\u00ednda a norma pola que o pa\u00eds vencedor deb\u00eda facerse cargo da organizaci\u00f3n ao ano seguinte. Nun principio considerouse a posibilidade de que cada pa\u00eds fix\u00e9sese cargo do festival de modo rotativo, pero debido ao incremento dos pa\u00edses participantes, observouse que isto ser\u00eda imposible.\nNo festival deste ano, observouse que exist\u00eda unha gran disparidade na duraci\u00f3n das canci\u00f3ns participantes (o tema italiano duraba 5:09 minutos, mentres que o brit\u00e1nico s\u00f3 1:52 minutos). Hab\u00eda un l\u00edmite recomendado de 3:30 por canci\u00f3n pero non era a\u00ednda vinculante.\nEn 1957 foi a primeira vez na que o proceso de votaci\u00f3n foi p\u00fablico, o que hoxe \u00e9 unha das principais caracter\u00edsticas do Festival de Eurovisi\u00f3n. Ademais, foi a primeira edici\u00f3n na que se contactou cos xurados por tel\u00e9fono.\nNeste ano imp\u00faxose unha norma pola cal unicamente solistas ou d\u00faos poder\u00edan concorrer ao festival, norma que, con modificaci\u00f3ns, permanecer\u00eda vixente ata 1970.\nBirthe Wilke e Gustav Winckler, representantes daneses, bic\u00e1ronse ao final da s\u00faa actuaci\u00f3n, a\u00ednda que s\u00f3 os posuidores de televisi\u00f3n puideron ser testemu\u00f1as diso. Destacan tam\u00e9n as participaci\u00f3ns de Su\u00edza, que volv\u00eda estar representada, por segunda vez consecutiva, por Lys Assia, a\u00ednda que nesta ocasi\u00f3n non ter\u00eda tanta sorte como no festival do ano anterior e acabar\u00eda pen\u00faltima; e a representaci\u00f3n dos Pa\u00edses Baixos por parte de Corry Brokken, que supo\u00f1er\u00eda a s\u00faa segunda participaci\u00f3n no Festival, foi a que finalmente se alzou coa vitoria.\nNesta edici\u00f3n foi cando se escoitou por primeira vez o castel\u00e1n no festival, catro anos antes da entrada de Espa\u00f1a na competici\u00f3n. A canci\u00f3n alem\u00e1, \"Telefon, Telefon\", de Margot Hielscher, inclu\u00eda frases en varios idiomas, un deles o espa\u00f1ol.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Edici\u00f3ns do Festival de Eurovisi\u00f3n|1957]]"}
{"id": "272316", "revid": "5863", "url": "https://gl.wikipedia.org/wiki?curid=272316", "title": "Lys Assia", "text": "Rosa Mina Sch\u00e4rer, nada en Lenzburg (cant\u00f3n de Argovia) o 3 de marzo de 1924 e finada o 24 de marzo de 2018 en Z\u00faric, foi unha cantante su\u00edza, m\u00e1is co\u00f1ecida como Lys Assia. Foi a ga\u00f1adora do primeiro Festival da Canci\u00f3n de Eurovisi\u00f3n, en 1956.\nTraxectoria.\nDespois de Eurovisi\u00f3n.\nO primeiro Festival da Canci\u00f3n de Eurovisi\u00f3n celebrouse en Lugano, Su\u00edza, o 24 de maio de 1956. Ese ano, participaron 7 pa\u00edses, cada un dos cales presentou d\u00faas canci\u00f3ns. Lys encargouse de defender as d\u00faas canci\u00f3ns su\u00edzas, unha das cales, \"Refrain\" (\"Estribillo\"), alzar\u00edase co triunfo. A outra canci\u00f3n que interpretou foi \"D\u00e1s alte Karussel\" (\"O vello carrusel\"). Trala s\u00faa vitoria, volveu representar a Su\u00edza nas d\u00faas seguintes edici\u00f3ns do festival. En 1957 ocupou o pen\u00faltimo lugar con \"L'enfant que j'\u00e9tais\" (\"A nena que era\"), e en 1958 quedou en segundo lugar con \"Giorgio\".\nA\u00ednda que todos co\u00f1\u00e9cena en Europa polo seu paso polo festival, Lys Assia xa era moi co\u00f1ecida en Alema\u00f1a, Austria e o seu Su\u00edza natal antes do evento.\nO seu estilo bas\u00e9ase en canci\u00f3ns lentas amor con melod\u00eda dos anos 50 e 60. Lys Assia cantou nas principais salas de festas de Par\u00eds, Madrid, Nova York e Buenos Aires. Tivo a oportunidade de cantar para a ra\u00ed\u00f1a Isabel II, para o desaparecido rei de Exipto, Faruq, ou para Eva Per\u00f3n.\nNamorou os alem\u00e1ns coa canci\u00f3n \u00abEine wei\u00dfe Hochzeitskutsche\u00bb (\"Unha carruaxe branca\"). Dise que foi a primeira canci\u00f3n dos seus innumerables \u00e9xitos. Ela mesma comentou sobre esta composici\u00f3n, que -a beleza da canci\u00f3n e do son, atraeu a moitos namorados-. Esa canci\u00f3n foi lanzada no ano 1946, \u00e9 dicir logo da posguerra alem\u00e1.\nLys Assia tivo como inspiraci\u00f3n a un profesor de ballet cl\u00e1sico de Z\u00faric, ao cal debe o seu nome art\u00edstico.\nCasada con Oskar Petersen, o dono dunha importante cadea de hoteis, foi moi feliz con el ata o ano 1995, no cal Lys e Oskar tiveron un fat\u00eddico grave accidente de tr\u00e1fico que lle custou a vida a Oskar. Lys estivo cinco meses prostrada nunha cadeira de rodas.\nEn 1996 sufriu un infarto, que tam\u00e9n superou. Ela mesma comentou que tras ese infarto se fixo m\u00e1is humana e sensible.\nUnha das \u00faltimas aparici\u00f3ns de Lys foi no show que conmemoraba o 50\u00ba aniversario de Eurovisi\u00f3n. No devandito evento, onde presentou a \u00faltima ga\u00f1adora do certame, dixo: \"pasaron moitos anos, pero a\u00ednda seguimos aqu\u00ed xuntos\".\nNo 2011, con 87 anos de idade, Lys Assia presentouse coa canci\u00f3n \"C'\u00e9tait ma vie\" (\"Era a mi\u00f1a vida\") \u00e1 preselecci\u00f3n su\u00edza para intentar volver por cuarta vez ao Festival de Eurovisi\u00f3n 2012. Actuou na final su\u00edza co mesmo vestido que levaba no Festival de Eurovisi\u00f3n 1956. Pero que non resultou elixida, quedando en 8\u00ba posici\u00f3n \nUn ano despois, volveu presentarse candidata para representar a Su\u00edza no Festival de Eurovisi\u00f3n 2013, con \"All in your head\" (\"Todo est\u00e1 na t\u00faa cabeza\"), un tema \"algo m\u00e1is moderno e r\u00e1pido, actual\" como ela descr\u00edbeo, interpretado xunto co grupo rap NewJack. Pero a canci\u00f3n non clasificouse para a final nacional"}
{"id": "272317", "revid": "23204", "url": "https://gl.wikipedia.org/wiki?curid=272317", "title": "Lo m\u00e1s sublime", "text": "Lo m\u00e1s sublime ou Respetad a los se\u00f1ores maestros (\"O m\u00e1is sublime\" ou \"Respectade os profesores\") \u00e9 un filme mudo catal\u00e1n in\u00e9dito producido en 1927 en Barcelona por Producciones E.L.A. O drama, dirixido por Josep Enric Ponsa, foi realizado por un grupo de afeccionados emprendedores que rodou a pel\u00edcula durante as fins de semana de catro meses en diferentes lugares da Costa Brava, principalmente en Blanes. A pel\u00edcula incorpora as preocupaci\u00f3ns sociais do tempo incorporando unha visi\u00f3n anarquista da necesidade educativa que o pa\u00eds sufr\u00eda.\nArgumento.\nEn San Cebrian, unha cidade costeira, Rosa esperaba a volta do seu marido pescador, coa s\u00faa filla Nuri e o seu afillado Sardinilla, cando foi atopado morto despois dunha tempestade. Os amigos da familia, Antonio e Rosita, acompa\u00f1ados por Sardinilla, deciden buscar un tesouro coa axuda dun mapa que conservaba Rosita. Os seus inimigos, Tom\u00e1s e Andr\u00e9s, intentar\u00e1n facerse con el mediante un engano. Andres, al\u00e9n de arelar a Rosita, a amada de Antonio, \u00e9 unha v\u00edtima da cobiza de Tom\u00e1s, e, ferido, volver\u00e1 ao bo cami\u00f1o grazas a Antonio e a Sardinilla.\nSobre a pel\u00edcula.\nA pel\u00edcula foi realizada por Producciones E.L.A., unha empresa de nova creaci\u00f3n que s\u00f3 realizou este filme. Lloren\u00e7 Arch\u00e9 Codina foi un dos promotores como produtor, xunto con Josep Enric Pons\u00e1 como director, Antonio Burgos como decorador e Josep Maria Casals Tarrag\u00f3 como produtor executivo e actor.\nFoi filmado na d\u00e9cada de 1920, cando a paisaxe da Costa Brava comezaba a ser de interese para os cineastas. Xunto con \"Lo m\u00e1s sublime\", tam\u00e9n foron filmados \u00e1 vez: \"Lillian\" (1921), \"Entre Marinos\" (1920), \"O m\u00edstico\" (1926), \"Baixant de la font del gat\" (1927) etc. Os exteriores foron filmados en Blanes e na costa entre Blanes, Lloret de Mar e Tossa de Mar. No inicio do filme ofr\u00e9cese unha visi\u00f3n xeral de San Cebrian tirada dende a rocha Sa Palomera, en Blanes, considerado o principio da Costa Brava.\nO 20 de setembro de 1927 realizouse unha proxecci\u00f3n en probas para a cr\u00edtica, que aconsellou recortar e eliminar intert\u00edtulos as\u00ed como suprimir algunhas escenas da pel\u00edcula antes de presentala ao p\u00fablico. Con estas modificaci\u00f3ns augur\u00e1base un grande \u00e9xito en Espa\u00f1a e a posibilidade de \u00e9xito no exterior. Estreouse no Teatre Novedades o 9 de xullo de 1928.\nEn 1992, unha copia da pel\u00edcula almacenada no formato orixinal de nitrocelulose polos fillos do director, Albert e Josep M\u00aa Casals Martorell foi recuperada pola Filmoteca de Catalunya que a transferiu a un formato que garantise a s\u00faa seguridade. O 31 de xaneiro de 1994 reestreouse \"Lo m\u00e1s sublime\" no Cine Alc\u00e1zar, acompa\u00f1ado ao piano por Juan Pineda e coincidindo coa apertura da exposici\u00f3n en Barcelona de material publicitario entre 1925 e 1936 da empresa catal\u00e1 de distribuci\u00f3n Mundial Film."}
{"id": "272318", "revid": "89787", "url": "https://gl.wikipedia.org/wiki?curid=272318", "title": "Xogos Ol\u00edmpicos de Inverno de 2014", "text": "Os Xogos Ol\u00edmpicos de Inverno de 2014 celebrados na cidade rusa de Sochi entre o 7 e o 23 de febreiro de 2014, son os 22\u00ba Xogos de Inverno, e est\u00e1n organizados polo Comit\u00e9 Organizador de Sochi ao igual que os Xogos Paral\u00edmpicos.\nElecci\u00f3n da sede.\nSete cidades presentaron a s\u00faa candidatura ante o COI, que desbotou catro o 22 de xu\u00f1o de 2006: Almati, Borjomi, Jaca e Sof\u00eda, chegando \u00e1 final as localidades de Sochi, Salzburgo e Pyeongchang. Durante a 119\u00aa sesi\u00f3n do COI celebrada en Guatemala elixiuse o 4 de xullo de 2007 a cidade de Sochi como a organizadora dos Xogos Ol\u00edmpicos de Inverno de 2014 tras caer Salzburgo na primeira rolda e vencer a Pyeongchang na segunda rolda.\nOrganizaci\u00f3n.\nEmblema.\nO emblema oficial creouno a axencia internacional de mercadotecnia Interbrand que o presentou o 1 de decembro de 2009 en Moscova. Por primeira vez na historia dos emblemas ol\u00edmpicos presenta un enderezo electr\u00f3nico, sochi.ru. Tipograficamente Sochi e 2014 son case sim\u00e9tricos, coma un espello, ilustrando o feito que a cidade de Sochi \u00e9 o punto onde se encontra o mar Negro e as monta\u00f1as do C\u00e1ucaso que se reflicten nese mar.\nMascotas.\nA cidade de Sochi realizou unha consulta popular o 2 de marzo de 2008, coincidindo coas elecci\u00f3ns presidenciais, para elixir unha mascota para os xogos, sa\u00edndo vencedora un golfi\u00f1o esquiador da autor\u00eda de Olga Belyaeva . As\u00ed e todo os organizadores decidiron pospo\u00f1er a elecci\u00f3n e o 1 de decembro de 2010 anunciouse que se \u00eda elixir nunha competici\u00f3n nacional organizada conxuntamente co xornal \"Izvestia\", present\u00e1ronse 24.048 propostas. A elecci\u00f3n final realizouse no programa de televisi\u00f3n Talismaniya Sochi 2014 o 26 de febreiro de 2011, resultando elixidos o leopardo das neves Barsik, a lebre Zaika e o oso polar Mishka, que representan respectivamente o ouro, a prata e o bronce do podio ol\u00edmpico. Houbo algunha controversia na elecci\u00f3n por unha posible fraude no voto telef\u00f3nico que puxo en cabeza ao leopardo das neves, o candidato favorito de Vladimir Putin.\nSeguridade.\nOs atentados de decembro de 2013 en Volgogrado que se produciron semanas antes do comezo dos Xogos, fixeron que aumentasen as medidas de seguridade en torno a celebraci\u00f3n das Ol\u00edmpiadas, mobilizando a m\u00e1is de 100.000 polic\u00edas e militares, no recinto ol\u00edmpico despraz\u00e1ronse arredor de 40.000 polic\u00edas, que recibiron adestramento para conversar nun nivel b\u00e1sico en tres linguas (ingl\u00e9s, alem\u00e1n e franc\u00e9s). Ademais de 5000 c\u00e1maras, utilizaci\u00f3n de drons, misis terra-aire, sistemas sofisticados de vixilancia a\u00e9rea e submarina, inclu\u00edndo seis bater\u00edas Pantsir S-1 para intentar asegurar unha protecci\u00f3n completa arredor da vila ol\u00edmpica, mais tam\u00e9n nav\u00edos de guerra e submarinos rusos, asistidos por unha fragata e un nav\u00edo de mando americanos. Todas as comunicaci\u00f3ns est\u00e1n baixo vixilancia do sistema SORM da FSB. Todas as manifestaci\u00f3ns, marchas, demostraci\u00f3ns e protestas organzadas a partir do 7 de xaneiro e ata o 21 de marzo na \u00e1rea te\u00f1en que contar coa aprobaci\u00f3n do servizo de intelixencia, a polic\u00eda e o goberno local \nA xendarmer\u00eda do ministerio do interior conta con 10.000 efectivos na zona, dedicados principalmente \u00e1 previr accesos non autorizados nas instalaci\u00f3ns deportivas e nas zonas residenciais, e alg\u00fans efectivos tam\u00e9n est\u00e1n ao cargo do mantemento da orde p\u00fablica canda a polic\u00eda..\nArredor de 400 cosacos chegaron a Sochi a primeiros de xaneiro para axudar as forzas de seguridade, coa misi\u00f3n de acompa\u00f1ar \u00e1s patrullas de polic\u00eda vestindo o seu uniforme tradicional., autorizados por lei a comprobar documentos de identidade e levar os sospeitosos \u00e1s comisar\u00edas de polic\u00eda. A 58\u00ba unidade do ex\u00e9rcito das Forzas Armadas Rusas, composto por uns 70.000 soldados, patrullan a achegada fronteira con Xeorx\u00eda.\nInstalaci\u00f3ns deportivas.\nOs Xogos Ol\u00edmpicos de 2014 cel\u00e9branse en d\u00faas \u00e1reas diferentes: o Parque Ol\u00edmpico de Sochi, localizado en Adler un arrabalde de de Sochi, onde se celebran os deportes de interior e o complexo de monta\u00f1a de Krasnaia Poliana situado a 60\u00a0km do centro de Sochi e a 40 de Adler\nParque Ol\u00edmpico de Sochi.\nO Parque Ol\u00edmpico de Sochi constru\u00eduse na costa do mar Negro no val de Imeretin, a uns catro quil\u00f3metros da fronteira de Rusia con Xeorxia As instalaci\u00f3ns sit\u00faanse arredor dun estanque de auga que serve de marco para a Praza das Medallas, o que permite achegarse a p\u00e9 desde as instalaci\u00f3ns:\nParticipantes.\nA seguinte t\u00e1boa amosa \u00f3s pa\u00edses participantes nos Xogos Ol\u00edmpicos de Inverno de 2014 e o n\u00famero de atletas representantes:\nCobertura informativa.\nPanasonic \u00e9 o subministrador de imaxe de todas os eventos, inclu\u00edndo equipamento para a retransmisi\u00f3n por televisi\u00f3n. O COI capturara a cerimonia de inauguraci\u00f3n en 4K-Ultra HD. En moitas rexi\u00f3ns, os dereitos de retransmisi\u00f3n negoci\u00e1ronse conxuntamente cos dos Xogos Ol\u00edmpicos de 2016. M\u00e1is de 13.000 xornalistas de todos os medios est\u00e1n acreditados para informar dos Xogos e 94 canles de televisi\u00f3n adquiriron os dereitos de retransmisi\u00f3n. Os dereitos para Rusia vendeunos Sportfive a un consorcio formado por tres emisoras: Perviy Kanal, VGTRK e NTV Plus. Sportfive substitu\u00edu \u00e1 Uni\u00f3n Europea de Radiodifusi\u00f3n como a distribu\u00eddora dos dereitos dos Xogos 2014 e 2016 en 40 pa\u00edses. Nos Estados Unidos f\u00edxose cos dereitos a NBC, as\u00ed como todos os xogos ol\u00edmpicos ata 2020.\nCr\u00edticas.\nA elecci\u00f3n dunha cidade rusa foi obxecto de fortes cr\u00edticas por parte de certos medios e personalidades arredor de asuntos como a liberdade de prensa, por mor de numerosas intervenci\u00f3ns da polic\u00eda nos medios rusos, a liberdade sexual dos atletas posta en cuesti\u00f3n polas novas leis rusas prohibindo a difusi\u00f3n de mensaxes homosexuais aos menores, a utilizaci\u00f3n de gran n\u00famero de traballadores migrantes, arredor de 60.000 obreiros empregados nas obras de construci\u00f3n dos complexos ol\u00edmpicos, traballando en condici\u00f3ns dif\u00edciles cando non explotados, a denuncia de organizaci\u00f3ns ecoloxistas que afirman que as obras non tiveron en conta o impacto ecol\u00f3xico , a revisi\u00f3n \u00e1 alza dos investimentos, estimados oficialmente en 36 mil mill\u00f3ns de euros, orzamentos que serviron principalmente para constru\u00edr a vila ol\u00edmpica e as construci\u00f3ns deportivas mais tam\u00e9n un aeroporto, un porto mar\u00edtimo, 200\u00a0km de v\u00edas de ferrocarril, 400\u00a0km de estradas, 77 pontes, 12 tuneis e outras obras de infraestrutura. Segundo un informe de Boris Nemtsov e Leonid Martynyuk, membros do movemento de oposici\u00f3n Solidarnost, unha parte do investido serviu para o enriquecemento de Vladimir Putin e de grandes fortunas, representando a corrupci\u00f3n segundo diversas estimaci\u00f3ns entre o 20% e o 50% dos gastos."}
{"id": "272319", "revid": "38330", "url": "https://gl.wikipedia.org/wiki?curid=272319", "title": "Xogos Ol\u00edmpicos de inverno de 2014", "text": " #REDIRECCI\u00d3N Xogos Ol\u00edmpicos de Inverno de 2014"}
{"id": "272320", "revid": "48501", "url": "https://gl.wikipedia.org/wiki?curid=272320", "title": "Respetad a los se\u00f1ores maestros", "text": ""}
{"id": "272321", "revid": "1131", "url": "https://gl.wikipedia.org/wiki?curid=272321", "title": "Veiga de Forcas, Veiga de Forcas, Pedrafita do Cebreiro", "text": ""}
{"id": "272322", "revid": "23204", "url": "https://gl.wikipedia.org/wiki?curid=272322", "title": "Gran Premio do Xap\u00f3n de 1977", "text": "O Gran Premio do Xap\u00f3n de F\u00f3rmula 1 de foi unha carreira de F\u00f3rmula 1 celebrada o 23 de outubro de 1977 en Fuji.\nInforme.\nMario Andretti e James Hunt continuaron a s\u00faa batalla no final da tempada, con Hunt loitando co americano para a pole, e John Watson \u00e1 fronte da segunda fila. Hunt tomou a dianteira na sa\u00edda, e Jody Scheckter e Jochen Mass pasaron \u00e1 segunda e terceira posici\u00f3n, mentres que Andretti tivo un comezo terrible e quedou na cola dos dez primeiros. Na segunda volta, Andretti estivo involucrado nunha colisi\u00f3n ao tratar de ga\u00f1ar lugares, quedando f\u00f3ra da carreira. Con Andretti f\u00f3ra, Hunt non ti\u00f1a rivais e abriu unha gran brecha, co seu compa\u00f1eiro Mass segundo e Watson que pasara a Scheckter terceiro. Pero, tanto Mass como Watson tiveron que retirarse pouco despois con fallas de motor e da caixa de cambios, e con Scheckter perdendo posici\u00f3ns, Carlos Reutemann estaba segundo ata que foi pasado por Jacques Laffite. Hunt seguiu e culminou a tempada cunha vitoria c\u00f3moda, mentres que Laffite quedou sen combustible na \u00faltima volta, entregando o segundo posto a Reutemann e permitindo a Patrick Depailler completar o podio."}
{"id": "272324", "revid": "56817", "url": "https://gl.wikipedia.org/wiki?curid=272324", "title": "Ca\u00f1ete, Chile", "text": "Ca\u00f1ete \u00e9 un municipio, unha cidade e unha comuna da provincia de Arauco na Rexi\u00f3n de Biob\u00edo, Chile. Segundo o censo INE de 2002 a comuna ti\u00f1a un total de 31.270 habitantes, unha \u00e1rea \u00e9 de 760,4\u00a0km2 e unha densidade de poboaci\u00f3n de 41,12 hab/km\u00b2. Sit\u00faase na altitude de 80 metros sobre o nivel do mar. O xentilicio da comuna \u00e9 ca\u00f1etino/a.\nA cidade at\u00f3pase a uns 635\u00a0km ao sur de Santiago, e uns 135\u00a0km ao sur da cidade de Concepci\u00f3n. En termos hist\u00f3ricos, en torno \u00e1 cidade desenvolveuse a Batalla de Tucapel e ocorreu a posterior morte de Pedro de Valdivia."}
{"id": "272325", "revid": "98629", "url": "https://gl.wikipedia.org/wiki?curid=272325", "title": "\u00a1Mira qui\u00e9n baila!", "text": "\u00a1Mira qui\u00e9n baila! \u00e9 a edici\u00f3n espa\u00f1ola do programa brit\u00e1nico \"Strictly Come Dancing\", no cal un conxunto de famosos compite entre si nun concurso de baile de varios estilos e varias semanas de duraci\u00f3n adestrados por profesores de baile. O premio que obt\u00e9n o ga\u00f1ador \u00e9 entregado a organizaci\u00f3ns ben\u00e9ficas.\nO programa, producido por Gestmusic, estreouse en La 1 de Televisi\u00f3n Espa\u00f1ola o 13 de xu\u00f1o de 2005, presentado por Anne Igartiburu durante 7 edici\u00f3ns. Tras cinco anos na televisi\u00f3n p\u00fablica, o formato foi adquirido por Telecinco e foi presentado por Pilar Rubio baixo o nome \"\u00a1M\u00e1s que baile!\". O 28 de xaneiro de 2014 o programa regresa a Televisi\u00f3n Espa\u00f1ola, onde \u00e9 presentado por Jaime Cantizano.\nEdici\u00f3ns.\nSexta edici\u00f3n (2007).\nGalas.\nO 7 de xaneiro de 2008 emitiuse a chamada \"final de finais\" que representaba a \u00faltima gala do programa, elixindo o mellor bailar\u00edn de entre case todos os concursantes que participaran nas seis edici\u00f3ns. Na devandita gala, proclamouse vencedora a cantante Rosa L\u00f3pez, quen ga\u00f1ou tam\u00e9n a terceira edici\u00f3n do programa.\nS\u00e9tima edici\u00f3n (2008-2009).\nAna Obreg\u00f3n tivo que abandonar o concurso por Mononucleose infecciosa, enfermidade que lle impedia poder realizar os bailes do programa.\nOitava edici\u00f3n (2010).\nEsta edici\u00f3n de \"\u00a1Mira qui\u00e9n baila!\", foi emitida por Telecinco con Pilar Rubio como presentadora, pero debido a motivos dos dereitos sobre o formato de TVE o concurso tivo que cambiar o nome unha vez xa empezada a edici\u00f3n, pasando a chamarse \"\u00a1M\u00e1s que baile!\".\nNovena Edici\u00f3n (2014).\nO programa pasa a emitirse de novo en La 1 recuperando o nome orixinal, \"\u00a1Mira qui\u00e9n baila!\" e con Jaime Cantizano como presentador. Cabe destacar que nesta edici\u00f3n a banda elixida foi a do programa \"Uno de los nuestros\", emitido en La 1 e producido tam\u00e9n por Gestmusic Endemol.\nEspeciais.\nEdici\u00f3n sobre xeo (2005).\nOs concursantes da segunda edici\u00f3n de \"\u00a1Mira qui\u00e9n baila!\" puideron descansar durante o Nadal; durante esas d\u00faas semanas emitiuse unha edici\u00f3n especial do concurso na que a pista de baile se substitu\u00eda por unha pista de xeo."}
{"id": "272326", "revid": "25871", "url": "https://gl.wikipedia.org/wiki?curid=272326", "title": "Claudia Molina", "text": "Claudia Molina, nada en Barcelona o 19 de novembro de 1985, \u00e9 unha actriz espa\u00f1ola.\nTraxectoria.\nAos 9 anos realizou o seu primeiro anuncio para El Caser\u00edo. Aos 12 anos trasladouse coa s\u00faa nai a Madrid cando lle sa\u00edu a rodaxe da serie \"De tal Paco tal Astilla\".\nDespois do seu primeiro anuncio chegar\u00eda a primeira pel\u00edcula de Claudia, \"La Mo\u00f1os\", onde mantivo unha relaci\u00f3n moi c\u00e1lida coa directora Mireia Ros e con todo o equipo. Non obstante, a popularidade ch\u00e9galle grazas \u00e1 s\u00faa participaci\u00f3n en series como \"Calle Nueva\" e, sobre todo, \"Ana y los siete\". Foi nesta comedia de Ana Obreg\u00f3n onde Claudia se decatou de que quer\u00eda ligar a s\u00faa vida para sempre ao mundo da interpretaci\u00f3n.\nClaudia creceu rodeada de focos e de c\u00e1maras, facendo cami\u00f1o en filmes como \"Cosas que olvid\u00e9 recordar\" ou \"No digas nada\". Ademais de ocasional presentadora televisiva, Claudia \u00e9 unha experta en baile, xa que participou na primeira edici\u00f3n do popular concurso \"\u00a1Mira qui\u00e9n baila!\" presentado por Anne Igartiburu e proclamouse ga\u00f1adora. Tam\u00e9n fixo teatro a grande escala da man de Antonio del Real e a obra \"Los 80 son nuestros\"."}
{"id": "272327", "revid": "98629", "url": "https://gl.wikipedia.org/wiki?curid=272327", "title": "Festival de Eurovisi\u00f3n 1968", "text": "O XIII Festival da Canci\u00f3n de Eurovisi\u00f3n tivo lugar o 6 de abril de 1968 no Royal Albert Hall de Londres, Reino Unido, organizado pola BBC. A presentadora foi Katie Boyle e Massiel, que representaba a Espa\u00f1a, ga\u00f1ou o concurso coa canci\u00f3n \"La, la, la\", obtendo 29 puntos. O segundo posto foi para o representante brit\u00e1nico, Cliff Richard, que coa canci\u00f3n \"Congratulations\" quedou a un punto de Espa\u00f1a. Isabelle Aubret, representante de Francia coa canci\u00f3n \"La Source\", quedou terceira con 20 puntos.\nNun principio, Espa\u00f1a \u00eda enviar ao concurso a Joan Manuel Serrat para que cantase \"La, la, la\", pero TVE retiroulle do certame ao pretender cantar o tema en catal\u00e1n, sendo substitu\u00eddo por Massiel, que se atopaba de xira en M\u00e9xico, tan s\u00f3 uns d\u00edas antes do certame.\nPor Iugoslavia presentouse un grupo, Dubrovacki Trubaduri, con disfraces de xograres medievais. Era un grupo formado orixinalmente por seis persoas. Con todo, o regulamento naquela \u00e9poca s\u00f3 permit\u00eda concursar a solistas e d\u00faos, polo que oficialmente acudiron cinco a Londres, dous deles int\u00e9rpretes oficiais, Luci Kapurso e Hamo Hajdarhod\u017ei\u0107, e os outros tres como coro.\nReino Unido fixo repetir a votaci\u00f3n do \u00faltimo xurado (Iugoslavia) por que deu 11 puntos no canto de 10, que son os puntos que o pa\u00eds votante ten que repartir. A\u00ednda as\u00ed, Espa\u00f1a segu\u00eda sendo a ganadora, xa que os iugoslavos non votaron nin a Richards nin a Massiel.\nEsta edici\u00f3n do festival foi retransmitida por primeira vez en cor para Alema\u00f1a Occidental, Finlandia, Francia, Noruega, os Pa\u00edses Baixos, o Reino Unido, Suecia e Su\u00edza, malia que moi poucos espectadores ti\u00f1an na s\u00faa casa un televisor en cor. Ademais dos pa\u00edses participantes no festival, alg\u00fans pa\u00edses de Europa do Leste, Suram\u00e9rica e Tunisia retransmit\u00edrono.\nParticipantes.\nOs meses anteriores ao festival realiz\u00e1ronse os procesos de selecci\u00f3n de participantes. De 17 pa\u00edses participantes, 10 organizaron unha final nacional e 7 elixiron ao seu representante internamente.\nEntre os representantes m\u00e1is co\u00f1ecidos atop\u00e1banse Wencke Myhre, cantante norueguesa que intentou representar varias veces ao seu pa\u00eds e ao final foi elixida para representar a Alema\u00f1a Occidental; Isabelle Aubret, ganadora do festival de 1962; Sergio Endrigo, ganador do Festival de Sanremo daquel ano; Karel Gott, cantante checoslovaco que representaba a Austria; e Cliff Richard, m\u00e1ximo favorito para ga\u00f1ar este festival segundo gran parte da prensa europea e que alcanzar\u00eda unha importante proxecci\u00f3n internacional. Unha a\u00ednda non moi co\u00f1ecida Massiel, a\u00ednda que xa ti\u00f1a dous \u00e9xitos en M\u00e9xico e participaci\u00f3ns noutros festivais europeos, consolidouse en Espa\u00f1a e Am\u00e9rica Latina trala s\u00faa vitoria en Eurovisi\u00f3n.\nNa seguinte t\u00e1boa res\u00famense os representantes de cada pa\u00eds e o m\u00e9todo polo cal foron elixidos:\nT\u00e1boa de resultados.\nNa seguinte t\u00e1boa am\u00f3sanse os resultados do festival, cos pa\u00edses participantes amosados por orde alfab\u00e9tica:\nVotaci\u00f3n.\n!colspan=\"2\" rowspan=\"2\" |\n!colspan=\"43\"|Resultados\n \n \n \n \n \n \n \n \n \n&lt;/TR&gt;\n&lt;/TABLE&gt;\nControversias.\nPosible fraude.\nA vitoria da cantante espa\u00f1ola no Festival foi obxecto de forma retrospectiva de acusaci\u00f3ns acerca dunha posible compra de votos por parte do r\u00e9xime franquista. Estas informaci\u00f3ns bas\u00e9anse en que TVE comprou series e pel\u00edculas de televisi\u00f3n e promocion\u00f3 a cantantes de diversos pa\u00edses europeos, en especial de Bulgaria e Checoslovaquia (a\u00ednda que estes, en realidade, non participaron nin votaron no Festival. Bulgaria non participou no Festival de Eurovisi\u00f3n ata o ano 2005 e Checoslovaquia xamais participou como tal).\nA orixe destas especulaci\u00f3ns foron unha declaraci\u00f3ns do xornalista espa\u00f1ol, e habitual presentador para a cadea de televisi\u00f3n p\u00fablica destes festivais, Jos\u00e9 Mar\u00eda \u00cd\u00f1igo que se fixeron p\u00fablicas no documental \"Yo viv\u00ed el Mayo espa\u00f1ol de 1968\", emitido pola cadea privada de televisi\u00f3n La Sexta. Por\u00e9n, devanditos comentarios, segundo as s\u00faas palabras e as da cantante Massiel, ser\u00edan \u00abpervertidos, sensacionalizados e desenfocados\u00bb pola cadea coa intenci\u00f3n de promocionar o programa e satisfacer a intereses propios da televisi\u00f3n privada (en clara referencia \u00e1 promoci\u00f3n do Chiki-Chiki interpretado por Rodolfo Chikilicuatre, levado ata Eurovisi\u00f3n por un programa da mesma cadea).\nTodas as noticias feitas p\u00fablicas nos medios de comunicaci\u00f3n, inclu\u00edndo ao espazo que as noticias da cadea inglesa Channel 4 dedicou ao asunto, realiz\u00e1ronse antes da emisi\u00f3n do documental no que se baseaban estas acusaci\u00f3ns, posteriormente comprobouse, centrando as palabras no contexto, que en ning\u00fan momento Jose Mar\u00eda \u00cd\u00f1igo insinuou nada semellante a unha fraude, \"\u00abse comparamos unhas cousas e outras vemos que hai m\u00e1is probas que demostran que non houbo ningunha fraude que as meras teoriuchas de que puido ocorrer algo raro\u00bb\" aclarou logo da pol\u00e9mica."}
{"id": "272328", "revid": "89787", "url": "https://gl.wikipedia.org/wiki?curid=272328", "title": "\u00c0lex Casademunt", "text": "\u00c0lex Casademunt Gonz\u00e1lez, nado en Vilassar de Mar (Barcelona) o 30 de xu\u00f1o de 1981 e finado en Matar\u00f3 o 2 de marzo de 2021, foi un cantante, actor e presentador espa\u00f1ol, xurdido da primeira edici\u00f3n da versi\u00f3n espa\u00f1ola do concurso televisivo musical Operaci\u00f3n Triunfo.\nTraxectoria.\n2001-2005: F\u00f3rmula Abierta e \"Inquietudes\".\nParticipou na primeira edici\u00f3n do concurso \"Operaci\u00f3n Triunfo\", emitida por Televisi\u00f3n Espa\u00f1ola entre 2001 e 2002. Tras ser eliminado formou parte do grupo musical F\u00f3rmula Abierta, xunto a Geno Machado, Javi\u00e1n Ant\u00f3n e Mireia Mont\u00e1vez, todos eles tam\u00e9n exconcursantes do programa. Xuntos gravaron o disco \"A\u00fan hay m\u00e1s\" publicado o 7 de xu\u00f1o de 2002, que inclu\u00edu o tema \u00abTe quiero m\u00e1s\u00bb. \nEn 2003 iniciou unha carreira en solitario como cantante. O seu primeiro disco \"Inquietudes\" sa\u00edu \u00e1 venda o d\u00eda 16 de xu\u00f1o. O disco contou con 14 temas (cinco deles compostos polo cantante). Para a s\u00faa preparaci\u00f3n contou coa axuda do seu irm\u00e1n Joan na composici\u00f3n dalgunhas canci\u00f3ns. O primeiro sinxelo de presentaci\u00f3n foi a canci\u00f3n rom\u00e1ntica \u00abJug\u00e1ndome la vida entera\u00bb.\nEntre 2003 e 2004, inicia a s\u00faa carreira como presentador de televisi\u00f3n no programa infantil \"Los Lunnis\" de TVE. A s\u00faa carreira como actor por eses anos \u00e9 variada: \"OT: la pel\u00edcula\" de Jaume Balaguer\u00f3 e Paco Plaza en 2002, o musical \"Peter Pan: el musical\" ou a serie de televisi\u00f3n de Miram\u00f3n Mendi \"La sopa boba\" para Antena 3 en 2004. Tempo despois continuou traballando en televisi\u00f3n noutros programas como \"Cr\u00f3nicas marcianas\" de Telecinco e \"\u00a1Mira qui\u00e9n baila!\" en TVE en 2005, onde participou como concursante. As\u00ed mesmo en 2005 apadri\u00f1ou ao seu irm\u00e1n Joan Casademunt para participar no programa de TVE \"Gente de primera\". Ese ano exerceu de presentador dos concertos da famosa cantante e estrela infantil Mar\u00eda Isabel.\n2006-2010: Traballos en televisi\u00f3n.\nEn 2006 presentou diversos espazos televisivos. Foi o presentador do programa musical \"Fan Factory\" (en UrbeTv do Grupo Vocento) e foi colaborador de \"Hoy por ti\" de Telemadrid. Durante o ver\u00e1n de 2006 presentou o concurso de karaoke \"Cantamania\" en TV3 xunto \u00e1 cantante Roser de \"Popstars\" e no outono de 2006 foi presentador do programa \"El chat de Operaci\u00f3n Triunfo\" na s\u00faa quinta edici\u00f3n, na academia. Nese mesmo ano traballou para a serie de Diagonal TV \"Mar de fons\" (TV3), interpretando o papel de Marley. Ao ano seguinte, traballou en Telecinco no programa matinal \"El programa de Ana Rosa\". Nel exerc\u00eda de comentarista de formatos de \u00e9xito da cadea. \nVolve \u00e1 interpretaci\u00f3n traballando para a serie \"Array\u00e1n\" emitida por Canal Sur en 2008, na que interpretou o personaxe de Don Pablo. En 2009 participa como protagonista na curtametraxe \"Ya te vale\" dirixido por Mart\u00edn Crespo e producido por Rossmartin Films PC. Nesta ocasi\u00f3n interpreta o personaxe de Pepe. En 2010 colaborou nun disco ben\u00e9fico chamado \"Canciones para Hait\u00ed\". Este p\u00faxose \u00e1 venda con El Peri\u00f3dico de Catalunya. Pouco despois presentou a s\u00faa candidatura para Eurovisi\u00f3n xunto ao seu irm\u00e1n Joan co tema \u00abTan solo mirarte\u00bb. Ambos obte\u00f1en con este tema un total de 13.905 votos. En setembro de 2010 volveu ao teatro musical en Madrid co exitoso \" Mamma Mia: el musical\", no que interpretou o papel de Sky, o noivo da protagonista.\n2011-2021: Casademunts e novos sinxelos.\nEn 2011, incorp\u00f3rase a 13 TV para conducir xunto a Alejandra Andreu \"Noche sensacional\", unha das principais apostas da canle. Ao longo de 2012 traballa xunto ao seu irm\u00e1n no grupo Casademunts co que realizan promoci\u00f3n por diferentes cadeas de televisi\u00f3n. En 2013 interv\u00e9n como concursante no reality show de Cuatro \"Expedici\u00f3n imposible\". Nel comparte aventuras coa presentadora e colaboradora de televisi\u00f3n Roc\u00edo Madrid. Na primavera do 2013 presenta \u00abS\u00e9\u00bb, un sinxelo co seu irm\u00e1n Joan Casademunt. No outono aparece nun episodio da serie de Antena 3 \"Vive cantando\". En 2014 presenta \u00abMe haces sentir\u00bb xunto ao seu irm\u00e1n Joan e o cantante produtor Papa Joe. O tema \u00e9 editado por Warner Music e Dobre Music Records. En teatro aparece nas obras \"Cosas de tr\u00edos\" e \"El otro lado de la cama\". \nEn 2015 colabora para o programa \"Trencad\u00eds\" de 8tv xunto a Sandra Barneda e en 2016 \u00e9 colaborador habitual do programa \"Hora punta\" de La 1 que presenta Javier C\u00e1rdenas. En 2017 confirma a s\u00faa volta aos escenarios con F\u00f3rmula Abierta, o grupo do que formou parte tras sa\u00edr de OT 1.\nFaleceu o 2 de marzo de 2021 nun accidente de tr\u00e1fico."}
{"id": "272331", "revid": "89787", "url": "https://gl.wikipedia.org/wiki?curid=272331", "title": "El Correo de Celanova", "text": "El Correo de Celanova foi un peri\u00f3dico editado en Celanova entre 1893 e 1895.\nHistoria e caracter\u00edsticas.\nSubtitulado \"Peri\u00f3dico semanal\", apareceu o 11 de setembro de 1893. Edit\u00e1base os domingos e constaba de catro p\u00e1xinas. O seu director, principal redactor e responsable, foi Luciano Meleiro Tejada, presidente da Uni\u00f3n Republicana de Celanova, substitu\u00eddo \u00e1s veces por Leopoldo Seoane. Tivo unha breve interrupci\u00f3n entre agosto de 1894 e febreiro de 1895 cando o seu director foi procesado por \"supuesto delito de lesa majestad\", e logo absolto. Cambiou o seu subt\u00edtulo por \"Semanario republicano\". De clara tendencia republicana, tivo boas relaci\u00f3ns con \"El Derecho\" e moi malas cos medios carlistas como \"La Lealtad\" de Valent\u00edn de N\u00f3voa. Publicou colaboraci\u00f3ns de Pi y Margall e Emilio Castelar e textos de V\u00edctor Hugo. Nos seus editoriais pronunciouse pola idea da \"redenci\u00f3n social por medio de la democracia republicana\" e abordou temas como a divulgaci\u00f3n do novo socialismo, as causas do anarquismo, a emancipaci\u00f3n da muller, o caciquismo rural, a necesidade da instruci\u00f3n p\u00fablica, a cr\u00edtica da usura e da emigraci\u00f3n e a guerra de Marrocos, ademais da cr\u00edtica da Monarqu\u00eda e a defensa constante da Rep\u00fablica. Imprent\u00e1base no taller ourens\u00e1n de Antonio Otero.\nPrestou moita atenci\u00f3n a Curros Enr\u00edquez, que tam\u00e9n colaborou con algunhas prosas. Os textos en galego son moi escasos e os poemas publicados eran de autores non galegos (como Enrique Torno Ballester e Eulogio Jurado Fern\u00e1ndez), e de car\u00e1cter pol\u00edtico e sat\u00edrico. Editou 68 n\u00fameros, cesando a s\u00faa publicaci\u00f3n o 12 de maio de 1895. Foi substitu\u00eddo por \"La Discusi\u00f3n\"."}
{"id": "272332", "revid": "5863", "url": "https://gl.wikipedia.org/wiki?curid=272332", "title": "\u00c1lvar N\u00fa\u00f1ez Cabeza de Vaca", "text": "\u00c1lvar N\u00fa\u00f1ez Cabeza de Vaca, nado en Xerez da Fronteira entre 1488 e 1490 e finado en Sevilla entre 1557 e 1558, foi un descubridor e conquistador espa\u00f1ol.\nExplorou a costa sur de Norteam\u00e9rica desde a actual Florida pasando por Alabama, Mississippi e Luisiana, e explorou Texas, Novo M\u00e9xico, Arizona e no norte de M\u00e9xico ata chegar ao Golfo de California, territorios que pasaron a anexionarse a Imperio Espa\u00f1ol dentro do Vicerreinado de Nova Espa\u00f1a. O rei Carlos I de Espa\u00f1a outorgoulle o t\u00edtulo de adiantado e o nomeou capit\u00e1n xeneral e gobernador do R\u00edo da Prata, \"Paran\u00e1guazu\" e os seus anexos. Foi o primeiro europeo que describiu as cataratas do Iguaz\u00fa e que explorou o curso do r\u00edo Paraguai.\nTraxectoria.\nNaceu no seo dunha familia fidalga. Aproximadamente en 1512 alistouse nas tropas da Liga Santa de 1511, formada por varios pa\u00edses, entre eles Espa\u00f1a, para loitar contra Francia. Dentro da Liga Santa serviu nas campa\u00f1as de Italia nas compa\u00f1\u00edas de Bartolom\u00e9 de Sierra e de Alonso de Carvajal. Participou na Batalla de Ravena e pouco despois pasou a ser alf\u00e9rez en Gaeta. Como militar loitou en conflitos acaecidos en Espa\u00f1a. En 1520 loitou na guerra das comunidades ao tempo que, orfo de pai e nai, entra ao servizo da Casa de Medina-Sidonia como mensaxeiro. Participou na Toma de Tordesillas e na batalla de Villalar. No 1522 combateu na batalla de Puente de la Reina, en Navarra.\nPrimeira viaxe a Am\u00e9rica.\nO 17 de xu\u00f1o de 1527, \u00c1lvar N\u00fa\u00f1ez Cabeza de Vaca partiu de Sanl\u00facar de Barrameda, rumbo a Am\u00e9rica, como tesoureiro e alguacil maior na expedici\u00f3n que capitaneaba o gobernador P\u00e1nfilo de Narv\u00e1ez, que ti\u00f1a por obxectivo a conquista da Florida e a busca da Fonte da eterna xuventude entre o r\u00edo das Palmas e o Cabo da Florida. A expedici\u00f3n estaba composta por 600 homes e cinco barcos. En Santo Domingo, 140 mari\u00f1os abandonaron a expedici\u00f3n e en Cuba morreron 70 homes nunha forte tormenta. A expedici\u00f3n chegou finalmente \u00e1s costas de Florida o martes 12 de abril\u00a0de 1528. Na ba\u00eda de Tampa viron casas ind\u00edxenas.\nEn Aguas Claras, actual Clearwater, os indios indic\u00e1ronlles aos espa\u00f1ois que o ouro se encontraba \"m\u00e1is al\u00f3\", na Provincia de Apalache, na parte norte de Florida. Foron cos seus barcos ata esa rexi\u00f3n e botaron as \u00e1ncoras para seguir a p\u00e9, a\u00ednda que Cabeza de Vaca non estaba de acordo, ao pensar que era un territorio hostil e que non ti\u00f1an raci\u00f3ns nin xeito de comunicarse coas tribos que atopaban. Por\u00e9n, non quixo quedar a coidar dos barcos para que ningu\u00e9n pensara que era o temor que lle imped\u00eda continuar coa expedici\u00f3n e non se comprometera a s\u00faa honra. A provincia de Apalache debeu ser o nome antigo de Tallahassee, ao norte de Florida, pero a paisaxe que se describe parece similar aos Everglades, que se encontra na parte sur da pen\u00ednsula. Foron polos pantanos usando balsas, a nado e o cabalo de quen se afogaba serv\u00eda de alimento para os superviventes. Nesas \u00e1reas pantanosas nas que a auga lles chegaba ao peito, sufriron alg\u00fans ataques de indios con frechas e ti\u00f1an que loitar cos seus arcabuces e ballestas. Os indios apalaches eran altos e \u00edan n\u00f3s, levaban uns arcos moi grandes e anchos e lanzaban frechas con moita punter\u00eda capaz de ferir aos espa\u00f1ois a pesar das s\u00faas armaduras. Neste traxecto atoparon m\u00e1is de 20 naci\u00f3ns ind\u00edxenas. Cami\u00f1o do poboado de Aute sufriron outro ataque con frechas. Desde a ba\u00eda de Tampa, os espa\u00f1ois tiveron que facer fronte a furac\u00e1ns e tempestades.\nDevoraron os cabalos que lles quedaban e foron en busca da costa, chegando \u00e1 desembocadura do r\u00edo San Marcos, actual r\u00edo St Marks e regresaron aos barcos. Como non ti\u00f1an can\u00f3ns, barcos nin materiais improvisaron fraguas con can\u00f3ns de pau e peles de cervos. Posteriormente forxaron os estribos dos cabalos, espolas e materiais met\u00e1licos de ballestas e fixeron ferramentas. Con esas ferramentas cortaron madeira e fixeron cinco barcazas, que lles serviron para navegar pola costa. Seguiron cara ao leste e atoparon unha illa con canoas, nas que embarcaron, sobrevindo sobre eles outro ataque de indios que feriu a todos os membros que quedaban da expedici\u00f3n, inclu\u00eddo o propio Cabeza de Vaca, que foi ferido na cara. Navegaron 30 d\u00edas pola costa ata chegar \u00e1 desembocadura do r\u00edo do Esp\u00edrito Santo, co\u00f1ecido actualmente como r\u00edo Mississippi. Hoxe, non se sabe se esta expedici\u00f3n foi a primeira en descubrir a desembocadura do Mississippi ou devandito m\u00e9rito debe atribu\u00edrse a Alonso \u00c1lvarez de Pineda. Ent\u00f3n sobrevi\u00f1eron correntes e ventos que separaron as embarcaci\u00f3ns e a embarcaci\u00f3n de Cabeza de Vaca terminou na illa de Galveston, que el bautizou como Illa Malhado (illa da Mala Sorte). Nese momento atop\u00e1ronse el e o seu grupo sen P\u00e1nfilo de Narv\u00e1ez e abandonados \u00e1 s\u00faa sorte.\nSo 15 homes quedaban vivos, pero foron tratados ben polos indios carancaguas. Era unha tribo que repart\u00eda as s\u00faas pertenzas e que carec\u00eda de mandos. Quixeron facerlles f\u00edsicos e doutores, porque eles curaban as enfermidades po\u00f1endo as mans e soprando e lles pediron que fixeran iso para que axudaran en algo, pero os espa\u00f1ois r\u00edanse desa costume e por iso quit\u00e1banlles a comida ata que fixeran o que eles dic\u00edan. M\u00e1is tarde, foron repartidos como serventes das familias dos indios. Os 15 homes acordaron mandar unha expedici\u00f3n de catro homes a Panuco na busca de axuda, pero a expedici\u00f3n fracasou. Tras seis anos de vida como ind\u00edxena, aprendendo a cultura do mimbre, a camuflaxe e a guerrilla, ademais de a conxugar xamanismo cos co\u00f1ecementos m\u00e9dicos que arrastraba da cultura europea.\nDurante alg\u00fan tempo Cabeza de Vaca exerceu de mercador entre os ind\u00edxenas do territorio da comarca de San Antonio e a costa texana. Levaba cunchas mari\u00f1as e caracoleas aos pobos do interior cambi\u00e1ndoas por cueiros e almagre, isto \u00faltimo o usaban con frecuencia os indios da costa para as s\u00faas pinturas.\nEn Matagorda, preto de Galveston, Cabeza de Vaca encontrouse con alg\u00fans dos seus antigos compa\u00f1eiros de expedici\u00f3n: Andr\u00e9s Dorantes de Carranza, Alonso del Castillo Maldonado e Estebanico e xuntos foron nunha nova traves\u00eda.\nPor temor aos aborixes da costa e crendo que neses territorios do norte atopar\u00edan ouro, remontaron o r\u00edo Bravo, en vez de dirixirse ao asentamento espa\u00f1ol do r\u00edo P\u00e1nuco. Durante a viaxe cara o noroeste de M\u00e9xico, exerceron como curandeiros mediante a imposici\u00f3n das s\u00faas mans e o rezo de avemar\u00edas e nosopais en lat\u00edn. Cando Cabeza de Vaca sacou con \u00e9xito a punta dunha frecha que un ind\u00edxena ti\u00f1a cravada preto do coraz\u00f3n, a fama de curandeiros e xente de ben entre as tribos xa non os abandonou.\nGa\u00f1aron a vontade dos nativos e fixeron varias exploraci\u00f3n na busca dunha ruta para regresar \u00e1 Nova Espa\u00f1a polo que hoxe \u00e9 o suroeste dos Estados Unidos de Am\u00e9rica e o norte de M\u00e9xico. Tras deambular durante largo tempo pola extensa zona que hoxe \u00e9 a fronteira entre ambos pa\u00edses, chegaron \u00e1 zona do r\u00edo Bravo, e seguindo o curso do r\u00edo atoparon tribos dedicadas \u00e1 caza do bisonte coas que conviviron.\nFinalmente as beiras do r\u00edo Petatl\u00e1n, hoxe r\u00edo Sinaloa, na vila de Bamoa Guasave, restableceron o contacto cun equipo de exploradores espa\u00f1ois no ano 1536 a poucas leguas do asentamento espa\u00f1ol de Culiac\u00e1n.\nOs \"Naufragios\".\nDurante aquela viaxe recolleu as primeiras observaci\u00f3ns etnogr\u00e1ficas sobre as poboaci\u00f3ns ind\u00edxenas do golfo de M\u00e9xico, escribindo unha narraci\u00f3n titulada \"Naufragios\", considerada a primeira narraci\u00f3n hist\u00f3rica sobre os territorios que hoxe corresponden aos Estados Unidos de Am\u00e9rica. A obra foi publicada no 1542 en Zamora e no 1555 en Valladolid, e nela describe as s\u00faas experiencias e as dos seus tres compa\u00f1eiros cos que atravesou a p\u00e9 o suroeste dos actuais Estados Unidos e norte de M\u00e9xico.\nSegunda viaxe a Am\u00e9rica.\n\u00c1lvar N\u00fa\u00f1ez Cabeza de Vaca regresou a Espa\u00f1a no 1537 e conseguiu que se lle outorgara o t\u00edtulo de Segundo Adiantado do R\u00edo da Prata. A finais de 1540 iniciou desde C\u00e1diz a s\u00faa segunda viaxe que o levou ao sur do continente americano. Arribou \u00e1 illa de Santa Catarina, no territorio espa\u00f1ol que ent\u00f3n era co\u00f1ecido como La Vera ou Mbiaz\u00e1 e que correspond\u00eda \u00e1 Gobernaci\u00f3n de Paraguai e actualmente \u00e9 parte do estado Brasileiro de Santa Catarina.\nDesde esa illa partiu nunha viaxe por terra, ao longo de case cinco meses, co prop\u00f3sito de chegar \u00e1 ent\u00f3n vila e forte de Asunci\u00f3n de Paraguai, sede da gobernaci\u00f3n do R\u00edo da Prata. Guiado por ind\u00edxenas tup\u00eds-guaran\u00eds cruzou coa s\u00faa expedici\u00f3n a selva paranaense. Foi o primeiro europeo que descubriu e describiu as cataratas del Iguaz\u00fa: .\nAo chegar a Asunci\u00f3n entrou en conflito cos capit\u00e1ns e colonos espa\u00f1ois al\u00ed establecidos, quen, alentados por Domingo Mart\u00ednez de Irala, rexeitaban a autoridade do gobernador e os seus proxectos de organizar a colonizaci\u00f3n do territorio esquecendo a busca dos tesouros dos que falaban os mitos dos ind\u00edxenas. \nO seu prop\u00f3sito de erradicar a anarqu\u00eda e dominar aos insurxentes provocou que os descontentos se sublevaran no 1544 e enviaran a Cabeza de Vaca de volta a Espa\u00f1a acusado de abuso de poder na represi\u00f3n dos disidentes (como o incendio de Asunci\u00f3n de 1543). En realidade, por exixir o cumprimento das Leis de Indias, as que protex\u00edan aos ind\u00edxenas dos abusos dos conquistadores, entre outras medidas pouco pol\u00edticas. O Consello de Indias desterrouno a Or\u00e1n no 1545. Pena que, quizais, non chegou a cumprir pois Cabeza de Vaca recorreu a sentenza e seguiu pelexando ata o final da s\u00faa vida co prop\u00f3sito de ver restablecida a s\u00faa honra, xa non a s\u00faa facenda.\nA\u00ednda que os \u00faltimos anos da s\u00faa vida son desco\u00f1ecidos quizais, polos documentos atopados por alg\u00fans historiadores, crese que finou en Sevilla o 27 de maio de 1559. \u00c9 improbable, como afirmaron outros, que tivera alg\u00fan cargo relevante nos seus \u00faltimos anos. A\u00ednda que non consta, puido tomar os h\u00e1bitos e acabar os seus d\u00edas nun mosteiro."}
{"id": "272333", "revid": "1131", "url": "https://gl.wikipedia.org/wiki?curid=272333", "title": "University College London", "text": "A University College London (UCL) \u00e9 a universidade p\u00fablica m\u00e1is antiga e grande da Universidade Federal de Londres. Fundada en 1826, a UCL foi a primeira instituci\u00f3n universitaria totalmente laica en Inglaterra, admitindo estudantes con independencia da s\u00faa relixi\u00f3n e mulleres en iguais condici\u00f3ns \u00f3s homes.\nA pesar de non ter relaci\u00f3n directa coa s\u00faa fundaci\u00f3n, o fil\u00f3sofo Jeremy Bentham \u00e9 considerado o pai da UCL, pois as s\u00faas ideas radicais sobre educaci\u00f3n e sociedade foron a inspiraci\u00f3n dos seus fundadores. A UCL foi unha das d\u00faas universidades fundadoras da \"University of London\" en 1836. Desde ent\u00f3n ten crecido a trav\u00e9s de fusi\u00f3ns, inclu\u00eddas a do \"Institute of Neurology\" en 1997, a \"Royal Free Hospital Medical School\" en 1998, o \"Eastman Dental Institute\" en 1999, a \"School of Slavonic and East European Studies\" en 1999 e a \"School of Pharmacy\" en 2012.\nO principal campus da UCL est\u00e1 en Bloomsbury, no centro de Londres, tendo institutos e hospitais universitarios noutras \u00e1reas do centro e campus sat\u00e9lites en Adelaida, Australia, Doha, Qatar... A UCL est\u00e1 organizada en dez facultades dentro das que hai m\u00e1is de cen departamentos, institutos e centros de investigaci\u00f3n. Ten arredor de 26\u00a0700 estudantes, 11\u00a0025 empregados e tivo uns ingresos totais de 937 mill\u00f3ns de libras en 2012/13, dos que 335 mill\u00f3ns foron en bolsas de investigaci\u00f3n e contratos. A UCL ten m\u00e1is ou menos 4000 membros acad\u00e9micos e investigadores, e 650 profesores titulares, o maior n\u00famero das universidades brit\u00e1nicas. \u00c9 responsable de varios museos e colecci\u00f3ns nun campo amplo de artes e ciencias, inclu\u00edndo o \"Petrie Museum of Egyptian Archaeology\", unha colecci\u00f3n l\u00edder de arqueolox\u00eda exipcia e sudanesa.\nA UCL est\u00e1 considerada unha das universidades m\u00e1is prestixiosas do mundo: no per\u00edodo de 1999 a 2009 foi a d\u00e9cimo terceira universidade m\u00e1is citada no mundo e a m\u00e1is citada de Europa. Ten 27 premios Nobel e 3 \" Field Medalists\" entre os seus alumnos e actuais e anteriores colaboradores. Os estudantes da UCL incl\u00faen o \"Father of the Nation\" da India, Quenia e Mauricio, o inventor do tel\u00e9fono e un dos descubridores da estrutura do ADN. Os cinco gases nobres naturais foron descubertos na UCL por William Ramsay.\nA UCL forma parte de tres dos once centros de investigaci\u00f3n biom\u00e9dica do NHS en Inglaterra e \u00e9 membro fundador do \"Francis Crick Institute\", o maior centro acad\u00e9mico de ciencias da sa\u00fade do mundo. A UCL mant\u00e9n centos de acordos de investigaci\u00f3n e ensino, inclu\u00edndo unha alianza estrat\u00e9xica co \"Institute of Education\" e unha extensa colaboraci\u00f3n coa \"Yale University\". A UCL \u00e9 membro da \"Association of Commonwealth Universities\", a \"European University Association\" a \"European Network for Training Economic Research\", a \"G5\", a \"League of European Research Universities\", o \"Russell Group\", \"SES-5\", \"UNICA\", a \"Universities Research Association\" e \"Universities UK\". Forma parte do triangulo de ouro das universidades brit\u00e1nicas."}
{"id": "272334", "revid": "27155", "url": "https://gl.wikipedia.org/wiki?curid=272334", "title": "Endonuclease homing", "text": "As endonucleasas \"homing\" (ou endonucleases \"buscadoras de dianas\") son un tipo especial de encimas de restrici\u00f3n codificados en xenes situados en intr\u00f3ns, como fusi\u00f3ns con prote\u00ednas do h\u00f3spede, ou en inte\u00ednas con autosplicing, que act\u00faan sobre o ADN da propia c\u00e9lula que as sintetiza, e s\u00f3 sobre un punto concreto (ou moi poucos) do xenoma, xeralmente sobre o alelo oposto ao que as codifica. A palabra inglesa \"homing\" que lles d\u00e1 nome alude ao movemento ou traslado deses xenes de intr\u00f3ns ou inte\u00ednas cara a dito alelo, como se procuraran ou se guiaran cara a unha diana determinada situada nun punto do xenoma. A reparaci\u00f3n do ADN hidrolizado pola c\u00e9lula h\u00f3spede frecuentemente ten como resultado que a endonuclease homing se copia no sitio de clivaxe. As endonucleases homing poden transmiir os seus xenes horizontalmente nunha poboaci\u00f3n, incrementando a s\u00faa frecuencia al\u00e9lica a m\u00e1is que na proporcion mendeliana esperada.\nComparaci\u00f3n con encimas de restrici\u00f3n t\u00edpicos.\nComparadas cos encimas de restrici\u00f3n tradicionais de tipo II, as endonucleases \"homing\" difer\u00e9ncianse no seguinte:\nNomenclatura.\nO sistema de nomenclatura que se adoptou para elas \u00e9 similar ao dos encimas de restrici\u00f3n pero con algunhas eng\u00e1degas:\nComo exemplo, podemos citar o enzima PI-TliII, que \u00e9 o segundo encima codificado nunha inte\u00edna descuberto no organismo \"Thermococcus litoralis\"; ou H-DreI, primeira endonuclease \"homing\" artificial creada no laboratorio a partir dos encimas I-DmoI e I-CreI de \"Desulfurococcus mobilis\" e \"Chlamydomonas reinhardtii\", respectivamente.\nOrixe e mecanismo de funcionamento.\nA\u00ednda que a orixe e a funci\u00f3n das endonucleases \"homing\" a\u00ednda se encontra en proceso de investigaci\u00f3n, as \u00faltimas hip\u00f3teses consid\u00e9ranas como elementos xen\u00e9ticos ego\u00edstas, de xeito similar aos transpos\u00f3ns, xa que estes encimas facilitan a autoperpetuaci\u00f3n do elemento xen\u00e9tico ao que pertencen sen que se puidese determinar de forma clara que isto ofrece unha vantaxe selectiva ao organismo.\nA secuencia de reco\u00f1ecemento \u00e1 que se unen \u00e9 longa dabondo como para que a s\u00faa presenza se produza ao chou cunha probabilidade moi reducida (aproximadamente cada 7\u20221010 pb), e habitualmente hai unha \u00fanica repetici\u00f3n desta secuencia en todo o xenoma, que \u00e9 o xene que codifica a endonuclease (xene HEG, \"homing endonuclease gene\").\nEste xene HEG at\u00f3pase precisamente en medio da secuencia de reco\u00f1ecemento que ten que reco\u00f1ecer o encima que codifica, interromp\u00e9ndoa, e impedindo as\u00ed que a endonuclease \"homing\" corte o ADN que o leva.\nNa situaci\u00f3n inicial previa \u00e1 transmisi\u00f3n, o xene que leva o xene HEG denom\u00ednase alelo HEG+, mentres que no cromosoma hom\u00f3logo o xene hom\u00f3logo non leva o xene HEG e denom\u00ednase \"alelo HEG-\", polo que este \u00faltimo \u00e9 susceptible de ser cortado polo encima. Unha vez que o encima \u00e9 sintetizado exerce a s\u00faa acci\u00f3n rompendo o cromosoma no alelo HEG-, e despois o sistema de reparaci\u00f3n do ADN celular responde realizando unha recombinaci\u00f3n, utilizando como patr\u00f3n o ADN intacto do alelo oposto HEG+ para as\u00ed reparar o dano. Este ADN que \u00e9 utilizado como patr\u00f3n cont\u00e9n o xene da endonuclease. Deste xeito, o xene c\u00f3piase no alelo que inicialmente non o ti\u00f1a, polo que o xene se propaga.\nEste proceso de procura da diana (o alelo que non ten o xene, para despois integrarse nel) \u00e9 co\u00f1ecido como \"homing\" (xeralmente a palabra non se traduce).\nFamilias estruturais.\nActualmente, reco\u00f1\u00e9cense 6 familias estruturais destes encimas, segundo aos motivos conservados que presentan:\nArquitectura do dominio.\nA estrutura cristalina da endonuclease \"homing\" PI-Sce revelou que consta de dous dominios: un centro endonucleol\u00edtico que lembra ao domino C-terminal da prote\u00edna Hedgehog de \"Drosophila melanogaster\", e un segundo dominio (o dominio Hint asociado \u00e1 endonuclease \"homing\") que cont\u00e9n o sitio activo para o splicing da prote\u00edna.\nV\u00e9xase tam\u00e9n.\nLigaz\u00f3ns externas.\n\"Bases de datos:\""}
{"id": "272335", "revid": "85894", "url": "https://gl.wikipedia.org/wiki?curid=272335", "title": "Luciano Meleiro Tejada", "text": "Luciano Meleiro Tejada, nado en Celanova en 1871 e finado en Monforte de Lemos a finais de agosto de 1931, foi un notario e xornalista galego.\nTraxectoria.\nPresidente da Uni\u00f3n Republicana de Celanova, dirixiu \"El Correo de Celanova\". Estudou Dereito na Universidade de Santiago de Compostela, onde se licenciou en 1898. En Compostela dirixiu \"La Asamblea Regional\" e foi presidente do Centro Republicano en 1899. Foi notario de Entrimo (1900-1916), Viveiro (1916-1924), A Fonsagrada (1924-1926), Berja (1926-1929) e Monforte de Lemos (1929-1931)."}
{"id": "272342", "revid": "22795", "url": "https://gl.wikipedia.org/wiki?curid=272342", "title": "Anguilloidei", "text": ""}
{"id": "272371", "revid": "23204", "url": "https://gl.wikipedia.org/wiki?curid=272371", "title": "Ang\u00fciloideos", "text": "Os ang\u00fciloideos (\"Anguilloidei\") son unha suborde de peixes oste\u00edctios da orde dos ang\u00fciliformes.\nClasificaci\u00f3n.\nSegundo o SIIT, a suborde integra tres familias:"}
{"id": "272377", "revid": "5863", "url": "https://gl.wikipedia.org/wiki?curid=272377", "title": "Francisco Castro Represas", "text": "Francisco Castro Represas, nado en Vigo o 11 de xu\u00f1o de 1905 e finado ib\u00eddem o 23 de abril de 1997, foi un arquitecto galego.\nTraxectoria.\nLicenciouse en Madrid en 1932. De volta en Vigo, asociouse con Pedro Alonso P\u00e9rez en 1940, con quen traballou ata 1988. Na s\u00faa obra, que evolucionou do eclecticismo ao racionalismo, destaca o emprego do granito, o uso de balconadas e de cornixas corridas.\nFoi nomeado vigu\u00e9s distinguido en 1993.\nObra.\nSon obras, entre outras, de Castro Represas:\nConta con obra conservada en Bouzas."}
{"id": "272378", "revid": "22795", "url": "https://gl.wikipedia.org/wiki?curid=272378", "title": "Anguillidae", "text": ""}
{"id": "272379", "revid": "23204", "url": "https://gl.wikipedia.org/wiki?curid=272379", "title": "O Souti\u00f1o, Moreira, Ponteareas", "text": "O Souti\u00f1o \u00e9 un lugar da parroquia de Moreira, do concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 39 habitantes (17 homes e 22 mulleres)."}
{"id": "272381", "revid": "98629", "url": "https://gl.wikipedia.org/wiki?curid=272381", "title": "Jeux d'enfants", "text": "Jeux d'enfants \u00e9 un filme franc\u00e9s dirixido por Yann Samuell que se estreou no 2003.\nSinopse.\nO que comezou coma un xogo de nenos entre Sophie e Julien, un xogo de atrevidos retos, co tempo converteuse nun xeito de vida para eles. Sophie e Julien levan ese xogo at\u00e9 o l\u00edmite, facendo burla de todo e fac\u00e9ndose dano a eles mesmos nunha grotesca e fermosa relaci\u00f3n de amor-odio."}
{"id": "272385", "revid": "98629", "url": "https://gl.wikipedia.org/wiki?curid=272385", "title": "Angu\u00edlidos", "text": "Os angu\u00edlidos (\"Anguillidae\") son unha familia de peixes tele\u00f3steos da orde dos ang\u00fciliformes que incl\u00fae un s\u00f3 x\u00e9nero, Anguilla, co\u00f1ecidos vulgarmente como angu\u00edas.\nSon peixes eurihalinos que pasan parte da s\u00faa vida no mar e outra parte nos r\u00edos, con comportamento cat\u00e1dromo. Est\u00e1n distribu\u00eddas pola maior parte das augas tropicais e temperadas excepto no leste do oc\u00e9ano Pac\u00edfico e no sur do Atl\u00e1ntico.\nEtimolox\u00eda.\nO seu nome deriva do lat\u00edn \"anguilla\", que significa \"angu\u00eda\".\nRexistro f\u00f3sil.\nApareceron por primeira vez no rexistro f\u00f3sil no mioceno superior, durante o terciario superior.\nCaracter\u00edsticas.\nOs angu\u00edlidos son peixes de corpo alongado que poden chegar a medir 2 m. As femias adoitan seren de maior tama\u00f1o que os machos. Te\u00f1en a pel recuberta dunha secreci\u00f3n mucosa que os fai moi esvaradizos, d\u00e1ndolles a s\u00faa caracter\u00edstica m\u00e1is co\u00f1ecida, ademais de que os protexe xa que pos\u00faen escamas microsc\u00f3picas. Normalmente viven uns 8 anos os machos e 12 as femias.\nTras da cabeza te\u00f1en d\u00faas aletas pectorais de pequeno tama\u00f1o. O dorso e os flancos adoitan ser de cor parda verdosa m\u00e1is ou menos escura, e a rexi\u00f3n ventrlas abrancazada ou amarelada.\nH\u00e1bitat e biolox\u00eda.\nViven en augas doces, mari\u00f1as e auga salobres. Algunhas especies de angu\u00eda son cat\u00e1dromas, \u00e9 dicir, emigran para desovar da auga doce dos r\u00edos cara ao mar (ao rev\u00e9s que fai o salm\u00f3n, que \u00e9 an\u00e1dromo). O caso m\u00e1is chamativo repres\u00e9ntao a angu\u00eda europea (\"Anguilla anguilla\"), cuxos lugares para a desova est\u00e1n situados no mar dos Argazos, lugar elixido por esta especie para a cr\u00eda desde hai 140 mill\u00f3ns de anos.\nOs exemplares na madureza reprodutiva (8-10 anos nas femias e 4 nos machos) realizan un percorrido de m\u00e1is de 4.000\u00a0km para chegar ata al\u00ed tras uns oito meses de viaxe, partindo dos leitos fluviais da Europa occidental e Norteam\u00e9rica. Unha vez al\u00ed, machos e femias apar\u00e9anse, as femias desovan e, finalmente, os individuos de ambos os sexos morren. Todo o proceso l\u00e9vase a cabo a uns 500 m de profundidade e a unha temperatura duns 15\u00a0\u00b0C. Os ovos depositados eclosionan aos poucos d\u00edas, nacendo destes unhas larvas denominadas leptoc\u00e9falos, dun tama\u00f1o inferior ao da cabeza dun alfinete. Inmediatamente despois do nacemento, movidos m\u00e1is pola corrente do Golfo que polos seus propios medios, os individuos inician a asombrosa migraci\u00f3n de volta ata os leitos fluviais desde onde partiron seus paus. Durante dita migraci\u00f3n morren gran cantidade de individuos, pero as postas son moi numerosas, permitindo deste modo a substituci\u00f3n xeracional (9\u00a0000\u00a0000 de ovos por femia). Tras un prazo de dous a catro anos chegan \u00e1 desembocadura dos r\u00edos e, ao contacto coa auga menos salina, sofren unha metamorfose que os transforma en meix\u00f3ns.\nA salinidade da auga xoga posteriormente outro papel crucial no seu desenvolvemento, xa que determina o sexo de cada individuo. \u00c9 por iso polo que unicamente son femias os individuos que remontan os leitos fluviais, permanecendo en zonas pr\u00f3ximas \u00e1 desembocadura (m\u00e1is salinas) os machos. Entre leitos, canles de rega e pozas transcorre a vida dos meix\u00f3ns mentres crece, madura e se transforma en angu\u00eda.\nAnos m\u00e1is tarde, unha primavera, cando o reloxo biol\u00f3xico llo indica, saen do seu h\u00e1bitat para iniciar a migraci\u00f3n ata o mar dos Argazos, cerrando as\u00ed o seu ciclo vital.\nAs angu\u00edas alim\u00e9ntanse de larvas de insectos, vermes, crust\u00e1ceos, moluscos e peixes pequenos, as\u00ed como de algas.\nHistoria.\nNa \u00e9poca romana e durante a Idade Media, us\u00e1ronse angu\u00edas para conservar a auga almacenada en alxibes e outros dep\u00f3sitos, debido a que as angu\u00edas se alimentaban das algas e insectos que crec\u00edan en ditas augas e as manti\u00f1an en condici\u00f3ns adecuadas para o seu consumo, especialmente en momentos de sitio \u00e1s fortalezas.\nNos \u00faltimos 50 anos as angu\u00edas reduciron considerablemente a s\u00faa poboaci\u00f3n debido \u00e1 sobrepesca, a contaminaci\u00f3n das augas e aos obst\u00e1culos que encontran ao ascender os r\u00edos, como encoros ou centrais hidroel\u00e9ctricas.\nGastronom\u00eda.\nA angu\u00eda pos\u00fae unha carne saborosa e xelatinosa, e foi apreciada desde a antig\u00fcidade. Hoxe en d\u00eda alcanza prezos astron\u00f3micos debido \u00e1 s\u00faa escaseza. Na gastronom\u00eda de Alema\u00f1a existen diferentes variedades de sopa de angu\u00eda segundo a rexi\u00f3n, sendo a m\u00e1is co\u00f1ecida a \"Hamburger Aalsuppe\" (Hamburgo).\nNo Xap\u00f3n \u00e9 moi apreciada e prep\u00e1rase asada \u00e1 grella e cubeta con salsas doces. Confecci\u00f3nane tam\u00e9n galletas e pasteis, e no ver\u00e1n de 2008, lanzouse ao mercado unha bebida gasosa, de cor amarela, feita con extractos da cabeza e \u00f3sos de angu\u00eda.\nNa albufeira de Valencia a angu\u00eda \u00e9 mou apreciada e empregada para preparar o \"all i pebre de anguiles\" (angu\u00edas con prebe de allo e pemento mo\u00eddo).\nEspecies.\nComo quedou dito, a familia s\u00f3 conta cun x\u00e9nero, \"Anguilla\", que comprende 18 especies:\nFamilia \"Anguillidae\""}
{"id": "272395", "revid": "3795", "url": "https://gl.wikipedia.org/wiki?curid=272395", "title": "Lambda latino", "text": "O lambda latino ( , \u03bb ) \u00e9 unha letra suplementaria do alfabeto latino. A min\u00fascula \u00e9 coma a letra grega \u03bb, mentres que a mai\u00fascula \u00e9 semellante a un Y xirado 180\u00ba.\nUso.\nO \u03bb \u00e9 empregado en varias linguas de Am\u00e9rica do Norte, como as linguas wakash ou o nez perce. Empr\u00e9gase nalg\u00fans casos cun trazo ( \u019b ).\nFoi empregado tam\u00e9n na transcrici\u00f3n latina das linguas inuit."}
{"id": "272396", "revid": "1576", "url": "https://gl.wikipedia.org/wiki?curid=272396", "title": "Fibrose", "text": "A fibrose \u00e9 a formaci\u00f3n ou desenvolvemento en exceso de tecido conectivo fibroso nun \u00f3rgano ou tecido como consecuencia dun proceso reparativo ou reactivo, en contraposici\u00f3n \u00e1 formaci\u00f3n de tecido fibroso como constitu\u00ednte normal dun \u00f3rgano ou tecido. A fibrose prod\u00facese por un proceso inflamatorio cr\u00f3nico, o que desencadea un aumento na produci\u00f3n e deposici\u00f3n de matriz extracelular.\nA fibrose d\u00e1se con maior frecuencia no coraz\u00f3n, o pulm\u00f3n, o peritoneo e o ril.\nAlgunhas doenzas son:"}
{"id": "272397", "revid": "25871", "url": "https://gl.wikipedia.org/wiki?curid=272397", "title": "Cirrose", "text": "A cirrose (do grego: \"kirr- \u03ba\u03b9\u03c1\u03c1\u00f3\u03c2\", amarelo laranxado, e \"-\u014d-sis\", patolox\u00eda) \u00e9 unha histopatolox\u00eda na que as c\u00e9lulas do par\u00e9nquima dun \u00f3rgano interno calquera son substitu\u00eddas, ao morreren, por un tecido anormal de tipo cicatricial formado a partir do tecido estromal do propio \u00f3rgano.\nO termo 'cirrose' foi acu\u00f1ado por Ren\u00e9 La\u00ebnnec en 1805 ao estudar a cirrose hep\u00e1tica e observar a presenza de gr\u00e1nulos amarelos no tecido hep\u00e1tico, por mor isto da presenza de pigmentos biliares. Polo xeral, o termo cirrose queda reservado para a doenza hep\u00e1tica, denomin\u00e1ndose a doenza pancre\u00e1tica como pancreatite cr\u00f3nica, sen ningunha relaci\u00f3n fisiopatox\u00e9nica coa hep\u00e1tica, ag\u00e1s a pos\u00edbel orixe et\u00edlica coincidente da primeira con alg\u00fans casos da \u00faltima. Te\u00f1en distintos aspectos morfol\u00f3xicos e histopatol\u00f3xicos, con certas analox\u00edas."}
{"id": "272398", "revid": "98629", "url": "https://gl.wikipedia.org/wiki?curid=272398", "title": "Torneo feminino de h\u00f3ckey sobre xeo dos Xogos Ol\u00edmpicos de Inverno 2014", "text": "O torneo feminino de h\u00f3ckey sobre xeo nos Xogos Ol\u00edmpicos de Sochi 2014 celebrouse na cidade de Sochi (Rusia). A competici\u00f3n comezou o 8 de febreiro de 2014 e finalizou o 20 de febreiro coa disputa da final. Ao final do campionato, a selecci\u00f3n do Canad\u00e1 f\u00edxose co ouro despois de derrotar na final ao combinado estadounidense por 3 goles a 2, conseguindo deste xeito o seu cuarto ouro consecutivo no torneo ol\u00edmpico feminino de h\u00f3ckey sobre xeo dende a s\u00faa inclusi\u00f3n en Nagano 1998; por outra banda, a selecci\u00f3n su\u00edza conseguiu o bronce logo de vencer na final de consolaci\u00f3n ao equipo sueco por 4 goles a 3.\nCualificaci\u00f3n.\nA cualificaci\u00f3n para o torneo feminino dos Xogos Ol\u00edmpicos de 2014 determinouse mediante a Clasificaci\u00f3n Mundial da IIHF despois do Campionato do Mundo de h\u00f3ckey sobre xeo feminino de 2012. Os cinco mellores equipos clasific\u00e1ronse automaticamente para os Xogos Ol\u00edmpicos, Rusia clasificouse automaticamente como organizador, e o resto de equipos tiveron a posibilidade de clasificar para os outros dous postos nos Xogos Ol\u00edmpicos. Logo do torneo de cualificaci\u00f3n, Alema\u00f1a e o Xap\u00f3n sum\u00e1ronse aos seis equipos xa clasificados.\nXu\u00edces.\nA IIHF seleccionou seis \u00e1rbitros e nove li\u00f1as para os Xogos Ol\u00edmpicos de 2014. Foron as seguintes:\nPreliminary round.\nFormato.\nOs catro mellores equipos de acordo coa Clasificaci\u00f3n Mundial da IIHF de 2012, Canad\u00e1, Estados Unidos, Finlandia e Su\u00edza, competiron no Grupo A, mentres que os outros catro equipos competiron no Grupo B. Os dous mellores equipos do Grupo A clasific\u00e1ronse de xeito directo para as semifinais. Nos cuartos de final, o terceiro clasificado do Grupo A xogou fronte ao segundo clasificado do Grupo B, mentres que o cuarto clasificado do Grupo A o fixo contra o primeiro clasificado do Grupo B. Os ga\u00f1adores accederon \u00e1s semifinais, mentres que os dous perdedores, e o terceiro e cuarto clasificados do Grupo B, competiron polos postos 5\u00ba a 8\u00ba. Este formato foi introducido para crear partidos m\u00e1is competidos en resposta \u00e1s avultadas vitorias do Canad\u00e1 e os Estados Unidos no torneo de 2010, cando derrotaron aos seus competidores por 86 a 4. Este formato \u00e9 tam\u00e9n empregado no Campionato do Mundo feminino dende 2012.\nCriterios de clasificaci\u00f3n.\nEn cada grupo, os equipos foron clasificados de acordo co seguinte criterio:\nRolda final.\nLoita polo t\u00edtulo.\nCuartos de final.\nOs dous mellores equipos (A1 e A2) foron exentos e foron os equipos locais nas semifinais, \u00e1s que avanzaron de xeito autom\u00e1tico.\nSemifinais.\nOs cabezas de serie A1 e A2 foron os equipos locais.\nEstat\u00edsticas.\nL\u00edderes de anotaci\u00f3n.\nA seguinte lista amosa \u00e1s mellores xogadoras en puntos e goles:\nMellores porteiras.\nS\u00f3 as cinco mellores porteiras, base\u00e1ndose na porcentaxe de paradas, que tiveron xogado alo menos o 40% dos minutos do equipo, est\u00e1n inclu\u00eddas na seguinte lista:"}
{"id": "272404", "revid": "56817", "url": "https://gl.wikipedia.org/wiki?curid=272404", "title": "La Discusi\u00f3n (Celanova)", "text": "La Discusi\u00f3n foi un semanario editado en Celanova entre 1895 e 1896.\nHistoria e caracter\u00edsticas.\nApareceu en setembro de 1895 para substitu\u00edr a \"El Correo de Celanova\". Semanario republicano. Cesou a s\u00faa publicaci\u00f3n en 1896."}
{"id": "272405", "revid": "5863", "url": "https://gl.wikipedia.org/wiki?curid=272405", "title": "La Discusi\u00f3n", "text": "La Discusi\u00f3n \u00e9 o nome de varias publicaci\u00f3ns:"}
{"id": "272411", "revid": "22570", "url": "https://gl.wikipedia.org/wiki?curid=272411", "title": "Ruxios", "text": "Os ruxios eran unha tribo xerm\u00e1nica cuxa orixe se remonta \u00e1 rexi\u00f3n de Rogaland no sur de Noruega, que significa literalmente \"terra engurrada\", debido ao relevo accidentado dos fiordes n\u00f3rdicos. Do s\u00e9culo -III ata fins do s\u00e9culo -I, a poboaci\u00f3n desta \u00e1rea migra para o sur en procura de \u00e1reas m\u00e1is quentes, debido \u00e1 baixada das temperaturas de Europa neste per\u00edodo. Establ\u00e9cense na illa de R\u00fcgen, no mar B\u00e1ltico, dando o seu nome a esta illa.\nA tribo \u00e9 mencionada polo escritor romano T\u00e1cito no s\u00e9culo I, no seu libro \"Germania\". Segundo T\u00e1cito, os \"rugii\" habitaban a costa do mar B\u00e1ltico entre os r\u00edos V\u00edstula e Oder, eran veci\u00f1os dos godos e utilizaban escudos redondos e espadas curtas. Existe un gran intervalo de rexistro hist\u00f3rico, sendo citados os ruxios despois de T\u00e1cito soamente no s\u00e9culo V. Con todo, p\u00f3dense supo\u00f1er indirectamente alg\u00fans eventos. Presionado por guerras contra os godos na finais do s\u00e9culo I, os ruxios son atopados despraz\u00e1ndose cara ao sur, cara \u00e1 rexi\u00f3n do Danubio e os C\u00e1rpatos entre os anos 200 e 300. No 390 fanse un pobo vasalo dos hunos invasores, xunto a outras naci\u00f3ns xerm\u00e1nicas, como os ostrogodos. Conv\u00e9rtense ao cristianismo ariano. No 451 participan, xunto con Atila, na invasi\u00f3n da Galia e na Batalla dos Campos Catal\u00e1unicos (batalla de Chal\u00f4ns). Logo da morte de Atila, no 454 ocorre a Batalla de Nedao, onde unha federaci\u00f3n de pobos xerm\u00e1nicos derrota aos hunos e alcanza a independencia.\nReino de Noricum.\nUnha parte da naci\u00f3n ruxia sep\u00e1rase e \u00e9 aceptada dentro do Imperio romano de Oriente, onde presta servizos militares ao emperador en Constantinopla. Outros x\u00fantanse con Odoacro no golpe final contra o Imperio Romano de Occidente no 476. Outra parte da naci\u00f3n, con todo, recibe a provincia romana de Noricum, para asentamento e al\u00e1 crean un reino logo da debacle do imperio. Este reino, nas marxes do Danubio nas \u00e1reas que hoxe son Austria e Hungr\u00eda, recibe o nome de \"Rugiland\". Neste per\u00edodo, consid\u00e9ranse aliados do poder romano, con todo sofren ataques de naci\u00f3ns xermanas estranxeiras. Esta presi\u00f3n motiva o rei ruxio Flaciteo a desexar migrar para Italia, dentro das fronteiras do imperio. Para iso, necesita o permiso de cruzar o reino ostrogodo de Pannonia (hoxe Hungr\u00eda) que negan pasaxe e ame\u00e1zanos. Os ruxios, baixo o seu rei Flaciteo, \u00fanense a outras tribos xerm\u00e1nicas e atacan o reino ostrogodo no 469, sendo derrotados. Sent\u00edndose cercados polos godos, que controlaban as v\u00edas cara a Italia, Feleteo, fillo de Flaciteo, casa coa princesa ostrogoda Gisa. Isto causa unha divisi\u00f3n na familia real rux\u00eda, co irm\u00e1n de Feleteo, Freduric, ent\u00f3n gobernador de Vindobona (Viena). Neste momento aparece a actuaci\u00f3n de San Severino, un latino vido do imperio oriental.\nSon tempos de desintegraci\u00f3n econ\u00f3mica, administrativa e militar, logo da desaparici\u00f3n da autoridade imperial romana. San Severino auxilia a poboaci\u00f3n ruxia e romana de Noricum, principalmente no r\u00edo Danubio. Nun evento distinguido, a poboaci\u00f3n romana de Noricum m\u00f3vese cara \u00e1 cidade independente de \"Lauriacum\" para escapar dos impostos e imposici\u00f3ns do rei ruxio Feleteo. Este, temendo que esta poboaci\u00f3n se xunte cos alam\u00e1ns e outros pobos da fronteira, e desexando a reanudaci\u00f3n dos tributos desa poboaci\u00f3n, m\u00f3vese cara a Lauriacum coa intenci\u00f3n de forzalos a que vaian cara a cidades controladas polo reino. San Severino interv\u00e9n e convence a Feleteo para permitir a volta dos romanos cara \u00e1s s\u00faas propias cidades. Establ\u00e9cese unha alianza entre Feleteo e San Severino.\nCoa morte de San Severino no 482, Freduric, irm\u00e1n de Feleteo, saquea os mosteiros de San Severino pr\u00f3ximos a Vindobona. Dous anos despois, no 484, Freduric \u00e9 morto por vinganza por Frederic, fillo de Feleteo. Ese acto agrava a relaci\u00f3n do reino ruxio co reino de Italia comandado polo xermano Odoacro. Odoacro teme unha invasi\u00f3n rux\u00eda no seu reino, sabendo que o emperador en Constantinopla Zen\u00f3n I incentiva a Feleteo a moverse nesa direcci\u00f3n. A relaci\u00f3n entre o reino de Italia, teoricamente vasalo ao Imperio Romano de Oriente, estaba deteriorando desde anos anteriores. Odoacro toma a iniciativa e ataca o reino ruxio no 487. Nunha batalla no actual monte Kahlenberg en Viena, derr\u00f3taos. Leva ao rei Feleteo e a ra\u00ed\u00f1a Giso prisioneiros cara a R\u00e1vena, onde son posteriormente executados. Frederic, fillo de Feleteo, intenta unha reorganizaci\u00f3n do reino, pero \u00e9 derrotado por Onulf, irm\u00e1n de Odoacro, no ano 488.\nEntrada na Pen\u00ednsula It\u00e1lica.\nAs campa\u00f1as de Odoacro en Noricum deixan a rexi\u00f3n devastada. Onulf transfire a poboaci\u00f3n romana do Danubio para a Pen\u00ednsula It\u00e1lica en 488, mentres Frederic e os ruxios derrotados tam\u00e9n se moven, en direcci\u00f3n ao leste. Chegando a \"Nov\u00e6\", provincia de Mesia, nos Balc\u00e1ns, \u00fanense aos ostrogodos baixo o mando de Teodorico na s\u00faa marcha para a invasi\u00f3n de Italia no 489 en alianza co emperador Zen\u00f3n I. Odoacro \u00e9 o branco das forzas ostrogodas e rux\u00edas, co incentivo imperial. Entrando en Italia, os ruxios son inicialmente asentados en Pav\u00eda e respons\u00e1beis da protecci\u00f3n de Liguria. No 491 Frederic reb\u00e9lase contra Teodorico durante o ataque a Ravena e al\u00edase co xeneral Tufa, de Odoacro. O motivo son os malos tratos \u00e1 poboaci\u00f3n romana por Teodorico durante a guerra, aos cales os ruxios te\u00f1en como amigos desde os anos do reinado en Noricum. Con todo Frederic morre no 492 e concl\u00faese a dinast\u00eda real rux\u00eda. Os ruxios ent\u00f3n volven aliarse a Teodorico.\nNo 492 Teodorico derrota a Odoacro e termina a conquista de Italia polos ostrogodos. En Italia, baixo o goberno ostrogodo, os ruxios mante\u00f1en a s\u00faa identidade nacional por medio de vodas inter-\u00e9tnicas e da pos\u00edbel separaci\u00f3n xeogr\u00e1fica dos asentamentos ostrogodos.\nNo 541, durante a invasi\u00f3n de Italia polo Imperio bizantino ordenada polo emperador Xustiniano e dirixida polo xeneral Belisario, a morte do rei ostrogodo Hildibaldo deixa o trono libre. Neste momento, Erarico, un ruxio, \u00e9 proclamado rei dos ruxios e ostrogodos. Este movemento ousado dos ruxios vasalos ten o consentimento de Belisario, como condici\u00f3n para aceptaci\u00f3n dunha tregua na guerra, e tam\u00e9n dos ostrogodos por falta dun sucesor entre os seus. Con todo o seu goberno foi curto. Unha facci\u00f3n ostrogoda desconf\u00eda da fidelidade de Erarico e asas\u00ednao cinco meses despois, declarando a Totila novo rei ostrogodo. Os ruxios contin\u00faan baixo goberno ostrogodo ata a derrota final polo Imperio Bizantino no 553. Deste momento en diante cesan os rexistros hist\u00f3ricos de ambos pobos. A s\u00faa poboaci\u00f3n mest\u00farase na historia medieval coa poboaci\u00f3n aut\u00f3ctona romano-italiana.\nRexistros dos ruxios en Rogaland.\nExiste un rexistro nas sagas n\u00f3rdicas dun rei ruxio, Erling Skjalgsson, que viviu en torno ao ano 1000, no reino de Rogaland. \u00c9 o \u00fanico rei ruxio (Rygekongen) presente nas sagas. Isto mostra a permanencia de poboaci\u00f3n ruxia na terra orixinal de Rogaland en per\u00edodos posteriores \u00e1 migraci\u00f3n ao sur do s\u00e9culo -III. Neste per\u00edodo, dos viquingos, a rexi\u00f3n era chamada Rygjafylke (pronunciado: Rugu\u00eda-fulke). Os seus dialectos do n\u00f3rdico antigo eran: Dalarne, Jaerderen, Ryfylke.\nOs ruxios na literatura.\nArtur Balder realizou a biograf\u00eda novelada m\u00e1is extensa que existe sobre os pobos xermanos, unificando os acontecementos hist\u00f3ricos co\u00f1ecidos mediante as fontes romanas e arqueol\u00f3xicas. V\u00e9xase m\u00e1is informaci\u00f3n na Saga de Teutoburgo e os seus artigos relacionados."}
{"id": "272413", "revid": "5312", "url": "https://gl.wikipedia.org/wiki?curid=272413", "title": "Anguilla", "text": ""}
{"id": "272414", "revid": "22795", "url": "https://gl.wikipedia.org/wiki?curid=272414", "title": "Airoa", "text": ""}
{"id": "272416", "revid": "22795", "url": "https://gl.wikipedia.org/wiki?curid=272416", "title": "Angu\u00eda europea", "text": ""}
{"id": "272417", "revid": "22570", "url": "https://gl.wikipedia.org/wiki?curid=272417", "title": "Rexi\u00f3n de Granada", "text": "A Rexi\u00f3n de Granada, tam\u00e9n co\u00f1ecida como Andaluc\u00eda Oriental ou Alta Andaluc\u00eda, \u00e9 unha rexi\u00f3n xeogr\u00e1fica, hist\u00f3rica e cultural do leste de Andaluc\u00eda, formada polos territorios hist\u00f3ricos do Reino de Granada e o Reino de Xa\u00e9n, pertencentes \u00e1 Coroa de Castela.\nCorresp\u00f3ndese coas actuais provincias de Almer\u00eda, Granada, M\u00e1laga e Xa\u00e9n. Algunhas asociaci\u00f3ns profesionais e outros organismos de dereito p\u00fablico incl\u00faen, para fins pr\u00e1cticos, a cidade independente de Melilla."}
{"id": "272418", "revid": "89787", "url": "https://gl.wikipedia.org/wiki?curid=272418", "title": "All Lights Fucked on the Hairy Amp Drooling", "text": "All Lights Fucked on the Hairy Amp Drooling \u00e9 a primeira edici\u00f3n da banda canadense de post-rock Godspeed You! Black Emperor, autoeditado en casete en decembro de 1994 nunha edici\u00f3n limitada de s\u00f3 33 copias. Nese momento o grupo estaba formado unicamente por Efrim Menuck, Mauro Pezzente e Mike Moya. O disco \u00e9 un \u00e1lbum de rock vocal que ten pouca relaci\u00f3n cos traballos posteriores da banda, que non o reeditou porque pensa que non \u00e9 o suficientemente interesante."}
{"id": "272420", "revid": "98629", "url": "https://gl.wikipedia.org/wiki?curid=272420", "title": "F\u266f A\u266f \u221e", "text": "F\u266fA\u266f\u221e (pronunciado \"F-sharp, A-sharp, Infinity\") \u00e9 o \u00e1lbum de estrea da banda canadense de post-rock Godspeed You! Black Emperor, publicado o 14 de agosto de 1997 a trav\u00e9s do selo Constellation. Ser\u00eda reeditado o 8 de xu\u00f1o de 1998 por Kranky Records cunha edici\u00f3n expandida cunha duraci\u00f3n de 63:27. O disco non ten letras tradicionais e \u00e9 principalmente instrumental, contando con longas canci\u00f3ns segmentadas en movementos con amplas din\u00e1micas.\nO disco foi gravado no estudio Hotel2Tango de Montreal. Inicialmente lanzouse en cantidades moi limitadas e foi principalmente distribu\u00eddo nos seus concertos e publicitado boca a boca."}
{"id": "272422", "revid": "10599", "url": "https://gl.wikipedia.org/wiki?curid=272422", "title": "Club Deportivo Manacor", "text": ""}
{"id": "272424", "revid": "10599", "url": "https://gl.wikipedia.org/wiki?curid=272424", "title": "Mira qui\u00e9n baila", "text": ""}
{"id": "272425", "revid": "5863", "url": "https://gl.wikipedia.org/wiki?curid=272425", "title": "Casa Museo Emilia Pardo Baz\u00e1n", "text": ""}
{"id": "272435", "revid": "38330", "url": "https://gl.wikipedia.org/wiki?curid=272435", "title": "Ex gai", "text": ""}
{"id": "272439", "revid": "89787", "url": "https://gl.wikipedia.org/wiki?curid=272439", "title": "\u0196", "text": "O iota latino ( , ) \u00e9 unha letra suplementaria do alfabeto latino. Est\u00e1 baseada na letra grega iota."}
{"id": "272440", "revid": "12452", "url": "https://gl.wikipedia.org/wiki?curid=272440", "title": "Tribunal Penal Internacional para a ex Iugoslavia", "text": ""}
{"id": "272442", "revid": "98629", "url": "https://gl.wikipedia.org/wiki?curid=272442", "title": "Comportamento en fervenza en redes", "text": "O comportamento en fervenza en redes prod\u00facese cando os n\u00f3s que a compo\u00f1en mudan de comportamento de forma que unha parte ou todos os veci\u00f1os mudan tam\u00e9n. Este proceso continua imitando o efecto dunha fervenza de auga caendo dun salto no r\u00edo.\nUn comportamento en fervenza ten lugar coma un contaxio epid\u00e9mico, mais neste caso o que se transmite non son doenzas sen\u00f3n novas, lendas urbanas, opini\u00f3ns, informaci\u00f3ns etc dentro dunha rede. Tratase da cl\u00e1sica \"mercadotecnia de boca a boca\" transferido a internet. Nunha rede social as persoas son influenciadas polas persoas da s\u00faa contorna, e moitas das interacci\u00f3ns co resto do mundo acontecen a nivel local.\nDifusi\u00f3n de innovaci\u00f3ns (como se muda de comportamento).\nA difusi\u00f3n de innovaci\u00f3ns \u00e9 o feito de como unha nova idea, comportamento ou tecnolox\u00eda se transmite a trav\u00e9s da rede social. Houbo unha gran cantidade de estudos como os de Coleman, Katz e Menzel (1966) que \"estudaron a adopci\u00f3n dunha nova droga (tetraciclina) entre os m\u00e9dicos de Illinois\", ou os de Everett Rogers (1995) que foi un dos precursores da teor\u00eda da difusi\u00f3n de innovaci\u00f3ns no ano 1962. Mais foron Bryce Ryan e Neal C. Gross (1943) quen fixeron o primeiro estudo sobre a difusi\u00f3n de innovaci\u00f3ns motivada pola preocupaci\u00f3n do estado de Iowa na lentitude na difusi\u00f3n das sementes h\u00edbridas. A trav\u00e9s deste estudo, p\u00f3dese constatar que o feito de ser unha novidade e tam\u00e9n a falla de comprensi\u00f3n inicial das innovaci\u00f3ns constit\u00faen impedimentos no instante da adopci\u00f3n, por\u00e9n, quen adopta ao comezo poder\u00e1 obter grandes beneficios. Estes adoptantes iniciais ti\u00f1an unha caracter\u00edstica importante, pod\u00edan viaxar e observar o que outros \"veci\u00f1os\" estaban a facer noutros lugares.\nComo se espalla e porque se deixa de espallar unha innovaci\u00f3n ten moito que ver coa s\u00faa complexidade, a s\u00faa observabilidade, os seus testes, e a s\u00faa compatibilidade xeral con esa rede social. Se un grupo de traballadores nunha empresa adopta unha nova aplicaci\u00f3n inform\u00e1tica o resto de traballadores con quen interactua debe cambiar tam\u00e9n para manter a compatibilidade. De igual xeito, \"vai ser mais f\u00e1cil colaborar con os compa\u00f1eiros de traballo usando tecnolox\u00edas compat\u00edbeis, do mesmo modo, que vai ser mais f\u00e1cil de desenvolverse en unha interacci\u00f3n social (ceteris paribus) con as persoas cuxas crenzas e opini\u00f3ns son m\u00e1is semellantes coas s\u00faas\".\nModelo de difusi\u00f3n a trav\u00e9s dunha rede.\nEn calquera rede, existen dous equilibrios obvios. Por unha banda un no que todas as persoas adoptan un comportamento A (unha idea, unha informaci\u00f3n etc), e, por outro lado un en que todos adoptan un comportamento B. Mais hai outros equilibrios \"intermedios\", ou estados de convivencia, onde o comportamento A \u00e9 adoptado nalgunhas partes da rede e o B \u00e9 adoptado en outras partes.\nP\u00f3dese considerar o estado inicial da rede como aquel no que todos os n\u00f3s usan B como comportamento inicial. Ent\u00f3n, un pequeno conxunto de \"adoptantes iniciais\" decide mudar para o comportamento A, mentres que os outros n\u00f3s contin\u00faan co comportamento B. Unha vez que os \"adoptantes iniciais\" xa est\u00e1n usando A, alg\u00fans dos seus veci\u00f1os mais preto dese modo, poden decidir mudar para o A, e ent\u00f3n, alg\u00fans outros novos veci\u00f1os destes segundos adoptantes poden a s\u00faa vez mudar e as\u00ed en adiante.\nO proceso detense cando todos os n\u00f3s mudaron para o comportamento A ou, por contra, cando se chega a unha etapa en que ning\u00fan n\u00f3 quere mudar, neste punto as cousas estabil\u00edzanse na coexistencia entre A e B.\nA mudanza de comportamento.\nPara saber cando un n\u00f3 cun veci\u00f1o de comportamento B vai mudar ou non para A, debe pensarse que cada comportamento, neste caso A e B, ten un certo valor que non \u00e9 outra cousa que o beneficio de adoptar o citado comportamento. Nun n\u00f3 concreto, chamado V, con veci\u00f1os que se comportan como A e veci\u00f1os que se comportan como B, form\u00falase a pregunta \"que debo facer, para maximizar o meu beneficio?\"\nDo total de veci\u00f1os (1) de V, unha parte \"p\" ten o comportamento A (azul), e a outra parte \"(1-p)\" ten o comportamento B (vermello), se V ten \"d\" veci\u00f1os, ent\u00f3n a parte \"pd\" adopta A e a parte \"(1-p)d\" adopta B, (ver Figura 1). Polo tanto, se V escolle A, recibir\u00e1 un beneficio de \"pda\", mais se V escolle B, ent\u00f3n recibir\u00e1 un beneficio de \"(1-p) db\". \nAs\u00ed, A ser\u00e1 a mellor escolla se,\nDespexando \"p\" obtense:\nO termo da dereita da ecuaci\u00f3n ch\u00e1mase como \"q\",\nOnde \"q\" \u00e9 a \"Regra L\u00edmite\". Dise ent\u00f3n que, se polo menos unha fracci\u00f3n \"q=b/(a+b)\" dos seus veci\u00f1os segue o comportamento de A, ent\u00f3n V debe tam\u00e9n seguir A.\nDeste xeito \u00e9 posible saber en cada intre cal \u00e9 o comportamento que segue cada n\u00f3 en cada instante. Esta mudanza de comportamento vai depender da estrutura da rede, da escolla dos adoptantes iniciais, e tam\u00e9n do valor de \"q (Regra L\u00edmite)\" que os n\u00f3s empregan para decidir se mudan para A, isto \u00e9, os beneficios.\nComportamento en fervenza e mercadotecnia viral.\nConsiderando un subconxunto de adoptantes iniciais que comezan cun novo comportamento A dentro da rede, namentres que os outros n\u00f3s comezan con comportamento B. Ent\u00f3n, aval\u00edase repetidamente a decisi\u00f3n de mudar de B a A, utilizando a Regra L\u00edmite q. Se a fervenza resultante da adopci\u00f3n de A fai que cada n\u00f3 pase de B a A, ent\u00f3n dise que o conxunto de adoptantes iniciais provoca unha fervenza completa no l\u00edmite q, caso contrario a fervenza ser\u00e1 incompleta.\nO proceso de comportamento en fervenza de A \u00e9 capaz de espallarse nun conxunto de n\u00f3s sempre que haxa suficiente densidade de conectividade interna, mais non ser\u00e1 quen de alcanzar toda a rede sempre e cando a densidade dimin\u00faa. Un exemplo poden ser os diferentes puntos de vista dos fumadores e dos non fumadores en comunidades adxacentes ou os diferentes estilos de pel\u00edculas, para os rapaces ou adolescentes que ocupan as salas de cine. Tratase de grupos de gran cohesi\u00f3n que te\u00f1en opini\u00f3ns com\u00fans.\nMais existen algunhas t\u00e1cticas que poden ser \u00fatiles cando dous comportamentos compiten. Por exemplo, trat\u00e1ndose de d\u00faas empresas o que unha pode facer para superar a outra \u00e9 elevar a calidade de seu produto lixeiramente, ou baixar o prezo de venda, iso equivale a mudar a recompensa, o beneficio. A Regra L\u00edmite resultante, beneficia a dita empresa, facendo que o equilibrio se quebre no seu favor e o seu comportamento avance. Outra t\u00e1ctica consiste en convencer a un pequeno n\u00famero de persoas-chave na parte da rede que usa o comportamento B para alternar cara A, a escolla destas persoas, basicamente a s\u00faa posici\u00f3n, ten que ser coidadosa para poder obter unha fervenza novamente.\nAs\u00ed, \"a mercadotecnia viral utiliza con \u00e9xito as redes sociais para a adopci\u00f3n de alg\u00fans servizos\", por exemplo: \"Google AdSense axuda aos vendedores a alcanzar os compradores con publicidade segmentada\"."}
{"id": "272443", "revid": "89787", "url": "https://gl.wikipedia.org/wiki?curid=272443", "title": "Endonuclease AP", "text": "A endonuclease AP ou AP endonuclease ou endonuclease apur\u00ednica/apirimid\u00ednica (BRENDA = 4.2.99.18) \u00e9 un encima que est\u00e1 implicado na v\u00eda de reparaci\u00f3n por escisi\u00f3n de bases do ADN. O seu principal papel na reparaci\u00f3n de nucle\u00f3tidos que sufriron danos ou est\u00e1n mal apareados no ADN \u00e9 crear unha amosega ou corte nos enlaces fosfodi\u00e9ster do ADN no chamado sitio AP, o cal se orixina cando unha ADN glicosilase retira unha base danada. O oco sen base \u00e9 reco\u00f1ecido pola endonuclease AP, que comeza a reparaci\u00f3n.\nHai catro tipos de endonucleases AP que se clasifican segundo os seus sitios de incisi\u00f3n. As endonucleases AP das clases I e II fan a incisi\u00f3n do ADN nos grupos fosfato 3' e 5' do sitio no que falta a base, deixando uns extremos 3'-OH e 5'-fosfato terminais. As das clases III e IV tam\u00e9n clivan (cortan) o ADN nos grupos fosfato 3' e 5' no sitio sen base, pero xeran uns extremos 3'-fosfato e 5'-OH.\nA endonuclease AP humana (APE1), igual que a maior\u00eda das endonucleases AP, \u00e9 de clase II e precisa ter un i\u00f3n Mg2+ no seu sitio activo para poder realizar o seu papel na reparaci\u00f3n de excisi\u00f3n de base. O hom\u00f3logo deste encima nos l\u00e9vedos \u00e9 a APN1.\nEstrutura da APE1.\nO encima APE1 cont\u00e9n varios residuos de amino\u00e1cidos que lle permiten reaccionar selectivamente cos sitios AP. Hai tres residuos na APE1 (Arg73, Ala74, e Lys78) que contactan con tres fosfatos consecutivos do ADN na febra oposta \u00e1 que cont\u00e9n o sitio AP, mentres que a Tyr128 e a Gly127 ocupan e ampl\u00edan o suco menor do ADN, ancor\u00e1ndose ao ADN polo extremo retorcemento causado pola interacci\u00f3n entre os residuos positivos que se encontran en catro bucles e unha h\u00e9lice \u03b1 e os grupos fosfato negativos que se encontran no enlace fosfodi\u00e9ster do ADN.\nEste extremo retorcemento forza a porci\u00f3n na que falta a base do ADN a meterse no sitio activo da APE1. Este sitio activo est\u00e1 limitado pola Phe266, o Trp280, e a Leu282, que se empaquetan estreitamente co lado hidrof\u00f3bico do sitio AP, evitando os sitios que si te\u00f1en bases. O sitio AP \u00e9 despois estabilizado por enlaces de hidr\u00f3xeno do grupo fosfato 5' co sitio AP na Asn174, Asn212, His309, e o i\u00f3n Mg2+, mentres que a s\u00faa base desapareada \u00e9 estabilizada por medio de enlaces de hidr\u00f3xeno coa Met270. O grupo fosfato 3' estabil\u00edzase co sitio AP por medio de enlaces de hidr\u00f3xeno coa Arg177. Mentres, un Asp210 do sitio activo, que se fai m\u00e1is reactivo debido ao aumento do seu pKa causado pola s\u00faa estabilizaci\u00f3n polos enlaces de hidr\u00f3xeno entre Asn68 e Asn212, activa o nucle\u00f3filo que ataca e cliva os enlaces fosfodi\u00e9ster e probablemente d\u00e1 lugar \u00e1 actividade m\u00e1xima observada da APE1 a pH 7,5.\nMecanismo.\nO encima APE1 crea unha amosega ou incisi\u00f3n no eixe de enlaces fosfodi\u00e9ster azucre-fosfato do ADN nun sitio ao que lle falta unha base por medio dun mecanismo simple de substituci\u00f3n de acilo. Primeiro, o residuo Asp210 do sitio activo desprotona unha mol\u00e9cula de auga, a cal pode despois realizar un ataque nucleof\u00edlico no grupo fosfato situado en 5' no sitio AP. Despois, m\u00f3vense electr\u00f3ns dun dos \u00e1tomos de ox\u00edxeno no grupo fosfato, expulsando un electr\u00f3n do outro ox\u00edxeno creando un grupo fosfato 5' libre no sitio AP e un extremo 3\u00b4-OH no nucle\u00f3tido normal, e ambos os dous est\u00e1n estabilizados polo i\u00f3n Mg2+.\nInhibici\u00f3n da APE1.\nInhibidores co\u00f1ecidos da APE1 son o \u00e1cido 7-nitroindol-2-carbox\u00edlico (NCA) e o lucanthone. Estes dous compostos pos\u00faen aneis unidos a curtas cadeas, que se parecen aos aneis do azucre desoxirribosa sen unha base unida e enlazada por enlace fosfodi\u00e9ster ao ADN. Os dous inhibidores conte\u00f1en moitos aceptores de enlaces de hidr\u00f3xeno, os cales poden interaccionar con doantes de enlaces de hidr\u00f3xeno no sitio activo da APE1, o que causa que estes inhibidores se adhiran ao sitio activo e impidan que o encima catalice outras reacci\u00f3ns.\nA APE1 como diana quimiopreventiva.\nComo a APE1 realiza unha funci\u00f3n esencial na v\u00eda de reparaci\u00f3n de excisi\u00f3n de base do ADN, converteuse nunha diana nas investigaci\u00f3ns que procuran medios para impedir que as c\u00e9lulas cancerosas sobrevivan \u00e1 quimioterapia. A APE1 non s\u00f3 \u00e9 necesaria para causar unha amosega no eixe de enlaces fosfodi\u00e9ster do ADN para que os encimas implicados despois na v\u00eda de reparaci\u00f3n de excisi\u00f3n de base poidan reco\u00f1ecer o sitio AP, sen\u00f3n que tam\u00e9n a APE1 ten unha funci\u00f3n redox que axuda a activar outros encimas implicados na reparaci\u00f3n do ADN. Se realizamos un \"knocking down\" da APE1 isto pode causar unha maior sensibilidade da c\u00e9lula tumoral aos tratamentos, o que impide que estas c\u00e9lulas sobrevivan \u00e1 quimioterapia.\nNotas.\nAs imaxes gr\u00e1ficas moleculares produc\u00edronse utilizando o empaquetamento UCSF Chimera do \"Resource for Biocomputing, Visualization, and Informatics\" da Universidade de California en San Francisco (financiada polo NIH P41 RR-01081).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Encimas]]"}
{"id": "272444", "revid": "5863", "url": "https://gl.wikipedia.org/wiki?curid=272444", "title": "Carlos O'Donnell y \u00c1lvarez de Abreu", "text": "Carlos Manuel O'Donnell \u00c1lvarez y Abreu, nado en Valencia o 1 de xu\u00f1o de 1834 e finado en Madrid o 9 de febreiro de 1903, foi un militar e pol\u00edtico espa\u00f1ol, ministro de Estado durante o reinado de Afonso XII e durante a rexencia de Mar\u00eda Cristina de Habsburgo-Lorena.\nTraxectoria.\nTras loitar en Filipinas en 1854, actuou como axudante de campo do seu t\u00edo, Leopoldo O'Donnell, na Guerra de \u00c1frica onde resultou ferido e obtivo a Cruz de San Fernando de primeira clase.\nFoi membro da Uni\u00f3n Liberal coa que participou nas elecci\u00f3ns, 1863, 1864 e 1865 obtendo acta de deputado pola circunscrici\u00f3n de Valladolid.\nEn 1867, trala morte do seu t\u00edo, herdou os t\u00edtulos de duque de Tetu\u00e1n e conde de Lucena e apoiou activamente a Revoluci\u00f3n de 1868 trala cal foi novamente elixido deputado nas elecci\u00f3ns de 1869 e 1872 de novo por Valladolid. O novo rei Amadeu I de Savoia nomeouno por poucos meses, pois renunciou a ambos postos de Mordomo e Cabaleiro maior.\nEn 1876, xa como militante do Partido Conservador, \u00e9 elixido senador por Castell\u00f3 de la Plana sendo nomeado senador vitalicio en 1881\nFoi ministro de Estado ata en catro ocasiones: Entre o 16 de maio e o 9 de decembro de 1879 ocupar\u00eda por primeira vez dita carteira ministerial nun goberno Mart\u00ednez Campos. Posteriormente, entre o 5 de xullo de 1890 e o 11 de decembro de 1892 volver\u00e1 desempe\u00f1ar devandito ministerio en dous gabinetes presididos por Antonio C\u00e1novas. Baixo a presidencia de C\u00e1novas volver\u00e1 ocupar a carteira de Estado entre o 23 de marzo de 1895 e o 19 de xaneiro de 1896 e finalmente, entre o 5 de marzo de 1896 e o 4 de outubro de 1897 volver\u00e1 desempe\u00f1ala nun primeiro momento baixo a presidencia de C\u00e1novas, e tralo asasinato de leste, con Marcelo Azc\u00e1rraga como presidente do goberno.\nAdemais dos t\u00edtulos nobiliarios herdados do seu t\u00edo, foi nomeado marqu\u00e9s de Altamira e desempe\u00f1ou as funci\u00f3ns de embaixador en Bruxelas, Viena e Lisboa."}
{"id": "272445", "revid": "27155", "url": "https://gl.wikipedia.org/wiki?curid=272445", "title": "AP endonuclease", "text": ""}
{"id": "272447", "revid": "56817", "url": "https://gl.wikipedia.org/wiki?curid=272447", "title": "La Voz de Celanova", "text": "La Voz de Celanova foi un semanario editado en Celanova entre 1909 e 1911.\nHistoria e caracter\u00edsticas.\nSubtitulado \"Semanario defensor de los intereses morales y materiales del distrito\", apareceu en decembro de 1909. De ideolox\u00eda cat\u00f3lica, foron os seus directores Emilio M\u00edguez e Manuel Casais Est\u00e9vez. O administrador era Luis Meleire. Entre os seus colaboradores figurou Eduardo Merino. Cesou a s\u00faa publicaci\u00f3n en agosto de 1911."}
{"id": "272449", "revid": "98629", "url": "https://gl.wikipedia.org/wiki?curid=272449", "title": "Danmarks Radio", "text": "DR, anteriormente Danmarks Radio, \u00e9 a corporaci\u00f3n de radiodifusi\u00f3n p\u00fablica de Dinamarca. Fundouse en 1925 e \u00e9 a empresa de medios de comunicaci\u00f3n m\u00e1is grande do pa\u00eds. Su programaci\u00f3n es de servizo p\u00fablico. Actualmente xestiona dez emisoras de radio (catro en frecuencia modulada), seis cadeas de televisi\u00f3n, servizos informativos e un sitio web.\nDR \u00e9 un dos membros fundadores da Uni\u00f3n Europea de Radiodifusi\u00f3n, creada o 12 de febreiro de 1950. Tam\u00e9n forma parte da asociaci\u00f3n escandinava Nordvision.\nHistoria.\nO 1 de abril de 1925 comezaron as emisi\u00f3ns de \"Statsradiofonien\", a primeira emisora p\u00fablica de radio en Dinamarca. O seu desenvolvemento foi moi r\u00e1pido e un ano despois xa contaba cos seus propios bolet\u00edns informativos (\"Radioavisen\"). En 1927 expand\u00edu a s\u00faa cobertura en todo o territorio nacional grazas \u00e1 instalaci\u00f3n dunha emisora de onda media en Kalundborg.\nDurante a segunda guerra mundial as emisi\u00f3ns da radio danesa estiveron controladas polas forzas de ocupaci\u00f3n nazis, polo que os habitantes deb\u00edan recorrer \u00e1 BBC ou a radio sueca para informarse sen censura. Cando o conflito terminou, \"Statsradiofonien\" volveu \u00e1 normalidade e reforzouse o seu papel de servizo p\u00fablico para evitar calquera manipulaci\u00f3n. A empresa trasladouse en 1941 a unhas novas instalaci\u00f3ns en Frederiksberg.\nEn 1951 consolidou a s\u00faa actividade coa creaci\u00f3n da segunda cadea de radio (DR P2) e da primeira canle de televisi\u00f3n (DR1), que empezou a emitir en probas o 2 de outubro. Este servizo desenvolveuse coa posta en marcha da s\u00faa propia sede \"TV-Byen\" en Gladsaxe, a creaci\u00f3n do telexornal en 1965 e as primeiras probas en cor, a partir de 1967. En canto \u00e1 radio, estableceuse un servizo de cadeas rexionais en 1960 e consolidouse a emisi\u00f3n en est\u00e9reo en 1968 grazas \u00e1 frecuencia modulada.\nO nacemento de TV2 terminou co monopolio p\u00fablico do ente, que reforzou o seu papel de servizo sen deixar de competir fronte aos medios privados. DR1 foi a \u00fanica televisi\u00f3n p\u00fablica do pa\u00eds ata que en agosto de 1996 creouse a alternativa DR2. Ese mesmo ano modif\u00edcase o nome da empresa \u00e1 abreviaci\u00f3n \"DR\". Como as sedes de radio e televisi\u00f3n estaban separadas, o Goberno dinamarqu\u00e9s decretou en 1999 a unificaci\u00f3n de todas as instalaci\u00f3ns nun \u00fanico complexo, o \"DR Byen\" de Copenhaguen, que se inaugurou o 31 de marzo de 2006.\nOrganizaci\u00f3n.\nDR pertence ao Estado dinamarqu\u00e9s. A s\u00faa direcci\u00f3n corre a cargo dun consello executivo de once membros elixidos para un per\u00edodo de catro anos. Tres deles, inclu\u00eddo o presidente, son seleccionados polo Ministerio de Cultura; seis polo \"Folketing\" (Parlamento de Dinamarca), e dous polos empregados da corporaci\u00f3n. As s\u00faas funci\u00f3ns son as de controlar as finanzas e asegurarse do respecto da Lei de Radiodifusi\u00f3n dinamarquesa.\nPor baixo at\u00f3pase o consello de administraci\u00f3n, que se encarga da programaci\u00f3n e a actividade habitual, sendo o \u00f3rgano m\u00e1is visible ao p\u00fablico. Os seus membros son elixidos polo consello executivo. A directora desde 2011 \u00e9 Maria R\u00f8rbye R\u00f8nn.\nO grupo fin\u00e1nciase cun imposto espec\u00edfico bianual que recada a \"DR Licens\", un organismo integrado en DR. C\u00f3brase a entidades comerciais e a cidad\u00e1ns a partir da maior\u00eda de idade, establecida nos 18 anos, e independentemente do uso que se de aos medios p\u00fablicos. No caso dos particulares hai d\u00faas taxas: unha de radio (s\u00f3 cobre reprodutores de radio) e outra de medios, que contempla practicamente calquera obxecto que poida reproducir imaxes, inclu\u00eddas as conexi\u00f3ns a internet. A cambio, cobre todas as posesi\u00f3ns do pagador, a s\u00faa parella e os seus fillos. Os pensionistas poden acollerse a un desconto do 50% no pago e os estudantes non est\u00e1n obrigados a afrontalo. Como contrapartida, DR non emite publicidade.\nA programaci\u00f3n de DR r\u00e9xese por catro pautas:\nServizos.\nRadio.\nEmisoras en FM.\nEmiten en frecuencia modulada e DAB.\nEmisoras en DAB.\nAdemais das catro primeiras cadeas, DR conta con cadeas exclusivas para DAB."}
{"id": "272451", "revid": "5863", "url": "https://gl.wikipedia.org/wiki?curid=272451", "title": "Otros d\u00edas vendr\u00e1n", "text": "Otros d\u00edas vendr\u00e1n \u00e9 unha pel\u00edcula espa\u00f1ola dirixida por Eduard Cort\u00e9s en 2005 e protagonizada por Fernando Guill\u00e9n, \u00c1lex Angulo, Cecilia Roth, Antonio Resines, Nadia de Santiago, Nacho Aldeguer e Reyes Calzado.\nA s\u00faa trama xira arredor dunha historia de amor e as perversidades, onde Cecilia Roth e Antonio Resines dan vida a unha parella que ten que superar m\u00faltiples obst\u00e1culos para poder empezar e consolidar a s\u00faa relaci\u00f3n. A loita pola vida, polo amor e por encontrar unha existencia mellor son os temas nos que se centra \"Otros d\u00edas vendr\u00e1n\".\nSinopse.\nAlicia (Cecilia Roth) \u00e9 unha profesora de instituto que vive coa s\u00faa filla e coa frustraci\u00f3n dun doloroso erro sentimental que a\u00ednda lle doe. A s\u00faa vida \u00e9 un desastre no plano amoroso e sexual e a s\u00faa existencia \u00e9 completamente an\u00f3dina. Para p\u00f3r remedio acostuma establecer relaci\u00f3ns a trav\u00e9s dun chat en Internet, mais a maior\u00eda das veces \u00e9 insatisfactorio cando non desagradable. Con todo, cando Alicia ten a posibilidade de co\u00f1ecer algu\u00e9n especial, pois quizais ela non vai querer co\u00f1ecer m\u00e1is."}
{"id": "272455", "revid": "56817", "url": "https://gl.wikipedia.org/wiki?curid=272455", "title": "El Eco de Celanova", "text": "El Eco de Celanova foi un peri\u00f3dico editado en Celanova entre 1917 e 1919.\nHistoria e caracter\u00edsticas.\nApareceu en 1917. Bisemanario dirixido por C\u00e1stor M\u00e9ndez Brand\u00f3n. Cesou a s\u00faa publicaci\u00f3n en 1919."}
{"id": "272458", "revid": "1888", "url": "https://gl.wikipedia.org/wiki?curid=272458", "title": "C\u00e1stor M\u00e9ndez Brand\u00f3n", "text": "C\u00e1stor M\u00e9ndez Brand\u00f3n, nado en Xinzo de Limia en 1864 e finado en Celanova o 29 de xaneiro de 1920, foi un avogado, poeta, bar\u00edtono e pol\u00edtico galego.\nTraxectoria.\nEstudou a carreira de Dereito en Madrid. Iniciouse como cantante l\u00edrico en 1892 e debutou como bar\u00edtono no Teatro Real de Madrid en 1895. Publicou alg\u00fans poemas en \"La Voz de Celanova\". Foi Xu\u00edz suplente de Celanova (1914), director de \"El Eco de Celanova\" e alcalde de Celanova (1919). Finou en Celanova o 29 de xaneiro de 1920."}
{"id": "272460", "revid": "5863", "url": "https://gl.wikipedia.org/wiki?curid=272460", "title": "La Tribuna. Cadernos de estudios da Casa Museo Emilia Pardo Baz\u00e1n", "text": "La Tribuna. Cadernos de estudios da Casa Museo Emilia Pardo Baz\u00e1n \u00e9 un anuario editado pola Casa Museo Emilia Pardo Baz\u00e1n, dependente da Real Academia Galega. Publicado na Coru\u00f1a desde 2003.\nDescrici\u00f3n.\nA publicaci\u00f3n ad\u00edcase \u00e1 figura da escritora Emilia Pardo Baz\u00e1n e toma o nome da s\u00faa novela \"La Tribuna\" (1883). Dirixida primeiramente por Jos\u00e9 Mar\u00eda Paz Gago, despois por Xos\u00e9 Ram\u00f3n Barreiro e tralo seu pasamento por Marilar Aleixandre, est\u00e1 escrita en castel\u00e1n e galego e, amais dos artigos, cont\u00e9n numerosas ilustraci\u00f3ns.\nN\u00fameros.\n&lt;poem&gt;\nN\u00fam. 1. Ano 2003, dirixido por J. M. Paz Gago (299 p\u00e1xinas)\nN\u00fam. 2. 2004 (474 p.)\nN\u00fam. 3. 2005 (352 p.)\nN\u00fam. 4. 2006 (518 p.)\nN\u00fam. 5. 2007 (584 p.)\nN\u00fam. 6. 2008 (534 p.)\nN\u00fam. 7. 2009, dirixido por X. R. Barreiro (564 p.)\nN\u00fam. 8. 2010 / 2011 (330 p.)\nN\u00fam. 9. 2013 (432 p.)\nN\u00fam. 10. 2015 (194 p.)\nN\u00fam. 11. 2016 (170 p.)\nN\u00fam. 12. 2017 (344 p.)\nN\u00fam. 13. 2018 (254 p.)\nN\u00fam. 14. 2019 (135 p.)\nN\u00fam. 15. 2020 (178 p.)\n&lt;/poem&gt;"}
{"id": "272461", "revid": "23204", "url": "https://gl.wikipedia.org/wiki?curid=272461", "title": "Rep\u00fablica Sovi\u00e9tica de Baviera", "text": "A Rep\u00fablica dos Consellos de Baviera ou Rep\u00fablica Sovi\u00e9tica de Baviera (en alem\u00e1n: \"Bayrische R\u00e4terepublik\", tam\u00e9n chamada \"M\u00fcnchner R\u00e4terepublik\"), ou \u00e1s veces recordada como o \"Consello de Baviera\" ou \"Soviet de Baviera\", foi unha breve administraci\u00f3n revolucionaria que consist\u00eda nunha serie de consellos obreiros, campesi\u00f1os e soldados federados e un goberno coordinador que foi formada no estado alem\u00e1n de Baviera entre finais de 1918 e principios de 1919, durante os primeiros d\u00edas da Rep\u00fablica de Weimar, trala derrota do pa\u00eds na primeira guerra mundial. Se trata da segunda fase da Revoluci\u00f3n de Novembro, que provocou a ca\u00edda de todos os monarcas de Alema\u00f1a o ano anterior.\nEn abril de 1919 tivo lugar o intento de transformar a \"Rep\u00fablica de Baviera\", proclamada en novembro de 1918, nunha administraci\u00f3n socialista, baixo a forma dunha \"democracia de consellos\" ao estilo sovi\u00e9tico, logo do asasinato do presidente Kurt Eisner, ocorrido a mans dun ultranacionalista de dereitas o 21 de febreiro de 1919. Durar\u00e1 desde o 7 de abril ao 3 de maio de 1919.\nHistoria.\nO 7 de novembro de 1918, no aniversario da Revoluci\u00f3n Rusa de Outubro, o Consello de Obreiros e Soldados de M\u00fanic forzou ao \u00faltimo rei de Baviera Lu\u00eds III a abdicar, tras co\u00f1ecerse as noticias do ocorrido no resto de Alema\u00f1a logo da revolta naval de Kiel e a Revoluci\u00f3n de Novembro. Acto seguido, Kurt Eisner, l\u00edder b\u00e1varo do Partido Socialdem\u00f3crata Independente de Alema\u00f1a (USPD), declarou Baviera un \"estado libre\", dentro do contexto da Revoluci\u00f3n de Novembro en curso en Alema\u00f1a. Como resultado, a dinast\u00eda dos Wittelsbach foi destronada e a monarqu\u00eda b\u00e1vara quedou abolida; a\u00ednda que Eisner postulaba a creaci\u00f3n paulatina dun Estado socialista, distanciouse dos comunistas alem\u00e1ns e admitiu o respecto ao dereito de propiedade, evitando tam\u00e9n unha revoluci\u00f3n violenta como a sucedida en Rusia.\nM\u00e1is tarde, nas posteriores elecci\u00f3ns de xaneiro de 1919, o USPD obtivo unha votaci\u00f3n bastante menor \u00e1 esperada, en tanto o partido agora compet\u00eda con grupos comunistas e anarquistas pola influencia entre as masas, mentres que os n\u00facleos dereitistas de Baviera (cat\u00f3licos e antigos mon\u00e1rquicos) segu\u00edan activos. Ante iso, Kurt Eisner planeou renunciar ao seu cargo pero o 21 de febreiro de 1919 morreu asasinado en M\u00fanic por un mozo oficial de extrema dereita. A morte de Eisner disparou a tensi\u00f3n pol\u00edtica en Baviera e as\u00ed un grupo de xefes m\u00e1is radicais do USPD estableceu o luns 6 de abril de 1919, a \"Rep\u00fablica Sovi\u00e9tica de Baviera\", formalmente proclamada en M\u00fanic e presidida por Ernst Toller.\nInicialmente, a \"Rep\u00fablica Sovi\u00e9tica\" foi sostida por membros das facci\u00f3ns m\u00e1is pr\u00f3ximas ao anarquismo do \"USPD\". Destacou a participaci\u00f3n do anarquista Gustav Landauer como ministro de cultura xunto ao economista liberal Silvio Gesell como ministro de econom\u00eda e outros socialistas libertarios como o poeta e dramaturgo Erich M\u00fchsam, Ernst Toller e Ret Marut (o novelista Bruno Traven), os cales deron ao Soviet unha forte direcci\u00f3n anarquista.\nTras apenas seis d\u00edas, advertiuse que Toller e a s\u00faa facci\u00f3n do USPD carec\u00eda de forza entre as masas para soster o seu r\u00e9xime, polo cal os l\u00edderes comunistas de Baviera liderados por Eugen Levin\u00e9, tomaron o poder o domingo 12 de abril mediante un golpe de estado incruento. Pronto Levine e os seus seguidores executaron un plan de reformas pol\u00edticas e econ\u00f3micas copiadas da Rusia bolxevique: expropiaci\u00f3n de di\u00f1eiro e valores, expropiaci\u00f3n de f\u00e1bricas e entrega destas aos obreiros organizados en sindicatos, trabas \u00e1 liberdade de expresi\u00f3n, direcci\u00f3n gobernamental da econom\u00eda local, substituci\u00f3n das instituci\u00f3ns pol\u00edticas (municipios, gobernaci\u00f3ns), por \"sovi\u00e9ts\" etc. Do mesmo xeito, ordenouse que os particulares entregasen todas as s\u00faas armas de fogo ao goberno, constitu\u00edndo con iso unha milicia que Levin\u00e9 denominou \"Ex\u00e9rcito Vermello de Baviera\" (\"Bayerische Rot Armee\") formado por soldados a gornici\u00f3n local afectos ao goberno e por militantes comunistas, socialistas e anarquistas\nAs medidas de Levin\u00e9 e os seus seguidores causaron alarma en Berl\u00edn, para o que o goberno de Gustav Noske enviou de inmediato 9000 soldados do Reichswehr destinados a reprimir a \"sublevaci\u00f3n de Baviera\". A esta forza un\u00edronse uns 3000 homes do \"Freikorps\" ultranacionalista e anticomunista, chegando a formarse co paso dos d\u00edas unha tropas de 35000 homes, entre soldados regulares e \"Freikorps\". Temendo sabotaxes e atentados, Levin\u00e9 ordenou arrestar a un alto n\u00famero de personaxes da aristocracia ou a alta burgues\u00eda para empregalos como ref\u00e9ns, pero tras poucos d\u00edas de proclamar a \"Rep\u00fablica Sovi\u00e9tica\" empezou a contraofensiva militar do goberno.\nO goberno da \"Rep\u00fablica Sovi\u00e9tica\" tratou de opo\u00f1er resistencia armada en diversas localidades pero foi en balde, ante a superioridade en n\u00famero e calidade das tropas con que contaba o goberno, as cales pronto entraron en todas as cidades b\u00e1varas f\u00f3ra diso M\u00fanic. O 29 de abril, nunha medida desesperada, Levin\u00e9 ordenou fusilar a dez ref\u00e9ns para desmoralizar ao inimigo, sendo case todos os executados militantes da ultradereita de importancia. Pouco despois as tropas do Reichswehr acheg\u00e1banse aos suburbios de M\u00fanic e o 3 de maio de 1919 as forzas gobernamentais tomaban a capital b\u00e1vara tras d\u00edas de batallas nas r\u00faas que deixou un milleiro de mortos nas r\u00faas da cidade. Tras isto, uns 700 militantes comunistas foron arrestados en toda Baviera, sendo varios deles condenados a penas de c\u00e1rcere ou a matar. Eugen Levin\u00e9 foi condenado a matar por fusilamento e executado en xu\u00f1o de 1919."}
{"id": "272466", "revid": "865", "url": "https://gl.wikipedia.org/wiki?curid=272466", "title": "Come On Die Young", "text": "Come On Die Young (tam\u00e9n co\u00f1ecido como CODY) \u00e9 o segundo \u00e1lbum da banda escocesa de post-rock Mogwai, publicado o 29 de marzo de 1999 a trav\u00e9s do selo Chemikal Underground."}
{"id": "272467", "revid": "22570", "url": "https://gl.wikipedia.org/wiki?curid=272467", "title": "First and Last and Always", "text": "First and Last and Always \u00e9 o \u00e1lbum de estrea da banda inglesa de post-punk The Sisters of Mercy, publicado o 11 de marzo de 1985 a trav\u00e9s dos selos Merciful Release e WEA. O \u00e1lbum acabou dando forma ao x\u00e9nero do rock g\u00f3tico.\nListaxe de canci\u00f3ns.\nReedici\u00f3n de 2006.\nXunto cos outros dous \u00e1lbums do grupo, \"First and Last and Always\" foi reeditado en novembro de 2006 coas seguintes canci\u00f3ns extra:"}
{"id": "272469", "revid": "47401", "url": "https://gl.wikipedia.org/wiki?curid=272469", "title": "Everybody Loves Sausages", "text": "Everybody Loves Sausages \u00e9 un \u00e1lbum de versi\u00f3ns da banda estadounidense de sludge metal Melvins, publicado o 30 de abril de 2013 a trav\u00e9s do selo Ipecac Recordings. De xeito semellante a \"The Crybaby\", conta con convidados na meirande parte das canci\u00f3ns e incluso aparece os Melvins Lite en tres temas. A\u00ednda que \u00e9 un \u00e1lbum de versi\u00f3ns, \"Heathen Earth\" non o \u00e9 realmente, \u00e9 unha interpretaci\u00f3n ao estilo de Throbbing Gristle xa que on existe ningunha canci\u00f3n do grupo con ese nome, a\u00ednda que \"Heathen Earth\" \u00e9 o t\u00edtulo dun dos seus \u00e1lbums.\nTres das canci\u00f3ns foron editadas anteriormente en discos compartidos. \"Black Betty\" apareceu nun 7\" compartido con Jon Spencer Blues Explosion, versionando o mesmo tema. \"Female Trouble\" e \"Carpe Diem\" est\u00e1n un 12\" compartido con Redd Kross."}
{"id": "272471", "revid": "56817", "url": "https://gl.wikipedia.org/wiki?curid=272471", "title": "Alfoz (hom\u00f3nimos)", "text": "O top\u00f3nimo Alfoz pode referirse a:"}
{"id": "272472", "revid": "89787", "url": "https://gl.wikipedia.org/wiki?curid=272472", "title": "Radiograf\u00eda", "text": "A radiograf\u00eda ou raiograf\u00eda \u00e9 unha t\u00e9cnica de exame de imaxe que utiliza raios X para ver un material cuxa composici\u00f3n non \u00e9 uniforme, como acontece co corpo humano. Un feixe heterox\u00e9neo de raios X \u00e9 producido por un xerador e proxectado sobre unha superficie. A densidade e a composici\u00f3n de cada \u00e1rea determina a cantidade de raios X absorbida. Os raios X que o atravesan son capturados detr\u00e1s do obxecto por un detector (sexa un filme fotogr\u00e1fico ou detector dixital). Prod\u00facese pois unha representaci\u00f3n en d\u00faas dimensi\u00f3ns de todas as estruturas superpostas.\nA raiograf\u00eda permite observar diferentes \u00f3rganos e sistemas do corpo humano dun xeito non destrutivo.\nTipos de radiograf\u00edas.\nCon contraste radiol\u00f3xico.\nRaramente utilitzadas dende a introduci\u00f3n da ecograf\u00eda:\nPouco empregadas:"}
{"id": "272473", "revid": "89787", "url": "https://gl.wikipedia.org/wiki?curid=272473", "title": "Anorgasmia", "text": "A anorgasmia \u00e9 a inhibici\u00f3n recorrente e persistente do orgasmo, manifestada pola s\u00faa ausencia tras unha fase de excitaci\u00f3n normal, e producida a trav\u00e9s dunha estimulaci\u00f3n que poida considerarse adecuada en intensidade, duraci\u00f3n e tipo. \u00c9, xunto coa falta de desexo, unha das disfunci\u00f3ns sexuais m\u00e1is com\u00fans da muller. Pode haber anorgasmia no home, pero \u00e9 menos frecuente e dificilmente diagnosticada, xa que se oculta tras o prexu\u00edzo err\u00f3neo de que a exaculaci\u00f3n \u00e9 un orgasmo.\nCausas.\nNa fisiolox\u00eda do orgasmo feminino interve\u00f1en m\u00e1is factores que no masculino, e \u00e9, polo tanto, m\u00e1is complexa. Por iso, os trastornos do orgasmo son moito m\u00e1is frecuentes nelas. Nelas, o orgasmo vai acompa\u00f1ado dunha serie de contracci\u00f3ns reflexas de certos m\u00fasculos xenitais localizados na vaxina. Calquera enfermidade ou traumatismo en dita zona, ao igual que a inxesta de calquera droga, e incluso alg\u00fan f\u00e1rmaco concreto, poden ser causas org\u00e1nicas que inhiban o orgasmo.\nOrg\u00e1nicas. S\u00f3 representan un 5 por cento das causas. Enfermidades endocrinol\u00f3xicas (diabetes etc.), neurol\u00f3xicas, xinecol\u00f3xicas etc.\nPsicol\u00f3xicas. Son as m\u00e1is frecuentes. Entre as principais:\nTratamento.\nA anorgasmia \u00e9 tratable e ten bo progn\u00f3stico, sempre e cando o paciente coopere co terapeuta. O tratamento \u00e9 efectivo en arredor do 95% dos casos, cifra bastante elevada se temos en conta a magnitude do problema. O tratamento da anorgasmia vai encami\u00f1ado, principalmente, a:"}
{"id": "272476", "revid": "1131", "url": "https://gl.wikipedia.org/wiki?curid=272476", "title": "Loures", "text": "Loures \u00e9 unha cidade portuguesa no Distrito de Lisboa, na rexi\u00f3n de Lisboa e subrexi\u00f3n da Grande Lisboa. A s\u00faa \u00e1rea municipal ten 205.054 habitantes, segundo o censo de 2011.\nXeograf\u00eda.\nEst\u00e1 subdividida en 18 fregues\u00edas e limita ao norte co municipio de Arruda dos Vinhos, ao leste con Vila Franca de Xira e co esteiro do Texo, a trav\u00e9s do cal limita con Alcochete, fracci\u00f3n occidental de Montijo e Benavente, ao sueste con Lisboa, ao suroeste con Odivelas, ao oeste con Sintra e ao noroeste con Mafra.\nHistoria.\nO concello foi creado por Decreto Real en 1886, Foi o primeiro concello en proclamar a Primeira Rep\u00fablica Portuguesa, un d\u00eda antes co resto do pa\u00eds, o 4 de outubro de 1910. Na actualidade, est\u00e1 en discusi\u00f3n unha alteraci\u00f3n das fronteiras do municipio, ademais de existir movementos que defenden a segregaci\u00f3n de Sacav\u00e9m e a s\u00faa constituci\u00f3n en concello de seu."}
{"id": "272479", "revid": "7802", "url": "https://gl.wikipedia.org/wiki?curid=272479", "title": "Oriamendi", "text": ""}
{"id": "272481", "revid": "2074", "url": "https://gl.wikipedia.org/wiki?curid=272481", "title": "Iota latino", "text": ""}
{"id": "272482", "revid": "23204", "url": "https://gl.wikipedia.org/wiki?curid=272482", "title": "\u0194", "text": "O gamma latino ( ', ' ) \u00e9 unha letra suplementaria do alfabeto latino. Est\u00e1 baseada na letra grega gamma."}
{"id": "272483", "revid": "89787", "url": "https://gl.wikipedia.org/wiki?curid=272483", "title": "EcoRI", "text": "EcoRI (lido \"eco erre un\") \u00e9 un encima endonuclease illado de certas cepas da bacteria \"Escherichia coli\", que forma parte do sistema de restrici\u00f3n-modificaci\u00f3n bacteriano, que defende \u00e1s bacterias contra a presenza de ADN alleo v\u00edrico.\nO seu nome consta de Eco, que fai referencia \u00e1 bacteria \"E. coli\" de onde procede, R, que fai referencia \u00e1 cepa RY13 de onde se obtivo, e I, o n\u00famero romano 1, xa que foi o primeiro encima de restrici\u00f3n obtido nesa cepa.\nEn biolox\u00eda molecular o EcoRI util\u00edzase como un encima de restrici\u00f3n moi \u00fatil en experimentaci\u00f3n e biotecnolox\u00eda. O encima crea extremos no ADN en que unha das cadeas en cada lado, no extremo 5', \u00e9 algo m\u00e1is longa e sobresae ou colga, que se denominan extremos pega\u00f1entos, cohesivos ou adherentes, xa que as partes que sobreaen son complementarias en bases. O encima sempre reco\u00f1ece e corta na mesma secuencia de nucle\u00f3tidos do ADN, que \u00e9 GAATTC, a cal ten unha simetr\u00eda rotacional, xa que a s\u00faa secuencia complementaria \u00e9 CTTAAG.\nEstrutura.\nEcoRI cont\u00e9n o motivo PD..D/EXK no seu centro activo igual que moitos outros encimas de restrici\u00f3n.\nO encima \u00e9 un homod\u00edmero dunha subunidade de 31 kilodaltons que consta dun dominio globular de arquitectura \u03b1/\u03b2. Cada subunidade cont\u00e9n un bucle que sobresae do dominio globular e rodea o ADN cando se une a el.\nEcoRI foi cocristalizado coa secuencia que normalmente corta. Estes cristais foron utilizados para resolver a estrutura do complexo . A estrutura cristalina resolta mostrou que as subunidades do homod\u00edmero interaccionan co ADN simetricamente. No complexo, d\u00faas h\u00e9lices \u03b1 de cada subunidade x\u00fantanse para formar un paquete de catro h\u00e9lices. Nas h\u00e9lices que interaccionan est\u00e1n os residuos Glu144 e Arg145, os cales interaccionan formando un anel que se cre que permite a comunicaci\u00f3n entre os dous centros activos do encima.\nUsos.\nOs encimas de restrici\u00f3n como EcoRI util\u00edzanse nunha ampla variedade de t\u00e9cnicas de xen\u00e9tica molecular como a clonaci\u00f3n de xenes, exame do ADN e deleci\u00f3n de secci\u00f3ns do ADN \"in vitro\". Os encimas de restrici\u00f3n como EcoRI que xeran extremos cohesivos no ADN util\u00edzanse a mi\u00fado para cortar o ADN e despois volvelo a ligar cunha ADN ligase, xa que a complementariedade dos extremos cohesivos fan que a ligaz\u00f3n sexa m\u00e1is eficiente. EcoRI pode mostrar tam\u00e9n unha actividade de corte non espec\u00edfica de sitio, chamada actividade estrela (\"star activity\"), o cal depende das condici\u00f3ns nas que se realice a reacci\u00f3n. As condici\u00f3ns nas que se pode inducir a actividade estrela ao utilizar EcoRI son as baixas concentraci\u00f3ns de sales, alta concentraci\u00f3n de glicerol, cantidades excesivas de encima, alto pH (basicidade) e contaminaci\u00f3n con certos solventes org\u00e1nicos. Noutras condici\u00f3ns corta no seu sitio de reco\u00f1ecemento normal GAATTC, orixinando os produtos da t\u00e1boa."}
{"id": "272485", "revid": "92340", "url": "https://gl.wikipedia.org/wiki?curid=272485", "title": "\u00c1ngel Mart\u00ednez-Puga", "text": "\u00c1ngel Enrique Mart\u00ednez-Puga L\u00f3pez \u00e9 un m\u00e9dico e pol\u00edtico galego do Partido Popular, que dende o 2013 \u00e9 alcalde de Baleira.\nTraxectoria.\nM\u00e9dico de profesi\u00f3n. Concorreu como n\u00famero dous da candidatura do PPdeG \u00e1 alcald\u00eda de Baleira nas elecci\u00f3ns municipais de 2011, foi elixido concelleiro e nomeado primeiro tenente de Alcalde. O 6 de xu\u00f1o de 2013 accedeu \u00e1 alcald\u00eda logo do falecemento do seu antecesor, Francisco Acal Eiros.\n "}
{"id": "272486", "revid": "6279", "url": "https://gl.wikipedia.org/wiki?curid=272486", "title": "Francisco Javier Balado Teijeiro", "text": ""}
{"id": "272489", "revid": "27155", "url": "https://gl.wikipedia.org/wiki?curid=272489", "title": "HindIII", "text": "HindIII (\"Hin de tres\") \u00e9 un encima de restrici\u00f3n de tipo II espec\u00edfico de sitio que foi illado da bacteria \"Haemophilus influenzae\", que corta a secuencia de ADN palindr\u00f3mica AAGCTT en presenza do cofactor Mg2+ por hidr\u00f3lise.\nA clivaxe (corte) desta secuencia entre as AA orixina extremos 5' monocatenarios que sobresaen ou colgan a cada lado no ADN bicatenario chamados extremos cohesivos, pega\u00f1entos ou adherentes, que te\u00f1en secuencias complementarias:\n5'-A |A G C T T-3'\n3'-T T C G A| A-5'\nAs endonucleases de restrici\u00f3n util\u00edzanse como mecanismos de defensa dos organismos procari\u00f3ticos no seu sistema de restrici\u00f3n-modificaci\u00f3n. A s\u00faa funci\u00f3n principal \u00e9 protexer o h\u00f3spede contra a invasi\u00f3n do ADN alleo, fundamentalmente o ADN dos bacteri\u00f3fagos.\nEstrutura do encima.\nA estrutura de HindIII \u00e9 a dun homod\u00edmero bastante complexo. Igual que outras endonucleases de restrici\u00f3n de tipo II, crese que cont\u00e9n un n\u00facleo estrutural com\u00fan que consta de catro follas \u03b2 e unha soa h\u00e9lice \u03b1. Cada subunidade cont\u00e9n 300 amino\u00e1cidos e a masa molecular predita \u00e9 de 34.950 Da. Malia a importancia deste encima en biolox\u00eda molecular e na tecnolox\u00eda do ADN, disponse de pouca informaci\u00f3n sobre o mecanismo de reco\u00f1ecemento do ADN e clivaxe dos enlaces fosfodi\u00e9ster do ADN. Por\u00e9n, crese que HindIII utiliza un mecanismo com\u00fan de reco\u00f1ecemento e cat\u00e1lise do ADN que tam\u00e9n se encontra noutros encimas de tipo II como EcoRI, BamHI, e BglII. Estes encimas conte\u00f1en o motivo de secuencia de amino\u00e1cidos PD-(D/E)XK que coordina o Mg2+, un cati\u00f3n requirido para clivar o ADN na maior parte das enconucleases de restrici\u00f3n de tipo II. O cofactor Mg2+ crese que se une a mol\u00e9culas de auga e l\u00e9vaas aos centros catal\u00edticos do encima. A diferenza das endonucleases de restrici\u00f3n de tipo II m\u00e1is documentadas, a HindIII \u00e9 peculiar en que ten pouca ou ningunha actividade catal\u00edtica cando o Mg2+ se substit\u00fae por outros factores, como Mn2+.\nMutax\u00e9nese dirixida a sitio.\nA\u00ednda que temos pouca certeza sobre as relaci\u00f3ns entre estrutura e cat\u00e1lise nas endonucleases de tipo II, a mutax\u00e9nese dirixida a sitio de reco\u00f1ecemento da HindIII proporcionou moita informaci\u00f3n sobre cales eran os amino\u00e1cidos chave implicados. En particular, as substituci\u00f3ns de Asn por Lys nos residuos 125 e Leu por Asp no residuo 108 fan decrecer significativamente a capacidade de uni\u00f3n ao ADN e a funci\u00f3n catal\u00edtica de \"Hin\"dIII. Noutro estudo de mutax\u00e9nese atopouse que unha mutaci\u00f3n no residuo 123 que cambiaba Asp por Asn reduc\u00eda a actividade encim\u00e1tica. A pesar de que este residuo \u00e9 con m\u00e1is probabilidade o responsable do desenrolamento do ADN e da cordinaci\u00f3n de mol\u00e9culas de auga m\u00e1is que da interacci\u00f3n directa co nucle\u00f3filo que produce o ataque, a s\u00faa funci\u00f3n espec\u00edfica \u00e9 desco\u00f1ecida.\nMecanismo proposto.\nA\u00ednda que os encimas de restrici\u00f3n clivan en secuencias espec\u00edficas do ADN, primeiramente te\u00f1en que unirse ao ADN de forma non espec\u00edfica antes de que poidan localizar o seu sitio de restrici\u00f3n. Como media, o encima de restrici\u00f3n forma uns 15-20 enlaces de hidr\u00f3xeno coas bases da secuecncia de reco\u00f1ecemento. Coa axuda de interacci\u00f3ns de van der Waals, estes enlaces facilitan cambios conformacionais no complexo ADN-encima, que orixinan a activaci\u00f3n dos centros catal\u00edticos.\nNon hai evidencias suficientes para saber cal \u00e9 o mecanismo exacto de clivaxe do ADN por HindIII, pero as an\u00e1lises de mutax\u00e9nese de sitio combinadas con estudos m\u00e1is detallados de cat\u00e1lise medada por i\u00f3ns met\u00e1licos en EcoRV levaron a propo\u00f1er o seguinte mecanismo catal\u00edtico. Proponse que durante a hidr\u00f3lise do ADN por EcoRV o residuo catal\u00edtico Lys-92 estabiliza e orienta a mol\u00e9cula de auga nucle\u00f3fila atacante, mentres que o carboxilato do Asp-90 estabiliza o ani\u00f3n hidr\u00f3xido sa\u00ednte por coordinaci\u00f3n co Mg2+. Ademais, a funci\u00f3n encim\u00e1tica depende da correcta posici\u00f3n do Asp-74, o que suxire que ten un papel en incementar a nucleofilidade da mol\u00e9cula de auga que realiza o ataque.\nComo resultado dos experimentos de mutax\u00e9nese de sitio xa mencionados, prop\u00faxose que a Lys-125, Asp-123, e Asp-108 de HindIII funcionan de xeito similar \u00e1 Lys-92, Asp-90, e Asp-74 de EcoRV, respectivamente. A Lys-125 posiciona a mol\u00e9cula de auga atacante, mentres que o Asp-108 aumenta a s\u00faa nucleofilidade. O Asp-123 coordina o Mg2+, o cal \u00e1 s\u00faa vez estabiliza o i\u00f3n hidr\u00f3xido sa\u00ednte.\na\nUsos en investigaci\u00f3n.\nA HindIII e outros tipos de endonucleases de restrici\u00f3n de tipo II son moi \u00fatiles na investigaci\u00f3n moderna, especialmente no mapado e secuenciaci\u00f3n do ADN. A diferenza dos encimas de restrici\u00f3n de tipo I, os de tipo II realizan clivaxes do ADN moi espec\u00edficas. As de tipo I reco\u00f1ecen secuencias espec\u00edficas pero clivan ao ADN en puntos aleatorios distintos do seu sitio de reco\u00f1ecemento, mentres que os de tipo II clivan s\u00f3 en puntos determinados no seu sitio espec\u00edfico de reco\u00f1ecemento ou preto. Desde o seu descubrimento a inicios da d\u00e9cada de 1970, os encimas de restrici\u00f3n de tipo II revolucionaron a maneira en que os cient\u00edficos traballan co ADN, principalmente en enxe\u00f1ar\u00eda xen\u00e9tica e biolox\u00eda molecular.\nOs principais usos dos encimas de restrici\u00f3n de tipo II como HindIII son a an\u00e1lise e clonaci\u00f3n de xenes. Demostraron ser sistemas ideais para o estudo das interacci\u00f3ns prote\u00ednas-\u00e1cidos nucleicos, relaci\u00f3ns estrutura-funci\u00f3n, e o mecanismo de evoluci\u00f3n. Serven para facer bos ensaios para o estudo de mutaci\u00f3ns xen\u00e9ticas pola s\u00faa capacidade de clivar especificamente o ADN, o cal permite eliminar ou inserir ADN. Con eles pode modificarse, inserir ou quitar xenes espec\u00edficos."}
{"id": "272490", "revid": "56817", "url": "https://gl.wikipedia.org/wiki?curid=272490", "title": "Mondo\u00f1edo (hom\u00f3nimos)", "text": "O top\u00f3nimo Mondo\u00f1edo (do lat\u00edn \"mindunietum\", medieval) pode referirse a:"}
{"id": "272491", "revid": "85894", "url": "https://gl.wikipedia.org/wiki?curid=272491", "title": "Redondela, Redondela, Redondela", "text": "Redondela \u00e9 un lugar da parroquia de Santiago de Redondela, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 7.070 habitantes (3.436 homes e 3.634 mulleres)."}
{"id": "272493", "revid": "89787", "url": "https://gl.wikipedia.org/wiki?curid=272493", "title": "Fort\u00f3ns, Cedeira, Redondela", "text": "Fort\u00f3ns \u00e9 un lugar da parroquia de Cedeira, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 218 habitantes (105 homes e 113 mulleres)."}
{"id": "272494", "revid": "1131", "url": "https://gl.wikipedia.org/wiki?curid=272494", "title": "Muras (hom\u00f3nimos)", "text": "O top\u00f3nimo galego Muras pode referirse a:"}
{"id": "272495", "revid": "85894", "url": "https://gl.wikipedia.org/wiki?curid=272495", "title": "A Portela, Cedeira, Redondela", "text": "A Portela \u00e9 un lugar da parroquia de Cedeira, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 346 habitantes (171 homes e 175 mulleres).\n\u00c9 un n\u00facleo t\u00edpicamente mari\u00f1eiro, e ba\u00f1ado pola enseada de San Sim\u00f3n.\n\u00c9 t\u00edpica a celebraci\u00f3n da festividade de San Xo\u00e1n nesta entidade."}
{"id": "272496", "revid": "85894", "url": "https://gl.wikipedia.org/wiki?curid=272496", "title": "A Eira Pedri\u00f1a, Cedeira, Redondela", "text": "Eira Pedri\u00f1a \u00e9 un lugar da parroquia de Cedeira, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 208 habitantes (97 homes e 111 mulleres)."}
{"id": "272497", "revid": "85894", "url": "https://gl.wikipedia.org/wiki?curid=272497", "title": "A Formiga, Cedeira, Redondela", "text": "A Formiga \u00e9 un lugar da parroquia de Cedeira, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 203 habitantes (105 homes e 98 mulleres)."}
{"id": "272498", "revid": "1131", "url": "https://gl.wikipedia.org/wiki?curid=272498", "title": "O Cruceiro, Cedeira, Redondela", "text": "O Cruceiro \u00e9 un lugar da parroquia de Cedeira, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 431 habitantes (203 homes e 228 mulleres)."}
{"id": "272499", "revid": "5863", "url": "https://gl.wikipedia.org/wiki?curid=272499", "title": "Portocabeiro, Cabeiro, Redondela", "text": ""}
{"id": "272500", "revid": "5863", "url": "https://gl.wikipedia.org/wiki?curid=272500", "title": "Cidadelle, Chapela, Redondela", "text": "Cidadelle \u00e9 un lugar da parroquia de Chapela, no concello pontevedr\u00e9s de Redondela, na comarca de Vigo."}
{"id": "272501", "revid": "89787", "url": "https://gl.wikipedia.org/wiki?curid=272501", "title": "\u0190", "text": "O \u00e9psilon latino ou e aberto ( ', ' ) \u00e9 unha letra suplementaria do alfabeto latino. Est\u00e1 baseada na letra grega \u00e9psilon."}
{"id": "272502", "revid": "5863", "url": "https://gl.wikipedia.org/wiki?curid=272502", "title": "Parada, Chapela, Redondela", "text": "Parada \u00e9 un lugar da parroquia de Chapela, no concello pontevedr\u00e9s de Redondela, na comarca de Vigo."}
{"id": "272503", "revid": "1131", "url": "https://gl.wikipedia.org/wiki?curid=272503", "title": "A Nogueira, O Viso, Redondela", "text": "A Nogueira \u00e9 un lugar da parroquia do Viso, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 304 habitantes (154 homes e 150 mulleres)."}
{"id": "272504", "revid": "89787", "url": "https://gl.wikipedia.org/wiki?curid=272504", "title": "Trasma\u00f1\u00f3, Trasma\u00f1\u00f3, Redondela", "text": "Trasma\u00f1\u00f3 \u00e9 un lugar da parroquia de Trasma\u00f1\u00f3, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 323 habitantes (164 homes e 159 mulleres)."}
{"id": "272505", "revid": "785", "url": "https://gl.wikipedia.org/wiki?curid=272505", "title": "A Igrexa, Trasma\u00f1\u00f3, Redondela", "text": "A Igrexa \u00e9 un lugar da parroquia de Trasma\u00f1\u00f3, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 255 habitantes (124 homes e 131 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "272506", "revid": "785", "url": "https://gl.wikipedia.org/wiki?curid=272506", "title": "A Igrexa, Vilar de Infesta, Redondela", "text": "A Igrexa \u00e9 un lugar da parroquia de Vilar de Infesta, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 659 habitantes (333 homes e 326 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "272507", "revid": "89787", "url": "https://gl.wikipedia.org/wiki?curid=272507", "title": "Millarada, Vilar de Infesta, Redondela", "text": "Millarada \u00e9 un lugar da parroquia de Vilar de Infesta, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 602 habitantes (292 homes e 310 mulleres)."}
{"id": "272508", "revid": "85894", "url": "https://gl.wikipedia.org/wiki?curid=272508", "title": "Os Valos, Saxamonde, Redondela", "text": "Os Valos \u00e9 un lugar da parroquia de Saxamonde, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 168 habitantes (292 homes e 193 mulleres)."}
{"id": "272509", "revid": "85894", "url": "https://gl.wikipedia.org/wiki?curid=272509", "title": "Casal do Monte, Saxamonde, Redondela", "text": "Casal do Monte \u00e9 un lugar da parroquia de Saxamonde, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 121 habitantes (58 homes e 63 mulleres)."}
{"id": "272510", "revid": "85894", "url": "https://gl.wikipedia.org/wiki?curid=272510", "title": "Padr\u00f3n, Saxamonde, Redondela", "text": "Padr\u00f3n \u00e9 un lugar da parroquia de Saxamonde, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 175 habitantes (86 homes e 89 mulleres)."}
{"id": "272511", "revid": "85894", "url": "https://gl.wikipedia.org/wiki?curid=272511", "title": "O Souto, Saxamonde, Redondela", "text": "O Souto \u00e9 un lugar da parroquia de Saxamonde, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 130 habitantes (64 homes e 66 mulleres)."}
{"id": "272512", "revid": "1131", "url": "https://gl.wikipedia.org/wiki?curid=272512", "title": "Manuel Casais Est\u00e9vez", "text": "Manuel Casais Est\u00e9vez, nado en Celanova e finado en Bande a principios de agosto de 1926, foi un xornalista galego.\nTraxectoria.\nEmigrou a Lisboa onde rexentou dous restaurantes e foi correspondente de \"La Voz de Celanova\". Despois dirixiu \"La Voz de Celanova\"."}
{"id": "272513", "revid": "85894", "url": "https://gl.wikipedia.org/wiki?curid=272513", "title": "A Costeira, Quintela, Redondela", "text": "A Costeira \u00e9 un lugar da parroquia de Quintela, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 129 habitantes (64 homes e 149 mulleres)."}
{"id": "272514", "revid": "85894", "url": "https://gl.wikipedia.org/wiki?curid=272514", "title": "O Quinteiro, Quintela, Redondela", "text": "O Quinteiro \u00e9 un lugar da parroquia de Quintela, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 411 habitantes (204 homes e 207 mulleres)."}
{"id": "272515", "revid": "89787", "url": "https://gl.wikipedia.org/wiki?curid=272515", "title": "Asnelle de Abaixo, Reboreda, Redondela", "text": "Asnelle de Abaixo \u00e9 un lugar da parroquia de Reboreda, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 548 habitantes (266 homes e 282 mulleres)."}
{"id": "272516", "revid": "89787", "url": "https://gl.wikipedia.org/wiki?curid=272516", "title": "Asnelle de Arriba, Reboreda, Redondela", "text": "Asnelle de Arriba \u00e9 un lugar da parroquia de Reboreda, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 281 habitantes (140 homes e 141 mulleres)."}
{"id": "272517", "revid": "89787", "url": "https://gl.wikipedia.org/wiki?curid=272517", "title": "Quintana, Reboreda, Redondela", "text": "Quintana \u00e9 un lugar da parroquia de Reboreda, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 476 habitantes (228 homes e 248 mulleres)."}
{"id": "272518", "revid": "89787", "url": "https://gl.wikipedia.org/wiki?curid=272518", "title": "Santo Paio de Abaixo, Reboreda, Redondela", "text": "Santo Paio de Abaixo \u00e9 un lugar da parroquia de Reboreda, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 603 habitantes (294 homes e 309 mulleres)."}
{"id": "272519", "revid": "89787", "url": "https://gl.wikipedia.org/wiki?curid=272519", "title": "Santo Paio de Arriba, Reboreda, Redondela", "text": "Santo Paio de Arriba \u00e9 un lugar da parroquia de Reboreda, no concello pontevedr\u00e9s de Redondela, na comarca de Vigo. Segundo o IGE, en 2012 ti\u00f1a 330 habitantes (164 homes e 166 mulleres)."}
{"id": "272520", "revid": "89787", "url": "https://gl.wikipedia.org/wiki?curid=272520", "title": "Sistema de restrici\u00f3n-modificaci\u00f3n", "text": "O sistema de restrici\u00f3n-modificaci\u00f3n (ou sistema de restrici\u00f3n modificaci\u00f3n ou sistema RM) \u00e9 un sistema defensivo utilizado polos procariotas para protexerse contra a presenza de ADN alleo, fundamentalmente ADN de virus bacteri\u00f3fagos. A bacteria destr\u00fae o ADN alleo utilizando encimas de restrici\u00f3n (restrici\u00f3n) \u00e1 vez que modifica o ADN propio para que non sexa destru\u00eddo por eses encimas (modificaci\u00f3n). Este fen\u00f3meno foi detectado por primeira vez na d\u00e9cada de 1950. Certas cepas bacterianas pod\u00edan inhibir (restrinxir) o crecemento de virus que creceran en cepas previas. Este efecto foi atribu\u00eddo a uns encimas especiais chamados encimas de restrici\u00f3n.\nAs bacterias te\u00f1en encimas de restrici\u00f3n, tam\u00e9n chamados endonucleases de restrici\u00f3n, que clivan (cortan) o ADN bicatenario en puntos espec\u00edficos divid\u00edndoo en fragmentos, que son degradados despois por outras endonucleases. Isto impide a infecci\u00f3n ao destru\u00edr o ADN v\u00edrico invasor. Aproximadamente unha cuarta parte das bacterias co\u00f1ecidas pos\u00faen sistemas RM e delas aproximadamente a metade te\u00f1en m\u00e1is dun tipo de sistema RM.\nDado que as secuencias que reco\u00f1ecen os encimas de restrici\u00f3n son moi curtas, a propia bacteria case con toda seguridade ter\u00e1 tam\u00e9n esas secuencias no seu propio ADN, polo que eses encimas potencialmente poder\u00edan destru\u00edr o seu propio xenoma. Por tanto, para previr esta destruci\u00f3n do xenoma propio, a bacteria modifica esas secuencias mediante metilaci\u00f3n, engad\u00edndolles grupos metilo encimaticamente. Esta modificaci\u00f3n non debe interferir co apareamento de bases, polo que xeralmente s\u00f3 son metiladas unhas poucas bases espec\u00edficas en cada febra do ADN. Os propios encimas de restrici\u00f3n (ou os complexos que forman) en moitos casos te\u00f1en actividade metilase (ademais de restritiva), ou sen\u00f3n hai encimas metiladores espec\u00edficos.\nAs endonucleases clivan enlaces fosfodi\u00e9ster internos (non terminais). As endonucleases de restrici\u00f3n clivan enlaces fosfodi\u00e9ster internos s\u00f3 despois de que reco\u00f1eceron unha secuencia espec\u00edfica no ADN, xeralmente de 4-6 pares de bases e longo, e normalmente palindr\u00f3mica. O encima de restrici\u00f3n pode clivar xusto no sitio de reco\u00f1ecemento ou a unha certa distancia.\nTipos de sistemas de restrici\u00f3n-modificaci\u00f3n.\nHai cinco tipos de sistemas RM, que son: tipo I, tipo II, tipo IIS, tipo III e tipo IV, todos eles cunha actividade de encima de restrici\u00f3n e de metilase. Nome\u00e1ronse pola orde do seu descubrimento, a\u00ednda que o sistema de tipo II \u00e9 o m\u00e1is com\u00fan. Os m\u00e1is importantes son o I, II e III.\nSistemas de tipo I. Son os m\u00e1is complexos, e constan de tres polip\u00e9ptidos: R (restrici\u00f3n), M (modificaci\u00f3n), e S (especificidade). O complexo resultante dos tres pode clivar e metilar o ADN. Ambas as reacci\u00f3ns requiren ATP, e a clivaxe ocorre a unha considerable distancia do sitio de recoecemento. A subunidade S determina a especificidade da restrici\u00f3n e a metilaci\u00f3n. A clivaxe ten lugar a distancias variables da secuencia de reco\u00f1ecemento, polo que nos experimentos de electroforese en xel non se observan facilmente bandas discretas.\nSistemas de tipo II. Son os m\u00e1is simples e com\u00fans. A metiltransferase e a endonuclease, en vez de funcionaren formando parte dun complexo, est\u00e1n codificadas en d\u00faas prote\u00ednas separadas que act\u00faan independentemente (e non hai prote\u00edna de especificidade). Ambas as prote\u00ednas reco\u00f1ecen o mesmo sitio de reco\u00f1ecemento, e, por tanto, compiten pola actividade. A metiltransferase act\u00faa como mon\u00f3mero, metilando a dobre cadea do ADN en dous pasos, unha febra de cada vez. A endonuclease act\u00faa como homod\u00edmero, e facilita a clivaxe de ambas as febras. A clivaxe ocorre nunha posici\u00f3n definida preto de ou na propia secuencia de reco\u00f1ecemento, producindo as\u00ed fragmentos discretos durante a electroforese en xel. Por esta raz\u00f3n, os sistemas de tipo II util\u00edzanse nos laboratorios para a an\u00e1lise de ADN e clonaci\u00f3n de xenes.\nSistemas de tipo III. Pos\u00faen prote\u00ednas R e M que forman un complexo de modificaci\u00f3n e clivaxe. Por\u00e9n, a prote\u00edna M pode metilar por si soa. A metilaci\u00f3n ocorre s\u00f3 nunha das febras do ADN a diferenza da maior\u00eda dos outros mecanismos co\u00f1ecidos. O heterod\u00edmero formado polas prote\u00ednas R e M compite consigo mesmo en modificar e restrinxir a mesma reacci\u00f3n, o que ten como resultado unha incompleta dixesti\u00f3n.\nUsos.\nOs sistemas RM poden clonarse en pl\u00e1smidos e seleccionarse a causa da resistencia que proporciona o encima metilador. Unha vez que o pl\u00e1smido empeza a replicarse, pode producirse o encima metilador, que metilar\u00e1 o ADN do pl\u00e1smido, protex\u00e9ndoo da acci\u00f3n do encima de restrici\u00f3n.\nNalg\u00fans virus evolucionaron maneiras de subverter o sistema RM, xeralmente consistentes en modificar o seu propio ADN ao engadirlle grupos metilo ou glicosilo, o que bloquea os encimas de restrrici\u00f3n. Outros virus, como os bacteri\u00f3fagos T3 e T7, codifican prote\u00ednas que inhiben os encimas de restrici\u00f3n.\nPara contraatacar a estes virus, nalgunhas bacterias evolucionaron sistemas de restrici\u00f3n que s\u00f3 reco\u00f1ecen e clivan ADN modificado, pero non act\u00faan sobre o ADN do h\u00f3spede non modificado (ao rev\u00e9s do procedemento normal). Alg\u00fans procariotas desenvolveron moitos tipos de sistemas RM."}
{"id": "272522", "revid": "27155", "url": "https://gl.wikipedia.org/wiki?curid=272522", "title": "Sistema de restrici\u00f3n modificaci\u00f3n", "text": ""}
{"id": "272523", "revid": "27155", "url": "https://gl.wikipedia.org/wiki?curid=272523", "title": "Sistema RM", "text": ""}
{"id": "272524", "revid": "6521085", "url": "https://gl.wikipedia.org/wiki?curid=272524", "title": "Benito Cancela Rodr\u00edguez", "text": "Benito Cancela Rodr\u00edguez, nado en Padroso (Lampaza, Rairiz de Veiga) o 22 de agosto de 1892 e finado en Ourense a finais de maio de 1973, foi un pol\u00edtico galego.\nTraxectoria.\nEmigrou a Cuba e instalouse en Santa Cruz del Sur (Camaguey) onde amansou unha pequena fortuna con negocios de hostalar\u00eda. En Cuba entrou en contacto coa masoner\u00eda, alcanzando o grao de mestre. Regresou a Celanova en 1932 e instalou o Hotel Cuba na vila. Af\u00edliase a Izquierda Republicana e logo do triunfo da Fronte Popular nas elecci\u00f3ns de febreiro foi nomeado concelleiro e elixido alcalde de Celanova o 15 de marzo de 1936. Ao producirse o golpe de Estado do 18 de xullo de 1936 a Garda Civil foi detelo, pero fuxiu. Agochouse primeiro en Lebor\u00edn e despois nun zulo na s\u00faa propia casa de Celanova. Abr\u00edronlle expediente de responsabilidades pol\u00edticas. Ao rematar a guerra civil acolleuse a un indulto. Pero foi novamente denunciado en 1939 polo cura de Bobadela. Detido, foi encarcerado na Prisi\u00f3n de Celanova. Pasou despois \u00e1 Prisi\u00f3n Provincial de Ourense, \u00e1 de Porlier en Madrid e ao Penal do Puerto de Santa Mar\u00eda. Sa\u00edu en liberdade condicional en 1943, pero condenado ao pago de multas, incautaci\u00f3n dos seus bens e obrigado ao desterro, tivo que instalarse en Oviedo. Montou unha sidrer\u00eda, que pechou aos seis meses. Regresou a Celanova na d\u00e9cada dos cincuenta. Finou en Ourense a finais de maio de 1973."}
{"id": "272528", "revid": "23204", "url": "https://gl.wikipedia.org/wiki?curid=272528", "title": "Calendario romano xeral", "text": "O calendario romano xeral, co\u00f1ecido en lat\u00edn como calendarium romanum generale, \u00e9 o calendario lit\u00farxico oficial para as celebraci\u00f3ns na forma ordinaria do rito romano na Igrexa cat\u00f3lica latina. Rexe a ordenaci\u00f3n do ano lit\u00farxico indicando o ciclo total das celebraci\u00f3ns do \"misterio do Se\u00f1or\" e as datas das celebraci\u00f3ns dos santos, ou santoral. Ademais do xeral existen calendarios particulares, como calendarios diocesanos, nacionais, de igrexas particulares ou de familias relixiosas.\nConsonte o ano lit\u00farxico cat\u00f3lico o calendario estrut\u00farase en dous ciclos, o temporal e o santoral, o primeiro concirne a Cristo e ao segundo concirne aos d\u00edas dedicados a lembrar e venerar a alg\u00fans santos e beatos.\nOrixe.\nDurante o primeiro s\u00e9culo do cristianismo latino non exist\u00eda m\u00e1is que un calendario temporal moi sinxelo, que inclu\u00eda como festas especiais, Nadal, Pascua cristi\u00e1 e Pentecoste e moi axi\u00f1a quedou inclu\u00edda a Epifan\u00eda, de orixe oriental. A primeira noticia que se ten do culto aos m\u00e1rtires data de aproximadamente o ano 167 e ata o s\u00e9culo IV era unha pr\u00e1ctica estritamente local realizada nas capelas dos cemiterios, as\u00ed o m\u00e1is antigo calendario lit\u00farxico romano conservado, compilado por Filocalo no ano 354 incl\u00fae o \"Depositio episcoporum\", unha lista de papas, e o \"Depositium martyrium\" cunha lista de 52 m\u00e1rtires, todos romanos ag\u00e1s tres de Cartago. Progresivamente iniciouse o costume de transportar as reliquias \u00e1 igrexa local ou doutras localidades. Progresivamente comezaron a adoptarse varias festas de orixe bizantina relacionadas coa Virxe, como a Solemnidade de Santa Mar\u00eda Nai de Deus no s\u00e9culo V, e no s\u00e9culo VII a Natividade, a Purificaci\u00f3n, a Anunciaci\u00f3n e a Asunci\u00f3n de Mar\u00eda \u00e1 vez que o culto aos santos \u00eda tomando car\u00e1cter universal, edit\u00e1ndose os santorais \u00e1 parte e chegando nos s\u00e9culos XIII e XIV a ter unhas proporci\u00f3ns desmesuradas e sorprendentes. No concilio de Trento realizouse unha fonda reforma do calendario lit\u00farxico entre 1568 e 1570 simplific\u00e1ndoo, conservando s\u00f3 oito santos posteriores ao ano 1000 e deixando 157 d\u00edas libres de festas , as\u00ed e todo co paso dos s\u00e9culos o santoral foise sobrecargando de novo e en 1911 ao iniciar P\u00edo X a reforma do santoral, este contaba con 356 festas, que non puideron corrixir as reformas de 1914 e 1960 e ao comezar os traballos do concilio Vaticano II estableceuse a necesidade dunha reforma do calendario para que o ciclo temporal mantivera a superioridade sobre a festa dos santos. As\u00ed o papa Paulo VI estableceu en 1964 unha comisi\u00f3n posconciliar para a establecer a constituci\u00f3n lit\u00farxica, cun grupo de estudo dedicado \u00e1 revisi\u00f3n do calendario, que concretou no novo calendario romano, o calendario romano xeral, promulgado o 14 de febreiro de 1969 polo Papa e que entrou en vigor o 1 de xaneiro de 1970.\nSelecci\u00f3n de santos inclu\u00eddos.\nO calendario romano xeral asigna celebraci\u00f3ns de santos a aproximadamente a metade dos d\u00edas do ano, contendo s\u00f3 unha parte pequena dos santos listados no \"Martyrologium Romanum\", que tampouco incl\u00fae todos os santos lexitimamente venerados na Igrexa cat\u00f3lica; e as\u00ed a canonizaci\u00f3n implica a adici\u00f3n do nome do santo ao \"Martyrologium\" pero non quere dicir que se insira no calendario romano xeral, que menciona s\u00f3 unha moi limitada selecci\u00f3n de santos canonizados, e que non estean inclu\u00eddos no calendario non indica que non sexan venerados polos cat\u00f3licos. No calendario s\u00f3 se incl\u00faen santos de significancia universal, representando o conxunto de eras, rexi\u00f3ns xeogr\u00e1ficas e grupos culturais, e no posible a s\u00faa festa as\u00edgnase ao d\u00eda do que a igrexa considera o seu \"nacemento\" \u00e1 vida eterna.\nV\u00e9xase tam\u00e9n.\nLigaz\u00f3ns externas.\nCalendario romano xeral completo "}
{"id": "272531", "revid": "98629", "url": "https://gl.wikipedia.org/wiki?curid=272531", "title": "Horror vacui", "text": "Horror vacui \u00e9 unha locuci\u00f3n latina que significa literalmente \"horror ao espazo baleiro\". E ten diferentes significados dependendo do campo no que sexa usado.\nHistoria e caracter\u00edsticas.\nNa arte.\nA expresi\u00f3n latina \"horror vacui\" (literalmente \u201chorror ao espazo baleiro\u201d) empr\u00e9gase na historia da arte, especialmente na cr\u00edtica da pintura, para describir o recheo de todo o espazo baleiro nunha obra con alg\u00fan tipo de imaxe ou figura. \u00c9 unha das caracter\u00edsticas xerais do embaldosado matem\u00e1tico (concepto xeom\u00e9trico que consiste en cubrir por completo un plano mediante unha uni\u00f3n de d\u00faas figuras) e dos densos campos de recheo nos dese\u00f1os entrelazados dos celtas.\nAlg\u00fans exemplos de \"horror vacui\" poden verse en obxectos b\u00e1rbaros, tales como o barco viquingo de Sutton Hoo. Tam\u00e9n \u00e9 carecter\u00edstica da est\u00e9tica do Barroco e especialmente do Rococ\u00f3, as\u00ed como na decoraci\u00f3n isl\u00e1mica e na luxosa e ostentosa arte bizantina. O termo apl\u00edcaselle principalmente a ao cr\u00edtico e investigador italiano Mario Praz, quen o usou para describir a atmosfera agobiante e desordeada do dese\u00f1os de interiores na \u00e9poca victoriana.\nNa ciencia.\nDesde Arist\u00f3teles, libro V da s\u00faa F\u00edsica , e ata o s\u00e9culo XVII, negouse a existencia do baleiro , xa que se consideraba como algo loxicamente imposible.\nTam\u00e9n Plat\u00f3n, os estoicos e a maior\u00eda das escolas antigas (atomistas e tratados de pneum\u00e1tica dos enxe\u00f1eiros alexandrinos) contribu\u00edron a esa pr\u00e1ctica unanimidade que chega ata a Idade Media e a incipiente Idade Moderna.\nBaixo ese punto de vista un\u00e1nime foron interpretados certos fen\u00f3menos: por exemplo, a succi\u00f3n que exerce unha ventosa, a dificultade en separar un fol se non se permite a entrada do aire etc. Todas estas observaci\u00f3ns, acompa\u00f1adas de rudimentarios experimentos, parec\u00edan demostrar que a natureza res\u00edstese a tolerar a ausencia de aire: ou sexa, que a natureza aborrece o baleiro.\nNa Idade Media estas pequenas probas serviron para reforzar desde un punto de vista emp\u00edrico algo que xa vi\u00f1a afirmado desde un punto de vista filos\u00f3fico. As\u00ed foi acu\u00f1ado o principio do \"horror vacui\".\nA aceptaci\u00f3n moderna do baleiro d\u00e9bese especialmente a Torricelli e a Newton. O principio do \"horror vacui\" converteuse en dogma practicamente irrebatible ata o s\u00e9culo XVII. \nTorricelli (\"1608-1647\"), demostrou que os efectos atribu\u00eddos ao \"horror vacui\" eran debidos en realidade \u00e1 presi\u00f3n do aire.\nA difusi\u00f3n en toda Europa das experiencias de Torricelli animou a moitos outros cient\u00edficos na mesma li\u00f1a. Os m\u00e1is destacados foron Pascal (\"1623-1662\") en Franci, Boyle (\"1627-1691\") en Inglaterra, e Guericke (\"1602-1686\") en Alema\u00f1a.\nPascal inverte os termos da s\u00faa \u00e9poca co seu famoso experimento na monta\u00f1a de Puy-de-D\u00f4me e na cidade de Clermont, (Auvernia), aos seus p\u00e9s. Realizouse o mesmo experimento ao p\u00e9 da monta\u00f1a e no seu cumio. Deste xeito, comprobouse a hip\u00f3tese de Pascal. A altura do mercurio \u00e9 menor no cume que ao p\u00e9 da monta\u00f1a. A explicaci\u00f3n consiste en que \"os lugares elevados, tales como os cumes das monta\u00f1as, soportan unha presi\u00f3n da masa do aire menor que os lugares profundos, como poidan ser os vales; iso d\u00e9bese ao feito de que haxa m\u00e1is aire por encima dos vales que dos cumes das monta\u00f1as.\"\nPolo tanto, a explicaci\u00f3n polo horror ao baleiro v\u00f3lvese insostible xa que non \u00e9 posible pensar que a natureza aborrece m\u00e1is ao baleiro abaixo que no cumio da monta\u00f1a.\nEntre 1644 (data dos experimentos de Torricelli) e 1687 (data da publicaci\u00f3n por Newton das s\u00faas Philosophiae naturalis e Principia mathematica) haber\u00eda que situar o per\u00edodo crucial da aceptaci\u00f3n moderna do baleiro.\nDun horror ao baleiro, dunha negaci\u00f3n da s\u00faa existencia pola materia e a s\u00faa extensi\u00f3n -tese que suscita Descartes-, p\u00e1sase a unha demostraci\u00f3n de que o baleiro \u00e9, en realidade, efecto do peso e a presi\u00f3n do aire.\nNa literatura.\nJacques Hamelink, escritor, poeta e ensa\u00edsta holand\u00e9s, nacido en \"1939\", escribiu unha obra co t\u00edtulo de \"Horror Vacui\" en 1966, que foi traducida ao franc\u00e9s.\nDestacaron tam\u00e9n importantes autores e artistas que usaron o \"horror vacui\" como foron Robert Williams ou Robert Crumb. \nPor exemplo nunha famosa serie chamada \"Onde est\u00e1 Wally?\" (\"Where's Wally?\") destacou polas s\u00faas macabras ilustraci\u00f3ns baseadas no horror vacui o debuxante Edward Gorey.\nEn xeograf\u00eda e cartograf\u00eda.\nNos mapas antigos e en moitos mapas tur\u00edsticos actuais ad\u00f3itanse representar sitios interesantes que ocupan todo o espazo cartogr\u00e1fico, para disimular a falta doutros lugares. Tr\u00e1tase dun verdadeiro \"Horror Vacui\", que se manifesta tam\u00e9n en moitos textos, nos que se indican descrici\u00f3ns fant\u00e1sticas de sitios desco\u00f1ecidos. Por exemplo, \u201cas lendas del Dorado e da laguna de Pirema\u201d, na conca de Orinoco onde non se co\u00f1ece o lugar con exactitude. Estes \"Horror Vacui\" inclu\u00edronse en moitos libros para substitu\u00edr o desco\u00f1ecemento real do territorio."}
{"id": "272536", "revid": "89787", "url": "https://gl.wikipedia.org/wiki?curid=272536", "title": "John Kuester", "text": "John Dewitt Kuester, Jr., nado o 6 de febreiro de 1955 en Richmond, Virxinia, \u00e9 un ex xogador americano de baloncesto profesional. Xogou na National Basketball Association (NBA) dende 1977 ata 1980, e logo comezou a s\u00faa etapa coma adestrador na NCAA, antes de ser adestrador asistente de varios equipos da NBA. O 9 de xullo de 2009 foi contratado coma adestrador principal dos Detroit Pistons, equipo \u00f3 que adestrou d\u00faas tempadas.\nXogaba na posici\u00f3n de base e na universidade xogou para os North Carolina Tar Heels, dende 1973 ata 1977.\nTraxectoria profesional.\nXogador.\nKuester foi seleccionado na 53\u00aa posici\u00f3n do Draft da NBA de 1977 polos Kansas City Kings. Al\u00ed xogou 78 partidos na tempada 1977-78, onde conseguiu 4.8 puntos, 3.2 asistencias e 1.5 rebotes por partido. Nas outras d\u00faas tempadas coma xogar, estivo unha tempada nos Denver Nuggets e outra nos Indiana Pacers.\nAdestrador.\nKuester comezou a s\u00faa carreira coma adestrador na Universidade de Richmond, onde foi asistente de 1980 a 1981. De 1981 a 1983, foi asistente de Rick Pitino na Boston University, antes de ser o seu substituto en 1983. De 1985 a 1990, foi o adestrador principal da Universidade George Washington.\nDespois da NCAA, deu o salto \u00e1 NBA, onde estivo de adestrador asistente nos Boston Celtics, Philadelphia 76ers en d\u00faas etapas diferentes, Detroit Pistons, New Jersey Nets, Orlando Magic e Cleveland Cavaliers, antes de conseguir o seu primeiro posto coma adestrador principal nos Detroit Pistons, na tempada 2009-10. O 5 de xu\u00f1o de 2011, foi despedido do seu posto.\nO 29 de xu\u00f1o de 2011, foi contratado coma adestrador asistente dos Los Angeles Lakers."}
{"id": "272537", "revid": "85894", "url": "https://gl.wikipedia.org/wiki?curid=272537", "title": "Ramiro Fern\u00e1ndez Valle", "text": "Ramiro Fern\u00e1ndez Valle, nado en Pontevedra en 1896 e finado na mesma cidade en 1938, foi un xornalista e escritor galego.\nTraxectoria.\nFoi redactor de \"El Pueblo Gallego\" e durante a Rep\u00fablica foi redactor-xefe do mesmo xornal. Foi denunciado por Jos\u00e9 Calvo Sotelo por inxurias en 1932. Foi secretario da Asociaci\u00f3n da Prensa de Galicia en 1934."}
{"id": "272553", "revid": "15490", "url": "https://gl.wikipedia.org/wiki?curid=272553", "title": "Flaciteo", "text": "Flaciteo ou Flaccitheus, finado en 475 foi o fundador do Reino dos ruxios.\nTraxectoria.\nPouco se sabe sobre el, s\u00f3 que se menciona na \"Vita Sancti Severini\" de Euxipio. Despois da batalla de Nedao en 454, os ruxios establec\u00e9ranse na ribeira norte do Danubio. Durante a subsecuente ruptura da orde romana no N\u00f3rico, os ruxios explotaran a situaci\u00f3n para consolidaren o seu poder. Sobre o 467, Flaciteo estableceu o reino dos ruxios. Estivo en frecuente conflito cos ostrogodos, e malia o seu arianismo, foi un seguro colaborador de Severino de N\u00f3rico. \nFlaciteo morreu probabelmente sobre o 475, e sucedenuno o seu fillo Feleteo."}
{"id": "272558", "revid": "56817", "url": "https://gl.wikipedia.org/wiki?curid=272558", "title": "Euxipio", "text": "Euxipio de \u00c1frica ou o Africano, en lat\u00edn orixinal \"Eugyppius Africanus\", nado ao redor de 465 e finado en N\u00e1poles despois do 533, foi un historiador cristi\u00e1n e santo da Igrexa Cat\u00f3lica cuxa festividade se cee\u00e9bra o 15 de xaneiro.\nTraxectoria.\nProbabelmente non naceu en N\u00e1poles, sen\u00f3n que provi\u00f1a dunha familia da N\u00f3rica superior ou da Retia ulterior. Foi alg\u00fans anos disc\u00edpulo de Severino de N\u00f3rico (\"ca\". 410 - 482), de quen escribiu unha biograf\u00eda que \u00e9 considerada polos expertos modelo de escritura haxiogr\u00e1fica. Trala morte deste, adoitouse soster que trasladou as s\u00faas reliquias a N\u00e1poles (488), pero o certo \u00e9 que fundou primeiro un mausoleo \u00e1 s\u00faa memoria e logo un mosteiro no lugar que ocupaba unha antiga vila do s\u00e9culo I en \"Lucullanum Castellum\", a actual Pizzofalcone, preto de N\u00e1poles, sendo nomeado abade da devandita comunidade. Durante a s\u00faa estancia en N\u00e1poles compilou para unha matrona romana, unha tal Proba, se cadra a filla de S\u00edmaco, unha antolox\u00eda de obras de Agosti\u00f1o de Hipona moi extensa (m\u00e1is de mil folios): \"Excerpta ex operibus Sancti Augustini\", e escribiu outras d\u00faas obras moi estimadas, a devandita \"Vita Sancti Severini\" ou \"Vida de San Severino\", composta ao redor do ano 511 e que pode consultarse actualmente no volume LXII da \"Patrologia Latina\" de Jacques Paul Migne, e unha regra mon\u00e1stica, a regra dita de Euxipio. Estas tres obras, m\u00e1is unha serie de cartas dirixidas a eminentes contempor\u00e1neos seus (Casiodoro, Dionisio o Exiguo, Fulxencio de Ruspe) fan del un autor fundamental na literatura cristi\u00e1 do s\u00e9culo VI. Especialmente importante \u00e9 a \"Vita\" non s\u00f3 polos datos que ofrece sobre a evanxelizaci\u00f3n, sen\u00f3n sobre a xeograf\u00eda e as etnias do conf\u00edn oriental do Imperio Romano de Occidente no per\u00edodo inmediatamente precedente ao seu fin."}
{"id": "272561", "revid": "624", "url": "https://gl.wikipedia.org/wiki?curid=272561", "title": "Historia Eclesi\u00e1stica do Pobo Ingl\u00e9s", "text": ""}
{"id": "272562", "revid": "1987", "url": "https://gl.wikipedia.org/wiki?curid=272562", "title": "Feleteo", "text": "Feleteo (co\u00f1ecido tam\u00e9n como Feletheus, Feva, Feba, Foeba, Fevva, Fevvanus, Theuvanus), finado en 487, foi os rei dos ruxios do 475 ao 487.\nTraxectoria.\nFeleteo era fillo de Flaciteo, rei dos ruxios e fundador do reino dos ruxios. O seu irm\u00e1n cham\u00e1base Ferderuchus. Feleteo estaba casado coa goda Gisa, que era probabelmente a curm\u00e1 do rei ostrogodo dos amalos Teodorico o Grande. Despois da morte de seu pai, probabelmente en 475, Feleteo sucedeuno como rei dos ruxios. O seu territorio nesa \u00e9poca estaba baseado na Baixa Austria. En 476, Feleteo axudou a Odoacro e os seus esciros e h\u00e9rulos no derrocamento do emperador romano R\u00f3mulo Aug\u00fastulo. Feleteo foi un achegado a Severino de N\u00f3rico. Despois de que o emperador bizantino Zen\u00f3n intentou crear un conflito entre os ruxios e Odoacro, Feleteo executou ao seu sobri\u00f1o Frederic, que apoiaba a Odoacro. Odoacro a continuaci\u00f3n invadiu o reino dos ruxios, venc\u00e9ndoos completamete nunha batalla preto da actual Viena. Feleteo e a s\u00faa muller foron capturados e executados en R\u00e1vena en 487. Dous anos m\u00e1is tarde, os ruxios un\u00edronse ao rei ostrogodo Teodorico o Grande, quen invadiu Italia e venceu a Odoacro en 493."}
{"id": "272566", "revid": "624", "url": "https://gl.wikipedia.org/wiki?curid=272566", "title": "Feuva", "text": ""}
{"id": "272567", "revid": "1131", "url": "https://gl.wikipedia.org/wiki?curid=272567", "title": "The Mysterious Stranger", "text": ""}
{"id": "272568", "revid": "89787", "url": "https://gl.wikipedia.org/wiki?curid=272568", "title": "Txuri-urdin", "text": "Txuri-Urdin (en galego Branquiazul) \u00e9 o nome dado ao himno oficial do equipo vasco Real Sociedad de Donostia. De feito, os \"txuri-urdinak\" (\"os blanquiazules\") \u00e9 o alcume dos afeccionados ou seguidores de devandito equipo vasco.\nFoi composta e escrita en \u00e9uscaro en 1970 polo mestre Ricardo Sabadie.\nLetra.\nTxuri-urdin, txuri-urdin, maitea!\nTxuri-urdin, txuri-urdin, aurrera! \nBeti, beti, maite... maite, maitea,\nDonostia, donostiarra! (bis)\nAurrera mutilak! \nAurrera Gipuzkoa! \nAurrera txuri-urdinak! (bis)\nGazte, gazte, gazte, gazte, gaztedi,\nGaztedi aupa! Aupa mutilak! \nGazte, gazte, gazte, gazte, gaztedi, \nGaztedi txuri-urdina! (bis)"}
{"id": "272571", "revid": "1131", "url": "https://gl.wikipedia.org/wiki?curid=272571", "title": "Et alii", "text": "Et alii, abreviada xeralmente como et al., \u00e9 unha locuci\u00f3n latina que significa literalmente \"\u00abe outros\u00bb\". \u00dasase sobre todo en repertorios bibliogr\u00e1ficos, cando hai m\u00e1is autores ou autoras ademais dos citados nunha referencia, de tal maneira que se evita ter que nomealos a todos. O seu valor \u00e9 semellante ao de etc\u00e9tera, pero referido a persoas.\nEn termos legais significa que os que firman non son os \u00fanicos responsables do firmado. A referencia non se adoita utilizar na bibliograf\u00eda final, onde se espera que aparezan de maneira detallada os datos das obras consultadas. Por exemplo: a primeira vez nomear\u00edase (Moore, Estrich, McGillis e Spelman, 1984, p.\u00a033) e a segunda (Moore et al., 1984, p.\u00a046)"}
{"id": "272572", "revid": "15490", "url": "https://gl.wikipedia.org/wiki?curid=272572", "title": "N\u00f3rico", "text": "N\u00f3rico (en lat\u00edn NORICVM) era un territorio da tribo celta dos n\u00f3ricos na actual Austria e o sur de Alema\u00f1a. Foi conquistado por unha minor\u00eda c\u00e9ltica antes da chegada dos romanos, ao que chamaron en lat\u00edn REGNVM NORICVM, e m\u00e1is tarde convertido en provincia romana, dividida en Noricum Ripense ao norte e Noricum Mediterranum ao sur e considerada dentro do territorio diocesal do Illyricum Pannoni\u00e6 xunto con Panonia e Dalmacia.\nXeograf\u00eda.\nA s\u00faa extensi\u00f3n incl\u00fae os hoxe d\u00eda estados austr\u00edacos de Carintia, Salzburgo, Alta Austria, Baixa Austria, Estiria e tam\u00e9n Baviera ao sueste (Alema\u00f1a).\nAs provincias romanas veci\u00f1as eran Recia no oeste, Panonia no leste e Dalmacia no sueste. Polo sur lindaba coa mesma Italia, e polo norte o r\u00edo Danubio era a fronteira do Imperio Romano coas tribos xerm\u00e1nicas.\n\u00c1rea e poboaci\u00f3n.\nAo redor do 800 a.C., a rexi\u00f3n estaba habitada principalmente pola xente da cultura celta Hallstatt. Ao redor do 450 a.C., fusion\u00e1ronse coa xente das outras \u00e1reas celtas do noroeste das rexi\u00f3ns de Alema\u00f1a e da cultura de La T\u00e8ne.\nO pa\u00eds \u00e9 monta\u00f1oso e rico en ferro e sal. Forneceu material para a fabricaci\u00f3n de armas en Panonia, Moesia e norte de Italia. O famoso aceiro N\u00f3rico utilizouse en gran medida na fabricaci\u00f3n de armas romanas (por exemplo, Horacio, \"Odes\", i.16.9-10: \"Noricus ensis\", \"a Noric sword\"). Ouro e sal atop\u00e1ronse en cantidades considerables. A planta chamada saliunca (a salvaxe ou nardo celta, parente da lavanda) crec\u00eda en abundancia e utiliz\u00e1base como un perfume segundo Plinio o Vello.\nOs habitantes celtas desenvolveron unha cultura rica en arte, gander\u00eda, miner\u00eda de sal e agricultura. Cando parte da zona converteuse nunha provincia romana, os romanos introduciron a xesti\u00f3n da auga (o acueduto) e impulsa\u00e1ronse as xa vivas relaci\u00f3ns comerciais entre as persoas ao norte e ao sur dos Alpes. O aceiro n\u00f3rico era famoso pola s\u00faa calidade e dureza.\nA investigaci\u00f3n arqueol\u00f3xica, particularmente nos cemiterios de Hallstatt, demostrou que unha vigorosa civilizaci\u00f3n celta habitaba na zona s\u00e9culos antes da historia rexistrada, pero a civilizaci\u00f3n celta de Hallstatt foi unha manifestaci\u00f3n cultural previa \u00e1s outras invasi\u00f3ns celtas. As tumbas de Hallstatt conti\u00f1an armas e adornos da Idade de Bronce, durante o per\u00edodo de transici\u00f3n, ata a \"cultura Hallstatt\", \u00e9 dicir, o per\u00edodo m\u00e1is antigo desenvolvido da Idade de Ferro. \nHistoria.\nO reino fundouse ao redor do 400 a.C., e ti\u00f1a o seu capital na residencia real en Virunum no Magdalensberg.\nNoricum foi incorporado ao Imperio Romano no 16 a.C. Durante moito tempo, os noricanos gozaron de independencia baixo os seus propios pr\u00edncipes e continuaron co comercio cos romanos. No 48 a.C. tomaron o bando de Xulio C\u00e9sar na guerra civil contra Pompeio. No 16 a.C., logo de unirse aos panonios para invadir Histria, foron derrotados por Publio Silio Nerva, proc\u00f3nsul de Illyricum. A continuaci\u00f3n, Noricum foi chamada provincia, a\u00ednda que non estaba organizada como tal e permaneceu como un reino mon\u00e1rquico co t\u00edtulo de regnum Noricum, a\u00ednda baixo o control dun procurador imperial. No reinado do emperador Claudio (41\u201354) o Reino de Noricum foi incorporado ao Imperio Romano para mellorar as defensas fronte aos xermanos, aparentemente sen ofrecer resistencia. Non foi ata o reinado de Antonino Pio que a Legio II Italica, a Segunda Legi\u00f3n, posteriormente renombrada \"Italica\", estivera en Noricum, con base na capital da provincia \"Lauriacum\" (Lorch, barrio actual de Enns, Austria)., e o comandante da a lexi\u00f3n converteuse no gobernador da provincia.\nBaixo Diocleciano (245-313), Noricum dividiuse en \"Noricum ripense\" (\"Noricum ao longo do r\u00edo\", a parte norte cara ao sur desde o Danubio), e \"Noricum mediterraneum\" (\"Noricum sen litoral\", o distrito m\u00e1is monta\u00f1oso do sur). A li\u00f1a divisoria \u00eda ao longo da parte central dos Alpes orientais. Cada divisi\u00f3n estaba baixo un praeses e ambos pertenc\u00edan \u00e1 diocese de Illyricum na prefectura pretoriana de Italia. Foi nesta \u00e9poca (304 d.C.) que un cristi\u00e1n que serv\u00eda como oficial militar na provincia sufriu un martirio por mor da s\u00faa fe, m\u00e1is tarde canonizado como San Florian.\nA provincia foi unha das \u00faltimas dependencias do Imperio no s\u00e9culo V, a\u00ednda controlada desde Italia no momento da ca\u00edda de R\u00f3mulo Aug\u00fastulo no 476. Nestes anos, a provincia romana foi evanxelizada por San Severino, quen a ra\u00edz da morte de Atila deixou o seu retiro erem\u00edtico para estar xunto aos que quedaran abatidos polos ataques dos b\u00e1rbaros hunos.\nAs colonias romanas e as principais cidades eran \"Virunum\" (preto de Maria Saal ao norte de Klagenfurt), \"Teurnia\" (preto de Spittal an der Drau), \"Flavia Solva\" (preto de Leibnitz), \"Celeia\" (Celje) hoxe d\u00eda en Eslovenia, \"Juvavum\" (Salzburg), \"Ovilava\" (Wels), \"Lauriacum\" (Lorch na desembocadura do Enns, o antigo \"Anisus\").\nO co\u00f1ecemento do N\u00f3rico romano ampliouse decisivamente polo traballo de Richard Knabl, un epigrafista austr\u00edaco do s\u00e9culo XIX.\nA transici\u00f3n do goberno romano ao b\u00e1rbaro en Noricum est\u00e1 ben documentada na vida de San Severino escrita por Euxipio, que proporcionou material para as an\u00e1lises deste proceso noutras rexi\u00f3ns onde faltan fontes primarias do per\u00edodo."}
{"id": "272574", "revid": "624", "url": "https://gl.wikipedia.org/wiki?curid=272574", "title": "Noricum", "text": ""}
{"id": "272575", "revid": "1131", "url": "https://gl.wikipedia.org/wiki?curid=272575", "title": "Walden Two", "text": "Walden Two \u00e9 unha obra de ciencia ficci\u00f3n creada por Burrhus Frederic Skinner en 1948. Nela Skinner comenta as ideas sobre o condutismo e a s\u00faa enxe\u00f1er\u00eda da conduta.\nEsta sociedade ficticia caracter\u00edzase pola s\u00faa forte reiteraci\u00f3n do aspecto m\u00e1is social dos humanos, o papel dos instintos e todo o que foi herdado da natureza. Interesase en mellorar a capacidade de convivencia mediante a reduci\u00f3n dos instintos pero Skinner non intenta acabar coa diferenza sen\u00f3n coa desigualdade.\nContido.\nSkinner mostra na obra unha sociedade constru\u00edda cientificamente, que funciona utilizando a teor\u00eda condutista operante. Na obra descr\u00edbense cada un dos m\u00e9todos empregados para condicionar aos membros da comunidade: os seus ideais en canto a aprendizaxe e a formaci\u00f3n dunha sociedade sen envexas, maldade e enfrontamentos; onde se coopere en lugar de competir; unha forma de goberno que nada te\u00f1a que ver coas formas de gobernar dos nosos pa\u00edses, todo desde o punto de vista condutista, e faino despregando sobre esta novela toda a s\u00faa doutrina psicol\u00f3xica desde o punto de vista de Frazier, creador de Walden Two.\nNesta comunidade todos os membros son felices, traballan catro horas ao d\u00eda como m\u00e1ximo e poden dedicar o tempo restante a facer o que cada un queira. A comunidade enteira \u00e9 a encargada do coidado de todos os fillos, desfac\u00e9ndose as\u00ed dos ideais de familia baseados nos lazos de sangue.\nOs problemas desta comunidade son resaltados a trav\u00e9s da aplicaci\u00f3n da ciencia. Na novela, cun estilo en certo modo achegado ao ensaio, expl\u00edcase o fundamento de tal comunidade en detalle, explicando certos sistemas que son unha mellora sobre os sistemas utilizados na sociedade actual, pero o obxectivo principal da comunidade de Walden Two \u00e9 que cada membro sexa feliz como individuo mentres funciona como parte dun colectivo.\nA comunidade.\nA novela describe \"unha comunidade experimental chamada Walden Two\". A comunidade est\u00e1 situada nunha zona rural e \"ten preto de mil membros\".\nOs membros.\nOs membros da comunidade son felices, produtivos e creativos, a felicidade deriva da promoci\u00f3n de ricas relaci\u00f3ns sociais e da vida familiar, o afecto libre, a creaci\u00f3n de arte, m\u00fasica e literatura, oportunidade para xogos, e o merecido descanso, alimentaci\u00f3n, e durmir. A comunidade \u00e9 auto-gobernada, os membros rexistrarte para o C\u00f3digo Walden de t\u00e9cnicas de auto-control, que permiten o mantemento dunha vida feliz, a vida produtiva en Walden Two, con esforzo m\u00ednimo. O autogoberno, con todo, \u00e9 complementado con conselleiros comunitarios que supervisan o comportamento e est\u00e1n dispo\u00f1ibles para axudar aos membros cos seus problemas en seguir o C\u00f3digo de Walden. Moitas das normas do C\u00f3digo Walden, son como un mandato xeral para evitar expresi\u00f3ns de gratitude persoal, para os membros da sociedade americana."}
{"id": "272577", "revid": "1888", "url": "https://gl.wikipedia.org/wiki?curid=272577", "title": "Les passions de l'\u00e2me", "text": ""}
{"id": "272579", "revid": "1888", "url": "https://gl.wikipedia.org/wiki?curid=272579", "title": "Lois P\u00e9rez Leira", "text": "Lois P\u00e9rez Leira, nado en Vigo o 29 de xaneiro de 1953, \u00e9 un escritor e pol\u00edtico galego. Desde 2013 \u00e9 co-voceiro de Nova Esquerda Galega.\nTraxectoria.\nDe neno emigrou a Arxentina cos seus pais. En Bos Aires tivo unha destacada actuaci\u00f3n na vida pol\u00edtica arxentina, como as\u00ed tam\u00e9n na colectividade galega. Neste pa\u00eds foi presidente da Confederaci\u00f3n Arxentina de Estudantes Secundarios (CAES) e directivo do Centro de Estudantes de Filosof\u00eda e letras. Militou durante a maior parte dese tempo nas filas da Federaci\u00f3n Xuvenil Comunista. Incorporouse \u00e1 esquerda peronista desde unha \u00f3ptica de esquerda marxista. Foi membro da Federaci\u00f3n de Sociedades Gallegas de la Rep\u00fablica Argentina e frecuentou os c\u00edrculos galeguistas deste pa\u00eds.\nEn 1990 retornou definitivamente a Galicia, especializ\u00e1ndose en temas migratorios. Durante os \u00faltimos anos escribiu numerosos libros e artigos de opini\u00f3n en diferentes medios sobre a emigraci\u00f3n galega e impartiu numerosas conferencias en distintos pa\u00edses do mundo.\nLois P\u00e9rez Leira combinou o seu labor cultural e pol\u00edtico co seu traballo como director de emigraci\u00f3n da Confederaci\u00f3n Intersindical Galega durante case 20 anos. Durante eses anos foi Conselleiro Xeral da emigraci\u00f3n en representaci\u00f3n da CIG e representante da mesma ante a Audiencia Nacional como entidade acusadora no xu\u00edzo que se instru\u00edu sobre os delitos de xenocidio e terrorismo de estado cometidos durante a ditadura arxentina. Na actualidade \u00e9 querelante no xu\u00edzo que se instr\u00fae na Arxentina polos delitos cometidos pola ditadura franquista.\nObras.\nDirixiu 18 documentais, entre eles \"Os Santamar\u00eda, de Prexigueiro a Cuba\", que participou no festival de cine latinoamericano da Habana."}
{"id": "272580", "revid": "23204", "url": "https://gl.wikipedia.org/wiki?curid=272580", "title": "Pedro Castro", "text": "Pedro Castro, nado o 23 de xaneiro de 1975 en Santiago de Compostela, \u00e9 un cineasta galego especializado en v\u00eddeos musicais.\nTraxectoria.\nAos dezaseis anos marchou estudar o bacharelato a Nova Orle\u00e1ns, e continuou nos Estados Unidos ao licenciarse en Historia da Arte nos \u00c1nxeles.\nNa industria do cine comezou como operador de c\u00e1mara en \"Last Days\", o filme de Steven Spielberg. Posteriormente comezou a traballar na industria dos videoclips musicais, producindo e dirixindo v\u00eddeos para artistas fundamentalmente da m\u00fasica latina nos Estados Unidos, como Chayanne, Julio Iglesias, John Secada, Carlos Baute ou Keith Urban.\nVida persoal.\nTen dous fillos do seu primeiro matrimonio. En 2013 casou coa cantante espa\u00f1ola Raquel del Rosario, vocalista de El sue\u00f1o de Morfeo."}
{"id": "272581", "revid": "25871", "url": "https://gl.wikipedia.org/wiki?curid=272581", "title": "Riot!", "text": "Riot! \u00e9 o segundo \u00e1lbum da banda estadounidense de rock alternativo Paramore, publicado nos Estados Unidos o 12 de xu\u00f1o de 2007 e no Reino Unido o 25 de xu\u00f1o a trav\u00e9s do selo Fueled by Ramen. O disco foi certificado platino nos Estados Unidos e en Irlanda, e ouro no Reino Unido. \"Riot!\" tivo catro sinxelos: \"Misery Business\", \"Hallelujah\", \"Crushcrushcrush\" e \"That's What You Get\".\n\"Misery Business\" est\u00e1 inclu\u00edda nos videoxogos \"Saints Row 2\", \"NHL 08\", \"Rock Band 3\" e \"Guitar Hero World Tour\", mentres que \"That's What You Get\" aparece como canci\u00f3n xoogable en \"Rock Band 2\". \"Crushcrushcrush\" podemos atopala en \"Guitar Hero On Tour: Decades\" e est\u00e1 dispo\u00f1ible como tema descargable para xogalo nos tres xogos de \"Rock Band\". Unha versi\u00f3n da canci\u00f3n tam\u00e9n aparece en \"Ultimate Band\"."}
{"id": "272582", "revid": "23204", "url": "https://gl.wikipedia.org/wiki?curid=272582", "title": "Arquieparqu\u00eda Maior de Kiev-Galitsia", "text": ""}
{"id": "272585", "revid": "98629", "url": "https://gl.wikipedia.org/wiki?curid=272585", "title": "Uni\u00f3n de Brest", "text": "A Uni\u00f3n de Brest (en belaruso: \"\u0411\u0435\u0440\u0430\u0441\u0446\u0435\u0439\u0441\u043a\u0430\u044f \u0443\u043di\u044f\", en ucra\u00edno: \"\u0411\u0435\u0440\u0435\u0441\u0442\u0435\u0439\u0441\u044c\u043a\u0430 \u0443\u043d\u0456\u044f\", en polaco: \"Unia brzeska\") ref\u00edrese \u00e1 decisi\u00f3n de 1595-1596 da Igrexa da Rus de K\u00ediv, a \"Metr\u00f3pole de K\u00ediv-Galicia e toda a Rus\", de romper relaci\u00f3ns co Patriarca de Constantinopla e volver \u00e1 comu\u00f1\u00f3n coa Igrexa Cat\u00f3lica, situ\u00e1ndose baixo a autoridade do Papa.\nNo momento da uni\u00f3n, esta igrexa inclu\u00eda principalmente aos ucra\u00ednos e belarusos que viv\u00edan na Confederaci\u00f3n Polaco-Lituana. Os xerarcas da igrexa de K\u00ediv, reunidos nun s\u00ednodo na cidade de Brest, redactaron 33 artigos de uni\u00f3n, que foron aceptados polo Papa. Inicialmente moi exitosa, co tempo perdeu gran parte do apoio inicial, e nos territorios baixo dominio ruso forzouse a s\u00faa integraci\u00f3n coa Igrexa Ortodoxa. Por\u00e9n, na Galicia austr\u00edaca a Igrexa sobreviviu e deu orixe \u00e1s que hoxe son a Igrexa cat\u00f3lica bizantina ucra\u00edna e a Igrexa cat\u00f3lica bizantina belarusa.\nA Igrexa rutena antes da uni\u00f3n.\nA Igrexa Ortodoxa ten as s\u00faas ra\u00edces no cristianismo do Imperio Romano de Oriente, no que o Patriarca de Constantinopla ti\u00f1a un papel predominante. Recl\u00e1mase, como a Igrexa Cat\u00f3lica, herdeira das ensinanzas e tradici\u00f3ns dos ap\u00f3stolos, e practica a liturxia maiormente en rito bizantino.\nNo ano 988 Vladimiro o Grande foi bautizado polo rito bizantino, e creouse para os territorios rutenos a metr\u00f3pole de K\u00ediv, baixo a xurisdici\u00f3n do Patriarcado Ecum\u00e9nico de Constantinopla. A partir do ano 1037 houbo, por\u00e9n, un distanciamento con Constantinopla, por mor da nova lexislaci\u00f3n introducida por Iaroslau I o Sabio, a \"Russkaya Pravda\", en canto \u00e1s relaci\u00f3ns entre a Igrexa e o Estado.\nEn 1054 sucedeu o Gran Cisma entre o cristianismo occidental e o oriental. Ao cisma contribu\u00edron s\u00e9culos de disputas dogm\u00e1ticas e lit\u00farxicas, as\u00ed como a rivalidade entre o Papa e o Patriarca de Constantinopla pola primac\u00eda na Igrexa universal. Durante a Cuarta Cruzada tentouse restaurar a unidade pola forza, e logo da captura de Constantinopla polos cruzados en 1204 foi nomeado un patriarca latino, pero a maior\u00eda dos fieis seguiron a reco\u00f1ecer a xerarqu\u00eda ortodoxa.\nA Igrexa no Rus de K\u00ediv non tomou, por\u00e9n, unha posici\u00f3n clara en relaci\u00f3n \u00e1 excomu\u00f1\u00f3n de Miguel Cerulario *polor legados papais en 1054. Por\u00e9n, permaneceu xunto ao bando ortodoxo. Os poderes rusos non compart\u00edan a animadversi\u00f3n antilatina da xerarqu\u00eda grega, e a Rus mantivo relaci\u00f3ns tanto con Roma como con Constantinopla, tomando decisi\u00f3ns segundo lle convi\u00f1a. Por exemplo, arredor de 1070 o pr\u00edncipe de K\u00ediv Iciaslao I, logo de perder o trono, buscou o apoio do papa para volver ao poder. Arredor de Around 1089, o metropolita de K\u00ediv Xo\u00e1n II rexeitou apoiar ao antipapa Clemente III. O sucesor do metropolita Xo\u00e1n III, Efr\u00e9n II mantivo contactos co papa a finais do s\u00e9culo XI. A mediados do s\u00e9culo XII, segundo as cr\u00f3nicas rutenas, os legados papais atop\u00e1banse en K\u00ediv. A finais do s\u00e9culo XIII, no per\u00edodo da Horda Dourada, o metropolita de K\u00ediv M\u00e1ximo moveu a s\u00e9 \u00e1 cidade rusa de Vladimir. A comezos do s\u00e9culo XIV, a s\u00e9 foi transferida a Moscova polo metropolita Pedro. Por\u00e9n, o metropolita mantivo o t\u00edtulo de \"Metropolita de K\u00ediv e toda a Rus\". Logo da mingua de importancia que sufriu K\u00ediv por mor da invasi\u00f3n mongol, xurdiron na rexi\u00f3n o principado de Galicia-Volinia e o Gran Ducado de Lituania, onde foi erixida unha nova metr\u00f3pole ortodoxa.\nO primeiro intento de unificaci\u00f3n entre a Igrexa Cat\u00f3lica e a Igrexa Ortodoxa chegou no s\u00e9culo XIII. Foi impulsado pola situaci\u00f3n pol\u00edtica do Imperio Bizantino e dos Estados Pontificios. O Imperio estaba ameazado polos musulm\u00e1ns, e o emperador Miguel VIII Pale\u00f3logo buscaba aliados en Occidente. A uni\u00f3n de Li\u00f3n, asinada en 1274, foi un acto diplom\u00e1tico que durou tan s\u00f3 seis anos, e non tivo aceptaci\u00f3n nin polo clero nin polos fieis.\nHoubo outro intento de unificaci\u00f3n a mediados do s\u00e9culo XV. O emperador Xo\u00e1n VIII Pale\u00f3logo buscaba aliados en occidente ante a ameaza do Imperio Otom\u00e1n. En 1439 asinouse unha uni\u00f3n no Concilio de Florencia. Malia a oposici\u00f3n do Duque de Moscova Basilio II, participou nela o metropolita ortodoxo de K\u00ediv, Isidoro, en representaci\u00f3n da Igrexa rusa. Os representantes orientais aceptaron a autoridade papal e a doutrina cat\u00f3lica sobre a Santa Trindade. Por\u00e9n, a oposici\u00f3n do clero e a conquista de Constantinopla polos turcos remataron co acordo.\nCo anuncio da Uni\u00f3n de Florencia en Polonia e Lituania en 1443 Ladislau III publicou un decreto igualando os dereitos do clero ortodoxo ao clero latino. Cando o metropolita Isidoro foi a Moscova a anunciar a uni\u00f3n, foi apresado. Conseguiu escapar, primeiro a Lituania e posteriormente a Roma. \u00c1 s\u00e9 abandonada foi inicialmente nomeado o bispo Xon\u00e1s, contrario \u00e1 uni\u00f3n, e partidario da independencia da Igrexa Ortodoxa Rusa respecto da de Constantinopla. O patriarca de Constantinopla Gregorio III nomeou un novo metropolita de K\u00ediv, Gregorio II, disc\u00edpulo de Isidoro. Gregorio II foi aceptado polo rei Casimiro IV e pola maior\u00eda dos bispos ortodoxos do pa\u00eds, a\u00ednda que foi considerado un ap\u00f3stata e herexe polos gobernantes moscovitas. En 1500, baixo a uni\u00f3n de Florencia, o ent\u00f3n metropolita de K\u00ediv, Iosyf Bolgarynovych, enviou ao papa Alexandre VI a confesi\u00f3n de fe cat\u00f3lica e un acta de obediencia can\u00f3nica. A uni\u00f3n comezou o seu declive nos territorios da dinast\u00eda xaguel\u00f3nica logo do casamento de Alexandre Xaguel\u00f3n coa ortodoxa Helena de Moscova. A voda deu \u00e1s aos \"dyzunici\" (contrarios \u00e1 uni\u00f3n), e grazas \u00e1 influencia de Helena, \u00e1 morte de Alexandre Sixismundo I o Vello nomeou como metropolita de K\u00ediv a un contrario \u00e1 union. Por\u00e9n, a tradici\u00f3n da uni\u00f3n de Florencia reviviu esporadicamente na primeira metade do s\u00e9culo XVI, e os documentos papais de 1516, 1521 e 1526 confirman os privilexios da igrexa, adoptados no Concilio de Florencia.\nA metr\u00f3pole de K\u00ediv no s\u00e9culo XVI.\nDivisi\u00f3ns administrativas.\nA metr\u00f3pole ortodoxa de K\u00ediv era, no s\u00e9culo XVI, unha das maiores estruturas territoriais eclesi\u00e1sticas de Europa. Ti\u00f1a nove eparqu\u00edas, subordinadas \u00e1 arquidiocese de K\u00ediv, que non ti\u00f1a status de autocefalia e que reco\u00f1ec\u00eda a autoridade do Patriarca de Constantinopla. En 1514 perdeu a mans do Gran Ducado de Moscova a eparqu\u00eda de Smolensk e en 1563 a arquieparqu\u00eda de Polatsk, recuperada por Estevo I B\u00e1thory en 1578 na s\u00faa campa\u00f1a de Livonia. O \u00fanico cambio relevante foi o movemento da eparqu\u00eda de Galicia a Lviv.\nDesco\u00f1\u00e9cese o n\u00famero exacto de parroquias ortodoxas nas terras polacas e lituanas no s\u00e9culo XVI. O proceso de erecci\u00f3n de novas parroquias non estaba regulado canonicamente, e d\u00e1base de xeito espont\u00e1neo. A presenza ortodoxa era maior ao sur da Rutenia Vermella e no norte do Gran Ducado de Lituania. As novas parroquias eran visitadas polo bispo, quen dedicaba a igrexa e ordenaba ao seu p\u00e1rroco. O desenvolvemento das parroquias ortodoxas, de xeito similar \u00e1s cat\u00f3licas, foi afectado polo espallamento na segunda metade do s\u00e9culo XVI da reforma protestante. As igrexas latinas e ortodoxas foron tomadas pola nobreza, que adoptou o protestantismo.\nAs bases da uni\u00f3n.\nContexto pol\u00edtico.\nEn termos xerais, Polonia entrou en contacto coa Igrexa Ortodoxa a mediados do s\u00e9culo XIV, logo da ocupaci\u00f3n da Rutenia Vermella polo rei Casimiro o Grande. Co goberno dos Jagiellon na primeira metade do s\u00e9culo XV este proceso complicouse, xa que aos ortodoxos prohib\u00eduselles a construci\u00f3n de novas igrexas, ocupar cargos p\u00fablicos e os matrimonios mixtos con cat\u00f3licos e o bautismo dos fillos destas uni\u00f3ns na Igrexa Ortodoxa. Por\u00e9n, durante o reinado de Ladislau III os dereitos da nobreza ortodoxa foron formalmente igualados aos da nobreza cat\u00f3lica, e isto foi garantido en 1443. En 1511, a petici\u00f3n de, entre outros, o metropolita Iosif Soltan e de Konstanty Ostrogski, o rei Sexismundo confirmou no parlamento do Gran Ducado de Lituania, reunido en Brest, os dereitos e privilexios da Igrexa Ortodoxa, segundo o privilexio de Ladislau III. Garantiuse aos bispos ortodoxos a autoridade sobre as igrexas ortodoxas, xurisdici\u00f3n sobre o clero e os fieis, e o dereito a constru\u00edr igrexas segundo as s\u00faas tradici\u00f3ns. O seu fillo Sexismundo II confirmou novamente en 1543 os privilexios de 1443. A partir de 1563 os nobres ortodoxos puideron exercer os cargos de voivoda e castel\u00e1n. En 1569 os bispos ortodoxos pasaron a estar baixo xurisdici\u00f3n do rei.\nMentres que \u00e1 nobreza ortodoxa lle foron outorgados os mesmos dereitos pol\u00edticos que \u00e1 cat\u00f3lica a mediados do s\u00e9culo XIV, a burgues\u00eda segu\u00eda a estar discriminada. Prohib\u00eduselle ocupar cargos municipais, e sufriron restrici\u00f3ns para residir nalgunhas cidades e exercer certas profesi\u00f3ns. \u00c1s veces foron prohibidas tam\u00e9n as manifestaci\u00f3ns p\u00fablicas de fe ortodoxa, como as procesi\u00f3ns solemnes ou tocar as camp\u00e1s. O igualamento de dereitos chegou en 1572.\nContexto relixioso.\nNa Rutenia Vermella, ocupada por Polonia no s\u00e9culo XIV, creouse a metr\u00f3pole latina de Halicz, e o papa Gregorio XI demandou a expulsi\u00f3n dos bispos ortodoxos que compart\u00edna s\u00e9 cos latinos. Por\u00e9n, no Reino de Polonia e no Gran Ducado de Lituania coexistiron as estruturas organizativas cat\u00f3licas e ortodoxas, e logo da sinatura da Uni\u00f3n de Lublin, hab\u00eda entre 3 e 4 mill\u00f3ns de fieis ortodoxos no pa\u00eds, e a Igrexa Ortodoxa era a segunda en importancia logo da Igrexa Cat\u00f3lica. Os ortodoxos depend\u00edan da metr\u00f3pole de K\u00ediv, quen \u00e1 s\u00faa vez depend\u00eda do Patriarcado de Constantinopla. Por\u00e9n, a partir de 1453 o patriarcado perdeu de xeito gradual a s\u00faa influencia sobre as igrexas eslavas.\nParticipantes no s\u00ednodo de Brest de 1596.\nAo S\u00ednodo de Brest celebrado entre o 6 e o 10 de outubro de 1596 asistiron partidarios e detractores da uni\u00f3n. Entre os rutenos partidarios da uni\u00f3n estaban o metropolita Michal Rahoza, o bispo de Vladimir Ipatii Potii, o bispo de Lutsk Cyryl Terlecki, o arcebispo de Polotsk Herman Zahorski, o bispo de Pinsk Jonasz Gogol e o bispo de Chelm Dionizy Zbirujski. Os bispos latinos tam\u00e9n participaron no s\u00ednodo como delegados papais. Estaban o arcebispo de Lviv Jan Solikowski, o bispo de Lutsk Bernard Maciejowski e o bispo de Chelm Stanislaw Gomoli\u0144ski, asistidos polos te\u00f3logos xesu\u00edtas Piotr Skarga, Justyn Rab, Marcin Laterna e Kasper Nahaj.\nO destino da uni\u00f3n.\nEn 1620 houbo un restablecemento da xerarqu\u00eda e estruturas ortodoxas en paralelo \u00e1s cat\u00f3licas orientais, cando o patriarca de Xerusal\u00e9n Te\u00f3fanes III consagrou como metropolita a Yov Boretsky. A restauraci\u00f3n da xerarqu\u00eda ortodoxa foi finalmente legalizada o 14 de marzo de 1633.\nEn 1635 a Igrexa oriental foi dividida en d\u00faas metr\u00f3poles de K\u00ediv, legais e cos mesmos dereitos: a greco-cat\u00f3lica e a ortodoxa. A cat\u00f3lica estaba dividida en sete eparqu\u00edas, e a ortodoxa en seis.\nNa d\u00e9cada de 1680 tiveron lugar os \"Coloquios de Lubl\u00edn\", nos que se fixo a adaptaci\u00f3n da liturxia e arte ortodoxos ao catolicismo.\nA falta de libros greco-cat\u00f3licos levou a que, nos primeiros anos da uni\u00f3n, estes seguiran a empregar os libros ortodoxos. En 1682 o metropolita de K\u00ediv Kypriian Zhokhovskyi obtivo do papa Inocencio XI o permiso para comezar unha imprenta greco-cat\u00f3lica, que abriu ao ano seguinte en Supra\u015bl."}
{"id": "272586", "revid": "98629", "url": "https://gl.wikipedia.org/wiki?curid=272586", "title": "Salto de esqu\u00ed", "text": "O salto de esqu\u00ed \u00e9 un deporte ol\u00edmpico de inverno creado en Noruega a principios do s\u00e9culo XIX. Espallouse por Europa e Am\u00e9rica do Norte a principios do s\u00e9culo XX principalmente por medio de Sondre Norheim, considerado o pioneiro do esqu\u00ed moderno.\nAs pistas de salto est\u00e1n clasificadas segundo a distancia que os esquiadores percorren no aire, e ten especificaci\u00f3ns sobre a \u00e1rea de sa\u00edda, a curvatura e a zona de salto. Cada salto \u00e9 avaliado de acordo coa distancia e o estilo de execuci\u00f3n. A puntuaci\u00f3n da distancia est\u00e1 en relaci\u00f3n ao \"K-point\", li\u00f1a trazada na \u00e1rea de aterraxe, alg\u00fans metros antes do final do outeiro, e que serve como referencia para os saltos. A puntuaci\u00f3n de cada xu\u00edz que aval\u00eda o estilo pode acadar un m\u00e1ximo de 20 puntos, sendo descontados puntos en caso de erros, imprecisi\u00f3ns ou imperfecci\u00f3ns no salto, no voo ou na aterraxe.\nA t\u00e9cnica dos saltos evolucionou co transcurso dos anos, pasando de saltos cos esqu\u00eds paralelos, o corpo curvado cara a adiante ata os cadr\u00eds e os brazos estendidos cara a fronte (t\u00e9cnica Kongsberger, a primeira largamente utilizada), ata os saltos cos esqu\u00eds en forma de V, o corpo enteiramente curvado cara a adiante e os brazos estendidos cara a atr\u00e1s, xunto ao c\u00f3ccix (estilo V, a t\u00e9cnica empregada maioritaramente dende comezos da d\u00e9cada de 1990).\nDeporte maioritariamente masculino durante varias d\u00e9cadas, o salto de esqu\u00ed comezou a ter gran participaci\u00f3n feminina na d\u00e9cada de 1990, mais a primeira competici\u00f3n oficial reco\u00f1ecida pola Federaci\u00f3n Internacional de Esqu\u00ed non tivo lugar ata 1998 en Su\u00edza. Os eventos femininos foron inclu\u00eddos no Campionato do Mundo de Esqu\u00ed N\u00f3rdico de 2009 e na Copa do Mundo en 2011. Logo dun intento frustrado de inclu\u00edlo nos Xogos Ol\u00edmpicos de Inverno de 2010, as mulleres participaron por primeira vez nos Xogos Ol\u00edmpicos de Inverno de 2014 celebrados en Sochi (Rusia).\nAdemais dos Xogos Ol\u00edmpicos de Inverno, o Campionato do Mundo e a Copa do Mundo, as principais competici\u00f3ns de salto de esqu\u00ed son o Torneo dos Catro Trampol\u00edns, o Holmenkollen Ski Festival e o Campionato do Mundo de Voo de Esqu\u00ed. O r\u00e9cord de distancia, rexistrousenun salto do saltador esloveno Peter Prevc, que saltou 250,0 m en 2015, superando o r\u00e9crod de 246,5 m do noruegu\u00e9s Johan Remen Evensen, que databa de 2011.\nHistoria.\nAs\u00ed como a maior\u00eda das modalidades de esqu\u00ed n\u00f3rdico, o salto de esqu\u00ed naceu en Noruega no s\u00e9culo XIX. A\u00ednda que hai rexistros de saltos dende finais do s\u00e9culo XVIII, Ole Rye \u00e9 considerado o primeiro saltador da historia, ao acadar unha distancia de 9,5 m en 1808. Atribu\u00eduse ao noruegu\u00e9s Sondre Norheim o t\u00edtulo de \"pai\" do deporte moderno ao vencer na primeira competici\u00f3n con premios nun evento que tivo lugar en 1866 na cidade norueguesa de H\u00f8ydalsmo. As primeiras competici\u00f3ns tiveran lugar alg\u00fans anos antes, tam\u00e9n en Noruega. O primeiro concurso do que se ten constancia celebrouse en Trysil (Noruega) o 22 de xaneiro de 1862; nesta primeira competici\u00f3n os xu\u00edces xa outorgaron puntos por estilo (\"elegancia e suavidade\"), e nela os participantes tiveron que realizar tres saltos sen caer e as regras foron acordadas de antem\u00e1n.\nA primeira gran competici\u00f3n de salto de esqu\u00ed tivo lugar en 1875 no outeiro de Husebybakken. En 1890 a causa das malas condici\u00f3ns da neve e \u00e1 falta de estruturas para acomodar o p\u00fablico crecente, o evento tivo que ser posposto, e finalmente foi trasladado en 1892 \u00f3 outeiro de Holmenkollbakken, convert\u00e9ndose co paso dos anos nun dos principais campionatos do mundo, mant\u00e9ndose ata hoxe.\nA finais do s\u00e9culo XIX, Sondie Nordheim e o tam\u00e9n esquiador Karl Hovelsen emigraron aos Estados Unidos e comezaron a desenvolver o esqu\u00ed neste pa\u00eds. Ao mesmo tempo, comezaron a aparecer os primeiros clubs de esqu\u00ed en Alema\u00f1a. En 1924, o salto formou parte do programa da primeira edici\u00f3n dos Xogos de Inverno, en Chamonix (Francia), e foi disputado en todas as edici\u00f3ns posteriores.\nEn 1929, adestradores noruegueses chegaron a Sapporo para adestrar a saltadores xaponeses.\nEn 1935 foi fundada en Planica (Eslovenia) a primeira pista de \"ski flying\" (voo de esqu\u00ed), como son chamadas as pistas que permiten voos m\u00e1is longos. Nesta pista foi realizado o primeiro salto de m\u00e1is de cen metros de distancia (polo austr\u00edaco Josef Bradl en 1936) e o primeiro de m\u00e1is de douscentos metros de distancia (polo finland\u00e9s Toni Nieminen en 1994).\nO primeiro Campionato do Mundo de Esqu\u00ed N\u00f3rdico no que se realizaron probas en d\u00faas pistas, normal e longa, foi o de 1962 en Zakopane (Polonia). Na tempada 1990-91 as competici\u00f3ns foron divididas en cualificadora e final, o que permitiu o aumento no n\u00famero de participantes nos eventos.\nA\u00ednda que o salto de esqu\u00ed est\u00e1 dentro do programa dos Xogos Ol\u00edmpicos de Inverno dende 1924, a pista normal non foi inclu\u00edda ata os IX Xogos Ol\u00edmpicos de Inverno, celebrados na localidade austr\u00edaca de Innsbruck en 1964. Posteriormente, en 1988 inclu\u00eduse a proba por equipos como terceira proba da modalidade. Por\u00e9n, non foi ata os XXII Xogos Ol\u00edmpicos de Inverno, celebrados na cidade rusa de Sochi en 2014, cando se introduciu a competici\u00f3n feminina no programa ol\u00edmpico; na final, celebrada o 11 de febreiro de 2014, a alem\u00e1 Carina Vogt proclamouse a primeira campioa ol\u00edmpica de salto de esqu\u00ed en categor\u00eda feminina.\nRegras.\nPista.\nAs pistas de salto de esqu\u00ed est\u00e1n compostas pola rampla (constru\u00edda) e polo outeiro (constru\u00eddo ou natural), e est\u00e1n clasificadas de acordo coa distancia que os esquiadores percorren no aire, entre a sa\u00edda da rampla e a aterraxe. Cada pista pos\u00fae un \"K-point\", unha especie de \"obxectivo\" que os saltadores deben acadar e que \u00e9 un pouco m\u00e1is curto que o fin do outeiro. As medidas de cada clase de pista son as seguintes:\nA estrutura da pista est\u00e1 composta por un plano inclinado que comprende os posibles puntos desde onde os saltadores toman impulso (a escolla do lugar exacto do inicio \u00e9 realizada polos \u00e1rbitros antes do inicio da competici\u00f3n), unha curva cuxo \u00e1ngulo dimin\u00fae a medida que o punto final se aproxima, e a zona de salto, outro plano inclinado. O outeiro comeza debaixo da zona de salto e est\u00e9ndese ata a \u00e1rea de aterraxe, na que est\u00e1 situado o \"K-point\".\nA \u00e1rea de sa\u00edda debe ter os lugares de partida separados por unha distancia de 40\u00a0cm e estar dese\u00f1ada de xeito que propicie a m\u00e1xima velocidade posible de engalaxe. A \u00e1rea de aterraxe debe estar cuberta de neve, non pode ter ning\u00fan obst\u00e1culo e os laterais deben estar protexidos por gardacarr\u00eds. Os lugares de competici\u00f3n tam\u00e9n deben ter unha torre na cal os cinco xu\u00edces se sit\u00faen en cabinas individuais, para avaliar os saltos sen a interferencia dos outros xu\u00edces, e unha plataforma para os adestradores.\nArbitraxe.\nA coordinaci\u00f3n das competici\u00f3ns de salto de esqu\u00ed \u00e9 realizada polo Comit\u00e9 de Competici\u00f3n, composto polo Xefe de Competici\u00f3n (que xestiona o evento), o Secretario (responsable de entregar aos xu\u00edces a documentaci\u00f3n do evento, como listas de partida e resultados, e de atender as protestas dos competidores), o Xefe de Pista (que prepara a pista sobre a cal os esquiadores saltan), o Medidor Oficial (responsable de situar os marcadores de distancia na pista e medir a s\u00faa medida total), o Xefe de C\u00e1lculos (que contabiliza a puntuaci\u00f3n de cada salto), o Xefe de Seguridade (que controla a entrada e sa\u00edda de persoas na \u00e1rea de competici\u00f3n), o Xefe de Instalaci\u00f3ns T\u00e9cnicas (responsable do funcionamento dos equipamentos de medici\u00f3n electr\u00f3nica de distancia, de arrefriamento da pista, de comunicaci\u00f3n etc), o Xefe de Equipamentos (que distrib\u00fae os equipamentos para os demais membros do comit\u00e9) e o Xefe de Primeiros Auxilios (que coordina a atenci\u00f3n e o rescate de calquera persoa que o precise, inclu\u00eddos os espectadores).\nCompetici\u00f3n.\nDurante o descenso, o saltador non pode empregar bast\u00f3ns ou calquera tipo de asistencia, mesmo externas (como un empurr\u00f3n na sa\u00edda). O salto s\u00f3 \u00e9 autorizado cando toda a \u00e1rea de competici\u00f3n (pista, outeiro e \u00e1rea de aterraxe) est\u00e1n libres. Un sem\u00e1foro (de d\u00faas ou tres fases) e un reloxo pr\u00f3ximos \u00e1 barra de sa\u00edda indican a actitude a ser tomada polo saltador. Os eventos m\u00e1is importantes, como os Xogos Ol\u00edmpicos de Inverno e os Campionatos do Mundo, pos\u00faen sem\u00e1foros de tres fases; na fase vermella o sinal est\u00e1 acompa\u00f1ado dun reloxo de conta regresiva e durante todo este tempo o atleta deber\u00e1 ficar no lateral da pista; na fase amarela o cron\u00f3metro segue en conta progresiva e o atleta ter\u00e1 de 10 a 45 segundos (segundo decidan os xu\u00edces) para colocarse na barra; e na fase verde, que dura dez segundos, o saltador deber\u00e1 obrigatoriamente sa\u00edr da barra nese tempo.\nCada salto \u00e9 puntuado de acordo coa distancia percorrida e o estilo executado. Na avaliaci\u00f3n do estilo, os xu\u00edces deben ter en conta todos os movementos do saltador, desde a engalaxe ata a aterraxe, considerando os aspectos de precisi\u00f3n, perfecci\u00f3n, estabilidade e impresi\u00f3n xeral. Son avaliadas a utilizaci\u00f3n da eficiencia aerodin\u00e1mica do corpo e do esqu\u00ed, a postura dos brazos, pernas e esqu\u00eds durante o voo, a sucesi\u00f3n de movementos durante a aterraxe e a posici\u00f3n durante a desaceleraci\u00f3n. Cada nota pode chegar a un m\u00e1ximo de vinte puntos.\nAs tres fases do salto (voo, aterraxe e desaceleraci\u00f3n) son avaliadas do seguinte xeito: na fase de voo, os saltadores deben facer un movemento agresivo de engalaxe, asumir a posici\u00f3n ideal de voo de forma r\u00e1pida e suave e iniciar a preparaci\u00f3n para a aterraxe no momento axeitado. A deduci\u00f3n m\u00e1xima de puntos para esta parte \u00e9 de cinco. Na aterraxe, o saltador debe verticalizar o corpo, posicionar os brazos cara a adiante ou arriba, deixar os esqu\u00eds paralelos, posicionar unha perna fronte a outra e dobrar os xeonllos, de xeito que consiga unha aterraxe suave e equilibrada. A perna de detr\u00e1s debe estar a\u00ednda m\u00e1is flexionada que a de diante (esta posici\u00f3n \u00e9 chamada de Telemark, e o saltador que non a execute pode perder dous puntos do total de cinco que se poden dar nesta parte). Na desaceleraci\u00f3n, o saltador debe manter a posici\u00f3n Telemark durante 10 ou 15 metros e enseguida retornar \u00e1 postura vertical, de xeito suave e relaxado cos esqu\u00eds paralelos (nesta parte poden outorgarse un m\u00e1ximo de sete puntos).\nCada un dos cinco xu\u00edces d\u00e1 a s\u00faa nota, sendo rexeitadas a maior e a menor e sumadas as tres restantes, xerando a nota final de estilo.\nA distancia do salto \u00e9 calculada a partir do punto final da engalaxe ata o punto no que o primeiro p\u00e9 do saltador toca o chan. Se o atleta cae na aterraxe, o punto considerado \u00e9 aquel no que calquera parte do seu corpo toca o chan. Ao longo da pista deben estar situados fiscais responsables de indicar a distancia do salto. Aquel en cuxo campo visual ocorra a aterraxe deber\u00e1 marcar a distancia cunha precisi\u00f3n de medio metro, colocando a s\u00faa man pr\u00f3xima \u00e1 marca no lateral da pista que indique a distancia. Os medios metros son sinalados cun brazo erguido. Os equipamentos electr\u00f3nicos para a medici\u00f3n da distancia est\u00e1n permitidos, mais a presenza de fiscais sempre \u00e9 obrigatoria.\nA puntuaci\u00f3n da distancia \u00e9 atribu\u00edda en relaci\u00f3n ao \"K-point\". Os saltadores que conseguen exactamente esa marca reciben 60 puntos. Para cada metro m\u00e1is ou menos, \u00e9 sumada ou restada, respectivamente, unha cantidade de puntos determinada previamente e que var\u00eda de acordo coa posici\u00f3n do \"K-point\". Por exemplo, en pistas con \"K-point\" de 80 m a 99 m, cada metro equivale a dous puntos, isto \u00e9, un esquiador que salte 103 m nunha pista con \"K-point\" de 90 m recibe 86 puntos (103 - 90 = 13 x 2 = 26 + 60 = 86). Na mesma pista, un esquiador que salte 85,5 m recibe 51 puntos (85,5 - 90 = - 4,5 x 2 = - 9 + 60 = 51).\nA puntuaci\u00f3n final do salto \u00e9 a suma das puntuaci\u00f3ns do estilo e da distancia. Se esa suma resulta un n\u00famero negativo (un salto extremadamente curto, por exemplo), ser\u00e1 atribu\u00edda a puntuaci\u00f3n cero ao saltador. Se dous ou m\u00e1is atletas terminasen a competici\u00f3n coa mesma puntuaci\u00f3n, decl\u00e1rase un empate e os atletas clasif\u00edcanse na mesma posici\u00f3n.\nT\u00e9cnica.\nAta a d\u00e9cada de 1920, o salto de esqu\u00ed non ti\u00f1a un estilo determinado. Os primeiros saltadores que desenvolveron unha t\u00e9cnica para mellorar os saltos foron Jacob Tullin Thams e Sigmund Ruud. A t\u00e9cnica \"Kongsberger\", que recibiu ese nome porque foi creada na cidade norueguesa de Kongsberg, consist\u00eda en curvar a parte superior do tronco ata a altura do cadril e manter os brazos estendidos e os esqu\u00eds paralelos. A distancia media dos saltos feitos nesa posici\u00f3n subiu de 45 m a m\u00e1is de 100 m.\nNa d\u00e9cada de 1950, o su\u00edzo Andreas Daescher e o alem\u00e1n Erich Windisch modificaron a t\u00e9cnica Kongsberger e colocaron os brazos para atr\u00e1s, acompa\u00f1ando a extensi\u00f3n do tronco. Bautizada cos sobrenomes dos dous atletas, a t\u00e9cnica serviu de modelo para o deporte ata a d\u00e9cada de 1970, cando o alem\u00e1n Jochen Danneberg introduciu unha nova forma de descender a pista ata a engalaxe. En lugar de manter os brazos estendidos por diante do corpo, Danneberg colocou os brazos para atr\u00e1s, aumentando as\u00ed a s\u00faa eficiencia aerodin\u00e1mica.\nA \u00faltima gran revoluci\u00f3n no salto de esqu\u00ed foi feita polo sueco Jan Boklov, que creou en 1985 o Estilo V, no cal os esqu\u00eds, durante o voo, non fican paralelos, sen\u00f3n formando un \u00e1ngulo, como na letra V. A t\u00e9cnica xurdiu por accidente, cando Boklov errou a engalaxe e, mesmo as\u00ed, fixo o mellor salto da s\u00faa vida. Repetiu o \"erro\" e conseguiu o mesmo bo resultado. Daquela o sueco mellorou a nova t\u00e9cnica ata ga\u00f1ar a Copa do Mundo de 1989. Inicialmente ridiculizado, o Estilo V mostrouse m\u00e1is efectivo, aumentando a distancia media dos saltos en cerca dun 10%. Mesmo as\u00ed, saltadores m\u00e1is experimentados resist\u00edronse a empregalo, o que abriu espazo nas competici\u00f3ns para novos saltadores audaces. Un deles, o finland\u00e9s Toni Nieminen, conquistou aos 16 anos de idade o ouro na pista longa individual e por equipos e o bronce na pista normal dos Xogos Ol\u00edmpicos de Inverno de 1992, cando a t\u00e9cnica a\u00ednda comezaba a popularizarse e o seu dominio representaba unha enorme vantaxe (de feito, todos os ga\u00f1adores de medallas desa edici\u00f3n usaron o Estilo V). Mesmo castigada polos xu\u00edces nos primeiros anos de uso, a distancia maior compensaba a perda de puntos e a t\u00e9cnica pasou a ser a m\u00e1is empregada.\nO aumento da importancia da aerodin\u00e1mica na pr\u00e1ctica do atleta fixo que moitos saltadores forzasen a perda de peso corporal para aumentar a distancia dos seus saltos. Alg\u00fans chegaron a desenvolver casos de anorexia e bulimia. Para evitalo, a Federaci\u00f3n Internacional estabeleceu en 2004 unha relaci\u00f3n entre peso e altura do atleta e tama\u00f1o dos esqu\u00eds, co fin de compensar a ganancia de aerodin\u00e1mica causada por un factor como a perda de peso provocada artificialmente.\nEquipamento.\nOs esqu\u00eds empregados no salto son fabricados especialmente para este deporte e non poden superar o 145% da altura do atleta. Por\u00e9n, o saltador debe ter un \u00edndice de masa corporal m\u00ednimo de 21 para empregar esqu\u00eds de lonxitude m\u00e1xima, unha medida para compensar ganancias de eficiencia aerodin\u00e1mica conseguidas por atletas moi delgados. O ancho dos esqu\u00eds var\u00eda entre 9,5 e 10,5 cent\u00edmetros, e o peso do esqu\u00ed en quilogramos debe ter un valor igual \u00e1 lonxitude en metros.\nAs botas est\u00e1n fabricadas con materiais flexibles, o que permite ao saltador inclinarse cara a adiante durante o salto. As fixaci\u00f3ns das botas nos esqu\u00eds deben ser paralelas e estar situadas de xeito que como m\u00e1ximo o 57% da lonxitude do esqu\u00ed estea por diante dos p\u00e9s. Na rexi\u00f3n do calca\u00f1ar hai unha corda que mant\u00e9n a bota unida ao esqu\u00ed ao mesmo tempo que permite o movemento desa parte do p\u00e9.\nMentres que algunhas modalidades de esqu\u00ed permiten o uso de m\u00e1is dun material na fabricaci\u00f3n do traxe (un tecido m\u00e1is reforzado en determinadas partes da roupa, por exemplo), no salto de esqu\u00ed o traxe debe estar fabricado completamente do mesmo material, xeralmente microfibra, que debe ser el\u00e1stico e aerodin\u00e1mico, permitindo que pase o aire e que o saltador cami\u00f1e normalmente, non podendo ser moi apertado. Os saltadores tam\u00e9n empregan cascos, anteollos de protecci\u00f3n e luvas. Por\u00e9n, o uso de bast\u00f3ns est\u00e1 prohibido.\nParticipaci\u00f3n feminina.\nO salto de esqu\u00ed foi durante moito tempo unha disciplina maioritariamente masculina, con poucas mulleres destacadas e sen ningunha competici\u00f3n feminina ata finais do s\u00e9culo XX. A primeira muller en destacar na modalidade foi a duquesa-condesa Paula Lambert, que estabeleceu en 1911 un r\u00e9cord persoal de 22 metros. Esa marca, tam\u00e9n r\u00e9cord mundial, foi superada en 1926 pola norueguesa Olga Balsted-Eggen, que saltou 26 m. A s\u00faa compatriota Johanna Kolstad conseguiu o r\u00e9cord mundial ao ano seguinte e estabeleceu diversas marcas ata acadar 71,5 m en 1937.\nDurante varias d\u00e9cadas non volveu sobresa\u00edr nesta modalidade ningunha muller, ata que en 1976 Anita Wold comezou a participar no Torneo dos Catro Trampol\u00edns e estabeleceu o r\u00e9cord feminino en Sapporo, con 97,5 m. A primeira muller que superou os cen metros foi a finlandesa Tiina Lehtola, que alcanzou 110 m en 1981.\nA principios da d\u00e9cada de 1990, algunhas mulleres comezaron a ser inclu\u00eddas na clasificaci\u00f3n da Federaci\u00f3n Internacional de Esqu\u00ed, mais a falta de saltadoras a\u00ednda era un problema para a realizaci\u00f3n de competici\u00f3ns femininas. A alem\u00e1 Eva Ganster foi a primeira muller que saltou en pistas de voo de esqu\u00ed e entrou no Libro dos R\u00e9cords en 1997 tras saltar 167 m na pista de Kulm (Austria). Na mesma pista, a austr\u00edaca Daniela Iraschko estabeleceu un novo r\u00e9cord en 2003 ao saltar 200 m, a maior distancia saltada por unha muller ata hoxe.\nA primeira competici\u00f3n feminina reco\u00f1ecida pola Federaci\u00f3n Internacional tivo lugar en 1998 durante o Campionato do Mundo J\u00fanior de Sankt Moritz (Su\u00edza). Posteriormente realiz\u00e1ronse outros eventos, e a partir de 2004 as mulleres pasaron a disputar a Copa Continental, realizada en varias etapas en pa\u00edses europeos. O salto de esqu\u00ed feminino foi engadido ao programa da Universiada de Inverno de 2005 en Innsbruck (Austria), e pasou a formar parte do Campionato Mundial de Esqu\u00ed N\u00f3rdico en 2009, na edici\u00f3n de Liberec (Rep\u00fablica Checa). Durante o ver\u00e1n de 2007 realizouse unha versi\u00f3n feminina do Torneo dos Catro Trampol\u00edns, e en 2011 creouse a Copa do Mundo feminina, con periodicidade anual e disputada en varias etapas, tendo como primeira campioa a estadounidense Sarah Hendrickson. Para integrar cada vez a m\u00e1is mulleres no universo do salto de esqu\u00ed, introduciuse unha competici\u00f3n mixta no programa do Grand Prix de Ver\u00e1n en 2012.\nHoubo un intento de inclu\u00edr a competici\u00f3n feminina de salto de esqu\u00ed no programa dos Xogos Ol\u00edmpicos de Inverno de 2010 celebrados en Vancouver (Canad\u00e1), mais a petici\u00f3n foi rexeitada polo Comit\u00e9 Ol\u00edmpico Internacional pola falta de competidoras de alto nivel. Nin sequera a batalla xudicial librada na Corte Suprema do Canad\u00e1, na que o equipo feminino dos Estados Unidos acusaba ao COI de violar a Carta Canadense de Dereitos e Liberdades ao negar \u00e1s mulleres o dereito de participar na competici\u00f3n, fixo ao Comit\u00e9 cambiar de idea. A competici\u00f3n s\u00f3 foi inclu\u00edda no programa ol\u00edmpico en 2011, sendo disputada por primeira vez na edici\u00f3n de 2014, en Sochi (Rusia). Finalmente, o 11 de febreiro de 2014 tivo lugar a primeira final de salto de esqu\u00ed en categor\u00eda feminina nuns Xogos Ol\u00edmpicos, que rematou coa vitoria da alem\u00e1 Carina Vogt, que foi acompa\u00f1ada no podio pola austr\u00edaca Daniela Iraschko-Stolz (prata) e a francesa Coline Mattel (bronce).\nR\u00e9cords.\nDesde o salto de Ole Rye en 1808 rexistr\u00e1ronse 97 r\u00e9cords mundiais nesta modalidade. O primeiro saltador non noruegu\u00e9s en bater o r\u00e9cord foi o estadounidense Henry Hall, que saltou 61,9 m en 1917. Desde a creaci\u00f3n das pistas de voo de esqu\u00ed en 1934, todos os r\u00e9cords se rexistraron neste tipo de pista. A pesar de que a maior\u00eda dos r\u00e9cords dende aquela foron rexistrados na pista eslovena de Planica, o salto m\u00e1is longo da historia foi rexistrado en Vikersund (Noruega), polo saltador esloveno Peter Prevc, que saltou 250,0 m en 2015, superando o r\u00e9crod de 246,5 m do noruegu\u00e9s Johan Remen Evensen, que databa de 2011. A continuaci\u00f3n alg\u00fans dos r\u00e9cords na historia do salto de esqu\u00ed nas distintas competici\u00f3ns:\nR\u00e9cords nacionais.\nEsquiadores de dezaoito pa\u00edses foron quen de realizar saltos de m\u00e1is de 200 m de distancia. Os \u00fanicos pa\u00edses do hemisferio sur que contan con r\u00e9cords nacionais son Australia (53 m), que xa ti\u00f1a pistas constru\u00eddas na d\u00e9cada de 1950, e Uganda (50 m), grazas a Dunstan Odeke, que comezou a practicar este deporte en Noruega, pa\u00eds no que realizou os seus estudos universitarios na d\u00e9cada de 1990. A continuaci\u00f3n am\u00f3sanse os r\u00e9cords nacionais actuais:\nPistas no mundo.\nExisten 115 pistas homologadas pola Federaci\u00f3n Internacional de Esqu\u00ed, sendo cinco delas de voo de esqu\u00ed. A maior parte destas pistas est\u00e1n en Europa, e todas est\u00e1n en cidades do hemisferio norte. A pista m\u00e1is setentrional \u00e9 a de Vads\u00f8 (Noruega), localizada a unha latitude de 70\u00baN. O pa\u00eds con m\u00e1is pistas homologadas \u00e9 Alema\u00f1a, con 26.\nNo pasado, foron constru\u00eddas pistas en diversos pa\u00edses e territorios do hemisferio sur, sendo a m\u00e1is meridional a de Grytviken, en Xeorxia do Sur (territorio brit\u00e1nico de ultramar). Australia e Nova Zelandia tam\u00e9n contaron con pistas, todas elas est\u00e1n f\u00f3ra de uso. O \u00fanico rexistro dunha pista constru\u00edda en \u00c1frica \u00e9 o de Alxer, capital de Alxeria, cando a\u00ednda era colonia francesa, en 1906; esta pista, con \"K-point\" de 25 m, foi destru\u00edda durante a segunda guerra mundial. Entre os pa\u00edses de Am\u00e9rica do Sur, a \u00fanica pista \u00e9 a de Bariloche (Arxentina), de 1958, e que tam\u00e9n est\u00e1 f\u00f3ra de uso.\nSaltadores destacados.\nAta 1952, todos os campi\u00f3ns ol\u00edmpicos de salto de esqu\u00ed foron noruegueses. Un deles, Birger Ruud, conquistou dous ouros e unha prata entre 1932 e 1948. Como os eventos ol\u00edmpicos daquela tam\u00e9n eran contabilizados como Campionatos do mundo, Rudd pos\u00fae cinco t\u00edtulos e dous subcampionatos mundiais, xa que tam\u00e9n foi campi\u00f3n en 1931, 1935 e 1937 e subcampi\u00f3n en 1939.\nO saltador con m\u00e1is medallas nos Xogos Ol\u00edmpicos de Inverno \u00e9 o finland\u00e9s Matti Nyk\u00e4nen, que venceu a proba de pista longa nos Xogos de Saraxevo 1984 e os tres eventos (pista normal, pista longa e equipos) en Calgary 1988, ademais de conseguir a prata en pista normal en 1984. Nyk\u00e4nen tam\u00e9n ten unha medalla de ouro en Campionatos do Mundo en pista longa, catro na proba por equipos e cinco no Mundial de Voo de Esqu\u00ed. O su\u00edzo Simon Ammann tam\u00e9n pos\u00fae catro ouros ol\u00edmpicos, con vitorias nas pistas normal e longa nos xogos de Salt Lake City 2002 e Vancouver 2010.\nNa Copa do Mundo, o saltador con m\u00e1is podios (ata o inicio da tempada 2013-14) \u00e9 o finland\u00e9s Janne Ahonen, con 108, seguido do polon\u00e9s Adam Malysz, con 92, e do austr\u00edaco Gregor Schlierenzauer, con 81. Schlierenzauer, por\u00e9n, \u00e9 o saltador con m\u00e1is t\u00edtulos en etapas da Copa, con 50, seguido por Matti Nyk\u00e4nen, con 46.\nEn categor\u00eda feminina, os principais nomes son a estadounidense Sarah Hendrickson e a xaponesa Sara Takanashi, ambas campioas mundiais en 2013 (Hendrickson en pista normal e Takanashi na proba de equipos mixtos). Por outra banda, a alem\u00e1 Carina Vogt converteuse en Sochi 2014 na primeira campioa ol\u00edmpica da modalidade.\nSaltos perfectos.\nOs saltos de cada esquiador son puntuados e a puntuaci\u00f3n de cada xu\u00edz que aval\u00eda o estilo pode acadar un m\u00e1ximo de 20 puntos. Ao longo da historia, tan s\u00f3 cinco saltadores conseguiron un salto tecnicamente perfecto:\nSven Hannawald e Wolfgang Loitzl conseguiron catro veces un \"20\" (ademais doutro \"19,5\") para o seu segundo salto, deste xeito recibiron nove veces a nota m\u00e1xima de \"20\" puntos nunha competici\u00f3n.\nAccidentes.\nA pesar de non haber rexistros de mortes relacionadas directamente co salto de esqu\u00ed, rexistr\u00e1ronse diversos accidentes nesta modalidade ao longo dos anos, a maior parte deles causados por erros na aterraxe. O iugoslavo Vinko Bogataj sufriu un accidente en 1970 na pista alem\u00e1 de Oberstdorf: cando se preparaba para sa\u00edr da barra de sa\u00edda, Bogataj desequilibrouse, caeu arrolando pola pista e bateu a cabeza na zona de salto. Outro accidente raro tivo lugar en 2009 na pista italiana de Val di Fiemme, \u00f3 noruegu\u00e9s Bj\u00f8rn Einar Rom\u00f8ren, que obtivera o r\u00e9cord mundial en 2005, solt\u00f3uselle esqu\u00ed dereito despois do salto, facendo que o saltador perdese o equilibrio e caese desde unha altura de aproximadamente sete metros.\nNun dos accidentes m\u00e1is graves dos \u00faltimos anos, acontecido en xaneiro de 2007 na pista de Zakopane (Polonia), o checo Jan Mazoch sufriu lesi\u00f3ns cerebrais ao perder o equilibrio durante un salto e caer de cabeza na rampla, chegando a ser sometido a un coma inducido durante alg\u00fans d\u00edas. Mazoch volveu competir apenas sete meses despois, mais non conseguiu bos resultados e puxo punto final \u00e1 s\u00faa carreira esa tempada. Entre as mulleres, Sarah Hendrickson rompeu o ligamento cruzado do xeonllo dereito despois dunha ca\u00edda nunha competici\u00f3n no ver\u00e1n de 2013 en Oberstdorf (Alema\u00f1a).\nPara previr as lesi\u00f3ns, non s\u00f3 no salto sen\u00f3n tam\u00e9n nas outras modalidades de esqu\u00ed, a Federaci\u00f3n Internacional creou en 2006 o \"Injury Surveillance System\" (Sistema de Vixilancia de Lesi\u00f3ns), un estudo composto de entrevistas con atletas e an\u00e1lises de competici\u00f3ns para determinar as principais causas de lesi\u00f3ns e os riscos de cada modalidade. O salto foi considerado a segunda modalidade m\u00e1is segura (por detr\u00e1s do esqu\u00ed de fondo). Entre as tempadas 2006-09, a lesi\u00f3n m\u00e1is com\u00fan era a rotura do ligamento cruzado do xeonllo, que representou o 43% das lesi\u00f3ns nese per\u00edodo. A maior\u00eda destas lesi\u00f3ns, o 34%, non comportaron afastamentos da competici\u00f3n. Por outra banda, o 24% provocou afastamentos superiores a 28 d\u00edas."}
{"id": "272587", "revid": "56817", "url": "https://gl.wikipedia.org/wiki?curid=272587", "title": "The Paramour Sessions", "text": "The Paramour Sessions \u00e9 o quinto \u00e1lbum da banda estadounidense de hard rock Papa Roach, publicado o 12 de setembro de 2006 a trav\u00e9s do selo Geffen Records. Durante a pre-gravaci\u00f3n o grupo alugou a Paramour Mansion, de onde procede o nome. Edit\u00e1ronse dous sinxelos do disco, \"...To Be Loved\" e \"Forever\". A edici\u00f3n \"deluxe\" do \u00e1lbum lanzouse o 5 de xullo de 2007. Este \u00e9 o derradeiro traballo de Papa Roach en contar co bater\u00eda Dave Buckner.\nListaxe de canci\u00f3ns.\nEdici\u00f3n mexicana\nEdici\u00f3n brit\u00e1nica\nEdici\u00f3n de iTunes"}
{"id": "272589", "revid": "43749", "url": "https://gl.wikipedia.org/wiki?curid=272589", "title": "A comisaria", "text": ""}
{"id": "272591", "revid": "98629", "url": "https://gl.wikipedia.org/wiki?curid=272591", "title": "Anton van Dyck", "text": "Anton van Dyck, nado en Antuerpen o e finado en Londres o 9 de decembro de 1641, foi un pintor flamengo especialmente dedicado \u00e1 elaboraci\u00f3n de retratos. Na s\u00faa lingua materna, o neerland\u00e9s, o seu nome \u00e9 Antoon van Dijck (a palabra \"dijck\" significa 'carballo' ou 'aci\u00f1eira'). Chegou a ser o primeiro pintor de corte en Inglaterra tras unha longa estancia en Italia. \u00c9 universalmente co\u00f1ecido polos seus retratos da nobreza xenovesa e de Carlos I, rei de Inglaterra, dos membros da s\u00faa familia e da s\u00faa corte. Co seu m\u00e9todo de pintura dunha elegancia relaxada, influ\u00edu nos retratistas ingleses, como Peter Lely ou Mary Beale. Ademais de retratos, polos cales foi bastante apreciado, ocupouse tam\u00e9n de temas b\u00edblicos e mitol\u00f3xicos, introducindo algunhas notables innovaci\u00f3ns pict\u00f3ricas.\nEn Antuerpen foi disc\u00edpulo de Hendrick van Balen, con quen permaneceu entre 1609 e 1610. M\u00e1is adiante foi tam\u00e9n alumno e asistente de Rubens, do que asimilou a t\u00e9cnica e en parte tam\u00e9n o estilo, e en 1618 foi admitido como mestre no gremio de San Lucas.\nTras pasar a mocidade en Antuerpen, trasladouse a Italia onde realizou a viaxe ritual de formaci\u00f3n caracter\u00edstica de todos os grandes pintores flamengos. Al\u00ed tivo a oportunidade de ver e copiar algunhas grandes obras renacentistas, especialmente do seu pintor favorito, Tiziano. Ao volver de Italia, pasou a Inglaterra, \u00e1 corte de Carlos I, onde se ocupou case exclusivamente de retratos. Morreu en Londres \u00e1 idade de 42 anos e foi enterrado na Catedral de San Paulo.\nTraxectoria.\nPrimeiros anos e formaci\u00f3n.\nVan Dyck naceu nunha casa chamada \"Dean Berendans\", no centro da cidade de Antuerpen. O seu av\u00f3 Antoon (1529-1581), tras dedicarse \u00e1 pintura, dedicouse ao comercio da seda; \u00e1 s\u00faa morte, a s\u00faa muller, Cornelia Pruystinck continuou a actividade do marido, rodeada dos seus fillos Francisco e Fernando. Tal traballo rend\u00eda bastante, xa que a familia ti\u00f1a clientes mesmo en Par\u00eds e Londres, e nunha boa parte das cidades flamengas.\nO pai de Anton, Francisco, casou en segundas nupcias, en 1590, con Maria Cuypers. Do matrimonio con esta muller, tivo 12 fillos, dos que Anton foi o s\u00e9timo. Dado o crecemento da familia, os van Dyck decidiron adquirir unha casa nova, espazosa e luxosamente amoblada, \"De Stadt van Ghendt\", que inclu\u00eda algo desusado para a \u00e9poca, un ba\u00f1o.\nAnton mostrou rapidamente o seu talento e \u00e9 considerado un \"neno xenio\". Foi enviado, no ano 1609, ao taller dun dos mellores pintores da cidade, Hendrick van Balen, decano da \"Sint-Lucasgilde\" (Gilda ou Gremio de San Lucas), co fin de que aprendese os rudimentos da pintura e adquirise experiencia. A s\u00faa primeira pintura datada \u00e9 destes anos e \u00e9 o \"Retrato dun home de setenta anos\", de 1613, no que son evidentes os ensinos de Van Balen. Con todo, ben pronto e con s\u00f3 16 anos, abriu un taller persoal, xunto ao xove amigo Jan Brueghel o Novo, con quen abandonou a escola do mestre. Nestes anos, como lembra o mesmo Brueghel, Anton recibiu o encargo de executar unha serie de pinturas que representasen \"Os doce ap\u00f3stolos\" e un \"Sileno ebrio\". Deste per\u00edodo \u00e9 sen d\u00fabida tam\u00e9n o \"Autorretrato\" de 1613-1614.\nA partir de 1618 e ata 1620, van Dyck traballou estreitamente con Rubens, de quen chegou a ser axudante, abandonando o seu taller aut\u00f3nomo. Seguiron meses de colaboraci\u00f3n entre os dous: Rubens fala de van Dyck como do seu mellor alumno. Tam\u00e9n tras o 11 de febreiro de 1618, d\u00eda en que foi admitido no Gremio de San Lucas como \u00abmestre\u00bb, van Dyck traballou con Rubens na realizaci\u00f3n de teas como \"Decio Mus despide aos lictores\" ou \"Aquiles entre as fillas de Lic\u00f3medes\" (Museo do Prado). No taller de Rubens, xa por ent\u00f3n un pintor co\u00f1ecido en toda Europa, van Dyck deu a co\u00f1ecer o seu nome nos ambientes da aristocracia e da rica burgues\u00eda e contactou coa cultura cl\u00e1sica e a etiqueta propia da corte. O mozo Anton aprendeu a imitar os modelos do mestre, adoptando moitas das s\u00faas caracter\u00edsticas, como \u00e9 f\u00e1cil de constatar na pintura \"O emperador Teodosio e san Ambrosio\". En 1620, Rubens asinara un contrato cos xesu\u00edtas de Antuerpen para a decoraci\u00f3n da s\u00faa igrexa, baseada nos dese\u00f1os do mesmo pero levada a cabo por van Dyck; ademais deste importante encargo, Anton recibiu tam\u00e9n numerosas petici\u00f3ns de clientes particulares para a realizaci\u00f3n de retratos. Corresponden a estes anos, pinturas como o \"Retrato de Cornelius van der Geest\" ou \"Maria van der Wouwer-Clarisse\".\nPrimeiro per\u00edodo ingl\u00e9s.\nEn outubro de 1620, cando ti\u00f1a vinte e un anos, van Dyck trasladouse a Londres, \u00e1 corte do rei de Inglaterra, Xacobe I. Convenceuno de ir a Inglaterra a insistencia de George Villiers, I duque de Buckingham e Thomas Howard, XXI conde de Arundel. Este \u00faltimo era un gran apaixonado da arte, amigo de Rubens e protector do arquitecto Inigo Jones. Durante a estad\u00eda en Londres, van Dyck obtivo de Xacobe I unha pensi\u00f3n anual de 100 libras esterlinas pero non logrou ser presentado ao rei. Con todo, \u00f3 pouco tempo o conde de Arundel concedeulle un permiso de viaxe ao estranxeiro por oito meses, a\u00ednda que van Dyck non volveu en once anos. As obras realizadas por van Dyck durante esta primeira estancia en Inglaterra son moi diferentes das que fixera ata ent\u00f3n en Flandres. En Antuerpen, reconvertida hab\u00eda pouco tempo ao catolicismo, Anton ti\u00f1a a posibilidade de realizar soamente teas con car\u00e1cter relixioso ou retratos. En cambio, en Londres gozaba de maior liberdade, sexa na execuci\u00f3n das pinturas, sexa na elecci\u00f3n do tema por representar. No cadro \"Sir George Villiers, futuro duque de Buckingham, e a s\u00faa muller, Lady Katherine, como Venus e Adonis\", por exemplo, van Dyck representa aos noivos como xamais o fixo: a tea ten un car\u00e1cter aleg\u00f3rico, cun gusto tipicamente pastoral, inspirado en Tiziano, e os dous personaxes son representados semiespidos e a tama\u00f1o natural. Outras pinturas co\u00f1ecidas do per\u00edodo son \"A continencia de Escipi\u00f3n\" e un retrato do conde de Arundel (Os \u00c1nxeles, Museo J. Paul Getty).\nAo volver a Antuerpen, quedou al\u00ed ao redor de oito meses; neste per\u00edodo, no que Rubens se atopaba lonxe, pintou alg\u00fans dos seus retratos m\u00e1is brillantes e innovadores, como o \"Retrato de Isabel Brant\", primeira muller de Rubens, e o \"Retrato de Frans Snyders e da s\u00faa muller Margarita de Vos\". A\u00ednda que en certo xeito Rubens e van Dyck rivalizaban por conseguir os mellores encargos, mantiveron a s\u00faa amizade, cando van Dyck comunicou a s\u00faa decisi\u00f3n de partir a Italia, Rubens regaloulle un cabalo para a viaxe e deixoulle numerosas cartas de presentaci\u00f3n para pintores e mecenas.\nItalia.\nEn 1621 van Dyck decidiu partir a Italia, tradicional viaxe dos pintores flamengos, onde permaneceu durante seis anos, estudando e analizando os traballos dos grandes artistas do s\u00e9culo XV e do XVI, afirm\u00e1ndose a s\u00faa fama de retratista.\nO 3 de outubro de 1621 partiu e instalouse en X\u00e9nova, onde se aloxou na casa dos pintores e coleccionistas de arte flamengos, Lucas e Cornelis de Wael. \u00c1 s\u00faa chegada a X\u00e9nova, Anton realizara xa ao redor de 300 pinturas, situaci\u00f3n oposta \u00e1 de Rubens ou de Nicolas Poussin, que \u00e1 s\u00faa chegada a Italia non tiveran ocasi\u00f3n a\u00ednda para traballar de maneira tan intensa.\nFoi presentado na mellor aristocracia da cidade e argallou para retratar alg\u00fans expo\u00f1entes das mellores familias xenovesas (Sp\u00ednola, Durazzo, Lomellini, Doria, Brignole etc.). O seu inmediato \u00e9xito debeuse inicialmente \u00e1 fama de Rubens, que vivira e traballara moito en X\u00e9nova, e do que van Dyck era visto como un novo representante e continuador. Pero van Dyck soubo conformar un novo tipo de retrato, de siluetas estilizadas e expresi\u00f3ns severas, que se apartaba do estilo de Rubens.\nTras a exitosa experiencia xenovesa, van Dyck partiu en febreiro de 1622 a Roma, onde permaneceu at\u00e9 agosto dese ano e durante boa parte de 1623. Nesta \u00e9poca pintou o seu autorretrato ambientado en San Petersburgo. Acollido favorablemente na Roma pontificia, foi introducido nos mellores ambientes da sociedade; durante a s\u00faa segunda permanencia recibiu do cardeal Guido Bentivoglio dous importantes encargos, que consist\u00edan na realizaci\u00f3n dunha \"Crucifixi\u00f3n\" e dun retrato de corpo completo do mesmo cardeal. Bentivoglio fora elevado ao cardenalato o ano anterior e era o protector da comunidade flamenga romana, xa que fora nuncio apost\u00f3lico en Bruxelas desde 1607 at\u00e9 1614. Ademais do retrato do cardeal Bentivoglio, un dos m\u00e1is famosos de toda a produci\u00f3n de van Dyck, o novo pintor retratou tam\u00e9n ao cardeal Maffeo Barberini, que logo foi papa co nome de Urbano VIII. Deste per\u00edodo son tam\u00e9n numerosos retratos como os do matrimonio Shirley (Retrato de Lady Teresa Shirley e Retrato de Sir Robert Shirley). A diferenza do mestre Rubens, van Dyck non amaba moito o legado antigo de Grecia e Roma, e prefer\u00eda estudar aos mestres do s\u00e9culo XVI. Testemu\u00f1o diso \u00e9 o seu \"Caderno italiano\", diario de esbozos e dese\u00f1os realizados a partir de grandes obras estudadas durante a s\u00faa estad\u00eda en Italia. En Roma tivo a oportunidade de observar e copiar as obras mestras dos grandes do Renacemento, que se atopaban principalmente no palacio Ludovisi e na Villa Borghese.\nDesde Roma trasladouse a Florencia, onde co\u00f1eceu a Lourenzo de Medici, fillo do gran duque de Toscana, Fernando I de M\u00e9dici, gran apaixonado da arte e xeneroso mecenas. Probablemente pintou un retrato del, que logo houbo de perderse. De cami\u00f1o a Venecia, det\u00edvose en Bolonia e en Parma, onde admirou os frescos de Correggio. Chegou finalmente a Venecia, onde pasou o inverno de 1622. Na cidade das lagoas, patria dun dos seus artistas favoritos, Tiziano, foi guiado na visita das grandes obras venecianas polo sobri\u00f1o de Tiziano, Cesare Vecellio. Anton puido finalmente coroar o seu so\u00f1o, ver e analizar as obras de Tiziano e de Paolo Veronese: no seu \"Caderno italiano\" at\u00f3panse dese\u00f1os de obras de Giorgione, Rafael, Guercino, An\u00edbal Carracci, Giovanni Bellini, Tintoretto, Leonardo, pero prevalecen as de Tiziano, a quen dedica 200 p\u00e1xinas.\nFoi en Italia onde creou un estilo refinado e elegante que caracterizou a s\u00faa obra durante toda a s\u00faa vida, as\u00ed como un tipo de retrato \u00abinmortal\u00bb no que os nobres son captados con porte orgulloso e figura esvelta. Este tipo de retrato converteuse en modelo para a pintura occidental, sobre todo en Inglaterra onde Thomas Gainsborough tomouno como fonte de inspiraci\u00f3n.\nDesde Venecia pasou a Mantua, onde foi introducido na corte dos Gonzaga. Aqu\u00ed co\u00f1eceu a Fernando Gonzaga e a Vincenzo II Gonzaga, que fora protector de Rubens. Coa s\u00faa permanencia en Mantua, van Dyck tivo ocasi\u00f3n de ver a colecci\u00f3n dos duques antes de que se perdese, vendida entre varios coleccionistas como Carlos I de Inglaterra. En 1623 estivo de novo en Roma, cidade na que rexeitara manter contacto coa asociaci\u00f3n local de pintores flamengos, lonxe do estilo acad\u00e9mico, que conduc\u00edan unha vida simple e non de ostentaci\u00f3n como a s\u00faa.\nGian Pietro Bellori, na s\u00faa obra, \"Le Vite de' pittori scultori e architetti moderni\" (en galego, \"A Vida dos pintores, escultores e arquitectos modernos\") escribe o seguinte sobre o per\u00edodo romano de van Dyck:\nDesde Roma pasou a X\u00e9nova, det\u00e9ndose antes en Mil\u00e1n e en Tur\u00edn, onde foi recibido polos Savoia.\nEn Sicilia.\nEn abril de 1624, Emanuele Filiberto de Savoia, vicerrei de Sicilia por encargo do rei de Espa\u00f1a Filipe IV, convidou a van Dyck a Palermo para que lle fixese un retrato. Anton acolleu a invitaci\u00f3n e trasladouse a Sicilia, onde retratou ao vicerrei, tela que se atopa esposta na Dulwich Picture Gallery de Londres. Pouco tempo despois a cidade de Palermo foi atacada por unha terrible epidemia de peste que matou o mesmo Emanuele Filiberto. A pesar da epidemia, van Dyck permaneceu na cidade at\u00e9 m\u00e1is ou menos setembro de 1625.\nAqu\u00ed co\u00f1eceu \u00e1 anci\u00e1 pintora Sofonisba Anguissola, xa con 90 anos, que morreu ao ano seguinte e de quen Anton fixo un retrato. Durante o encontro, que van Dyck describiu como \u00abmoi cort\u00e9s\u00bb, a anci\u00e1 muller, case completamente cega, deu preciosos consellos e advertencias ao novo pintor, ademais de contarlle episodios da s\u00faa vida. O retrato de Sofonisba Anguissola cons\u00e9rvase no \"Caderno italiano\". Pouco despois do achado das reliquias de santa Rosal\u00eda (15 de xullo de 1624), que foi feita patroa da cidade, a van Dyck f\u00f3ronlle encargadas algunhas teas que ter\u00edan que representar \u00e1 santa. Entre outros traballos, pintou unha Crucifixi\u00f3n, exposta na catedral de San Lourenzo en Trapani.\nTras ver o continuo crecemento da peste, Anton volveu a X\u00e9nova en outono de 1625, onde completou a realizaci\u00f3n da pa de altar \"Virxe do Rosario\", logo enviada a Palermo onde est\u00e1 exposta no oratorio de san Lourenzo, e que \u00e9 considerada como a maior obra relixiosa do artista.\nNos anos que seguiron at\u00e9 1627, van Dyck residiu case sempre en X\u00e9nova, excepto un breve per\u00edodo en 1625 en que foi hospedado en Provenza polo humanista Nicolas-Claude Fabri de Peiresc. Durante o per\u00edodo de permanencia en X\u00e9nova, van Dyck dedicouse a facer retratos. A\u00ednda que sen abandonar temas relixiosos ou mitol\u00f3xicos, o artista concentrouse no x\u00e9nero do retrato: as s\u00faas teas eran de grandes dimensi\u00f3ns e representaban a personaxes da m\u00e1is importante nobreza, frecuentemente de corpo enteiro. Os retratos destacan pola s\u00faa maxestosidade e pola representaci\u00f3n psicol\u00f3xica das persoas, que emerxe sen a necesidade dun simbolismo particular. Os retratos dobres son raros e sempre divididos en d\u00faas teas diferentes, como o \"Retrato ecuestre de Anton Giulio Brignole-Sae\", creado xunto ao \"Retrato de Paolina Adorno, marquesa de Brignole-Sae\".\nUnha atenci\u00f3n particular dirixiu van Dyck aos retratos de grupo, como \"A familia Lomellini\", e aos retratos de nenos. A\u00ednda cando Rubens segu\u00eda sendo o seu constante punto de referencia, van Dyck logra facer irradiar dos seus personaxes unha maior presenza e o sentido de \"grandeur\" que os grandes nomes da rica aristocracia da cidade desexaban mostrar. Os nenos son representados con gran mestr\u00eda, singularmente, como no caso do \"Retrato de Filippo Cattaneo\" e o \"Retrato de Magdalena Cattane\" ou acompa\u00f1ados polos seus pais, como o \"Retrato dunha muller nobre xenovesa co fillo\" (1625).\nO regreso a Flandres.\nEn setembro de 1627, volveu ao seu Antuerpen natal, chamado pola morte da s\u00faa irm\u00e1 Cornelia. Os primeiros meses caracteriz\u00e1ronse por unha gran produci\u00f3n relixiosa: Anton, fervente cat\u00f3lico, uniuse \u00e1 confraternidade dos c\u00e9libes, creada polos xesu\u00edtas de Antuerpen, que lle encargaron tam\u00e9n dous retablos, realizados entre 1629 e 1630. Neste per\u00edodo os retratos de car\u00e1cter mitol\u00f3xico (\"Sans\u00f3n e Dalila\") son raros, mentres abundan os de car\u00e1cter b\u00edblico-relixioso, entre os cales destaca a \"\u00c9xtase de san Agust\u00edn\", posto \u00e1 beira dunha tea de Rubens e a unha de Jacob Jordaens e a \"Adoraci\u00f3n dos pastores\". Ademais, van Dyck realiza tam\u00e9n seis \"Crucifixi\u00f3ns\", un \"Pranto sobre Cristo morto\" e unha \"Coroaci\u00f3n de espi\u00f1as\". Todos estes traballos est\u00e1n cheos dun fervor e dunha profundidade intensos e m\u00edsticos, pero sobre todo no \u00faltimo, aparecen notas pre-rom\u00e1nticas ademais da li\u00f1a barroca predominante.\nA fama de gran retratista coa que volvera da s\u00faa permanencia en Italia, permitiulle entrar ao servizo da arquiduquesa Isabel Clara Ux\u00eda de Habsburgo, filla de Filipe II e rexente dos Pa\u00edses Baixos. Pintou un retrato da arquiduquesa polo cal recibiu a cambio unha cadea de ouro. Coa s\u00faa entrada na corte, creceu a\u00ednda m\u00e1is a s\u00faa fama de retratista. Os que lle encargaban traballos, eran moi numerosos e pertenc\u00edan \u00e1s grandes familias da nobreza de Flandres e de Brabante. Un dos m\u00e1is importantes traballos da \u00e9poca \u00e9 o \"Retrato de Mar\u00eda Lu\u00edsa de Tassis\", que pertenc\u00eda a unha das familias m\u00e1is ricas do norte de Europa. A dama aparece confiada, consciente da propia beleza, cun vestido precioso e elaborado.\nEn setembro de 1631 van Dyck recibiu no seu taller \u00e1 ra\u00ed\u00f1a de Francia Mar\u00eda de M\u00e9dici, xunto ao seu fillo menor Gast\u00f3n de Orle\u00e1ns, no exilio, que se fixeron retratar. A ra\u00ed\u00f1a deixou unha narraci\u00f3n da s\u00faa visita a van Dyck, admitindo que viu na s\u00faa colecci\u00f3n diversas obras de Tiziano. De feito, Anton lograra acumular un n\u00famero consistente de obras de pintores italianos: dezasete de Tiziano, d\u00faas de Tintoretto, tres de Jacopo d\u00e1 Bassano e outras, ademais de tres do neerland\u00e9s Antonio Moro.\nAdemais dos retratos de personaxes aristocr\u00e1ticos, van Dyck retratou tam\u00e9n a amigos artistas, como o gravador Karel de Mallery, o m\u00fasico Henricus Liberti e o pintor Marin Rijckaert. E a pesar de que Flandres e o condado de Holanda estaban en guerra, van Dyck logrou chegar \u00e1 corte da Haia, onde fixo un retrato de Frederico Henrique de Orange coa s\u00faa muller e o fillo Guillerme II de Orange. Para o pr\u00edncipe realizou tam\u00e9n d\u00faas teas con temas tomados da literatura italiana, \"Amarillis e Mirtillo\" (de Battista Guarini) e \"Rinaldo e Armida\" (de Torcuato Tasso). Preto da cidade de Haarlem, co\u00f1eceu a Frans Hals. E durante unha segunda estancia en Holanda, entre o 1631 e o 1632 co\u00f1eceu tam\u00e9n a Frederico V, ex rei de Bohemia no exilio, que lle encargou os retratos dos seus dous fillos, Carlos Lu\u00eds e Ruperto.\nDesde 1629 comezaron as relaci\u00f3ns entre van Dyck e o rei ingl\u00e9s Carlos I. A trav\u00e9s do seu intermediario Sir Endymion Porter, o rei adquiriu a tea con car\u00e1cter mitol\u00f3xico \"Rinaldo e Armida\", que segundo os historiadores motivou o desexo do rei de contratar ao pintor.\nLondres.\nCarlos I de Inglaterra foi, entre os soberanos ingleses do pasado, o que m\u00e1is apreciou a arte pict\u00f3rica, e mostrouse sempre como un forte mecenas e protector dos artistas, rivalizando con Filipe IV de Espa\u00f1a. O pintor preferido do rei era Tiziano e en van Dyck v\u00eda ao seu herdeiro: antes de que chegase van Dyck a Londres, na corte de Carlos traballaban xa numerosos pintores, como o anci\u00e1n Marcus Gheeraerts o Mozo, retratista de Isabel I, Daniel Mytens e Cornelis Janssens van Ceulen. O monarca tras recibir como regalo o cadro \"Rinaldo e Armida\" (Museo de Baltimore) chamou a van Dyck a traballar a Londres. Coa chegada de van Dyck, todos estes pintores desapareceron porque quedaron anticuados. Carlos atopara finalmente ao pintor de corte que desexaba desde hab\u00eda anos.\nAlg\u00fan ano antes, en 1628, Carlos adquirira de Carlos I de Gonzaga-Nevers, duque de Mantua, a gran colecci\u00f3n de pinturas acumuladas nos anos dos Gonzaga, tam\u00e9n eles co\u00f1ecidos protectores de artistas de fama internacional. Ademais, desde o seu ascenso ao trono, Carlos I buscara introducir na s\u00faa corte a artistas de diversas nacionalidades, en particular italianos e flamengos. En 1626 lograra convencer a Orazio Gentileschi para que se trasladase a Londres. Gentileschi foi nomeado pintor de corte e dedicouse, entre outras cousas, \u00e1 decoraci\u00f3n da \"Casa das Delicias\", residencia da ra\u00ed\u00f1a Enriqueta Mar\u00eda de Borb\u00f3n, na cidade de Greenwich. Poucos anos despois, en 1638 logrou traer a Inglaterra \u00e1 filla de Orazio, Artemisia Gentileschi, de quen conservou unha pintura c\u00e9lebre, \"Autorretrato como alegor\u00eda da pintura\".\nEn abril de 1632, van Dyck chegou por segunda vez a Inglaterra. Acollido con todas as honras, foi presentado ao rei, que co\u00f1ecera anos antes como Pr\u00edncipe de Gales, e aloxouse en Londres, na casa de Edward Norgate, escritor de arte, pagado pola coroa. Logo cambiou de residencia para establecerse en Blackfriars, lonxe da influencia da \"Worshipful Company of Painter-Stainers\", importante organizaci\u00f3n de pintores londinienses. Nesta gran casa, agasallo do rei, cun xard\u00edn sobre o r\u00edo T\u00e1mese, recib\u00eda aos seus h\u00f3spedes e a mi\u00fado realizaba as s\u00faas pinturas. Tras poucos meses, o 5 de xullo de 1632, Carlos I conferiulle o t\u00edtulo nobiliario de \"baronet\", nome\u00e1ndoo membro da Orde do Ba\u00f1o, e garantiulle unha renda anual de 200 libras esterlinas, ademais de facer oficial o seu nomeamento como primeiro pintor da corte. Bellori expresouse da seguinte maneira sobre o per\u00edodo ingl\u00e9s de van Dyck:\nCon todo, en 1634, durante ao redor dun ano, van Dyck decidiu trasladarse a Antuerpen e a Bruxelas, para visitar \u00e1 s\u00faa familia. Tras adquirir un vestido en Antuerpen, en abril foi chamado a Bruxelas. Aqu\u00ed asistiu \u00e1 entrada na cidade do Cardeal-Infante Fernando de Habsburgo, irm\u00e1n do rei Filipe IV de Espa\u00f1a, novo rexente dos Pa\u00edses Baixos espa\u00f1ois. Van Dyck fixo numerosos retratos do novo rexente e de varios expo\u00f1entes do clero e da aristocracia. Un dos m\u00e1is ambiciosos retratos de grupo destes anos \u00e9 o \"Retrato do conde Johannes de Nassau e a s\u00faa familia\". No curso da s\u00faa estancia en Bruxelas atopouse tam\u00e9n con Tom\u00e1s Francisco de Savoia, primeiro pr\u00edncipe de Carignano, e comandante xeral das forzas espa\u00f1olas nos Pa\u00edses Baixos, de quen realizou un gran retrato ecuestre, no cal o pr\u00edncipe aparece en toda a s\u00faa maxestade, mantendo con firmeza un espl\u00e9ndido cabalo mentres se pon o chapeu. Este retrato foi tam\u00e9n un modelo para o \"Retrato do conde-duque de Olivares a cabalo\" de Diego Vel\u00e1zquez. Pouco antes do seu regreso a Inglaterra, van Dyck foi chamado a realizar un gran retrato de grupo que representase a todos os membros do Consello da cidade e do burgomestre, quen ti\u00f1an a misi\u00f3n de gobernar a urbe. O cadro estaba destinado \u00e1 sala do tribunal da Grand Place de Bruxelas. Tristemente, durante o bombardeo franc\u00e9s sobre Bruxelas ordenado polo Mariscal de Francia, Fran\u00e7ois de Neufville, en 1695, a pintura foi destru\u00edda.\nXa en Londres, van Dyck entrou a formar parte do grupo de cortes\u00e1ns cat\u00f3licos fieis \u00e1 ra\u00ed\u00f1a Enriqueta Mar\u00eda, entre os que se contaba Kenelm Digby e Endymion Porter. O rei mandou facer innumerables retratos de si mesmo, xa fose s\u00f3 ou acompa\u00f1ado pola ra\u00ed\u00f1a ou polos fillos. A tea m\u00e1is famosa de Carlos xunto \u00e1 s\u00faa familia \u00e9 o \"Greate Peece\", de formato enorme e que representa ao rei e \u00e1 ra\u00ed\u00f1a sentados: xunto ao soberano est\u00e1 en p\u00e9 o pequeno Carlos II, mentres entre os brazos da ra\u00ed\u00f1a est\u00e1 sentado Xacobe II. A ra\u00ed\u00f1a tam\u00e9n pediu varios retratos entre os que destaca \"A ra\u00ed\u00f1a Enriqueta Mar\u00eda co anano Jeffrey Hudson\", no que Enriqueta, con vestidos de cazar\u00eda, \u00e9 representada en compa\u00f1\u00eda do seu anano, Jeffrey Hudson. \u00c1 ra\u00ed\u00f1a, m\u00e1is ben baixa de estatura, van Dyck melloroulle a forma do nariz e da mand\u00edbula, salientando o candor da face. Carlos encargou tam\u00e9n pinturas que representasen aos seus fillos, como \"Os tres fillos maiores de Carlos I\", un retrato de entre os m\u00e1is logrados, suxestivos e suntuosos, que logo foi enviado pola ra\u00ed\u00f1a \u00e1 s\u00faa irm\u00e1 Mar\u00eda Cristina, e \"Os cinco fillos maiores de Carlos I\".\nAdemais de pintar, Anton abr\u00eda a s\u00faa casa \u00e1 mellor nobreza e entret\u00ed\u00f1ase con m\u00fasicos e buf\u00f3ns; ofrec\u00eda banquetes, posu\u00eda servos, carrozas e cabalos. Un dos m\u00e1is asiduos da casa de van Dyck era o mesmo rei, que mesmo mandou facer modificaci\u00f3ns ao xard\u00edn da casa do seu pintor para que puidese chegar al\u00ed m\u00e1is facilmente a trav\u00e9s do r\u00edo. \nNa casa de van Dyck viviu tam\u00e9n a s\u00faa amante, Margarey Lemon, retratada varias veces en representaci\u00f3ns aleg\u00f3ricas ou mitol\u00f3xicas. Dise que a muller era tan celosa de Anton que unha vez tentou morderlle un dedo da man para impedirlle retratar se\u00f1oras. \nEn 1640 Anton decidiu contraer matrimonio e, xa con 40 anos, casou cunha dama nobre escocesa, Mary Ruthven, dama de compa\u00f1\u00eda da ra\u00ed\u00f1a. Pero a s\u00faa \u00fanica actividade en Londres era a de retratista, mentres el so\u00f1aba cun proxecto m\u00e1is grande, un ciclo pict\u00f3rico de car\u00e1cter hist\u00f3rico. Iniciara a realizaci\u00f3n dunha serie de tapices, dedicados \u00e1 exaltaci\u00f3n da antiga Orde da Xarreteira, que non conclu\u00edu.\nCando en maio de 1640 morreu Rubens, ofrec\u00e9ronlle volver a Antuerpen para dirixir o taller do seu mestre. Mentres estaba por partir, coment\u00e1ronlle que o rei de Francia Lu\u00eds XIII estaba a buscar a un artista que decorase as salas principais do Palacio do Louvre. Era precisamente isto o que van Dyck estaba a esperar desde hab\u00eda anos; en xaneiro de 1641 trasladouse a Par\u00eds, e volveu a Londres en maio. Nesta ocasi\u00f3n pintou o dobre retrato \"Retrato de Guillerme II de Nassau-Orange e a princesa Mar\u00eda\", para celebrar o matrimonio entre os dous pr\u00edncipes. En outubro dirixiuse a Antuerpen e logo de novo a Par\u00eds, onde recibiu a noticia de que a decoraci\u00f3n do Louvre fora confiada a Nicolas Poussin e a Simon Vouet e onde foi obrigado a rexeitar a realizaci\u00f3n do retrato dun cardeal (non se sabe se Richelieu ou Mazarino).\nPor motivos de sa\u00fade, tivo que volver precipitadamente a Londres. O rei envioulle ao seu m\u00e9dico persoal, a quen ofreceu 300 libras esterlinas se lograba salvarlle a vida ao seu pintor. O 1 de decembro de 1641, a muller de van Dyck deu a luz \u00e1 s\u00faa primeira filla, Justiniana. Alg\u00fans d\u00edas despois Anton fixo testamento a favor da filla, da esposa, das irm\u00e1s e dunha filla natural que tivera en Antuerpen. O 9 de decembro Anton van Dyck morreu na s\u00faa casa de Blackfriars e foi sepultado na presenza da corte na Catedral de San Paulo. A tumba foi destru\u00edda poucos anos despois, xunto coa Catedral mesma, no grande incendio de Londres no 1666.\nO artista e as s\u00faas obras.\nA vida de van Dyck \u00e9, por varios motivos, comparable \u00e1 de Rafael: ambos morreron novos e antes de ver un as atrocidades do saqueo de Roma (1527) e o outro as desordes da guerra civil. Van Dyck morreu antes de ver procesado e decapitado diante do seu palacio de Whitehall ao seu rei. Trala execuci\u00f3n do monarca, seguiu a dispersi\u00f3n da s\u00faa colecci\u00f3n art\u00edstica, que contaba con 1.570 pinturas, entre as cales hab\u00eda unha boa cantidade de obras de van Dyck; entre os maiores compradores estivo Filipe IV de Espa\u00f1a e o cardeal Giulio Mazzarino.\nAutor de temas relixiosos e mitol\u00f3xicos, a s\u00faa actividade como gravador alcanzou tam\u00e9n grande importancia e tivo por logro m\u00e1is soado a \"Iconograf\u00eda\", serie de retratos gravados de famosos contempor\u00e1neos. El iniciouna gravando alg\u00fans ferros cara a 1631, e as demais foron realizadas segundo bosquexos seus por Paulus Pontius, Lucas Vorsterman I, Schelte \u00e0 Bolswert, Jacob Neeffs e outros. A serie estaba inacabada \u00e1 s\u00faa morte, a\u00ednda que xa se estaba distribu\u00edndo. A primeira edici\u00f3n con portada lanzouse postumamente en 1645. Moitas das matrices orixinais de cobre g\u00e1rdanse na Calcograf\u00eda do Louvre.\nRubens e van Dyck.\nOs primeiros contactos entre Rubens e o mozo van Dyck rem\u00f3ntanse a 1615, cando Anton abriu un taller persoal. Moitos importantes pintores de Antuerpen, como Frans Snyders, visitaban o taller, para darlle consellos ou simplemente para observar o traballo do novo talento. Alg\u00fans anos despois Anton entrou efectivamente no taller de Rubens, do que puidera admirar os grandes retablos conservados nas igrexas da cidade. Durante os anos de colaboraci\u00f3n actuaban do seguinte modo: Rubens buscaba os encargos, preparaba os borradores e os dese\u00f1os preparatorios, pero logo era van Dyck quen executaba a pintura. Testemu\u00f1as disto son as numerosas obras do per\u00edodo, como as \"Historias de Decio Mus\", de car\u00e1cter profano, e a decoraci\u00f3n do teito da igrexa de San Carlos Borromeo de Antuerpen, de car\u00e1cter sacro.\nSegundo algunhas fontes, van Dyck foi admirador e alumno de Rubens, pero tam\u00e9n un asistente e un amigo, como testemu\u00f1ar\u00eda o \"Retrato de Isabella Brant\", que representa \u00e1 primeira esposa de Rubens, regalado ao gran pintor por Anton e os retratos de van Dyck feitos por Rubens, que o definiu como o mellor dos seus alumnos. Outras fontes en cambio mostran a van Dyck como admirador sincero de Rubens na s\u00faa mocidade, que identificaba como un modelo para as s\u00faas pinturas, pero que co pasar do tempo chegara a ser unha presenza demasiado forte na pequena realidade de Flandres, tanto que lle obrigou a buscar fortuna primeiro en Inglaterra e logo en Italia. E mesmo Rubens, cando se deu conta das capacidades do novo alumno, que poder\u00eda ensombrecer o seu nome, fixo todo o posible para afastalo de Antuerpen, obtendo cartas de recomendaci\u00f3n e garant\u00edndolle a axuda de ricos personaxes, sexa ingleses, como o conde de Arundel, sexa italianos.\nPinturas relixiosas.\nAo comezo da s\u00faa formaci\u00f3n, no taller de van Balen, o mozo Anton cimentouse principalmente na realizaci\u00f3n de obras de car\u00e1cter relixioso. Na Antuerpen apenas reconquistada polo catolicismo romano, o x\u00e9nero pict\u00f3rico m\u00e1is solicitado era o relixioso e o b\u00edblico. O primeiro gran encargo que recibiu van Dyck foi precisamente o de realizar pinturas que representasen aos doce ap\u00f3stolos. Tras achegarse ao taller de Rubens os encargos relixiosos creceron notablemente.\nRepresentativa destas pinturas con car\u00e1cter sacro da produci\u00f3n de van Dyck \u00e9 a tea \"O emperador Teodosio e san Ambrosio\" de 1619-1620. Esta tea representa o encontro entre o pecador Teodosio I e o arcebispo de Mil\u00e1n, Ambrosio. Para a realizaci\u00f3n da tea, van Dyck fixo referencia ao traballo de id\u00e9ntico nome que fixera con Rubens anos antes. Con todo, as diferenzas resultan claras: na pintura de van Dyck, conservada en Londres, o emperador non ten barba, o fondo arquitect\u00f3nico resulta m\u00e1is marcado e ademais do pastoral, vense no ceo diversas armas levadas polo s\u00e9quito de Teodosio. E mentres na tea de Rubens (conservada en Viena) sobre a capa do bispo p\u00f3dense ver retratos de Cristo e de san Pedro, que subli\u00f1an a autoridade de Ambrosio, na de van Dyck a capa pres\u00e9ntase como un exemplo de gran habilidade na representaci\u00f3n pict\u00f3rica de pregues. Outro engadido de van Dyck \u00e9 o can, colocado aos p\u00e9s do emperador. As pinceladas da obra realizada en Londres son en\u00e9rxicas e vigorosas, mentres que as de Viena aparecen m\u00e1is suaves e lixeiras.\nPinturas hist\u00f3ricas e mitol\u00f3xicas.\nNon presentes de maneira constante como as pinturas relixiosas ou os retratos, as representaci\u00f3ns mitol\u00f3xicas e hist\u00f3ricas acompa\u00f1an toda a produci\u00f3n de van Dyck. Durante o per\u00edodo de colaboraci\u00f3n con Rubens, a van Dyck confi\u00f3uselle un ciclo de pinturas que narrasen e exaltasen a vida e as empresas do romano Decio Mus. Entre as s\u00faas pinturas m\u00e1is soadas est\u00e1 \"A continencia de Escipi\u00f3n\" e \"Sans\u00f3n e Dalila\". Tras volver de Italia e ver numerosas obras de Tiziano, a execuci\u00f3n destes temas adquiriu unha nova e distinta compo\u00f1ente debido \u00e1 influencia do mestre italiano. A pintura m\u00e1is famosa de car\u00e1cter mitol\u00f3xico \u00e9 sen d\u00fabida \"Amor e Psique\" realizado para o rei Carlos I e agora propiedade da ra\u00ed\u00f1a Isabel II de Inglaterra (\"Royal Collection\").\nSon evidentes nesta pintura, como en gran parte das de car\u00e1cter mitol\u00f3xico, as referencias \u00e1 pintura italiana renacentista de Tiziano e Dosso Dossi. Unha comparaci\u00f3n co \"Baco e Ariadna\" de Tiziano \u00e9 fundamental. Os temas representados cunha delicadeza buscada, as pinceladas redondeadas e as li\u00f1as perfectamente definidas. Forte \u00e9 tam\u00e9n o compo\u00f1ente aleg\u00f3rico: Cupido chega a salvar a Psique, despois que esta, como conta Apuleio en \"Metamorfoses\", cae nun so\u00f1o mortal. Tras o corpo de Psique, abandonado sobre unha rocha con suavidade, xorden d\u00faas \u00e1rbores, unha orgullosa que simboliza a vida, a outra seca e espida, que simboliza o esp\u00edrito da morte. Esta tea caracter\u00edzase por un forte sentimento de participaci\u00f3n, inserido nunha delicada e l\u00edrica atmosfera id\u00edlica.\nRetratos do per\u00edodo italiano.\nA principal actividade de van Dyck en Italia, e en X\u00e9nova en particular, foi a de retratista. A nobreza xenovesa, que co\u00f1ecera a habilidade de Rubens alg\u00fans anos antes, non quixo deixar escapar a oportunidade de facerse retratar polo mellor alumno do mestre flamengo. As\u00ed foi que a van Dyck encarg\u00e1ronlle numerosos retratos, individuais ou de grupo. Foi nesta ocasi\u00f3n que van Dyck demostrou a s\u00faa habilidade para retratar tam\u00e9n aos nenos, a grupos familiares e a homes a cabalo. Entre os retratos de grupo do per\u00edodo xenov\u00e9s o m\u00e1is co\u00f1ecido \u00e9 \"A familia Lomellini\".\nComo na maior parte dos retratos do per\u00edodo xenov\u00e9s non se co\u00f1ecen con certeza os nomes dos personaxes retratados, suponse que se trate da segunda muller, os dous fillos maiores e os dous fillos menores de Giacomo Lomellini, dogo da Rep\u00fablica de X\u00e9nova. Giacomo, que en dous anos de dogado non pod\u00eda ser retratado, encargar\u00eda este retrato, que se presenta como o m\u00e1is complexo entre os do per\u00edodo italiano: o fillo m\u00e1is vello, Nicol\u00f2, colocado baixo un arco triunfal, est\u00e1 representado vestido coa armadura mentres que ten na man unha lanza rota, s\u00edmbolo da defensa da cidade, mentres a muller e os nenos son representados baixo unha estatua de \"Venus p\u00fadica\", que simboliza a defensa da esfera familiar.\nNon s\u00f3 en X\u00e9nova Van Dyck tivo ocasi\u00f3n de amosar o seu talento de retratista. Tam\u00e9n nalgunhas outras etapas da s\u00faa estancia italiana o mestre de Antuerpen realizou c\u00e9lebres e belos retratos. En Roma, de feito, retratou en 1623 \u00f3 cardeal Bentivoglio, mentres en Palermo, no 1624, realizou o do vicerrei Emanuele Filiberto de Savoia.\nRetratos do per\u00edodo ingl\u00e9s.\nDurante a s\u00faa permanencia en Londres, van Dyck retratou a numerosos personaxes da corte e da pequena nobreza, pero tam\u00e9n aos membros da familia real. Esta produci\u00f3n foi tan masiva que van Dyck tivo que recorrer \u00e1 colaboraci\u00f3n de axudantes, que xeralmente pintaban os elementos secundarios como fondos e roupaxes. Quen encargaban as obras eran representados a mi\u00fado de figura enteira, como no caso do \"Retrato de Lord John e Lord Bernard Stuart\" ou ben do \"Retrato de Thomas Wentworth, primeiro conde de Strafford\", pero tam\u00e9n sentados ou s\u00f3 a medio busto, como o retrato \"Dorothy Savage, vizcondesa de Andover e a s\u00faa irm\u00e1 Elizabeth, lady Thimbleby\".\nUn dos maiores e m\u00e1is interesantes traballos do per\u00edodo ingl\u00e9s \u00e9 o retrato \"Carlos Ludovico e Rupert, pr\u00edncipes palatinos\". A pintura representa aos dous fillos do \"rei dun Inverno\", Frederico V, chegados \u00e1 corte do seu t\u00edo Carlos I buscando axuda financeira e militar para o seu pai, no exilio na Haia. Carlos Lu\u00eds, \u00e1 dereita, \u00e9 o maior dos irm\u00e1ns, mentres que Ruperto, \u00e1 dereita, \u00e9 o menor. Carlos I \u00e9 representado co bast\u00f3n de mando militar na man mentres fixa ao observador cunha mirada entre resignada e combativa. Rupert en cambio, m\u00e1is lanzado que o seu irm\u00e1n, mira o horizonte con ollos cansos e non apoia a man na espada como o irm\u00e1n, sen\u00f3n que a achega ao peito con despreocupaci\u00f3n. O primeiro far\u00e1 calquera cousa para recuperar a dignidade do seu pai, combatendo mesmo contra o seu t\u00edo, Carlos I, que rexeitara darlle apoios militares, mentres que o segundo quedar\u00e1 na corte inglesa e combater\u00e1 durante a guerra civil sendo un dos s\u00edmbolos da fidelidade realista.\nRetratos de Carlos I.\nO personaxe que m\u00e1is veces aparece nos retratos realizados por van Dyck \u00e9 sen d\u00fabida, Carlos I Estuardo, rei de Inglaterra e o seu mecenas-protector. Van Dyck representouno coa s\u00faa familia, en parella coa s\u00faa muller Enriqueta e sobre todo s\u00f3. As pinturas son de diversos formatos e o soberano \u00e9 representado en diversas poses: a cabalo, como no caso do \"Carlos I a cabalo\", de corpo enteiro como no \"Retrato de Carlos I cazando\", de medio busto como en \"Rei Carlos I e a ra\u00ed\u00f1a Enriqueta Mar\u00eda\" e tam\u00e9n noutras posici\u00f3ns, como no \"Triplo retrato de Carlos I\", logo enviado a Roma, ao taller de Bernini. O m\u00e1is ambicioso dos retratos de Carlos I \u00e9 o retrato ecuestre no que o soberano aparece en compa\u00f1\u00eda do seu mestre de equitaci\u00f3n.\nNeste cadro, \"Retrato de Carlos I con M. de Saint-Antonie o seu mestre de equitaci\u00f3n\",van Dyck realiza o m\u00e1is solemne dos retratos ecuestres do rei: Carlos est\u00e1 atravesando un arco de triunfo, desde o cal caen pesados panos verdes, viste armadura e ten na man o bast\u00f3n de mando mentres cabalga un espl\u00e9ndido cabalo branco. Se a descrici\u00f3n se detivese aqu\u00ed, parecer\u00eda unha pintura dun xeneral vitorioso: pero para subli\u00f1ar que se trata do rei, van Dyck insire \u00e1 esquerda do soberano ao seu mestre de equitaci\u00f3n que o mira, desde abaixo, cunha mirada de submisi\u00f3n e veneraci\u00f3n; \u00e1 esquerda en cambio hai un gran bras\u00f3n que ten os s\u00edmbolos da dinast\u00eda real Estuardo e unha impo\u00f1ente coroa. Ademais do amor que o rei ti\u00f1a pola arte, Carlos I v\u00edao como un medio de propaganda pol\u00edtica, especialmente nos anos dif\u00edciles como os precedentes \u00e1 guerra civil.\nPrincipais museos.\nOs principais museos con obras de van Dyck son os seguintes:"}
{"id": "272592", "revid": "56817", "url": "https://gl.wikipedia.org/wiki?curid=272592", "title": "Standing on the Shoulder of Giants", "text": "Standing on the Shoulder of Giants \u00e9 o cuarto \u00e1lbum da banda inglesa de britpop Oasis, publicado o 28 de febreiro de 2000. Tr\u00e1tase do 16\u00ba disco con vendas mais r\u00e1pidas da historia no Reino Unido, vendendo 310.000 copias a s\u00faa primeira semana. \"Standing on the Shoulder of Giants\" foi certificado dobre platino pola British Phonographic Industry e vendeu ao redor de 208.000 unidades nos Estados Unidos. A pesar de converterse no seu cuarto \u00e1lbum n\u00famero 1 no Reino Unido, actualmente \u00e9 o disco da banda con menos vendas ata a data.\nListaxe de canci\u00f3ns.\nTodos os temas compostos por Noel Gallagher ag\u00e1s onde se indique."}
{"id": "272611", "revid": "1093", "url": "https://gl.wikipedia.org/wiki?curid=272611", "title": "Illa King William", "text": ""}
{"id": "272614", "revid": "1093", "url": "https://gl.wikipedia.org/wiki?curid=272614", "title": "Illas \u00c1rticas (Canad\u00e1)", "text": ""}
{"id": "272615", "revid": "12452", "url": "https://gl.wikipedia.org/wiki?curid=272615", "title": "Eparqu\u00eda ortodoxa ucra\u00edna de Lviv e Galitsia (Patriarcado de Moscova)", "text": ""}
{"id": "272617", "revid": "1131", "url": "https://gl.wikipedia.org/wiki?curid=272617", "title": "The Beacon Street Collection", "text": "The Beacon Street Collection \u00e9 o segundo \u00e1lbum da banda estadounidense de ska punk No Doubt, publicado en marzo de 1995. Foi editado independentemente a trav\u00e9s do propio selo da banda, Beacon Street Records. No Doubt encargouse da produci\u00f3n e gravou o disco nun estudio caseiro no garaxe da s\u00faa casa de Beacon Street en Anaheim (California), de onde o traballo colle o nome. As gravaci\u00f3ns adicionais e a mestura lev\u00e1ronse a cabo en Clear Lake Audio en North Hollywood, California co enxe\u00f1eiro Colin \"Dog\" Mitchell."}
{"id": "272622", "revid": "56817", "url": "https://gl.wikipedia.org/wiki?curid=272622", "title": "El Eco (Moa\u00f1a)", "text": "El Eco foi un peri\u00f3dico editado en Moa\u00f1a en 1909.\nTraxectoria.\nPeri\u00f3dico bimensual que apareceu en outubro de 1909. De curta traxectoria. Xunto con \"El Progreso\" foi substitu\u00eddo a finais dese mesmo mes por \"La Voz de Moa\u00f1a\"."}
{"id": "272634", "revid": "5863", "url": "https://gl.wikipedia.org/wiki?curid=272634", "title": "Jos\u00e9 G\u00f3mez Mart\u00ednez", "text": "Jos\u00e9 G\u00f3mez Mart\u00ednez, que asinaba como Zenitram, nado en Pontevedra e finado en Teis o 7 de xu\u00f1o de 1940, foi un sacerdote e xornalista galego.\nTraxectoria.\nFoi capel\u00e1n do convento das Clarisas de Pontevedra, coadxutor de San Xurxo da Coru\u00f1a (1908), coadxutor de Bueu (1914) e p\u00e1rroco de Teis (1915). Dirixiu \"El \u00c1ncora\" e \"El Eco de Galicia\" e colaborou en \"La Correspondencia Gallega\", \"El Noroeste\", \"Tierra Gallega\" e \"El Ideal Gallego\". Asinaba as s\u00faas colaboraci\u00f3ns co pseud\u00f3nimo Zenitram."}
{"id": "272641", "revid": "25871", "url": "https://gl.wikipedia.org/wiki?curid=272641", "title": "Push the Sky Away", "text": "Push the Sky Away \u00e9 o d\u00e9cimo quinto \u00e1lbum da banda australiana de rock alternativo Nick Cave and the Bad Seeds, publicado o 18 de febreiro de 2013 a trav\u00e9s do propio selo do grupo, Bad Seed Ltd. Gravado en La Fabrique, no sur de Francia, \u00e9 o primeiro disco da banda que non conta co membro fundador Mick Harvey, que marchou en xaneiro de 2009, e o primeiro en contar co tam\u00e9n fundador Barry Adamson dende \"Your Funeral... My Trial\" (1986)."}
{"id": "272642", "revid": "25871", "url": "https://gl.wikipedia.org/wiki?curid=272642", "title": "Pit\u0103rce\u0219ti", "text": "Pit\u0103rce\u0219ti \u00e9 unha aldea situada no noroeste do Condado de Alba en Roman\u00eda. Pertence administrativamente \u00e1 comuna de Vidra.\nDemograf\u00eda.\nNo ano 2002\u00a0a poboaci\u00f3n era de 36 habitantes."}
