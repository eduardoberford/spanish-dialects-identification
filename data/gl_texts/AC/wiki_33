{"id": "272644", "revid": "1888", "url": "https://gl.wikipedia.org/wiki?curid=272644", "title": "Blas Pi\u00f1ar", "text": "Blas Pi\u00f1ar L\u00f3pez, nado en Toledo o 22 de novembro de 1918 e finado en Madrid o 28 de xaneiro de 2014, foi un pol\u00edtico, editor, escritor e notario espa\u00f1ol de ultradereita, cuxa traxectoria pol\u00edtica e vida p\u00fablica sempre destacou pola s\u00faa identificaci\u00f3n co franquismo e a defensa dos principios ideol\u00f3xicos do mesmo. Foi notario en Cieza, Murcia e Madrid. Comprometido desde moi novo co catolicismo pol\u00edtico (foi membro de la Asociaci\u00f3n Cat\u00f3lica de Propagandistas), militou en Acci\u00f3n Cat\u00f3lica. Foi presidente de honra do partido Alternativa Espa\u00f1ola (AES). A s\u00faa \u00faltima incursi\u00f3n pol\u00edtica foi aos seus 92 anos, coa s\u00faa presenza simb\u00f3lica como n\u00famero 25 na candidatura que AES presentou en Toledo para as elecci\u00f3ns municipais do 22 de maio de 2011.\nTraxectoria.\nInfancia e mocidade.\nBlas Pi\u00f1ar era fillo de militar. Pasou a s\u00faa infancia en Cartagena, regresando posteriormente a Toledo. Al\u00ed sorprendeuno o golpe de Estado do 18 de xullo de 1936, estando encerrado xunto aos sublevados durante o asedio do Alc\u00e1zar de Toledo. Terminada a guerra, doutorouse en Leis na Universidade Central de Madrid e en 1944 obtivo por oposici\u00f3n unha praza de notario. Exerceu en Cieza e Murcia, traslad\u00e1ndose posteriormente a Madrid.\nCasou con Carmen Guti\u00e9rrez Duque coa que tivo oito fillos.\nInicio da s\u00faa traxectoria pol\u00edtica.\nEncadrado nos sectores cat\u00f3licos, ingresou na Asociaci\u00f3n Cat\u00f3lica de Propagandistas. O seu labor pol\u00edtico comezou na Federaci\u00f3n de Estudantes Cat\u00f3licos de Alacant e posteriormente na Mocidade de Acci\u00f3n Cat\u00f3lica de Toledo. Tam\u00e9n foi vocal de propaganda de Acci\u00f3n Cat\u00f3lica en Murcia.\nEntre 1957 e 1962, ocupou a Direcci\u00f3n Xeral do Instituto de Cultura Hisp\u00e1nica, que se dedicaba, ademais da fomentar as relaci\u00f3ns de fraternidade hispanoamericanas, a xestionar bolsas de estudo entre Hispanoam\u00e9rica e as universidades espa\u00f1olas.\nEn 1958 fundou en Toledo o Cap\u00edtulo Hispanoamericano de Cabaleiros do Corpus Christi, cuxo Gran Mestre \u00e9 o Arcebispo Primado de Espa\u00f1a e cuxas funci\u00f3ns son axudar a obras ben\u00e9ficas en Suram\u00e9rica e acompa\u00f1ar ao Sant\u00edsimo polas r\u00faas de Toledo no d\u00eda do Corpus Christi. Est\u00e1 formado, na s\u00faa maior\u00eda, por embaixadores, c\u00f3nsules e diversos cargos de relevo de embaixadas hispanas.\nEn 1962, e tras unha viaxe por Hispanoam\u00e9rica e Filipinas, Blas Pi\u00f1ar escribiu un artigo na \"terceira\" do diario \"ABC\", de Madrid, titulado \u00abHip\u00f3critas\u00bb, que criticaba con dureza a pol\u00edtica exterior dos Estados Unidos. Debido \u00e1s boas relaci\u00f3ns bilaterais que por aquel ent\u00f3n manti\u00f1a Espa\u00f1a cos EE. UU. -das cales depend\u00eda en boa medida o seu reco\u00f1ecemento internacional- o ministro de Asuntos Exteriores, logo de dar toda clase de explicaci\u00f3ns ao embaixador norteamericano, destitu\u00edu a Pi\u00f1ar, sen que por iso minguase neste a s\u00faa fidelidade ao r\u00e9xime de Franco.\nFoi procurador nas Cortes Espa\u00f1olas e conselleiro nacional do Movemento por designaci\u00f3n libre e directa de Franco.\nFuerza Nueva.\nFundador da editorial Fuerza Nueva como unha especie de \u00abpartido\u00bb nun r\u00e9xime sen partidos, as\u00ed como caixa de resonancia estrat\u00e9xica dos seus actos e mobilizaci\u00f3ns por todo o territorio espa\u00f1ol, op\u00faxose decididamente \u00e1 desfiguraci\u00f3n interna do r\u00e9xime e ao seu baleirado ideol\u00f3xico, manifestando o seu rexeitamento \u00e1 Lei Org\u00e1nica do Estado de 1967.\nUnha vez falecido Franco, como procurador op\u00faxose tanto ao Proxecto de Lei de Asociaci\u00f3ns Pol\u00edticas como \u00e1 Lei para a Reforma Pol\u00edtica de xu\u00f1o de 1976. Consideraba que aquela operaci\u00f3n non era de \u00abreforma\u00bb, sen\u00f3n de \u00abruptura\u00bb, po\u00f1endo en grave situaci\u00f3n de supervivencia pol\u00edtica e institucional aspectos pol\u00edticos que despois sollar\u00eda a Constituci\u00f3n de 1978 e coincidindo nos seus postulados coa corrente denominada O b\u00fanker.\nFuerza Nueva constitu\u00edse e articulouse finalmente en partido pol\u00edtico en outubro de 1976, cun marcado car\u00e1cter cat\u00f3lico e patri\u00f3tico, defensor dos Principios Fundamentais do Estado do 18 de xullo e cuxo lema era \u00abDeus, Patria e Xustiza\u00bb.\nA Transici\u00f3n.\nNas elecci\u00f3ns xerais de xu\u00f1o de 1977, as primeiras trala ditadura, Fuerza Nueva presentouse en coalici\u00f3n xunto \u00e1 Confederaci\u00f3n Nacional de Combatientes, os C\u00edrculos Doctrinales Jos\u00e9 Antonio e a Agrupaci\u00f3n de Juventudes Tradicionalistas baixo o nome de Alianza Nacional 18 de Julio, sen obter representaci\u00f3n parlamentaria.\nEn 1979, unha vez aprobada a Constituci\u00f3n e convocadas de novo elecci\u00f3ns xerais, Blas Pi\u00f1ar foi elixido deputado ao Congreso por Madrid na primeira lexislatura ordinaria da Democracia dentro da coalici\u00f3n Uni\u00f3n Nacional obtendo 378.964 votos baixo o lema \u00abEspa\u00f1a nas t\u00faas mans\u00bb. En Madrid obtivo 110.730 votos.\nComo parlamentario, votou \u00abnon\u00bb a todos os estatutos de autonom\u00eda, tanto \u00e1 totalidade, como -cando foi posible- artigo por artigo.\nTrala perda do seu escano nas seguintes elecci\u00f3ns de 1982, nas que se presentou Fuerza Nueva en solitario tendo que competir coa candidatura do golpista Antonio Tejero (chamada Solidaridad Espa\u00f1ola) decidiu disolver o partido pol\u00edtico (aburado por d\u00e9bedas econ\u00f3micas) precisamente o 20 de novembro dese mesmo ano. Non as\u00ed a editorial do mesmo nome cuxos libros e revistas seguiron public\u00e1ndose.\nFrente Nacional e actualidade.\nEn 1986, co apoio da Fronte Nacional francesa de Jean-Marie Le Pen e o Movimento Sociale Italiano (MSI) de Giorgio Almirante, reconstru\u00edu o partido como Frente Nacional e presentouse \u00e1s Elecci\u00f3ns ao Parlamento Europeo de 1987 -122.927 votos- e 1989 -60.672- co obxectivo de encadrarse na chamada \u00abEurodereita\u00bb pero sen conseguir finalmente en ningunha das ocasi\u00f3ns ning\u00fan acta de eurodiputado en Estrasburgo.\nEn 1990, a Fronte Nacional sufriu no seo das s\u00faas mocidades senllas escisi\u00f3ns motivadas pola estratexia demasiado dereitista da s\u00faa direcci\u00f3n pol\u00edtica: o Frente de Alternativa Nacional (FAN) e o grupo Naci\u00f3n Joven (NJ). Disolveu o partido finalmente en 1994, tras non frutificar un acordo de fusi\u00f3n previamente asinado co partido Juntas Espa\u00f1olas, de Juan Peligro. Seguiron mant\u00e9ndose, mentres, as actividades de car\u00e1cter cultural e social da editorial Forza Nova (conferencias, comidas e ceas de irmandade, edici\u00f3n de libros, publicaci\u00f3n da revista quincenal, convocatorias de car\u00e1cter relixioso e conmemorativo de datas significativas como o 18 de xullo e o 20 de novembro, caseta na Feira do Libro de Madrid etc.).\nPouco despois, entre 1995 e 1996, Blas Pi\u00f1ar mantivo ef\u00e9meramente relaci\u00f3ns cordiais (a\u00ednda que non lle mostrase apoio expl\u00edcito) coa Alianza por la Unidad Nacional de Ricardo S\u00e1enz de Ynestrillas, e entre 2002 e 2004 involucrouse publicamente no fracasado proxecto Frente Espa\u00f1ola xunto con FE/La Falange, que pretend\u00eda unificar \u00e1 chamada extrema dereita e que non terminou callando.\nDesde o ver\u00e1n de 2005, tras sufrir unha operaci\u00f3n cir\u00farxica na que se lle extirpo un tumor benigno na garganta, rebaixou considerablemente as s\u00faas aparici\u00f3ns e intervenci\u00f3ns en p\u00fablico. O 21 de maio de 2006, con 87 anos de idade e con motivo dos corenta anos da fundaci\u00f3n de Fuerza Nova, tribut\u00f3uselle unha homenaxe que tivo lugar cun acto p\u00fablico celebrado no Palacio Municipal de Congresos de Madrid.\nUn ano despois, en 2007, mostrou o seu apoio electoral ao partido pol\u00edtico de car\u00e1cter cat\u00f3lico Alternativa Espa\u00f1ola para os comicios municipais e auton\u00f3micos do 27 de maio. Este partido est\u00e1 liderado polo seu xenro Rafael L\u00f3pez-Di\u00e9guez. Nese mesmo ano produciuse unha famosa an\u00e9cdota ao atoparse a escasos metros do seu \u00abarque-inimigo\u00bb Santiago Carrillo nun hospital da capital espa\u00f1ola, sen que se producisen incidentes.\nFalecemento.\nFinou na madrugada do 28 de xaneiro de 2014 na s\u00faa casa de Madrid ao agravarse o seu estado de sa\u00fade.\nLibros.\nFoi autor de varios libros, principalmente na editorial Fuerza Nueva:\nPublicou as s\u00faas memorias pol\u00edticas baixo o t\u00edtulo xen\u00e9rico de \"Escrito para a historia\", ao longo de cinco libros entre os anos 2000 e 2004: \"Escrito para la historia\", \"Por Espa\u00f1a entera\", \"La pura verdad\", \"Bandera discutida\" e \"As\u00ed sucedi\u00f3\", traballo que culminou en 2005 co libro \"Mis mensajes pol\u00edticos del 20-N\", unha recompilaci\u00f3n das s\u00faas intervenci\u00f3ns nos actos conmemorativos dos falecementos de Jos\u00e9 Antonio Primo de Rivera e Francisco Franco ao longo dos \u00faltimos 30 anos. No 2011 publicou \"La Iglesia y la guerra espa\u00f1ola de 1936 a 1939\" a trav\u00e9s da Editorial Actas, S.L."}
{"id": "272645", "revid": "839", "url": "https://gl.wikipedia.org/wiki?curid=272645", "title": "Calendario xeral romano", "text": ""}
{"id": "272648", "revid": "22570", "url": "https://gl.wikipedia.org/wiki?curid=272648", "title": "Camden Town", "text": "Camden Town, a mi\u00fado abreviado a Camden (ambiguamente usado tam\u00e9n para o London Borough of Camden do que \u00e9 a parte central), \u00e9 un distrito do Inner London no noroeste da cidade. Est\u00e1 situado a 3,9\u00a0km \u00f3 Nor-noroeste de Charing Cross e \u00e9 un dos 35 maiores centros identificados no London Plan.\nEstablecido como un distrito residencial desde 1791 e orixinalmente parte do terreo de Kentish Town e a parroquia de St Pancras, Londres, Camden Town converteuse nun lugar importante durante o desenvolvemento primeiro do ferrocarril e est\u00e1 tam\u00e9n situado na rede de canais de Londres. A s\u00faa base econ\u00f3mica foi trocada pola venda polo mi\u00fado, o turismo e o entretemento, inclu\u00edndo un n\u00famero de mercados co\u00f1ecidos internacionalmente e locais de m\u00fasica asociados \u00e1 cultura alternativa."}
{"id": "272649", "revid": "98629", "url": "https://gl.wikipedia.org/wiki?curid=272649", "title": "Jos\u00e9 Mar\u00eda Pem\u00e1n", "text": "Jos\u00e9 Mar\u00eda Pem\u00e1n Pemart\u00edn, nado en C\u00e1diz o 8 de maio de 1897 e finado na mesma cidade o 19 de xullo\u00a0de 1981, foi un escritor espa\u00f1ol que se significou polo seu conservadorismo cat\u00f3lico e polo seu apoio \u00e1 ditadura de Miguel Primo de Rivera, ao Golpe de Estado militar de 1936 contra a Segunda Rep\u00fablica Espa\u00f1ola, ao r\u00e9xime ditatorial subseguinte, e finalmente \u00e1 opci\u00f3n mon\u00e1rquica de Juan de Borb\u00f3n, pai de Xo\u00e1n Carlos I.\nTraxectoria.\nFormaci\u00f3n.\nXunto co seu irm\u00e1n C\u00e9sar, proced\u00eda dunha familia da boa sociedade de C\u00e1diz. O seu pai foi o avogado e deputado conservador Juan Gualberto Pem\u00e1n y Maestrepadre, pertencente \u00e1 familia pol\u00edtica da Restauraci\u00f3n, e a s\u00faa nai Mar\u00eda Pemart\u00edn y Carrera Laborde Aramburu, de entronque xerezano.\nNa fachada da casa en que naceu en C\u00e1diz (r\u00faa Isabel la Cat\u00f3lica n\u00ba 12) existe unha gran l\u00e1pida, cunha figura aleg\u00f3rica coa est\u00e9tica da \u00e9poca, e a s\u00faa busto en baixorrelevo en bronce, obra do escultor Juan Lu\u00eds Vassallo.\nPem\u00e1n creceu durante a Restauraci\u00f3n no seo dunha orde social burgu\u00e9s, parlamentario pero non democr\u00e1tico, e case patriarcal (cacicato estable) considerado \"natural\" e, por tanto, inmutable e lex\u00edtimo:\nA vida do obreiro gaditano era o lado escuro dunha sociedade na que as mulleres enloitadas, nenos descalzos e farrapentos, mendigos que durm\u00edan nos foxos das murallas, familias enteiras que viv\u00edan nunha habitaci\u00f3n, en patios de veci\u00f1os, azoteas ou en accesorias, grupos de parados nas prazas e emigraci\u00f3n do campo na \u00e9poca invernal, formaban parte da s\u00faa paisaxe habitual. Jos\u00e9 Mar\u00eda recibiu unha esmerada educaci\u00f3n cat\u00f3lica no colexio do Oratorio de San Felipe Neri de C\u00e1diz(marianistas), orde que vi\u00f1a escapando das leis laicistas francesas e asentada en C\u00e1diz desde 1892 propiciada polo bispo Vicente Calvo y Valero.\nOs marianistas non dispo\u00f1\u00edan a\u00ednda de centros asociativos postescolares (antigos alumnos). As\u00ed fac\u00eda a s\u00faa puberdade Pem\u00e1n tivo un contacto decisivo cos xesu\u00edtas da Residencia de C\u00e1diz a trav\u00e9s da Congregaci\u00f3n mariana da Inmaculada e San Luis Gonzaga, co\u00f1ecida como \"Los Luises\". O pai \u00c1ngel Ayala, desde Madrid, insist\u00eda na elocuencia: A impronta que os fillos de Loyola deixaron na conciencia do mozo Pem\u00e1n perviv\u00edu para sempre na s\u00faa vida e na s\u00faa obra literaria. Fixo un servizo militar laxo en C\u00e1diz, no cuartel de artiller\u00eda da Bomba, xunto ao parque Genov\u00e9s. A Sevilla ir\u00e1 a estudar Dereito, carreira necesaria para todo moza con aspiraci\u00f3ns, doutor\u00e1ndose en Madrid coa tese \"Ensaio sobre as ideas filos\u00f3fico-xur\u00eddicas da Rep\u00fablica de Plat\u00f3n\" (1921). Esta \u00e9 a \u00fanica referencia curricular co\u00f1ecida na s\u00faa formaci\u00f3n intelectual. Durante dous anos traballou como penalista pero como aut\u00e9ntico fidalgo, humanista e cidad\u00e1n libre, o seu habitus social permitiulle decidir por si mesmo que facer, como e cando, sen obedecer m\u00e1is que \u00e1s leis civ\u00eds. Pem\u00e1n elixira seguir os pasos do seu pai: a pol\u00edtica. \nComo tantos mozos da s\u00faa \u00e9poca protexidos da necesidade, Pem\u00e1n dispuxo de tempo sobrado para cultivas as amizades, ler, escribir, meditar ou remexer na cosa p\u00fablica. A literatura, e sobre todo a poes\u00eda, eran divertimentos de bo ton se se estaba dotado. Pronto decidiu con que intereses deb\u00eda identificarse.\nA ditadura de Primo de Rivera.\nAos 28 anos, Pem\u00e1n decidiu facerse membro da Asociaci\u00f3n Cat\u00f3lica Nacional de Propagandistas (ACNdeP), obra do P. Ayala S.J., na secci\u00f3n de C\u00e1diz, trala realizaci\u00f3n duns Exercicios espirituais. En 1925, foi nomeado secretario do centro de C\u00e1diz, polo ent\u00f3n laico \u00c1ngel Herrera Oria, m\u00e1is tarde cardeal da Igrexa cat\u00f3lica. O seu celo proselitista eclosionou vivamente: viu o ceo aberto. A s\u00faa militancia relixiosa parec\u00eda superar nun principio ao seu interese pol\u00edtico. Sempre dic\u00eda que non se consideraba un pol\u00edtico a\u00ednda que realmente, a\u00ednda expres\u00e1ndose como adoitaba na vers\u00e1til \"linguaxe da alma\", se aprestase a un apoio apaixonado ao regeneracionismo pretendido pola Ditadura de Miguel Primo de Rivera (1923-1929) e ao seu r\u00e9xime autoritario.\nJos\u00e9 Mar\u00eda Pem\u00e1n e o seu primo Jos\u00e9 Pemart\u00edn estaban emparentados co ditador e constitu\u00edronse entre os principais propulsores da doutrina oficial da Ditadura. Inspirados nas lecturas fascinantes da \u00e9poca, elaboraron todo un canon patri\u00f3tico, cat\u00f3lico ortodoxo e antiliberal que foi propagado con profusi\u00f3n a trav\u00e9s das p\u00e1xinas de 'La Naci\u00f3n', o diario oficioso do r\u00e9xime, Uni\u00f3n Patri\u00f3tica, a revista quincenal do partido \u00fanico creado por Primo de Rivera, e dos seus propios libros apolox\u00e9ticos. Pem\u00e1n cr\u00eda que a Uni\u00f3n Patri\u00f3tica (UP) era unha fachada democr\u00e1tica necesaria para que a ditadura mon\u00e1rquica non se convertese en despotismo. Aquel avisado mozo deixou sentado o seu paradigma do contubernio, que angustiar\u00eda en diante a el e a toda a dereita espa\u00f1ola: aquel mundo divid\u00edase en \"alianzas nacionais e alianzas estranxeiras (sovi\u00e9ticas)\".\nSegunda Rep\u00fablica.\nCoa ca\u00edda de Primo de Rivera Pem\u00e1n mostrouse enormemente inquedo polo seu futuro pol\u00edtico. Naquel ano 1930, de derrube inmediato, non se sab\u00eda ata que punto pedir\u00edanse responsabilidades aos colaboracionistas do antigo r\u00e9xime. Tras unha primeira desorientaci\u00f3n dos que colaboraran veu o seu reagrupamento en Uni\u00f3n Mon\u00e1rquica Nacional, baixo a xefatura do conde de Guadalhorce, na que se integraron Ramiro de Maeztu, os exministros Jos\u00e9 Calvo Sotelo e Antonio Goicoechea Coscolluela, Jos\u00e9 Antonio Primo de Rivera e Jos\u00e9 M\u00aa Pem\u00e1n entre outros. De feito Calvo Sotelo e Guadalhorce permaneceron no exilio ata 1934. O prestixio de Pem\u00e1n decaeu en C\u00e1diz. Durante a etapa anterior fora designado presidente do Ateneo Gaditano desde 1927, pero en 1930 foi cesado como reacci\u00f3n antiprimorriverista. A principios de 1931 chegou a ser expulsado do sal\u00f3n polo p\u00fablico novo nunha lectura po\u00e9tica de Rafael Alberti no Ateneo de C\u00e1diz. Aos poucos d\u00edas proclamouse a Rep\u00fablica. Desde o xornal gaditano La Informaci\u00f3n defendera a s\u00faa paradigma ideol\u00f3xico antiliberal e antiigualitario, constru\u00eddo sobre o tetralema \u00abFamilia, Patria, Relixi\u00f3n e Monarqu\u00eda\u00bb. Posteriormente empezou a cultivar o xornalismo pol\u00edtico a maior escala, escribindo primeiro en \"El Debate\" e logo no \"ABC\". Pem\u00e1n incorp\u00f3rase ao partido dereitista gaditano Acci\u00f3n Ciudadana (AC). A Lei de Defensa da Rep\u00fablica, vixente desde o 21 de outubro de 1931 vixiaba e castigaba \"a difusi\u00f3n de noticias que poidan quebrantar o cr\u00e9dito ou perturbar a paz ou a orde p\u00fablica; toda acci\u00f3n ou expresi\u00f3n que redunde en menosprezo das Instituci\u00f3ns ou organismos do Estado; e tam\u00e9n a apolox\u00eda do r\u00e9xime mon\u00e1rquico ou das persoas en que se pretenda vincular a s\u00faa representaci\u00f3n\". No seu artigo \"Cuando quemaron la Rep\u00fablica\" publicado en La Informaci\u00f3n o d\u00eda 12 de maio de 1933 Pem\u00e1n infrinxiu esta lei e foi multado con 500 ptas. polo Gobernador Civil de C\u00e1diz .\nPem\u00e1n sent\u00eda que o seu investimento en pol\u00edtica arruin\u00e1base; a ca\u00edda da Monarqu\u00eda supo\u00f1\u00edalle o primeiro paso na temida prospectiva de conx\u00faraa estranxeira xudeu-mas\u00f3nica-bolxevique dese\u00f1ada para apoderarse de Espa\u00f1a.\nOs anos de ferro (1936-1945).\nPem\u00e1n contivo a s\u00faa c\u00f3lera ata a violenta morte de Calvo Sotelo: \"Espa\u00f1a ten desde onte un m\u00e1rtir [...]. Disto non hai nada que dicir. \u00a1Hai moito que facer! \u00a1E por Deus e por Santiago que se far\u00e1!\" Sobrevido pouco despois o golpe de Estado do 18 de xullo de 1936. Pem\u00e1n, que se sab\u00eda resgardado no campo, p\u00faxose desde un primeiro momento \u00e1s ordes do comandante insurrecto marqu\u00e9s de Casa Ariz\u00f3n, que ser\u00eda co\u00f1ecido m\u00e1is tarde como \"o salvador de Xerez\". \nDesde o inicio da Guerra Civil espa\u00f1ola Pem\u00e1n foi consecuente coas s\u00faas ideas e comprometeuse apaixonadamente cos golpistas, como tantos outros autores reco\u00f1ecidos (Unamuno, Marquina, Benavente, Azor\u00edn, Baroja, Manuel Machado, Juan Tusquets, Gerardo Diego, P\u00e9rez de Ayala etc.). Os intelectuais ti\u00f1an unha forma especial de violencia estrutural que non necesitaba matar: usando os seus silencios, as s\u00faas adhesi\u00f3ns e o seu prestixio na propaganda persuasiva dirix\u00edanse \u00e1 mente e ao coraz\u00f3n da xente, manipulando as s\u00faas emoci\u00f3ns e enchendo de ideas as s\u00faas conciencias.\nResponsabilidades pol\u00edticas.\nXa como presidente do grupo de Acci\u00f3n Nacional Pem\u00e1n declarara a s\u00faa ansia de exterminio dun \u00e1mbito que consideraba culposo: \nCon categor\u00eda de ministro, dependente de Nicol\u00e1s Franco, foi nomeado presidente da \"Comisi\u00f3n de Cultura e Ensino\" da Xunta T\u00e9cnica do Estado entre o 1 de outubro\u00a0de 1936\u00a0ata o 29 de xaneiro\u00a0de\u00a01938, con sede en Burgos, axudado polo pediatra Enrique Su\u00f1er Ord\u00f3\u00f1ez como vicepresidente, polo auditor de guerra Eugenio Vegas Latapie como secretario e como consiliario, polo influente catequista P. Juan Tusquets.\nO final da guerra.\nRematada a guerra, Pem\u00e1n entregouse \u00e1 serenidade. Momento era chegado de homenaxes. Compuxo un \"Soneto a Jos\u00e9 Antonio\" nunha coroa xunto a outros poetas significados nun volume primoroso \nEl mesmo recibiu unha homenaxe literaria polo seu liderado po\u00e9tico de guerra no libro \"Antolog\u00eda Po\u00e9tica del Alzamiento\" (1936-39), que lle foi dedicado.\nO 17 de xullo de 1939 a cidade de C\u00e1diz e a Sociedade Gaditana de Fomento, co seu Concello \u00e1 fronte, tribut\u00e1ronlle unha homenaxe clamoroso como un dos seus fillos m\u00e1is preclaros. Inmortalizados quedaron no bronce do escultor Vassallo a cabeza , as mans e o lugar do nacemento do vate. Pola tarde no Gran Teatro Falla foi a homenaxe nacional; corenta novos fermosas procedentes de todas as provincias de Espa\u00f1a fix\u00e9ronlle entrega cada unha dun art\u00edstico pergameo dedicado.\nCreaci\u00f3n literaria.\nRematada a guerra, o panorama literario nacional contraeuse. Ausentes forzosos os escritores de m\u00e1is nota, soamente quedaron quen se adheriron a tempo ao Movemento e, coa s\u00faa obra, reflectiron adecuadamente as inquinas, os temores e as esperanzas do seu p\u00fablico natural. Pem\u00e1n chegou ata os nosos d\u00edas como un provecto escritor consagrado. O seu parcela literaria estivo moi ben labrada.\nSab\u00eda que a \u00fanica forma de alcanzar a gloria era convocar os esp\u00edritos da tradici\u00f3n e deixar que flu\u00edse aquela modernidad espa\u00f1ola forxada al\u00e1 nos valores do s\u00e9culo XVII. O seu universo literario reco\u00f1ec\u00eda e infund\u00eda uns valores que legitimaban ao poder establecido.\nEsta ideolox\u00eda do poder, m\u00e1is tarde co\u00f1ecida como nacional-catolicismo, impregnaba \u00e1 totalidade da sociedade e aos individuos que viv\u00edan nela, invadindo incluso os \u00e1mbitos m\u00e1is \u00edntimos da s\u00faa personalidade. Aquel r\u00e9xime totalitario impo\u00f1\u00eda toda a serie de valores e normas de comportamento, de moral e de pensamento que Pem\u00e1n e outros escritores asum\u00edan e conformaban nas s\u00faas obras e nos seus feitos. Con todo Pem\u00e1n chegou a confesar o problema insoluble do escritor que pretendese permanecer \"en terra de ningu\u00e9n\", da verdade pura e do criterio sereno. Como non pod\u00eda ser menos, o r\u00e9xime de Franco cultivouno \"coma se fose unha orqu\u00eddea\" e a Igrexa Cat\u00f3lica recomendouno encarecidamente .\nA\u00ednda que cunha obra previa exitosa entre a xente de ben (dic\u00edase de Pem\u00e1n que, \u00e1 hora de escribir, tir\u00e1balle dunha manga unha marquesa e, da outra, un xesu\u00edta), unha vez terminada a Guerra Civil espa\u00f1ola soubo instalarse economicamente nas Letras do R\u00e9xime cunha produci\u00f3n literaria extensa: sete tomos das obras completas, 93 comedias e obras teatrais, 28 novelas e contos, incontables pr\u00f3logos, 43 cap\u00edtulos de \"El S\u00e9neca\", centos e centos de artigos xornal\u00edsticos publicados nos principais xornais e revistas, as\u00ed como numerosas conferencias, charlas e intervenci\u00f3ns, non s\u00f3 en Espa\u00f1a sen\u00f3n na Am\u00e9rica de fala espa\u00f1ola. Con frecuencia o debuxante gaditano Ricardo Summers Ysern ilustrou as s\u00faas obras impresas.\nA s\u00faa obra inundou librer\u00edas, teatros e cines sen problemas de mercado. Xunto a Manuel Cer\u00f3n Boh\u00f3rquez, Jos\u00e9 Vill\u00e9n \u00c9cija e outros socios implicouse no negocio editorial, primeiro en C\u00e1diz e logo en Madrid. A \"Editorial Escelicer\" (Establecimientos Cer\u00f3n y Librer\u00eda Cervantes S.L. 1938) publicou a maior parte da s\u00faa obra. Non lle fixo ascos \u00e1s publicaci\u00f3ns baratas (\"La Novela del S\u00e1bado\", \"Revista Literaria Novelas y Cuentos\" ou a \"Colecci\u00f3n de Teatro\", nin \u00e1s colecci\u00f3ns de peto (\"Colecci\u00f3n Austral\", \"Colecci\u00f3n Crisol\"...).\nTraballou todos os x\u00e9neros literarios co seu estilo inclasificable equidistante entre o clasicismo, o neopopularismo e o modernismo nun momento hist\u00f3rico en que o seu perfil pol\u00edtico de escritor e o seu relevancia p\u00fablica exerceron a diario como criterios de avaliaci\u00f3n art\u00edstica. A\u00ednda que non obtivo, como Rafael Alberti o Premio Nacional de Poes\u00eda, en 1957 conc\u00e9deselle o premio March de Literatura; en 1959 nom\u00e9aselle presidente da Comisi\u00f3n Interprofesional de Autores; e en 1970 gana o premio Blasco Ib\u00e1\u00f1ez de novela. Obtivo o premio Espi\u00f1enta Cortina, a m\u00e1xima recompensa espa\u00f1ola para obras teatrais e o premio Mariano de Cavia, o m\u00e1ximo galard\u00f3n para artigos xornal\u00edsticos.\nTivo o bo coidado de \"aggiornarse\" e respectar sempre o poder e as estruturas ordenadas polo poder. Asinou poucos escritos solidarios. Presum\u00eda de que a censura franquista nunca puidera con el a pesar de non \"pagar ningunha bula\".\nPublica a s\u00faa \"Eleg\u00eda de la tradici\u00f3n de Espa\u00f1a\" (1931), colabora en Acci\u00f3n Espa\u00f1ola. O seu libro \"Las flores del bien\" (1946), est\u00e1 considerado como o cume da s\u00faa poes\u00eda non \u00e9pica. Non esqueceu tampouco a poes\u00eda deportiva. As s\u00faas obras devocionais m\u00e1is alagadas foron \"Suma po\u00e9tica\" (1950), \"A la luz del misterio\" (1952), \"Canto a la Eucarist\u00eda\" (1962) e \"Lo que Mar\u00eda guardaba en su coraz\u00f3n\" (1967) con moito, o seu libro m\u00e1is vendido na actualidade.\nComo estrenista cultivou as comedias de tese: \"De ellos es el mundo\" (1938) (estreada na Sevilla de Queipo de Llano), \"La Casa\" (1946), \"Semana de pasi\u00f3n\" (1947), \"Lo que debe ser\" (1948), \"Callados como muertos\" (1952); as comedias de costumes e o drama hist\u00f3rico-relixioso en verso: \"El divino impaciente\" (1933), \"Diario \u00edntimo de la t\u00eda Ang\u00e9lica\" (1945), \"Cuando las Cortes de C\u00e1diz\" (1934), \"Cisneros\"(1935), \"Almoneda\" (1936), \"La Santa Virreina\" (1939),\"Metternich\" (1942) , \"Por la Virgen Capitana\" (1943), \"La hidalga limosnera\" (1944); a tem\u00e1tica andaluza: \"Noche de levante en calma\" (1935) e a comedia costumista: \"Julieta y Romeo\" (1936), \"El testamento de la mariposa\" (1941), \"Una loba\" (1943), \"Yo no he venido a traer la paz\" (1943), \"Hay siete pecados\" (1944), \"En tierra de nadie\" (1947), \"Vendimia\" (1947), \"El viejo y las ni\u00f1as\" (1949), \"Paca Almuzara\" (1950), \"Entre el no y el s\u00ed\" (1951), \"En las manos del hijo\" (1953), \"Luz de la v\u00edspera\" (1954), \"La divina pelea\" (1954), \"Vivir apenas\" (1955), \"La herida luminosa\" (1955), \"El viento sobre la tierra\". (1957), \"Juego y danza de la coqueta y D. Sim\u00f3n\" (1960), \"La viudita naviera\" (1960), \"Hombre nuevo\" (1962), \"Los monos gritan al amanecer\" (1963), \"El r\u00edo se entr\u00f3 en Sevilla\" (1963), \"Pero en el centro, el amor\" (1968), \"Tres testigos\" (1970). A s\u00faa estrea m\u00e1is irreverente foi o da farsa castiza \"Los tres etc\u00e9teras de don Sim\u00f3n\" (1958) pola que foi inxustamente reconvido.\nRealizou adaptaci\u00f3ns de obras cl\u00e1sicas: \"Ant\u00edgona\", \"Hamlet\", \"Electra\", Tyestes e \"Edipo\") e contempor\u00e1neas :\"El adaptador de horas\" (1964), \"Bonaparte quiere vivir tranquilo\" (1966) . Como narrador mostrou o seu enx\u00e9\u00f1eo en novelas e contos (\"Historia del fantasma y do\u00f1a Juanita\", \"Cuentos sin importancia\", \"La novela de San Mart\u00edn\", \"Luisa, el profesor y yo\" , \"Se\u00f1or de su \u00e1nimo\" ). Tam\u00e9n publicou ensaios e biograf\u00edas (\"Un soldado en la historia. Vida del capit\u00e1n general Varela\", 1954). Os seus pr\u00f3logos garantiran unha boa acollida.\nPem\u00e1n e a m\u00fasica.\nDurante a guerra hab\u00eda ter unha pequena colaboraci\u00f3n con Manuel de Falla na s\u00faa \"Himno Marcial (para voz, piano e tambor)\", xa citada. En 1950 Conrado del Campo estrea a \u00f3pera \"Lola la Piconera\" con libreto baseado na obra hom\u00f3nima de Pem\u00e1n.\nNos subvencionados Festivais de Espa\u00f1a, cando colaborou asiduamente co escen\u00f3grafo Jos\u00e9 Tamayo, Pem\u00e1n afeccionouse de verdade \u00e1s representaci\u00f3ns de grande estilo. En xu\u00f1o de 1954 estreou en Sagunto \"La destrucci\u00f3n de Sagunto\", en verso branco con m\u00fasica de Joaqu\u00edn Rodrigo. O mesmo ano en M\u00e9rida representou o \"Edipo\" e en 1955 o \"Julio C\u00e9sar\" ambos con Richard Klatovsky, m\u00fasico austr\u00edaco co que congeniar\u00eda moi pronto. Nunha promoci\u00f3n de imaxe do R\u00e9xime, a Direcci\u00f3n Xeral de Informaci\u00f3n estr\u00e9alle en abril de 1956 en Graz (Austria), con importante aparello orquestal e coral, un oratorio escenificado en colaboraci\u00f3n con Klatovsky, titulado \"Christoph Columbus\". Nos Festivais de Espa\u00f1a de M\u00e9rida (1959) representou \"La Orestiada\" con m\u00fasica de Crist\u00f3bal Halffter. O 24 de marzo de 1959, levanta o tel\u00f3n do Teatro Espa\u00f1ol coa refundici\u00f3n de \"Los encantos de la culpa\" con ilustraci\u00f3ns musicais de Crist\u00f3bal Halffter. E tam\u00e9n a \"Numancia\" de Cervantes (1961) con Joaqu\u00edn Rodrigo. Esta imparable li\u00f1a musicol\u00f3xica estalou en Pamplona coa espectacular evocaci\u00f3n relixiosa \"Luz y sonido de Javier\" con m\u00fasica de Crist\u00f3bal Halffter.\nFixo os seus intentos co x\u00e9nero l\u00edrico coa \u00f3pera \"La muerte de Carmen\", con m\u00fasica de Ernesto Halffter e a zarzuela de ambiente gaditano \"Las viejas ricas\" con m\u00fasica de Teller\u00eda (1947). Tam\u00e9n \"revisou\" con Pablo Soroz\u00e1bal \"Pan y Toros\" de Pic\u00f3n e Barbieri.\nTivo algunha aproximaci\u00f3n \u00e1 incipiente industria discogr\u00e1fica . Editou un single microsurco coa s\u00faa propia voz recitando \"Nocturno a Margarita y otros poemas\". De xeito ins\u00f3lito, chegou a compo\u00f1er a letra dalgunha canci\u00f3n lixeira de Emilio Jos\u00e9: \"Barrio de los marineros\" [gravaci\u00f3n sonora]. Belter. (1970) .\nJos\u00e9 Mar\u00eda Pem\u00e1n fou un vocacional letrista de himnos: Himno de C\u00e1diz, Himno da CEDA e do seu ap\u00e9ndice a JAP (con m\u00fasica de Grieg), Himno Nacional (Marcha Real), do Movimiento Nacional, da Armada Espa\u00f1ola (1940), das Forzas A\u00e9reas (1967), do Congreso Eucar\u00edstico Internacional (1952), da Acci\u00f3n Cat\u00f3lica, xunto a Joaqu\u00edn Rodrigo (1961), himno \u00e1 Coroaci\u00f3n da patroa de Xerez da Fronteira que un d\u00eda escribira Pem\u00e1n con m\u00fasica de Joaqu\u00edn Rodrigo:\nAta o pouco co\u00f1ecido Himno ao afundimento do \"Crucero Baleares\":\nO seu programa de m\u00e1is \u00e9xito para a televisi\u00f3n en Espa\u00f1a\u00a0foi \"El S\u00e9neca\", unha serie na que o personaxe creado por Pem\u00e1n e interpretado por Antonio Martelo, rebordaba sentido com\u00fan, gram\u00e1tica e bo humor a\u00ednda que para alg\u00fans realizaba unha cr\u00edtica in\u00fatil (que non consegue nada nin impide nada).\nPem\u00e1n interveu moi pronto no cine do novo r\u00e9xime colaborando coa maior\u00eda dos directores do momento. \u00c1s veces interv\u00e9n no gui\u00f3n, outras, en adaptaci\u00f3ns de obras s\u00faas e, aparece persoalmente como el mesmo nalgunha pel\u00edcula. Era moi afeccionado ao cine ao que acud\u00eda todos os d\u00edas. O 29 de febreiro\u00a0de 1936\u00a0comezou a rodaxe dunha pel\u00edcula con gui\u00f3n de Pem\u00e1n, titulada \"Lola Triana\" na que aparec\u00eda como estrela protagonista Raquel Meller. Escribiu o gui\u00f3n da pel\u00edcula \"El capit\u00e1n Loyola\"(1949) dirixida por Jos\u00e9 D\u00edaz Morales, \"Congreso en Sevilla\" (1955) de Antonio Rom\u00e1n e \"Teresa de Jes\u00fas\" (1961) dirixida por Juan de Ordu\u00f1a.\nSinopse final.\nNa vida co\u00f1ecida de Pem\u00e1n poder\u00edamos distinguir, con Manuel V\u00e1zquez Montalb\u00e1n, tres etapas: a) durante a Segunda Rep\u00fablica Espa\u00f1ola foi o inflamado contestatario de dereitas, creador de \u00abEl Divino Impaciente\u00bb; b) durante a Guerra Civil espa\u00f1ola foi un inestimable propagandista (persuasor de masas) ao servizo da causa nacional, con executoria pol\u00edtica de certa importancia; c) ao finalizar a guerra foi durante case trinta anos unha ben equilibrada mestura de portavoz oficioso de Estoril, un cr\u00edtico xeral de costumes xerais, un poeta, e un dramaturgo folclorista.\nCoa chegada da democracia, os antigos mecanismos de coerci\u00f3n empezaron a debilitarse. Como adoita ocorrer ao tratar sobre moitas personalidades da \u00e9poca , as s\u00faas propias memorias autobiogr\u00e1ficas e os seus apoloxistas resaltaron as contribuci\u00f3ns literarias m\u00e1is resaltadas sen tocar, ou tocando moi por riba, o seu compromiso pol\u00edtico ou relixioso, como se fora algo nefando que hab\u00eda que esquecer. Ata os seus \u00faltimos anos Pem\u00e1n e moitos da s\u00faa xeraci\u00f3n mantiveron a ilusi\u00f3n de que constru\u00edron un pasado amn\u00e9sico, soamente literario, xurdido \u00e1 marxe dos acontecementos hist\u00f3ricos que protagonizaron.\nPem\u00e1n soubo cumprir folgadamente coas tres preocupaci\u00f3ns inmanentes daqueles esforzados trala guerra: sobrevivir, situarse na Historia e deixar o mellor futuro \u00e1 s\u00faa descendencia. \nManuel Halc\u00f3n (marqu\u00e9s de Villar de Tajo), quen o co\u00f1eceu ben, deixou a modo de s\u00edntese:\nTrala s\u00faa morte caeu Pem\u00e1n nunha profunda damnatio memoriae. Un dos seus m\u00e1is finos ep\u00edgonos, o escritor cat\u00f3lico moderado Antonio Burgos, escribiu: \nQueda pendente unha maior difusi\u00f3n da s\u00faa obra b\u00e1sica en soporte electr\u00f3nico libremente accesible, o que contribuir\u00eda a s\u00faa rehabilitaci\u00f3n literaria. Como mostra da s\u00faa graza gaditana, Pem\u00e1n referiuse en broma a s\u00faa equivocada orientaci\u00f3n escribindo nun pano de mesa de papel estes versos nun banquete que ofrec\u00edan a un amigo avogado que vi\u00f1a de ga\u00f1ar un preito importante:"}
{"id": "272650", "revid": "1576", "url": "https://gl.wikipedia.org/wiki?curid=272650", "title": "Himno do Athletic Club", "text": "Himno do Athletic Club (en \u00e9uscaro \"Athletic Klubaren ereserkia\") \u00e9 o nome que recibe o himno oficial do Athletic Club de Bilbao.\nHistoria.\nA m\u00fasica do himno oficial comp\u00faxoa o m\u00fasico Carmelo Bernaola no ano 1982. A letra foi escrita por Juan Anton Zubikarai. O himno foi gravado por primeira vez en 1983. Estreouse por primeira vez no Estadio de San Mam\u00e9s o 30 de marzo de 1983.\nAnteriormente houbo outros himnos populares e non oficiais en 1913 e 1950."}
{"id": "272651", "revid": "27155", "url": "https://gl.wikipedia.org/wiki?curid=272651", "title": "Saccharomyces cerevisiae", "text": "Saccharomyces cerevisiae \u00e9 unha especie de fungo unicelular do tipo dos l\u00e9vedos, tam\u00e9n chamada l\u00e9vedo de panadar\u00eda ou l\u00e9vedo de xemaci\u00f3n. Probablemente \u00e9 o l\u00e9vedo m\u00e1is \u00fatil, xa que se leva utilizando desde hai moitos s\u00e9culos na elaboraci\u00f3n de vi\u00f1o, cervexa e pan (e outras masas levedadas), e actualmente util\u00edzase como organismo para a experimentaci\u00f3n nos laboratorios biol\u00f3xicos. Crese que foi illado orixinalmente da pel das uvas (poden verse l\u00e9vedos tam\u00e9n na pel doutros froitos como as ameixas ou entre as ceras da cut\u00edcula das plantas). \u00c9 un dos eucariotas m\u00e1is intensamente estudados como organismo modelo en biolox\u00eda molecular e biolox\u00eda celular, de maneira comparable a como o \u00e9 \"Escherichia coli\" como modelo de bacteria. \u00c9 o microorganismo que realiza o tipo m\u00e1is com\u00fan de fermentaci\u00f3n, a fermentaci\u00f3n alcoh\u00f3lica. Moitas prote\u00ednas importantes na biolox\u00eda humana descubr\u00edronse estudando as s\u00faas hom\u00f3logas neste l\u00e9vedo; entre estas prote\u00ednas est\u00e1n as prote\u00ednas do ciclo celular, prote\u00ednas de sinalizaci\u00f3n e encimas procesadores de prote\u00ednas.\nAs c\u00e9lulas de \"S.\u00a0cerevisiae\" son redondas ou ovoides, de 5-10\u00a0micr\u00f3metros de di\u00e1metro. Reprod\u00facense por un proceso de divisi\u00f3n mit\u00f3tica co\u00f1ecido como xemaci\u00f3n. Actualmente, \"S. cerevisiae\" \u00e9 o \u00fanico l\u00e9vedo co\u00f1ecido que nas s\u00faas c\u00e9lulas de certas cepas ten corpos de Berkeley vesiculares, que est\u00e1n implicados en certas v\u00edas de transporte intracelular.\nAtop\u00e1ronse anticorpos contra \"S.\u00a0cerevisiae\" no 60-70% dos pacientes da enfermidade de Crohn e no 10-15% dos pacientes de colite ulcerativa (e tam\u00e9n no 8% dos individuos control sans).\nEcolox\u00eda.\nNa natureza, as c\u00e9lulas de l\u00e9vedos enc\u00f3ntranse principalmente en froitos maduros como uvas (antes da maduraci\u00f3n as uvas practicamente non te\u00f1en l\u00e9vedos). Como \"S. cerevisiae\" non se transporta polo aire, require un vector para moverse. De feito, as ra\u00ed\u00f1as das avespas sociais (\"Vespa crabro\" e \"Polistes\" spp.) pasan o inverno como adultos e poden albergar c\u00e9lulas de l\u00e9vedos de outono a primavera e transmitilas \u00e1 s\u00faa proxenie.\nRequirimentos nutricionais.\nTodas as cepas de \"S.\u00a0cerevisiae\" poden crecer aerobicamente con glicosa, maltosa e trehalosa pero non con lactosa e celobiosa. Por\u00e9n, o crecemento con outros azucres \u00e9 variable. A capacidade dos l\u00e9vedos de utilizar diferentes azucres pode variar segundo crezan aerobicamente ou anaerobicamente. Algunhas cepas non poden crecer anaerobicamente con sacarosa e trehalosa. A galactosa e frutosa son dous dos mellores azucres para a fermentaci\u00f3n.\nTodas as cepas poden utilizar amon\u00edaco e urea como \u00fanica fonte de nitr\u00f3xeno, pero non poden utilizar nitrato, xa que carecen da capacidade de reducir os i\u00f3ns amonio. Poden utilizar a maior\u00eda dos amino\u00e1cidos, pequenos p\u00e9ptidos, e bases nitroxenadas como fonte de nitr\u00f3xeno. Por\u00e9n, a histidina, glicina, cistina e lisina non as poden utilizar facilmente. \"S.\u00a0cerevisiae\" non excreta proteases, polo que non poden metabolizar prote\u00ednas extracelulares.\nOs l\u00e9vedos tam\u00e9n requiren f\u00f3sforo, que se asimila como un i\u00f3n fosfato dihidr\u00f3xeno, e xofre, que pode asimilarse como i\u00f3n sulfato ou como compostos de xofre org\u00e1nico como os amino\u00e1cidos metionina e ciste\u00edna. Alg\u00fans metais, como o magnesio, ferro, calcio e cinc, tam\u00e9n son necesarios para o bo crecemento dos l\u00e9vedos.\nEn canto aos requirimentos org\u00e1nicos, a maior\u00eda das cepas de \"S. cervisiae\" requiren biotina. Precisamente, un ensaio baseado no crecemento de \"S. cerevisiae\" puxo as bases para o illamento, cristalizaci\u00f3n e posterior determinaci\u00f3n estrutural da biotina. A maior\u00eda das cepas tam\u00e9n requiren pantotenato para un crecemento completo. En xeral, \"S. cerevisiae\" \u00e9 prototr\u00f3fico para as vitaminas.\nCiclo de vida.\nHai d\u00faas formas nas cales as c\u00e9lulas dos l\u00e9vedos poden sobrevivir e crecer: haploide e diploide. As c\u00e9lulas haploides presentan un ciclo de vida simple de mitoses e crecemento, e sometidas a condici\u00f3ns de alto estr\u00e9s, xeralmente morren. As c\u00e9lulas diploides (a forma preferencial dos l\u00e9vedos) ten tam\u00e9n un ciclo de vida simple de mitoses e crecemento, pero en condici\u00f3ns de estr\u00e9s poden sufrir esporulaci\u00f3n, entrando en meiose e producindo catro esporas haploides, as cales poden realizar un apareamento. Se dispo\u00f1en dos nutrientes adecuados, as c\u00e9lulas de l\u00e9vedos poden duplicar o seu n\u00famero en 100\u00a0minutos. A duraci\u00f3n da vida media replicativa \u00e9 dunhas 26 divisi\u00f3ns celulares.\nO apareamento sexual dos l\u00e9vedos s\u00f3 pode ocorrer entre c\u00e9lulas haploides de distinto tipo de apareamento (\"sexo\"), os cales representan unha forma incipiente de diferenciaci\u00f3n sexual. Def\u00ednense, por tanto, dous tipos sexuais de l\u00e9vedos, as c\u00e9lulas a e as c\u00e9lulas alfa, No caso dos l\u00e9vedos, a determinaci\u00f3n sexual non se debe a que te\u00f1an un cromosoma distinto entre sexos sen\u00f3n a unha diferenza nun \u00fanico locus. Dito locus \u00e9 o \"MAT\", que goberna o comportamento sexual entre c\u00e9lulas haploides e diploides.\nCiclo sexual de \"Saccharomyces cerevisiae\".\nOs l\u00e9vedos poden ser haploides ou diploides segundo o estadio do ciclo. Por\u00e9n, ambos os tipos celulares son estables e p\u00f3dense reproducir de forma asexual mediante mitose. A divisi\u00f3n \u00e9 por xemaci\u00f3n, \u00e9 dicir, as c\u00e9lulas fillas son de tama\u00f1o inferior ao das c\u00e9lulas nais. Como s\u00f3 as c\u00e9lulas haploides se poden reproducir sexualmente, se unha c\u00e9lula de tipo a se encontra cunha c\u00e9lula de tipo \u03b1 fusionaranse nunha soa c\u00e9lula, a cal tam\u00e9n sufrir\u00e1 unha fusi\u00f3n de n\u00facleos, form\u00e1ndose un individuo diploide estable que tam\u00e9n pode reproducirse de forma asexual. Cando as condici\u00f3ns exteriores son desfavorables para as c\u00e9lulas diploides, sobrev\u00e9n a meiose, que provocar\u00e1 a aparici\u00f3n de catro esporas haploides, d\u00faas das cales ser\u00e1n do tipo sexual a e as outras d\u00faas do tipo sexual \u03b1.\nDiferenzas entre c\u00e9lulas a e \u03b1.\nAs c\u00e9lulas a producen o factor a, que \u00e9 unha feromona pept\u00eddica que indica a presenza de c\u00e9lulas de dito tipo \u00e1s c\u00e9lulas do sexo oposto. As c\u00e9lulas a non responder\u00e1n nunca ao factor a, mais si responder\u00e1n ao factor \u03b1. Este tipo de resposta inicia a formaci\u00f3n dunha protuberancia nas c\u00e9lulas que crece cara \u00e1 fonte das feromonas de sexo contrario, o que \u00e9 rec\u00edproco no outro sexo.\nActualmente co\u00f1\u00e9cense as bases moleculares que rexen este comportamento, o cal se debe \u00e1 transcrici\u00f3n ou represi\u00f3n de xenes nos dous tipos sexuais de l\u00e9vedos. As c\u00e9lulas a transcriben os xenes que producir\u00e1n o factor a, ademais dun receptor de membrana que se chama Ste2p. Dito receptor pode unirse ao factor \u03b1 e iniciar unha serie de sinais intracelulares mediados pola prote\u00edna G. Ademais, as c\u00e9lulas a reprimen a expresi\u00f3n dos xenes que forman as prote\u00ednas necesarias para a s\u00edntese do factor \u03b1 e o receptor de membrana Ste3p. Nas c\u00e9lulas \u03b1 ocorre exactamente o contrario ao descrito. \nTodas estas diferenzas entre activaci\u00f3n e represi\u00f3n transcricional son causadas pola presenza dun dos dous alelos dun locus denominado MAT: \"MATa ou \"Mat\u03b1\". O alelo \"Mata codifica para unha \u00fanica prote\u00edna denominada a1. O alelo \"Mat\u03b1\" codifica para \u03b11 e \u03b12, que nos haploides dirixen a transcrici\u00f3n do programa espec\u00edfico das c\u00e9lulas \u03b1.\nDiferenzas entre c\u00e9lulas haploides e diploides.\nAs c\u00e9lulas haploides de calquera dos sexos responden \u00e1 feromona producida polo sexo contrario. A c\u00e9lulas de sexo oposto poden fusionarse, formando unha c\u00e9lula diploide. As c\u00e9lulas haploides nunca poen realizar a meiose en condici\u00f3ns normais. Ao contrario, as c\u00e9lulas diploides non producen nin responden a ning\u00fan dos tipos de feromonas, pero si poden realizar a meiose baixo condici\u00f3ns ambientais moi determinadas. \nIgual que existen patr\u00f3ns de expresi\u00f3n x\u00e9nica entre c\u00e9lulas a e \u03b1, tam\u00e9n existen diferenzas en expresi\u00f3n x\u00e9nica entre c\u00e9lulas haploides e diploides. Un exemplo disto \u00faltimo \u00e9 o caso da endonuclease HO, que se expresa nas c\u00e9lulas haploides, ou o caso de IME1, cuxa expresi\u00f3n est\u00e1 reprimida nos diploides. \nAs diferenzas entre os patr\u00f3ns de expresi\u00f3n entre haploides e diploides son producidas polo locus \"MAT\". As c\u00e9lulas haploides s\u00f3 conte\u00f1en unha copia do locus \"MAT\", en calquera das s\u00faas variantes al\u00e9licas, e esta determinar\u00e1 o sexo da c\u00e9lula. Os diploides resultan da fusi\u00f3n celular entre c\u00e9lulas de distinto sexo, polo que presentan os dous loci. A combinaci\u00f3n na informaci\u00f3n contida en ambos os loci xera o programa transcricional, \u00e9 dicir, a combinaci\u00f3n entre as prote\u00ednas a1, \u03b11 e \u03b12.\nCambio sexual en l\u00e9vedos.\nUn l\u00e9vedo haploide pode cambiar de sexo. Se unha \u00fanica c\u00e9lula de tipo a ou \u03b1 est\u00e1 nun medio no que non est\u00e1 presente o sexo contrario, ao cabo dunhas cantas xeraci\u00f3ns det\u00e9ctase a presenza da feromona contraria e un incremento de c\u00e9lulas diploides. Esta aparici\u00f3n de diploides pode ser tan alta que despraza a poboaci\u00f3n de haploides, xa que esta \u00faltima ten unha gran tendencia a aparearse. As cepas de l\u00e9vedos utilizadas nos laboratorios non adoitan realizar este cambio de sexo debido a que est\u00e1n alteradas no xene \"HO\", que \u00e9 determinante para o cambio de sexo. Isto xera unha propagaci\u00f3n estable de calquera dos tipos celulares dos haploides, e nunca se chegan a formar diploides, en condici\u00f3ns normais.\nHML e HMR.\nA\u00ednda que o fenotipo de cada sexo depende dun \u00fanico locus \"MAT\", os l\u00e9vedos pos\u00faen copias do locus \"MAT\" que est\u00e1n silenciadas e, por tanto, non interfiren na determinaci\u00f3n sexual. Cando se produce un cambio no sexo dos l\u00e9vedos, prod\u00facese un reemprazamento x\u00e9nico do locus \"MAT\" por unha das copias adicionais. As copias silenciosas denom\u00ednanse \"HML\" (que xeralmente levan unha copia silenciosa do alelo \"MAT\u03b1\") e \"HMR\" (que xeralmente leva unha copia silenciosa do alelo \"MATa\"). \nAmbos os loci est\u00e1n no cromosoma III e est\u00e1n situados \u00e1 dereita (\"HMR\", onde o R v\u00e9n do ingl\u00e9s \"right\", dereita) e \u00e1 esquerda (\"HML\", onde o L significa \"left\") do locus \"MAT\" en calquera das s\u00faas variantes al\u00e9licas.\nMecanismo do cambio sexual.\nO proceso de cambio sexual nos l\u00e9vedos v\u00e9n dado pola conversi\u00f3n x\u00e9nica iniciada pola endonuclease \"HO\". A expresi\u00f3n de dita endonuclease est\u00e1 regulada especificamente nos haploides e s\u00f3 \u00e9 activa nas c\u00e9lulas haploides durante a fase G1 do ciclo celular. A endonuclease \"HO\" xera un corte espec\u00edfico no ADN do locus \"MAT\". \nUnha vez realizado o corte, os extremos libres xerados son atacados por exonucleases, produc\u00edndose a degradaci\u00f3n do locus MAT en ambos os sentidos. Esta ausencia de parte dun locus xera a activaci\u00f3n de sistemas de reparaci\u00f3n do ADN que supo\u00f1en o reemprazamento do locus ausente por unha das copias adicionais \"HMR\" ou \"HML\".\nDireccionalidade do cambio sexual.\nPor raz\u00f3ns que a\u00ednda non se co\u00f1ecen ben, a reparaci\u00f3n do locus \"MAT\" cortado pola endonuclease \"HO\" permite o cambio sexual, xa que, por norma xeral, substit\u00faese polo alelo contrario ao que hab\u00eda en principio. Deste xeito, cando unha c\u00e9lula a decide realizar un cambio sexual, o alelo \"MATa \u00e9 degradado e substitu\u00eddo pola copia \"HML\". Isto d\u00e1 como resultado o cesamento da expresi\u00f3n do antigo \"MATa e o inicio da expresi\u00f3n do novo \"MAT\u03b1\", con todo o que isto sup\u00f3n.\nXemaci\u00f3n e ciclo celular.\nAs mitoses nos l\u00e9vedos son desiguais, form\u00e1ndose unha xema que d\u00e1 orixe a unha c\u00e9lula m\u00e1is pequena que despois chega ao tama\u00f1o de c\u00e9lula madura e se desprende, deixando unha cicatriz na c\u00e9lula parental (poden ter moitas cicatrices de xemaci\u00f3ns anteriores). Nos cultivos de l\u00e9vedos de crecemento r\u00e1pido, en todas as c\u00e9lulas poden verse xemas, xa que a formaci\u00f3n de xemas ocupa todo o ciclo celular. Tanto a c\u00e9lula parental como a filla poden inicar a s\u00faa respectiva xemaci\u00f3n antes de que se producise a separaci\u00f3n das c\u00e9lulas. En cultivos de l\u00e9vedos que crecen m\u00e1is lentamente, poden verse c\u00e9lulas que carecen de xemas, e a formac\u00ed\u00f3n de xemas s\u00f3 ocupa unha parte o ciclo celular.\nEn investigaci\u00f3ns biol\u00f3xicas.\nOrganismo modelo.\nCando os investigadores procuran un organismo modelo axeitado para os seus estudos, f\u00edxanse en diversos trazos, como tama\u00f1o, tempo de xeraci\u00f3n, accesibilidade, manipulaci\u00f3n, xen\u00e9tica, mecanismos de conservaci\u00f3n, e beneficios econ\u00f3micos potenciais. As especies de l\u00e9vedos \"Schizosaccharomyces pombe\" e \"S. cerevisiae\" son os l\u00e9vedos m\u00e1is utilizados como organismos modelo; estas d\u00faas especies diverxiron evolutivamente hai aproximadamente entre 600 e 300 mill\u00f3ns de anos, e son ferramentas importantes no estudo dos danos no ADN e nos seus mecanismos de reparaci\u00f3n.\n\"S. cerevisiae\" foi utilizado como organismo modelo porque presenta diversas caracter\u00edsticas favorables, como son:\nNo estudo do envellecemento.\n\"S. cerevisiae\" foi moi estudado como organismo modelo durante m\u00e1is de 50 anos para comprender mellor o envellecemento e contribu\u00edu \u00e1 identificaci\u00f3n de m\u00e1is xenes de mam\u00edferos relaciondos co envellecemento que calquera outro organismo modelo. Alg\u00fans dos t\u00f3picos estudados utilizando estes l\u00e9vedos son a restrici\u00f3n de calor\u00edas, e os xenes e v\u00edas implicados na senescencia. Os dous m\u00e9todos m\u00e1is com\u00fans de medir o envellecemento nos l\u00e9vedos son a Duraci\u00f3n da Vida Replicativa (DVR ou RLS), que mide a cantidade de veces que se divide a c\u00e9lula, e a Duraci\u00f3n da Vida Cronol\u00f3xica (DVC ou CLS), que mide canto pode sobrevivir a c\u00e9lula nun estado de estase sen divisi\u00f3n. Ao limitar a cantidade de glicosa ou de amino\u00e1cidos no medio de crecemento viuse que se incrementaban no l\u00e9vedo as d\u00faas duraci\u00f3ns da vida antes mencionadas igual que noutros organismos, e isto denom\u00ednase Restrici\u00f3n Cal\u00f3rica ou Restrici\u00f3n Dietaria. Ao primeiro cr\u00edase que se incrementaba a Duraci\u00f3n da Vida Replicativa ao regular \u00e1 alza o encima sir2, pero despois descubriuse que este efecto \u00e9 independente de sir2. A sobreexpresi\u00f3n dos xenes de sir2 e fob1 incrementa a Duraci\u00f3n da Vida Replicativa ao impedir a acumulaci\u00f3n de c\u00edrculos de ADNr extracromos\u00f3micos, que se pensa que son unha das causas da senescencia nos l\u00e9vedos. Os efectos da Restrici\u00f3n Dietaria poden ser o resultado da diminuci\u00f3n da sinalizaci\u00f3n na v\u00eda celular TOR. Esta v\u00eda modula a resposta da c\u00e9lula aos nutrientes e as mutaci\u00f3ns que fan diminu\u00edr a actividade de TOR incrementan as Duraci\u00f3ns da Vida Cronol\u00f3xica e Replicativa. Isto tam\u00e9n ocorre en moitos animais. Recentemente, viuse que un mutante de l\u00e9vedo que careza dos xenes sch9 e ras2 multiplica por 10 a Duraci\u00f3n da Vida Cronol\u00f3xica baixo condici\u00f3ns de restrici\u00f3n cal\u00f3rica e \u00e9 o incremento m\u00e1is grande atinxido por calquera organismo.\nAs c\u00e9lulas nais dan lugar a xemas de c\u00e9lulas fillas por divisi\u00f3n mit\u00f3tica, pero sofren un envellecemento replicativo en sucesivas xeraci\u00f3ns e finalmente morren. Por\u00e9n, cando as c\u00e9lulas nais sofren meiose e gametox\u00e9nese, a duraci\u00f3n da vida recupera o seu valor inicial. O potencial replicativo dos gametos (esporas) formadas polas c\u00e9lulas vellas \u00e9 o mesmo que a dos gametos formados por c\u00e9lulas novas, o que indica que a meiose elimina os danos asociados \u00e1 idade das c\u00e9lulas nais vellas. Esta observaci\u00f3n suxire que durante a a eliminaci\u00f3n na meiose dos danos asociados \u00e1 idade orixina un rexuvenecemento. Por\u00e9n, a natureza destes danos a\u00ednda non foi establecida.\n\"S. cerevisiae\" cont\u00e9n pri\u00f3ns, e a\u00ednda non se sabe se os l\u00e9vedos xogan un papel nas enfermidades pri\u00f3nicas, a\u00ednda que se atopou que os pri\u00f3ns non pat\u00f3xenos poden converterse en formas pat\u00f3xenas, sen que se saiba polo momento como ocorre isto.\nMeiose, recombinaci\u00f3n e reparaci\u00f3n do ADN.\n\"S. cerevisiae\" reprod\u00facese por mitose como c\u00e9lula diploide cando hai abundancia de nutrientes. Mais, cando a c\u00e9lula pasa fame, sofre meiose para formar esporas haploides.\nAs evidencias obtidas nos estudos con \"S. cerevisiae\" apoian a funci\u00f3n adaptativa da meiose e a recombinaci\u00f3n xen\u00e9tica. As mutaci\u00f3ns defectivas para os xenes esenciais da recombinaci\u00f3n mei\u00f3tica e mit\u00f3tica en \"S. cerevisiae\" causan un incremento da sensibilidade \u00e1 radiaci\u00f3n e/ou dos danos qu\u00edmicos sobre o ADN. Por exemplo, o xene \"rad52\" \u00e9 necesario para a recombinaci\u00f3n mei\u00f3tica e mit\u00f3tica. Os mutantes para \"rad52\" presentan un aumento da sensibilidade a morreren por efecto dos raios X, o metil metanosulfonato e o axente 8-metoxipsoraleno m\u00e1is raios UVA, e te\u00f1en unha recombinaci\u00f3n mei\u00f3tica reducida. Estes descubrimentos indican que a reparaci\u00f3n na recombinaci\u00f3n durante a meiose e mitose \u00e9 necesaria para reparar os diferentes danos causados por estes axentes.\nRuderfer et al. (2006) analizaron os antepasados das cepas naturais de \"S. cerevisiae\" e chegaron \u00e1 conclusi\u00f3n de que o cruzamento con outras li\u00f1as celulares s\u00f3 ocorre en 1 de cada 50.000 divisi\u00f3ns celulares. As\u00ed, parece que na natureza, o apareamento \u00e9 probablemente m\u00e1is com\u00fan entre c\u00e9lulas de l\u00e9vedos estreitamente emparentadas. O apareamento ocorre cando se po\u00f1en en contacto c\u00e9lulas haploides de distinto tipo de apareamento, MATa e MAT\u03b1. Ruderfer et al. sinalaron que tales contactos son frecuentes entre c\u00e9lulas de l\u00e9vedos estreitamente emparentadas por d\u00faas raz\u00f3ns: A primeira \u00e9 que as c\u00e9lulas con tipo de apareamento oposto est\u00e1n presentes no mesmo asco (o saco que cont\u00e9n as c\u00e9lulas producidas por unha soa meiose), e estas c\u00e9lulas poden aparearse unhas con outras. A segunda raz\u00f3n \u00e9 que as c\u00e9lulas haploides dun tipo de apareamento, trala divisi\u00f3n celular, a mi\u00fado producen c\u00e9lulas de tipo de apareamento oposto coas cales poden aparearse. A relativa rareza na natureza dos fen\u00f3menos mei\u00f3ticos que resultan de cruzamentos con outras li\u00f1as de l\u00e9vedos non concorda coa idea de que a produci\u00f3n de variabilidade xen\u00e9tica \u00e9 a principal forza selectiva que mant\u00e9n a meiose neste organismo. Non obstante, este descubrimento concorda coa idea alternativa de que a principal forza selectiva que mant\u00e9n a meiose \u00e9 mellorar a reparaci\u00f3n recombinacional dos danos no ADN, xa que este efecto beneficioso ten lugar durante cada meiose, tanto se hai como se non apareamento con outras li\u00f1as de l\u00e9vedos.\nSecuenciaci\u00f3n do xenoma.\n\"S. cerevisiae\" foi o primeiro xenoma eucari\u00f3tico que foi completamente secuenciado. Os traballos complet\u00e1ronse en 1996. Desde ent\u00f3n, fix\u00e9ronse actualizaci\u00f3ns con regularidade na \"Saccharomyces Genome Database\". Esta \u00e9 unha base de datos moi anotada e referenciada para os investigadores deste l\u00e9vedo. Outra importante base de datos de \"S.\u00a0cerevisiae\" \u00e9 a mantida polo Centro de Informaci\u00f3n de M\u00fanic para Secuencias e Prote\u00ednas (MIPS). O xenoma de \"S. cerevisiae\" est\u00e1 composto duns 12.156.677 pares de bases e 6.275 xenes, organizados en 16 cromosomas. S\u00f3 uns 5.800 destes xenes se cre que son funcionais. Est\u00edmase que polo menos o 31% dos xenes deste l\u00e9vedo te\u00f1en hom\u00f3logos no xenoma humano. Os xenes deste l\u00e9vedo clasif\u00edcanse utilizando s\u00edmbolos (como sch9) ou nomes sistem\u00e1ticos. Neste \u00faltimo caso o nome do xene empeza por Y (de \"yeast\", l\u00e9vedo en ingl\u00e9s) e despois unha letra correspondente ao cromosoma no que est\u00e1 (os 16 cromosomas do l\u00e9vedo repres\u00e9ntanse coas letras do A ao P), despois o xene clasif\u00edcase por un n\u00famero de secuencia do brazo esquerdo ou dereito do cromosoma, e unha letra final indica cal das d\u00faas febras do ADN cont\u00e9n a secuencia codificante.\nFunci\u00f3n x\u00e9nica e interacci\u00f3ns.\nA dispo\u00f1ibilidade da secuencia xen\u00f3mica de \"S.\u00a0cerevisiae\" e dun conxunto de mutantes de deleci\u00f3n que cobren o 90% do xenoma dos l\u00e9vedos impulsou moito o uso de \"S.\u00a0cerevisiae\" como modelo para comprender a regulaci\u00f3n das c\u00e9lulas eucari\u00f3ticas. Hai un proxecto en marcha para analizar as interacci\u00f3ns xen\u00e9ticas de todos os mutantes de dobre deleci\u00f3n por medio de an\u00e1lise de matrices xen\u00e9ticas sint\u00e9ticas (\"synthetic genetic array\") que levar\u00e1 estas investigaci\u00f3ns un paso m\u00e1is adiante. O obxectivo \u00e9 formar un mapa funcional dos procesos celulares. Actualmente pret\u00e9ndese elaborar un modelo das interacci\u00f3ns xen\u00e9ticas que conte\u00f1a \"os perf\u00eds de interacci\u00f3n de ~75% de todos os xenes no l\u00e9vedo de xemaci\u00f3n\". Este modelo elab\u00f3rase con 5,4 mill\u00f3ns de comparaci\u00f3ns de dous xenes nas cales se fixo un dobre knockout de xenes por cada combinaci\u00f3n dos xenes estudados. O efecto do dobre \"knockout\" sobre a eficacia biol\u00f3xica (\"fitness\") da c\u00e9lula observada comparouse coa eficacia biol\u00f3xica agardada. A eficacia agardada est\u00e1 determinada a partir da suma dos resultados sobre a eficacia dos \"knockouts\" dun s\u00f3 xene para cada xene comparado. Cando hai un cambio de eficacia con respecto ao agardado, suponse que os xenes est\u00e1n interaccionando uns con outros. Isto foi comprobado comparando os resultados que se co\u00f1ec\u00edan previamente. Por exemplo, os xenes Par32, Ecm30 e Ubp15 ti\u00f1an perf\u00eds de interacci\u00f3n similares aos xenes implicados no proceso do m\u00f3dulo celular de selecci\u00f3n Gap1. Os resultados son concordantes cos obtidos ao facer o \"knockout\" deses xenes, no cal se interrompe ese proceso, o que confirma que son parte del. A partir disto, atop\u00e1ronse unhas 170.000 interacci\u00f3ns x\u00e9nicas e foron agrupados os xenes con patr\u00f3ns de interacci\u00f3n similares. Os xenes con perf\u00eds de interacci\u00f3ns xen\u00e9ticas similares adoitan ser parte da mesma v\u00eda ou proceso biol\u00f3xico. Esta informaci\u00f3n foi utilizada para constru\u00edr unha rede global de interacci\u00f3ns x\u00e9nicas organizadas por funci\u00f3ns. Esta rede pode utilizarse para predicir a funci\u00f3n de xenes non caracterizados baseada nas funci\u00f3ns dos xenes cos que est\u00e1n agrupados.\nOutras ferramentas na investigaci\u00f3n dos l\u00e9vedos.\nDiversas estratexias ou t\u00e9cnicas que se aplicaron en estudos feitos en moitos eidos da biolox\u00eda e medicina foron desenvolvidos polos cient\u00edficos que traballaban cos l\u00e9vedos. Entre eles est\u00e1n a t\u00e9cnica de dous h\u00edbridos de l\u00e9vedos para o estudo das interacci\u00f3ns entre prote\u00ednas e a an\u00e1lise de t\u00e9trades. Outros recursos son a librar\u00eda de deleci\u00f3n de xenes, que incl\u00fae ~4700 cepas de deleci\u00f3n dun s\u00f3 xene haploides viables. Util\u00edzase unha librar\u00eda de cepas de fusi\u00f3n GFP para o estudo da localizaci\u00f3n das prote\u00ednas. Para purificar prote\u00ednas de extractos de c\u00e9lulas de l\u00e9vedos \u00fasase unha biblioteca de etiquetas TAP.\nAstrobiolox\u00eda.\nUnha mostra de \"S. cerevisiae\" vivos, entre outros organismos, inclu\u00eduse no Experimento Voo Interplanetario Vivo, que ti\u00f1a que completar unha viaxe interplanetaria de tres anos nunha pequena c\u00e1psula que \u00eda abordo da nave espacial rusa Fobos-Grunt, lanzada en 2011. O obxectivo era comprobar se os organismos seleccionados poder\u00edan sobrevivir alg\u00fans anos no espazo exterior. O experimento ti\u00f1a que comprobar un aspecto da panspermia, a hip\u00f3tese de que a vida poder\u00eda sobrevivir a unha viaxe espacial, se est\u00e1 protexida dentro de rochas lanzadas a causa dun impacto nun planeta e que chegan a outro. Por\u00e9n, a misi\u00f3n Fobos-Grunt acabou sen obter \u00e9xito, ao non conseguir escapar dunha \u00f3rbita terrestre baixa. A nave xunto cos seus instrumentos acabou caendo ao oc\u00e9ano Pac\u00edfico nunha reentrada incontrolada en 2012.\nEn aplicaci\u00f3ns comerciais.\nElaboraci\u00f3n de vi\u00f1o.\nOs l\u00e9vedos en condici\u00f3ns anaerobias converten os azucres do vi\u00f1o en alcohol e di\u00f3xido de carbono mediante fermentaci\u00f3n alcoh\u00f3lica, e o l\u00e9vedo m\u00e1is comunmente asociado a estas fermentaci\u00f3ns \u00e9 \"S. cerevisiae\", a\u00ednda que as uvas conte\u00f1en outras especies de l\u00e9vedos que contrib\u00faen a parte da fermentaci\u00f3n. Cantos m\u00e1is azucres te\u00f1an as uvas, maior graduaci\u00f3n alcoh\u00f3lica ter\u00e1 o vi\u00f1o se se permite que o l\u00e9vedo faga a fermentaci\u00f3n ata o final (vi\u00f1os secos). \u00c1s veces faise parar a fermentaci\u00f3n antes para que queden alg\u00fans azucres residuais e o vi\u00f1o te\u00f1a dozura, como nos vi\u00f1os doces de sobremesa, o cal pode conseguirse descendendo a temperatura da fermentaci\u00f3n ata o punto no que os l\u00e9vedos son inactivos, facendo unha filtraci\u00f3n est\u00e9ril do vi\u00f1o para eliminar os l\u00e9vedos ou engadindo co\u00f1\u00e1 para matar os l\u00e9vedos.\n\"S. cerevisiae\" \u00e9 o l\u00e9vedo que principalmente se usa nestas fermentaci\u00f3ns debido \u00e1s s\u00faas capacidades predicibles e vigorosas de fermentaci\u00f3n, tolerancia de niveis relativamente altos de alcohol e di\u00f3xido de xofre e a s\u00faa capacidade de sobrevivir no pH normal do vi\u00f1o (entre 2,8 e 4). \"S. cerevisiae\" enc\u00f3ntrase na pel das uvas xunto con outros l\u00e9vedos, pero \u00e1s veces \u00e9 engadido \u00e1 mantenta a partir de l\u00e9vedo cultivado.\nElaboraci\u00f3n de cervexa.\n\"S. cerevisiae\" util\u00edzase na elaboraci\u00f3n de cervexa, no que se chama fermentaci\u00f3n alta. Ch\u00e1mase as\u00ed porque durante o proceso de fermentaci\u00f3n a s\u00faa superficie hidrof\u00f3bica causa que os fl\u00f3culos se adhiran ao CO2 e ascendan \u00e1 parte superior da cuba de fermentaci\u00f3n. Os l\u00e9vedos de fermentaci\u00f3n alta fermentan a temperaturas m\u00e1is altas que os l\u00e9vedos \"lager\" como \"Saccharomyces pastorianus\", e as cervexas resultantes te\u00f1en un aroma diferente que o da mesma beveraxe fermentada con l\u00e9vedos \"lager\". Poden formarse \"\u00e9steres frutais\" se o l\u00e9vedo chega a estar a temperaturas pr\u00f3ximas aos 21\u00a0\u00b0C, ou se a temperatura de fermentaci\u00f3n da beberaxe flutua durante o proceso. O l\u00e9vedo \"lager\" fermenta normalmente a unha temperatura de aproximadamente 5\u00a0\u00b0C, na cal \"S. cerevisiae\" est\u00e1 en estado dormente.\nElaboraci\u00f3n de pan.\nNa masa h\u00famida de fari\u00f1a hai amid\u00f3n e encimas capaces de hidrolizar o amid\u00f3n, e cando esta masa se deixa en repouso a hidr\u00f3lise produce azucres, que despois o l\u00e9vedo \"S. cerevisiae\" pode fermentar por fermentaci\u00f3n alcoh\u00f3lica, orixinando CO2 (que \u00e9 o que fai subir a masa) e alcohol, que \u00e9 expulsado ao cocer o pan. Ademais, o l\u00e9vedo produce sut\u00eds cambios nas propiedades f\u00edsicas e qu\u00edmicas da masa, que lle dan ao pan en gran medida a s\u00faa textura e sabor.\nUso en acuarios.\nDebido ao alto custo dos sistemas de das bombonas de CO2, a inxecci\u00f3n de CO2 feita por l\u00e9vedos en cultivo f\u00edxose moi popular entre os procedementos dom\u00e9sticos utilizados polos afeccionados aos acuarios para proporcionar CO2 \u00e1s plantas acu\u00e1ticas dos seus acuarios. O cultivo de l\u00e9vedos \u00e9, en xeral, mantido en botellas de pl\u00e1stico, e os sistemas t\u00edpicos proporcionan unha burbulla de CO2 cada 3-7 segundos.\nCepas.\nAs seguintes cepas do l\u00e9vedo de panadar\u00eda foron utilizadas en numerosos proxectos de investici\u00f3n, por exemplo, nos exames de dous h\u00edbridos de l\u00e9vedos. N\u00f3tese que moitas cepas de l\u00e9vedos son en realidade pares de cepas haploides a e alfa (indicadas por MATa ou MAT\u03b1), as cales poden ser apareadas para formar cepas diploides. As cepas caracter\u00edzanse xeralmente polas s\u00faas diferenzas xen\u00e9ticas coa cepa \"est\u00e1ndar\" secuenciada S288C. Por exemplo, a cepa AH109 ten unha deleci\u00f3n no xene \"gal4\" (indicada pola lete grega \u0394) e unha mutaci\u00f3n no seu xene \"trp\". Poden atoparse m\u00e1is cepas no wiki da SGD (base de datos do xenoma de Saccharomyces).\nAlgunhas cepas importantes descritas en detalle son:\nAH109.\nXenotipo: MATa, trp 1\u2013901, leu2-3, 112, ura3-52, his3- 200, \u0394gal4, \u0394gal80, LYS2: GAL1UAS-GAL1TATA-HIS3, GAL2UAS- GAL2TATA-ADE2, URA3: MEL1UAS-MEL1TATA-lacZ\nPJ69-4alpha.\nXenotipo: MAT\u03b1 trp1-901 leu2-3,112 ura3-52 his3-200 gal4(deleci\u00f3n) gal80(deleci\u00f3n) LYS2::GAL1-HIS3 GAL2-ADE2 met2::GAL7-lacZ\nPJ69-4a.\nXenotipo: MATa trp1-901 leu2-3,112 ura3-52 his3-200 gal4(deleci\u00f3n) gal80(deleci\u00f3n) LYS2::GAL1-HIS3 GAL2-ADE2 met2::GAL7-lacZ\nY187.\n\"Y187\" vendeuna comercialmente Clontech desde polo menos o 2000 e util\u00edzase para o apareamento coa cepa AH109 nas probas de apareamento.\nXenotipo: MAT\u03b1, ura3-52, his3-200, ade2-101, trp1-901, leu2-3, 112, gal4\u0394, met\u2013, gal80\u0394, URA3::GAL1UAS-GAL1TATA-lacZ."}
{"id": "272652", "revid": "89787", "url": "https://gl.wikipedia.org/wiki?curid=272652", "title": "Hull City A.F.C.", "text": "O Hull City Association Football Club \u00e9 un club de f\u00fatbol ingl\u00e9s\u00a0da cidade de Kingston upon Hull. Foi fundado en 1904 e compite na Football League Championship inglesa. O seu campo \u00e9 o KC Stadium, con capacidade para 25.400 espectadores.\nXogadores.\nCadro actual.\n\"Actualizado a 19 de setembro de 2021.\""}
{"id": "272653", "revid": "7523", "url": "https://gl.wikipedia.org/wiki?curid=272653", "title": "Hull City AFC", "text": ""}
{"id": "272654", "revid": "7523", "url": "https://gl.wikipedia.org/wiki?curid=272654", "title": "Hull City Association Football Club", "text": ""}
{"id": "272656", "revid": "5863", "url": "https://gl.wikipedia.org/wiki?curid=272656", "title": "R\u00e9plica (hom\u00f3nimos)", "text": "R\u00e9plica pode referirse a:"}
{"id": "272657", "revid": "5863", "url": "https://gl.wikipedia.org/wiki?curid=272657", "title": "Pepe do Vilari\u00f1o", "text": ""}
{"id": "272658", "revid": "22570", "url": "https://gl.wikipedia.org/wiki?curid=272658", "title": "Jean-Pierre Jarier", "text": "Jean-Pierre Jacques Jarier (nado o 10 de xullo de 1946) \u00e9 un piloto de carreiras franc\u00e9s, agora retirado. Naceu en Charenton-lle-Pont, preto de Par\u00eds, e \u00e9 considerado como un dos mellores pilotos que nunca ga\u00f1aron un Gran Premio.\nInicios.\nA ra\u00edz dos impresionantes resultados na F\u00f3rmula Francia, Jarier pasou a F\u00f3rmula Tres francesa, terminando terceiro na xeral en 1970, antes de pasar ao equipo Shell Arnold European de F\u00f3rmula D\u00faas en 1971. El alcanzou o seu punto m\u00e1ximo con dous terceiros lugares, e tam\u00e9n fixo o seu debut nun Gran Premio en Monza cando o equipo alugou un March Engineering 701. Pero, o equipo deixouno a metade de 1972 por raz\u00f3ns financeiras. Para 1973 asinou co equipo de F\u00f3rmula D\u00faas March Engineering, e tam\u00e9n se lle deu un asento no equipo de F\u00f3rmula 1. A F\u00f3rmula Un era dif\u00edcil no pouco competitivo 721G, pero Jarier alzouse co t\u00edtulo da F\u00f3rmula D\u00faas con oito vitorias.\nEn 1974 Jarier concentrouse na F\u00f3rmula Un, firma co equipo Shadow Racing Cars. Converteuse no l\u00edder do equipo trala morte de Peter Revson, terminando terceiro no Gran Premio de M\u00f3naco no seu cami\u00f1o ao 14\u00ba posto na xeral.\nEn 1975 tivo un comezo explosivo, logrando co seu Shadow DN5 a pole position no Gran Premio da Arxentina, pero rompeu na volta de quecemento (warm-up), polo que Jarier non puido tomar a sa\u00edda. Repetiu a faza\u00f1a no Gran Premio do Brasil, para a continuaci\u00f3n dominar a carreira ata que a bomba de combustible fallou, po\u00f1endo fin \u00e1 s\u00faa carreira. A mala sorte e a mala fiabilidade maldir\u00edan a s\u00faa tempada, a\u00ednda que o equipo Shadow caeu tam\u00e9n en ritmo. A s\u00faa \u00fanica chegada nos puntos foi o 4\u00ba lugar na acurtada carreira do Gran Premio de Espa\u00f1a.\nJarier seguiu en 1976 con Shadow Racing Cars, clasific\u00e1ndose terceiro cunha versi\u00f3n actualizada do auto do ano anterior, o DN5B e logrando a volta r\u00e1pida na carreira de apertura, o Gran Premio do Brasil, antes do trompo de James Hunt nunha mancha de aceite. Pero, trat\u00e1base dun falso amencer, e co pouco competitivo coche, Jarier non anotara ning\u00fan punto.\nLogo deste impresionante comezo, a s\u00faa carreira se desacelerou. Cambiou ao equipo ATS en 1977, pilotando un Penske. Anotou un punto na s\u00faa primeira carreira para o equipo, e logo tivo unha soa vez as unidades de Shadow e Equipe Ligier cando o equipo alem\u00e1n elixido perderse as \u00faltimas carreiras do ano. Tam\u00e9n incursion\u00f3 na coche deportivos, ga\u00f1ando d\u00faas carreiras nun Alfa Romeo T33 con Arturo Merzario, e que v\u00e9n en segundo lugar na 24 Horas de Le Mans con Vern Schuppan nun espellismo .\nO seu segundo ano no ATS no HS1 na casa, foi menos exitoso e que foi despedido logo dunha discusi\u00f3n co director do equipo Hans Gunther Schmidt logo de non poder cualificar o coche para o Gran Premio de M\u00f3naco. El foi contratado de novo brevemente para o Gran Premio de Alema\u00f1a, s\u00f3 para perder a rede de novo, e outra vez de discutir con Schmidt, deixando unha vez m\u00e1is. Con todo , ao final do ano en que se asinou por Team Lotus para tomar o posto que quedara por Ronnie Peterson a morte de s. Estableceu a volta m\u00e1is r\u00e1pida no Gran Premio dos Estados Unidos, correndo terceiro antes de que el quedouse sen combustible, e logo logrou a pole e dominou no Gran Premio do Canad\u00e1 antes dunha fuga de aceite terminou a s\u00faa carreira.\nEstas proxecci\u00f3ns , v\u00e9ndolle asinado por Tyrrell Racing. El era un habitual puntos - m\u00e1ximo anotador en d\u00faas tempadas co equipo, cos seus mellores resultados son dous lugares terceiro, logrados no Gran Premio de Sur\u00e1frica de 1979 e Gran Premio do Reino Unido de 1979.\nComezou 1981 cunha asignaci\u00f3n temporal de Ligier, de p\u00e9, mentres que Jean-Pierre Jabouille devolto \u00e1 aptitude, por d\u00faas razas. Logo conduciu con Osella comeza a metade da tempada , dando algunhas actuaci\u00f3ns respectables para o equipo pequeno , con fondos insuficientes.\n1982 foi unha tempada completa con Osella, con Jarier obtenci\u00f3n do equipo mellor da historia termina con cuarto no GP de San Marino (que foi boicoteada pola maior\u00eda dos equipos brit\u00e1nicos). Mentres que o resto do ano ser\u00eda dif\u00edcil, Jarier era fundamental para manter a moral do equipo ata logo da morte de Riccardo Paletti en Gran Premio do Canad\u00e1. O ano seguinte viu unha tempada completa con Equipe Ligier, pero logo dunha boa racha en Long Beach terminou cunha colisi\u00f3n con Keke Rosberg, pareceu perder a esperanza, e acabada a tempada sen puntos.\nDurante a tempada 1983, converteuse en extremadamente impopular entre os demais condutores debido ao seu mal comportamento como un marcador de novo na pista durante as carreiras. No Gran Premio de Austria de 1983 fixo moitos condutores enojados debido \u00e1s s\u00faas t\u00e1cticas de bloqueo como un marcador de novo. Na volta 22, o piloto de Ferrari Patrick Tambay, que hab\u00eda liderado a carreira desde o principio, foi retido por Jarier de 2 esquinas (o Glatsch - Kurve e a Bosch - Kurve) . Como estaba detido arriba, compa\u00f1eiro de equipo de Tambay Ren\u00e9 Arnoux foi capaz de pasar Tambay na aproximaci\u00f3n \u00e1 Texaco - Schikane polo boxeo Tambay detr\u00e1s Jarier. Este controlador tam\u00e9n permite Brabham Nelson Piquet que vir de terzo-segunda pellizcando pasado Tambay no segundo dos dous zurdos , que caeron Tambay a terceira e neg\u00e1banlle o plomo est\u00edvose preparando para volver tomar de Arnoux. A Tambay furioso axitou o seu pu\u00f1o cara a Jarier cando finalmente f\u00edxoo pasar. Os comentaristas da BBC Murray Walker e James Hunt estaban arrepiados na conduci\u00f3n de Jarier, con Hunt dicindo :\nIncluso o cabaleiroso Walker tam\u00e9n fixo comentarios mordaces raros na conduci\u00f3n de Jarier , dixo \" \"En todos os meus anos como comentarista , pero certamente non hai ning\u00fan controlador , te\u00f1o que admitir , que era unha peza horrible e brutana de conducir por Jarier . \" ' \" a estas alturas da tempada, en canto ao seu estado da F\u00f3rmula Uno , Jarier estaba no punto de non retorno.\nLogo disto, retirouse do automobilismo Jarier , pero foi tentado de novo a conducir no Porsche Supercup en 1994. Isto deu lugar a varias unidades de coches deportivos , ga\u00f1ando o Campionato GT francesas de 1998 e 1999. Jarier presentouse a unha nova xeraci\u00f3n, contribu\u00edndo importante traballo de acrobacias \u00e1 pel\u00edcula \"Ronin\", dirixida por John Frankenheimer quen tam\u00e9n dirixiu o cl\u00e1sico de 1966 , \" Gran Premio\".\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n STP withdrew their support following the 1973 French Grand Prix.\n For the 1976 German and Austrian Grands Prix Shadow was sponsored by the Villiger S\u00f6hne \"Tabatip\" cigar brand.\n Candy sponsored Tyrrell from the 1979 Belgian Grand Prix onward."}
{"id": "272659", "revid": "75491", "url": "https://gl.wikipedia.org/wiki?curid=272659", "title": "Kelly Olynyk", "text": "Kelly Tyler Olynyk, nado o 19 de abril de 1991 en Toronto, Ontario, \u00e9 un xogador americano de baloncesto profesional que xoga nos Utah Jazz da National Basketball Association (NBA).\nTraxectoria profesional.\nO 27 de xu\u00f1o de 2013, Olynyk foi elixido na 13\u00aa posici\u00f3n do Draft da NBA de 2013 polos Dallas Mavericks, e foi traspasado inmediatamente \u00f3s Boston Celtics a cambio dos dereitos de Lucas Nogueira e d\u00faas futuras elecci\u00f3ns da segunda rolda do Draft. O 7 de xullo de 2013, asinou un contrato de rookie cos Celtics.\nO 6 de febreiro de 2014, Olynyk foi elixido para disputar o Rising Stars Challenge do All-Star Weekend da NBA de 2014.\nO 7 de xullo de 2017, Olynyk asinou un contrato de catro anos cos Miami Heat.\nO 25 de marzo de 2021, Olynyk foi traspasado xunto a Avery Bradley e un intercambio de elecci\u00f3ns do Draft de 2022 \u00f3s Houston Rockets, a cambio de Victor Oladipo.\nO 6 de agosto de 2021, Olynyk asinou cos Detroit Pistons."}
{"id": "272660", "revid": "82922", "url": "https://gl.wikipedia.org/wiki?curid=272660", "title": "Birimbao (grupo musical)", "text": "Birimbao \u00e9 un grupo musical galego de m\u00fasica folk e tradicional fundado na Coru\u00f1a a finais do ano 1999.\nTraxectoria.\nBirimbao formase con m\u00fasicos procedentes doutros grupos musicais como son \"Tarai\", ao que pertenceu Pepe Mato, ou \"Albariza\".\nParticipou no Proxecto Runas do Festival Internacional do Mundo Celta do ano 2002 e no escenario principal no ano 2013, as\u00ed como noutros moitos festivais de Galiza e Portugal, como o Festival Folk de Gu\u00edsamo.\nNo ano 2006 membros de Birimbao formaron, xunto a outros, o grupo de m\u00fasica tradicional Brixel."}
{"id": "272662", "revid": "5132", "url": "https://gl.wikipedia.org/wiki?curid=272662", "title": "Jason Cain", "text": "Jason Cain, nado o 31 de marzo de 1985 en Filadelfia, Pensilvania, \u00e9 un xogador profesional de baloncesto estadounidense. Cunha altura de 2,08 metros, xoga nas posici\u00f3ns de ala-pivote e pivote."}
{"id": "272664", "revid": "7523", "url": "https://gl.wikipedia.org/wiki?curid=272664", "title": "Samuel Haanp\u00e4\u00e4", "text": "Samuel Hannes Haanp\u00e4\u00e4, nado o 27 de setembro de 1986 en Kerava, \u00e9 un xogador profesional de baloncesto finland\u00e9s que xoga para o Bor\u00e5s Basket sueco. Cunha altura de 2,01 metros, xoga na posici\u00f3n de ala."}
{"id": "272665", "revid": "7523", "url": "https://gl.wikipedia.org/wiki?curid=272665", "title": "Samuel Haanpaa", "text": ""}
{"id": "272668", "revid": "12452", "url": "https://gl.wikipedia.org/wiki?curid=272668", "title": "Canal+ Espa\u00f1a", "text": ""}
{"id": "272673", "revid": "6279", "url": "https://gl.wikipedia.org/wiki?curid=272673", "title": "Vizcaya", "text": ""}
{"id": "272675", "revid": "6279", "url": "https://gl.wikipedia.org/wiki?curid=272675", "title": "Provincia de Alicante", "text": ""}
{"id": "272678", "revid": "89787", "url": "https://gl.wikipedia.org/wiki?curid=272678", "title": "Corpo de Berkeley", "text": "O corpo de Berkeley \u00e9 un org\u00e1nulo exclusivo dos l\u00e9vedos \"Saccharomyces cerevisiae\" que te\u00f1en unha mutaci\u00f3n nos xenes sec7 e sec14. A funci\u00f3n deste org\u00e1nulo ten que ver coa chamada v\u00eda Cvt (\"cytoplasm to vacuole targeting\", destinaci\u00f3n do citoplasma a vac\u00faolos), a cal \u00e9 unha v\u00eda de transporte de substancias para a degradaci\u00f3n. O corpo de Berkeley act\u00faa como un medio de transporte desde o citoplasma aos vac\u00faolos dentro desta v\u00eda. Os corpos de Berkeley comparten semellanzas estruturais cos autofagosomas, os cales est\u00e1n implicados na autofaxia. O mecanismo de funcionamento da v\u00eda Cvt \u00e9 secuestrar un cargamento biosint\u00e9tico nunha ves\u00edcula de dobre membrana, que despois se fusiona cun vac\u00faolo liberando a ves\u00edcula interna no lume do org\u00e1nulo co que se fusionou, onde \u00e9 degradada por hidrolases e solta o seu cargamento. \nO org\u00e1nulo consta de d\u00faas membranas que forman un lume interno, o cal cont\u00e9n citoplasma e \u00e1s veces incl\u00fae ribosomas. F\u00f3rmase a partir de ves\u00edculas que se evaxinan do aparato de Golgi ou o ret\u00edculo endoplasm\u00e1tico. Foron descubertos en 1980 por Novick e Schekman, na Universidade de California, Berkeley. Os corpos de Berkeley acum\u00falanse nos mutantes en certas condici\u00f3ns."}
{"id": "272679", "revid": "1410", "url": "https://gl.wikipedia.org/wiki?curid=272679", "title": "Cardeais creados por Bieito XVI", "text": "O papa Bieito XVI creou 90 cardeais en cinco consistorios durante o seu pontificado, entre 2005 e 2013."}
{"id": "272681", "revid": "5863", "url": "https://gl.wikipedia.org/wiki?curid=272681", "title": "Camden", "text": ""}
{"id": "272683", "revid": "839", "url": "https://gl.wikipedia.org/wiki?curid=272683", "title": "O lago dos cisnes", "text": ""}
{"id": "272684", "revid": "6279", "url": "https://gl.wikipedia.org/wiki?curid=272684", "title": "Ana Rodr\u00edguez", "text": ""}
{"id": "272701", "revid": "85894", "url": "https://gl.wikipedia.org/wiki?curid=272701", "title": "Carmelo Casti\u00f1eira Antelo", "text": "Carmelo Casti\u00f1eira Antelo, nado en Pontevedra en 1867 e finado na mesma vila o 26 de novembro de 1899, foi un avogado e xornalista galego.\nTraxectoria.\nEstudou no Seminario de Santiago de Compostela e licenciouse en Dereito na Universidade de Santiago de Compostela (1891). Foi redactor de \"El Criterio Gallego\" e director de \"El \u00c1ncora\" (1897). Foi presidente do C\u00edrculo Cat\u00f3lico de Pontevedra e un dos fundadores da Sociedade Arqueol\u00f3xica de Pontevedra. Casou con Mariana Urrutia Moreno en 1897."}
{"id": "272702", "revid": "98629", "url": "https://gl.wikipedia.org/wiki?curid=272702", "title": "Morena", "text": "Unha morena \u00e9 un sedimento non estratificado, chamado tam\u00e9n \"till\" (na linguaxe internacional) ou tilita, formado polos materiais que transporta un glaciar que se depositada nas s\u00faas proximidades.\nTipos.\nExisten varios tipos de morenas, que dependen da s\u00faa relaci\u00f3n co glaciar:\nTam\u00e9n se chama morena ao sedimento depositado directamente por un glaciar.\nO glaciar baixa desde alturas consider\u00e1beis e arrastra os materiais que encontra no seu cami\u00f1o.\nFormaci\u00f3n.\nAs morenas externas est\u00e1n formadas polos fragmentos que caen sobre o xeo glaciar desde as ladeiras.\nAs morenas internas est\u00e1n compostas por materiais transportados dentro da masa de xeo procedentes do exterior que caeron na zona de alimentaci\u00f3n, onde foron recubertos pola neve e afundiron nela.\nA morena de fondo \u00e9 a capa de cantos rolados abandonada tras un retroceso continuo do xeo. O material da morena \u00e9 xeralmente unha masa de sedimentos suxeito a modificaci\u00f3ns e destruci\u00f3ns posteriores pola acci\u00f3n das augas orixinadas polo desxeo.\nCando dous glaciares se unen, x\u00fantanse d\u00faas morenas laterais formando unha morena o morenas mediais.\nUnha morena terminal se produce cando os fragmentos de rochas se depositan mentres o xeo nin avanza nin retrocede.\nUnha morena de pulo \u00e9 o resultado dun avance do xeo a trav\u00e9s da morena que produce que os sedimentos retrocedan e se preguen formando unha estrutura debida a unha deformaci\u00f3n tect\u00f3nica."}
{"id": "272703", "revid": "56817", "url": "https://gl.wikipedia.org/wiki?curid=272703", "title": "La Voz de Moa\u00f1a", "text": "La Voz de Moa\u00f1a foi un semanario editado en Moa\u00f1a entre 1909 e 1910.\nTraxectoria.\nSubtitulado \"Peri\u00f3dico independiente\", apareceu a finais de outubro de 1909 para substitu\u00edr a \"El Progreso\" e \"El Eco\"."}
{"id": "272704", "revid": "2074", "url": "https://gl.wikipedia.org/wiki?curid=272704", "title": "Rogelio Ramallo Pe\u00f1a", "text": ""}
{"id": "272705", "revid": "2074", "url": "https://gl.wikipedia.org/wiki?curid=272705", "title": "Rogelio Ramallo", "text": ""}
{"id": "272706", "revid": "22795", "url": "https://gl.wikipedia.org/wiki?curid=272706", "title": "Muraena helena", "text": ""}
{"id": "272708", "revid": "1410", "url": "https://gl.wikipedia.org/wiki?curid=272708", "title": "Cardeais creados por Francisco", "text": "O papa Francisco ten creado 101 cardeais en 7 consistorios dende o comezo do seu pontificado en 2013. As naci\u00f3ns dos cardeais son 59, e destas, 18 nunca antes tiveran un cardeal."}
{"id": "272709", "revid": "75439", "url": "https://gl.wikipedia.org/wiki?curid=272709", "title": "Muraena", "text": "Muraena \u00e9 un x\u00e9nero de peixes tele\u00f3steos da orde dos ang\u00fciliformes, o tipo da familia dos mur\u00e9nidos, que comprende varias especies de moreas.\nEspecies.\nReco\u00f1\u00e9cense as seguintes especies:"}
{"id": "272714", "revid": "131329", "url": "https://gl.wikipedia.org/wiki?curid=272714", "title": "Crema catal\u00e1", "text": "A crema catal\u00e1 \u00e9 unha sobremesa moi t\u00edpica da coci\u00f1a catal\u00e1 consistente nunha crema pasteleira con base de xema de ovo que se acostuma cubrir superficialmente cunha capa de azucre caramelizado, o que lle d\u00e1 un contraste crocante. C\u00f3mese durante todo o ano, mais en Catalu\u00f1a \u00e9 costume o d\u00eda de San Xos\u00e9, o 19 de marzo, polo que tam\u00e9n ten o nome de crema de Sant Josep.\nOrixe.\nA crema catal\u00e1 actual est\u00e1 amplamente documentada na literatura catal\u00e1. Xa aparece nos receitarios medievais catal\u00e1ns \"Llibre de Sent Sov\u00ed\" (s\u00e9culo XIV) e \"Llibre del Coch\" (s\u00e9culo XVI), e consid\u00e9rase unha das sobremesas m\u00e1is antigas en Europa dentro da s\u00faa categor\u00eda, a pesar de ser unha evoluci\u00f3n da crema cl\u00e1sica, que xa exist\u00edan na Rep\u00fablica romana varios s\u00e9culos antes de Cristo. \u00c9 unha das sobremesas que aparecen moitas veces no \"Calaix de sastre\" (s\u00e9culo XVIII) do bar\u00f3n de Mald\u00e0 e, parece, que Casanova comeu en Barcelona.\nNo s\u00e9culo XX aparece na obra de Josep Pla e do poeta Miquel Mart\u00ed i Pol, entre outros moitos. A \u00fanica variaci\u00f3n que tivo a receita foi, no s\u00e9culo XX, o feito de que algunhas persoas utilicen fari\u00f1a de ma\u00ednzo (maicena) en vez de amid\u00f3n, e que hai preparados de pos para facer esta crema rapidamente. Os sopretes caseiros, antes utilizados s\u00f3 en grandes restaurantes ou na industria, son tam\u00e9n cada vez m\u00e1is habituais nos fogares do s\u00e9culo XXI, onde se utiliza para queimar unha capa de azucre superficial e outras versi\u00f3ns tradicionais ou improvisadas con ela, como o recubrimento de pan con crema, a crema con pi\u00f1a natural, as manz\u00e1s recheas de crema etc.\nCaracter\u00edsticas.\nA crema catal\u00e1 faise con xema de ovo, azucre, fari\u00f1a de trigo ou fari\u00f1a de millo e leite aromatizado con canela e tona de lim\u00f3n, ou, \u00e1s veces, tam\u00e9n de laranxa. A crema c\u00f3cese sen deixala ferver nun cazolo at\u00e9 que espese e d\u00e9ixase arrefriar na neveira.\nA crema catal\u00e1 p\u00f3dese utilizar para encher ensaimadas, cocas, tortells, xuixos, e todo tipo de boler\u00eda e pasteler\u00eda. Cando non se utiliza como recheo sen\u00f3n que queda na superficie, ad\u00f3itase espolvorear con azucre branco e queimar cunha pa de ferro ou cun soprete.\nCando se serve como sobremesa, acost\u00famase distribu\u00edr a crema en pratos de sobremesa individuais ou tradicionalmente en cazolas de barro, e qu\u00e9imase. Para queimala, como nos outros casos, espolvor\u00e9ase de azucre branco e posteriormente p\u00e1saselle por riba unha pa de ferro moi quente, ou actualmente, normalmente qu\u00e9imase cun pequeno soprete.\nVariantes.\nEn Catalu\u00f1a existe unha versi\u00f3n xeada da receita, con xeado de crema catal\u00e1 e cuberto de confeitura de xema de ovo queimada.\nA \"cr\u00e8me br\u00fbl\u00e9e\" da coci\u00f1a francesa p\u00f3dese considerar unha variante ou versi\u00f3n da crema catal\u00e1. A variante francesa c\u00f3cese ao ba\u00f1o mar\u00eda, \u00e1s veces empr\u00e9ganse os ovos enteiros, utiliza nata en vez de leite e aromat\u00edzase con vainilla. Ad\u00f3itase queimar con azucre moreno para compensar o branco.\nNos chamados pa\u00edses catal\u00e1ns, a crema esp\u00e9sase tradicionalmente con amid\u00f3n, non incl\u00fae nata nin claras de ovo e aromat\u00edzase con canela e tona de lim\u00f3n, ou eventualmente de laranxa, nunca con vainilla.\nO sabor da crema catal\u00e1 inspira variantes e perfumes de todo tipo de produtos como: xeados, espumas, a variante do \"torr\u00f3\" (turr\u00f3n) catal\u00e1n que pos\u00fae o mesmo nome etc. A crema empr\u00e9gase na elaboraci\u00f3n dalgunhas variedades dos t\u00e9s \"Earl Grey crema\"."}
{"id": "272715", "revid": "22795", "url": "https://gl.wikipedia.org/wiki?curid=272715", "title": "Muraenoidei", "text": ""}
{"id": "272716", "revid": "89787", "url": "https://gl.wikipedia.org/wiki?curid=272716", "title": "Carpaccio", "text": "O carpaccio \u00e9 unha preparaci\u00f3n en finas l\u00e1minas dunha carne ou peixe, crus. Dentro das carnes a m\u00e1is usada \u00e9 a de tenreira. B\u00f3taselle aceite de oliva e algunhas gotas de lim\u00f3n, todo iso decorado con labras de queixo Grana Padano. \u00c9 posible encontrar carpaccio de \u00f1u ou bovino, avestruz, touro, angus, cabalo ou lontra.\nOrixe.\nSe ben a orixe exacta do prato se ignora, acost\u00famase afirmar que data de mediados do s\u00e9culo XX e que procede da invenci\u00f3n de Giuseppe Cipriani no Harry's Bar de Venecia, onde ser\u00eda preparado a pedido dunha cliente e amiga, a condesa Amalia Nani Mocenigo, a quen o seu m\u00e9dico lle prescribira comer carne cr\u00faa. Pola s\u00faa similitude crom\u00e1tica coas obras do pintor Vittore Carpaccio, cunhas obras que se caracterizan pola profusi\u00f3n do vermello e o amarelo, pois foi bautizado deste xeito.\nConsideraci\u00f3ns sanitarias.\nTodo aquel que tome este prato (de tenreira) debe asumir un risco de contaxio por ten\u00edase, a\u00ednda que a niveis sanitarios non ten problema ning\u00fan, xa que \u00e9 asintom\u00e1tico. Recom\u00e9ndase especial precauci\u00f3n coas mulleres encintas.\nD\u00e9bese considerar a posibilidade de contaxio por toxoplasmose a trav\u00e9s do consumo de carne cr\u00faa."}
{"id": "272717", "revid": "5863", "url": "https://gl.wikipedia.org/wiki?curid=272717", "title": "Jos\u00e9 Mar\u00eda de Ber\u00e1nger y Ruiz de Apodaca", "text": ""}
{"id": "272718", "revid": "22570", "url": "https://gl.wikipedia.org/wiki?curid=272718", "title": "Costa do Cilento", "text": "Co\u00f1\u00e9cese como costa cilentana a parte de costa da rexi\u00f3n de Campania comprendido entre o golfo de Salerno e o golfo de Policastro, en Cilento. Est\u00e1 parte dentro do Parque Nacional do Cilento e o Val de Diano.\nComunas.\nForman parte da costa:"}
{"id": "272719", "revid": "27249", "url": "https://gl.wikipedia.org/wiki?curid=272719", "title": "Costa cilentana", "text": ""}
{"id": "272720", "revid": "5863", "url": "https://gl.wikipedia.org/wiki?curid=272720", "title": "Remorso", "text": ""}
{"id": "272721", "revid": "23204", "url": "https://gl.wikipedia.org/wiki?curid=272721", "title": "Nutella", "text": "Nutella \u00e9 unha crema doce a base de cacao e abel\u00e1s fabricada pola firma italiana Ferrero. Foi creada en 1963 por Pietro Ferrero, quen se baseou na \"pasta gianduia\", preparaci\u00f3n t\u00edpica da rexi\u00f3n do Piemonte.\nInformaci\u00f3n nutricional.\nA Nutella aporta 544 kcal x 100 gramos. A p\u00e1xina web de Ferrero informa que 1 cullerada con 15 gramos cont\u00e9n:\nIngredientes.\n- Azucre, aceite vexetal, abel\u00e1s (13%)\n- Cacao desgraxado (7,4%)\n- Leite desnatado en po (6,6%)\n- Soro l\u00e1cteo en po\n- Emulxentes: lecitinas (soia), vainillina\nHistoria.\nGianduja \u00e9 unha mestura que cont\u00e9n aproximadamente 50% de abel\u00e1s e 50% de chocolate. Foi feito no Piemonte, despois de que os impostos sobre os grans de cacao impediran a fabricaci\u00f3n e distribuci\u00f3n de chocolate convencional.\nPietro Ferrero -que era dono dunha pasteler\u00eda en Alba, no distrito de Langhe do Piemonte, unha zona co\u00f1ecida pola produci\u00f3n de abel\u00e1s- vende un lote inicial de 300 quilogramos (660 libras) de \"Pasta Gianduja\" en 1946. Este foi orixinalmente un bloque s\u00f3lido, pero en 1949, Pietro comezou a vender unha versi\u00f3n cremosa, comercializada en 1951 como \"Supercrema\".\nEn 1963, o fillo de Pietro, Michele renova Supercrema coa intenci\u00f3n de comercializalo en toda Europa. A s\u00faa composici\u00f3n foi modificada e foi rebautizado co nome de \"Nutella\". O primeiro tarro de Nutella Ferrero sa\u00edu da f\u00e1brica de Alba o 20 de abril de 1964. O produto foi un \u00e9xito inmediato e segue sendo moi popular.\nNutella \u00e9 actualmente un produto que se comercializa en Australia, Estados Unidos, Suecia, O Salvador, Austria, Canad\u00e1, Francia, B\u00e9lxica, Dinamarca, Alema\u00f1a, Grecia, Italia, Pa\u00edses Baixos, Polonia, Portugal, Rusia, Espa\u00f1a, Su\u00edza, Turqu\u00eda, Reino Unido, Alxeria, Exipto, Libia, Marrocos, Tunisia, Kuwait, Arabia Saudita, EAU, Nova Zelandia, Israel, Costa Rica, Guatemala, Honduras, M\u00e9xico, Nicaragua, Arxentina, Panam\u00e1, Per\u00fa, Paraguai, Uruguai, Brasil, Chile, Ecuador, Venezuela, Per\u00fa, Porto Rico, Rep\u00fablica Dominicana, Xap\u00f3n, China, Tailandia, Porto Rico, Bolivia e Colombia."}
{"id": "272722", "revid": "1410", "url": "https://gl.wikipedia.org/wiki?curid=272722", "title": "Murenoideos", "text": "A dos murenoideos (\"Muraenoidei\") \u00e9 unha suborde de peixes tele\u00f3steos serpentiformes da orde dos ang\u00fciliformes.\nClasificaci\u00f3n.\nA suborde comprende tres familias: "}
{"id": "272723", "revid": "5863", "url": "https://gl.wikipedia.org/wiki?curid=272723", "title": "Rencor", "text": ""}
{"id": "272725", "revid": "25871", "url": "https://gl.wikipedia.org/wiki?curid=272725", "title": "Seiwakai", "text": "Seiwakai () \u00e9 un estilo de Karate creado en 1996 polo \"Kancho\" Ademir da Costa, derivado do estilo Kyokushin. Tr\u00e1tase, con todo, dunha modalidade moderna de arte marcial. O estilo \u00e9 moi parecido co Muay thai, por ser practicado con pleno contacto. \u00c9 tam\u00e9n un estilo agresivo que ten como obxectivo de derrubar o opo\u00f1ente.\nO fundador do estilo, o mestre brasileiro Ademir da Costa, foi un reco\u00f1ecido loitador no estilo \"Kyokushin\", mais diverxencias iniciados tras a morte do fundador Masutatsu Oyama, en 1994, levaron ao corte de ligaci\u00f3ns coa organizaci\u00f3n central e fundar seu propio estilo.\nActualmente, a Organizaci\u00f3n Internacional de Karate de Combate Seiwakai est\u00e1 presente en varios pa\u00edses."}
{"id": "272726", "revid": "47401", "url": "https://gl.wikipedia.org/wiki?curid=272726", "title": "Festival de Eurovisi\u00f3n 1958", "text": "O III Festival da Canci\u00f3n de Eurovisi\u00f3n tivo lugar o 12 de marzo de 1958 en Hilversum, Pa\u00edses Baixos. Con Hannie Lips como presentadora, o vencedor foi o representante franc\u00e9s Andr\u00e9 Claveau coa canci\u00f3n \"Dors, mon amour\" (\"Dorme, o meu amor\").\nPor primeira vez na historia do festival, o ganador da edici\u00f3n anterior organizaba a edici\u00f3n presente.\nDebido a un fallo na rede de Eurovisi\u00f3n ao principio do festival, a canci\u00f3n italiana, interpretada en primeiro lugar, non se puido ver nalg\u00fans pa\u00edses polo que, unha vez que todos os temas foran interpretados, Domenico Modugno tivo que interpretala nuevamente. Do mesmo xeito que en 1957, os xurados non se atopaban xunto ao escenario. Cada un deles estaba no seu pa\u00eds de orixe, e proporcionaba os votos v\u00eda telef\u00f3nica.\nM\u00e1is tarde, a canci\u00f3n italiana, malia quedar terceira, converteuse nun grande \u00e9xito nos Estados Unidos de Am\u00e9rica e recibiu dous premios Grammy en 1959.\nOs intervalos musicais deste ano foron interpretados pola \"Metropole Orkest\", baixo a batuta do director de orquestra Dolf van der Linden.\nSistema de votaci\u00f3n.\nCada xurado estaba composto de 10 membros, cada un deles seleccionando a s\u00faa canci\u00f3n favorita e outorg\u00e1ndolle 1 punto."}
{"id": "272730", "revid": "23204", "url": "https://gl.wikipedia.org/wiki?curid=272730", "title": "Mur\u00e9nidos", "text": "A dos mur\u00e9nidos (\"Muraenidae\") \u00e9 unha familia de peixes tele\u00f3steos da orde dos ang\u00fciliformes co\u00f1ecidos vulgarmente como moreas, que habitan en augas tropicais e subtropicais de todo o mundo.\nCaracter\u00edsticas.\nTe\u00f1en o corpo serpentiforme, que chega a medir at\u00e9 150\u00a0cm, e carecen normalmente de aletas pectorais e pelvianas; a aleta dorsal nace na parte posterior da cabeza e se estende por todo o dorso, un\u00edndose coa aleta caudal.\nA cabeza \u00e9 longa, e est\u00e1 dotada de fortes mand\u00edbulas adaptadas \u00e1 captura das s\u00faas presas. Os ollos son pequenos, ao igual que as branquias.\nCarecen de escamas, e a mucosa que cobre o corpo \u00e9 t\u00f3xica en moitas especies.\nA coloraci\u00f3n \u00e9 irregular para favorecer a cripse.\nH\u00e1bitat e biolox\u00eda.\nHabitan en arrecifes coralinos e zonas costeiras rochosas, o que lles permite, grazas ao seu corpo serpiforme, axexar \u00e1s s\u00faas presas desde as fendas onde se agochan.\nSon voraces predadores, aliment\u00e1ndose doutros peixes, cefal\u00f3podos e crust\u00e1ceos. Outras moreas e meros enc\u00f3ntranse entre os seus escasos depredadores.\nAdoitan seren moi agresivas e a\u00ednda que a s\u00faa mordedura non \u00e9 velenosa si \u00e9 moi dolorosa.\nClasificaci\u00f3n.\nA familia componse de d\u00faas subfamilias e quince x\u00e9neros reco\u00f1ecidos:"}
{"id": "272737", "revid": "89787", "url": "https://gl.wikipedia.org/wiki?curid=272737", "title": "Clean Bandit", "text": "Clean Bandit \u00e9 un grupo de m\u00fasica electr\u00f3nica de orixe inglesa, fundando en 2009. Despois do seu sinxelo de 2013 \"Mozart's House\" que acadou a posici\u00f3n 17 no UK Singles Chart, en xaneiro de 2014 conseguiron o seu primeiro n\u00famero un no Reino Unido con \"Rather Be\".\nEstilo musical.\nA m\u00fasica de Clean Bandit \u00e9 descrita coma unha fusi\u00f3n, mesturando electr\u00f3nica con m\u00fasica cl\u00e1sica.\nV\u00eddeos.\nChatto declarou que os v\u00eddeos musicais que acompa\u00f1an \u00e1s canci\u00f3ns son parte integral da obra no seu conxunto, e os v\u00eddeos conceb\u00edronse durante o proceso de escritura da m\u00fasica. Filman os clips de maneira independente, con frecuencia inspir\u00e1ndose nas s\u00faas experiencias vitais.\nCarreira musical.\n2006-2012: formaci\u00f3n e primeiros tempos.\nOs membros Jack Patterson, Grace Chatto e Milan Neil Amin-Smith co\u00f1ec\u00e9ronse mentres estudaban na Universidade de Cambridge.\nNese intre, Chatto lideraba un cuarteto de corda, xunto con Amin-Smith. Un dos seus amigos, Ssegawa-Ssekintu Kiwanuka, a letra e a m\u00fasica de \"Mozart's House\", e f\u00edxose realidade. Co tempo, fundaron a o grupo.\nO seu nome, Clean Bandit, \u00e9 a traduci\u00f3n dunha frase rusa (Chatto e Patterson viviran xa en Rusia).\n2012-presente: \"New Eyes\".\nEn decembro de 2012 o grupo publicou o seu sinxelo de debut \"A+E\", que chegou ao posto 100 no UK Singles Chart. O 29 de marzo de 2013 estrearon o segundo single do \u00e1lbum, \"Mozart's House\". O tema chegou ao 17 no UK Singles Chart, introduc\u00edndose por primeira vez no top 20 brit\u00e1nico. O terceiro \"single\" do \u00e1lbum, \"Dust Clears\" estivo no 43 do Reino Unido. O cuarto sinxelo, \"Rather Be\" con Jess Glynne publicouse o 19 de xaneiro de 2014, acadando o seu primeiro n\u00famero un. A data de publicaci\u00f3n do \u00e1lbum \u00e9 o 12 de maio de 2014 con Atlantic Records."}
{"id": "272738", "revid": "47401", "url": "https://gl.wikipedia.org/wiki?curid=272738", "title": "Kan", "text": "Kan \u00e9 un grupo de musical Folk e tradicional tanto irlandesa e escocesa formado por m\u00fasicos da primeira li\u00f1a da m\u00fasica folk de Irlanda, Escocia, Inglaterra e Breta\u00f1a.\nTraxectoria.\nKan est\u00e1 formada por m\u00fasicos procedentes doutros grupos da m\u00fasica folk, coma Flook ou Lau. Pese aos seus m\u00e1is que evidentes orixes irland\u00e9s e escoc\u00e9s tam\u00e9n est\u00e1 fortemente influenciado pola m\u00fasica da Breta\u00f1a, Asturias ou o Jazz."}
{"id": "272741", "revid": "89787", "url": "https://gl.wikipedia.org/wiki?curid=272741", "title": "Kaspars B\u0113rzi\u0146\u0161", "text": "Kaspars B\u0113rzi\u0146\u0161, nado o 25 de agosto de 1985 en Ogre, \u00e9 un xogador profesional de baloncesto let\u00f3n que xoga no BC \u0160iauliai lituano. Cunha estatura de 2,13 metros xoga nas posici\u00f3ns de ala-pivote e pivote.\nTraxectoria profesional.\nB\u0113rzi\u0146\u0161 comezou a xogar \u00f3 baloncesto na s\u00faa cidade natal, Ogre. M\u00e1is tarde xogou no BK Skonto, no que debutou na tempada 2002-03. No ano 2004 fichou polo Unicaja M\u00e1laga da Liga ACB, pero apenas xogou co primeiro equipo. En 2005 volveu a Letonia para xogar no ASK Riga, e un ano m\u00e1is tarde no Barons LMT, onde xogou as seguintes tres tempadas.\nEn xullo de 2009, xogou a Liga de Ver\u00e1n da NBA cos Phoenix Suns, e \u00f3 remate asinou co Baloncesto Fuenlabrada. No ano 2010 xogou cedido no C\u00e1ceres Ciudad del Baloncesto, pero en xullo de 2010 asinou un contrato de dous anos co VEF R\u012bga.\nO 11 de febreiro de 2014, anunciouse a s\u00faa fichaxe polo Obradoiro CAB da Liga ACB."}
{"id": "272745", "revid": "22795", "url": "https://gl.wikipedia.org/wiki?curid=272745", "title": "Muraenidae", "text": ""}
{"id": "272746", "revid": "56817", "url": "https://gl.wikipedia.org/wiki?curid=272746", "title": "La Raz\u00f3n (Moa\u00f1a)", "text": "La Raz\u00f3n foi un semanario editado en Moa\u00f1a en 1913.\nHistoria e caracter\u00edsticas.\nApareceu en 1913."}
{"id": "272747", "revid": "56817", "url": "https://gl.wikipedia.org/wiki?curid=272747", "title": "La Aurora (Moa\u00f1a)", "text": "La Aurora foi un semanario editado en Moa\u00f1a en 1915.\nHistoria e caracter\u00edsticas.\nSemanario independente, apareceu en agosto de 1915."}
{"id": "272763", "revid": "5863", "url": "https://gl.wikipedia.org/wiki?curid=272763", "title": "Umia y L\u00e9rez", "text": "Umia y L\u00e9rez foi un peri\u00f3dico editado en Buenos Aires entre 1923 e 1935.\nHistoria e caracter\u00edsticas.\nSubtitulado \"\u00d3rgano de la Sociedad Residentes del Ayuntamiento de Forcarey en el Plata Pro Cultura y Protecci\u00f3n\", apareceu en maio de 1923. Publicaci\u00f3n mensual \u00f3rgano oficial da sociedade editora para informar do seu labor societario. Estaba dirixida por Pedro Campos Couceiro e o administrador era Enrique Chamoso. En xullo de 1926 pasou a dirixilo Manuel Pichel. Publicou artigos de car\u00e1cter pol\u00edtico sobre a situaci\u00f3n galega cunha orientaci\u00f3n republicana e autonomista e colaboraci\u00f3ns literarias e artigos divulgativos. Inclu\u00edu tam\u00e9n artigos sobre a comarca de orixe na secci\u00f3n \"Noticias de Forcarey\", colaboraci\u00f3ns de Santiago G\u00f3mez Tato e Jos\u00e9 Mar\u00eda Cabadas Vilar e novas sociais."}
{"id": "272764", "revid": "1505", "url": "https://gl.wikipedia.org/wiki?curid=272764", "title": "CISC", "text": ""}
{"id": "272765", "revid": "1505", "url": "https://gl.wikipedia.org/wiki?curid=272765", "title": "SVGA", "text": ""}
{"id": "272766", "revid": "5863", "url": "https://gl.wikipedia.org/wiki?curid=272766", "title": "Rompente (grupo de comunicaci\u00f3n)", "text": ""}
{"id": "272767", "revid": "89787", "url": "https://gl.wikipedia.org/wiki?curid=272767", "title": "Ruaille Buaille", "text": "Ruaille-Buaille \u00e9 un grupo musical vasco de m\u00fasica folk e tradicional, fundado no ano 2005.\nTraxectoria.\nRuaille-Buaille xorde pola uni\u00f3n de m\u00fasicos de ampla traxectoria na m\u00fasica folk. O grupo ter\u00e1 desde os comezos unha fort\u00edsima influencia do folk irland\u00e9s e un marcado car\u00e1cter ac\u00fastico. Por\u00e9n o grupo foi evolucionando e definindo o seu propio estilo musical, bebendo doutras fontes axenas \u00e1 cultura irlandesa coma a galega, balc\u00e1nico e por suposto vasca, introducindo tam\u00e9n bases r\u00edtmicas, bater\u00eda e baixo el\u00e9ctrico. A evoluci\u00f3n tam\u00e9n se reflectiu nos membros, xa que nun comezo eran cinco os compo\u00f1entes e na actualidade son seis.\nO grupo resultou ga\u00f1ador no Proxecto Runas 2013 do Festival Internacional do Mundo Celta."}
{"id": "272769", "revid": "839", "url": "https://gl.wikipedia.org/wiki?curid=272769", "title": "Ph\u1ea1m Minh M\u1eabn", "text": ""}
{"id": "272770", "revid": "839", "url": "https://gl.wikipedia.org/wiki?curid=272770", "title": "Pham Minh Man", "text": ""}
{"id": "272771", "revid": "3192629", "url": "https://gl.wikipedia.org/wiki?curid=272771", "title": "Donibane Garazi", "text": ""}
{"id": "272772", "revid": "5132", "url": "https://gl.wikipedia.org/wiki?curid=272772", "title": "Marco Belinelli", "text": "Marco Stefano Belinelli, nado o 25 de marzo de 1986 en San Giovanni in Persiceto, Italia, \u00e9 un xogador italiano de baloncesto profesional que xoga no Virtus Bologna da Lega Basket Serie A.\nTraxectoria.\nItalia.\nBelinelli comezou a xogar de forma profesional en Italia, para o Virtus Bologna e o Fortitudo Bologna, da Lega Basket Serie A. \u00d3s dezanove anos, no ano 2005, ga\u00f1ou a Serie A italiana co Fortitudo Bologna \u00f3 ga\u00f1ar por 3-1 na serie final \u00f3 Olimpia Milano.\nNBA.\nBelinelli foi elixido na 18\u00aa posici\u00f3n do Draft da NBA de 2007 polos Golden State Warriors, equipo no que xogou as s\u00faas d\u00faas primeiras tempadas na NBA.\nO 30 de xullo de 2009, foi traspasado \u00f3s Toronto Raptors a cambio de Devean George. Xogou o seu primeiro partido coma titular nos Raptors o 2 de febreiro de 2010 contra os Indiana Pacers.\nO 11 de agosto de 2010, foi traspasado \u00f3s New Orleans Hornets a cambio de Julian Wright. Tras o remate da tempada 2010-11, converteuse en axente libre restrinxido. O 13 de decembro de 2011, chegou a un acordo cos Hornets para asinar un contrato por un ano m\u00e1is.\nO 24 de xullo de 2012, asinou un contrato cos Chicago Bulls.\nO 11 de xullo de 2013, Belinelli fichou polos San Antonio Spurs. Na tempada 2013-14, converteuse no primeiro xogador italiano en ga\u00f1ar un campionato da NBA, despois de que os Spurs ga\u00f1aran nas Finais da NBA \u00f3s Miami Heat por 4-1."}
{"id": "272775", "revid": "5863", "url": "https://gl.wikipedia.org/wiki?curid=272775", "title": "Jos\u00e9 Fern\u00e1ndez", "text": ""}
{"id": "272779", "revid": "5863", "url": "https://gl.wikipedia.org/wiki?curid=272779", "title": "BCE", "text": ""}
{"id": "272785", "revid": "25871", "url": "https://gl.wikipedia.org/wiki?curid=272785", "title": "Bas-Sassandra", "text": "Bas-Sassandra \u00e9 unha das 19 rexi\u00f3ns de Costa do Marfil.\nA s\u00faa capital \u00e9 San-P\u00e9dro.\nTen unha \u00e1rea de 25 800\u00a0km\u00b2.\nDepartamentos.\nA rexi\u00f3n de Bas-Sassandra est\u00e1 dividida en catro departamentos:"}
{"id": "272786", "revid": "19415", "url": "https://gl.wikipedia.org/wiki?curid=272786", "title": "Selecci\u00f3n masculina de h\u00f3ckey sobre xeo de Finlandia", "text": "A selecci\u00f3n masculina de h\u00f3ckey sobre xeo de Finlandia, alcumados \"leijonat\" (en galego \"le\u00f3ns\") \u00e9 o equipo que representa a Finlandia nas competici\u00f3ns internacionais de h\u00f3ckey sobre xeo. En 2013, a IIHF publicou a clasificaci\u00f3n mundial de selecci\u00f3ns, na que Finlandia ocupou o segundo posto por detr\u00e1s da selecci\u00f3n de Suecia. Finlandia \u00e9 considerada como un dos \"Big Seven\", xunto con Canad\u00e1, a Rep\u00fablica Checa, Rusia, Eslovaquia, Suecia e os Estados Unidos.\nO \u00faltimo t\u00edtulo mundial conseguido polo combinado finland\u00e9s chegou o 26 de maio de 2019 cando se alzou co Campionato do Mundo tras derrotar na final do campionato, celebrada en Bratislava (Eslovaquia) ao combinado canadense por 1 gol a 3. En 2022 proclamouse campioa ol\u00edmpica por primeira vez na s\u00faa historia logo de derrotar a Rusia\u00a0na final por 2-1."}
{"id": "272788", "revid": "25871", "url": "https://gl.wikipedia.org/wiki?curid=272788", "title": "Dengu\u00e9l\u00e9", "text": "Dengu\u00e9l\u00e9 \u00e9 unha das 19 rexi\u00f3ns de Costa do Marfil.\nA s\u00faa capital \u00e9 Odienn\u00e9.\nTen unha \u00e1rea de 20 600\u00a0km\u00b2, e, no ano 2002 contaba cuns 277 000 habitantes.\nDepartamentos.\nA rexi\u00f3n de Dengu\u00e9l\u00e9 ten s\u00f3 un departamento:"}
{"id": "272789", "revid": "25871", "url": "https://gl.wikipedia.org/wiki?curid=272789", "title": "Dix-Huit Montagnes", "text": "Dix-Huit Montagnes \u00e9 unha das 19 rexi\u00f3ns de Costa do Marfil.\nA s\u00faa capital \u00e9 Man.\nTen unha \u00e1rea de 16 600\u00a0km\u00b2, e, no ano 2002 contaba cuns 1\u00a0125\u00a0800 habitantes.\nDepartamentos.\nA rexi\u00f3n de Dix-Huit Montagnes est\u00e1 dividida en catro departamentos:"}
{"id": "272790", "revid": "25871", "url": "https://gl.wikipedia.org/wiki?curid=272790", "title": "Haut-Sassandra", "text": "Haut-Sassandra \u00e9 unha das 19 rexi\u00f3ns de Costa do Marfil.\nA s\u00faa capital \u00e9 Daloa.\nTen unha \u00e1rea de 15 200\u00a0km\u00b2 e, no ano 2002, contaba cuns 1\u00a0186\u00a0600 habitantes.\nDepartamentos.\nA rexi\u00f3n de Haut-Sassandra est\u00e1 dividida en tres departamentos:"}
{"id": "272791", "revid": "120053", "url": "https://gl.wikipedia.org/wiki?curid=272791", "title": "Lacs", "text": "Lacs \u00e9 unha das 19 rexi\u00f3ns de Costa do Marfil.\nA s\u00faa capital \u00e9 Yamoussoukro.\nTen unha \u00e1rea de 8 940\u00a0km\u00b2 e, no ano 2002 contaba cuns 597 500 habitantes.\nDepartamentos.\nA rexi\u00f3n de Lacs est\u00e1 dividida en tres departamentos:"}
{"id": "272792", "revid": "25871", "url": "https://gl.wikipedia.org/wiki?curid=272792", "title": "Lagunes", "text": "Lagunes \u00e9 unha das 19 rexi\u00f3ns de Costa do Marfil. A s\u00faa capital \u00e9 Abidjan. Ten unha \u00e1rea de 14 200\u00a0km\u00b2 e, no ano 2002 contaba cuns 4\u00a0210\u00a0200 habitantes.\nDepartamentos.\nA rexi\u00f3n de Lagunes est\u00e1 dividida en seis departamentos:"}
{"id": "272793", "revid": "25871", "url": "https://gl.wikipedia.org/wiki?curid=272793", "title": "Marahou\u00e9", "text": "Marahou\u00e9 \u00e9 unha das 19 rexi\u00f3ns de Costa do Marfil. A s\u00faa capital \u00e9 Bouafl\u00e9.\nTen unha \u00e1rea de 8 500\u00a0km\u00b2 e, no ano 2002, contaba cuns 651 700 habitantes.\nDepartamentos.\nA rexi\u00f3n de Marahou\u00e9 est\u00e1 dividida en tres departamentos:"}
{"id": "272794", "revid": "25871", "url": "https://gl.wikipedia.org/wiki?curid=272794", "title": "Moyen-Como\u00e9", "text": "Moyen-Como\u00e9 \u00e9 unha das 19 rexi\u00f3ns de Costa do Marfil.\nA s\u00faa capital \u00e9 Abengourou.\nTen unha \u00e1rea de 6 900\u00a0km\u00b2 e, no ano 2002, contaba cuns 488 200 habitantes.\nDepartamentos.\nA rexi\u00f3n de Moyen-Como\u00e9 est\u00e1 dividida en dous departamentos:"}
{"id": "272795", "revid": "25871", "url": "https://gl.wikipedia.org/wiki?curid=272795", "title": "N'zi-Como\u00e9", "text": "N'zi-Como\u00e9 \u00e9 unha das 19 rexi\u00f3ns de Costa do Marfil.\nA s\u00faa capital \u00e9 Dimbokro.\nTen unha \u00e1rea de 19 560\u00a0km\u00b2 e, no ano 2002, contaba cuns 909 800 habitantes.\nDepartamentos.\nA rexi\u00f3n de N'zi-Como\u00e9 est\u00e1 dividida en cinco departamentos:"}
{"id": "272798", "revid": "55340", "url": "https://gl.wikipedia.org/wiki?curid=272798", "title": "Savanes", "text": "Savanes foi unha das 19 rexi\u00f3ns de Costa do Marfil que estiveron en vigor dende 1997 ata 2011 ao se reorganizar administrativamente o pa\u00eds en 14 distritos e a enteira rexi\u00f3n de Savanes pasou a constitu\u00edr o distrito de Savanes. Ti\u00f1a como capital a cidade de Korhogo e a rexi\u00f3n cos seus 40 323\u00a0km\u00b2 ti\u00f1a no ano 2002 un total de 1 215 100 habitantes.\nDepartamentos.\nA rexi\u00f3n de Savanes estaba dividida en catro departamentos:"}
{"id": "272799", "revid": "23204", "url": "https://gl.wikipedia.org/wiki?curid=272799", "title": "Valery Glivenko", "text": "Valery Ivanovich Glivenko, en ruso \u0412\u0430\u043b\u0435\u0301\u0440\u0438\u0439 \u0418\u0432\u0430\u0301\u043d\u043e\u0432\u0438\u0447 \u0413\u043b\u0438\u0432\u0435\u0301\u043d\u043a\u043e, nado en K\u00ediv o 21 de decembro de 1896 (calendario gregoriano)/2 de xaneiro de 1897 (calendario xuliano) e finado en Moscova o 15 de febreiro de 1940, foi un matem\u00e1tico ucra\u00edno.\nTraxectoria.\nTraballou nos campos dos fundamentos da matem\u00e1tica, an\u00e1lise real, teor\u00eda da probabilidade e estat\u00edstica. Impartiu docencia no Instituto Pedag\u00f3xico Industrial de Moscova, que m\u00e1is tarde se fusionou co Instituto Pedag\u00f3xico de Moscova (agora Universidade Pedag\u00f3xiga Estatal de Moscova), ata a s\u00faa morte \u00e1 idade de 43 anos.\nEn 1933, formulou xunto co matem\u00e1tico italiano Francesco Cantelli o resultado que leva os apelidos de ambos: o Teorema de Glivenko-Cantelli."}
{"id": "272801", "revid": "624", "url": "https://gl.wikipedia.org/wiki?curid=272801", "title": "N\u00f3rica", "text": ""}
{"id": "272802", "revid": "624", "url": "https://gl.wikipedia.org/wiki?curid=272802", "title": "F\u0153dus", "text": ""}
{"id": "272803", "revid": "22570", "url": "https://gl.wikipedia.org/wiki?curid=272803", "title": "Henri L\u00e9on Lebesgue", "text": "Henri L\u00e9on Lebesgue (), nado en Beauvais o 28 de xu\u00f1o de 1875 e finado en Par\u00eds o 26 de xullo de 1941, foi un matem\u00e1tico franc\u00e9s.\nTraxectoria.\nNaceu en Beauvais, Oise, Picardie, Francia. Estudou na Escola Normal Superior e no per\u00edodo 1899 - 1902 impartiu clases no Liceo de Nancy. En 1910 recibiu unha c\u00e1tedra na Universidade da Sorbona.\nAchegas matem\u00e1ticas.\nLebesgue \u00e9 fundamentalmente co\u00f1ecido polas s\u00faas achegas \u00e1 teor\u00eda da medida e da integral. A partir dos traballos doutros matem\u00e1ticos como \u00c9mile Borel e Camille Jordan, Lebesgue realizou importantes contribuci\u00f3ns \u00e1 teor\u00eda da medida en 1901. Ao ano seguinte, na s\u00faa disertaci\u00f3n \"Int\u00e9grale, longueur, aire\" (\"Integral, lonxitude, \u00e1rea\") presentada na Universidade de Nancy, definiu a integral de Lebesgue, que xeneraliza a noci\u00f3n da integral de Riemann estendendo o concepto de \u00e1rea baixo unha curva para inclu\u00edr funci\u00f3ns descontinuas. Este \u00e9 un dos logros da an\u00e1lise moderna que expande o alcance da an\u00e1lise de Fourier.\nTam\u00e9n fixo achegas en ramas como a topolox\u00eda, a teor\u00eda do potencial e a an\u00e1lise de Fourier. En 1905 presentou unha discusi\u00f3n sobre as condici\u00f3ns que Lipschitz e que Jordan utilizaran para asegurar que \"f(x)\" \u00e9 a suma da s\u00faa serie de Fourier.\nA partir de 1910 non se concentrou m\u00e1is na \u00e1rea de estudo que el iniciara, debido a que o seu traballo era unha xeneralizaci\u00f3n, e el era temeroso das mesmas. Nas s\u00faas propias palabras: \"Reducida a teor\u00edas xerais, as matem\u00e1ticas ser\u00edan unha forma fermosa sen contido. Morrer\u00edan rapidamente.\" A pesar de que desenvolvementos posteriores demostraron que o seu temor non ti\u00f1a fundamento, este perm\u00edtenos entender o curso que seguiu o seu traballo.\nObras.\nAdemais de aproximadamente 50 artigos, escribiu dous libros: \"Le\u00e7ons sur l'int\u00e9gration et la recherch\u00e9 des fonctions primitives\" (1904) e \"Le\u00e7ons sur les s\u00e9ries trigonom\u00e9triques\" (1906)."}
{"id": "272804", "revid": "17347", "url": "https://gl.wikipedia.org/wiki?curid=272804", "title": "Lebesgue", "text": ""}
{"id": "272806", "revid": "25871", "url": "https://gl.wikipedia.org/wiki?curid=272806", "title": "Shuri-te", "text": "Shuri-te (, ), ou Suid\u012b (en lingua okinawana), \u00e9 un estilo dos tres estilos primordiais de karate, que foi creado a\u00ednda na \u00e9poca en que a arte marcial de Okinawa era co\u00f1ecida como \"Tode\", ou \"man chinesa\". A s\u00faa denominaci\u00f3n se debe \u00e1 s\u00faa orixe, porque xurdiu na cidade de Shuri, a vella capital do extinguido Reino de Ryukyu, actualmente unha provincia xaponesa.\nO conxunto principal de t\u00e9cnicas comprende golpes retos e defensas en \u00e1ngulo. Para conservar a forza, os golpes ofensivos visan sempre un punto vital, o que mostra a primac\u00eda de golpes contundentes (atemi waza), como moquetes e patadas, que te\u00f1en a finalidade de acabar cun combate nun \u00fanico movemento, co\u00f1ecido como ikken hissatsu."}
{"id": "272808", "revid": "25871", "url": "https://gl.wikipedia.org/wiki?curid=272808", "title": "Tomari-te", "text": "Tomari-te ( , ), ou Tumaidi (en lingua okinawana), xunto co Naha-te e Shuri-te, \u00e9 dos tres estilos cl\u00e1sicos de karate que xurdiu da evoluci\u00f3n da loita nativa de Okinawa influenciada polas t\u00e9cnicas de loita levadas \u00e1 rexi\u00f3n por comerciantes e diplom\u00e1ticos chineses, ao redor do fin do s\u00e9culo XVII. Al\u00e9n desas influencias, converxeron elementos dos outros dous estilos tradicionais, pois as cidades de Naha e Tomari non son moi distantes, xa que Okinawa \u00e9 unha illa."}
{"id": "272809", "revid": "6279", "url": "https://gl.wikipedia.org/wiki?curid=272809", "title": "Lorena (cantante)", "text": ""}
{"id": "272826", "revid": "85894", "url": "https://gl.wikipedia.org/wiki?curid=272826", "title": "Johann Benedict Listing", "text": "Johann Benedict Listing, nado en Frankfurt o 25 de xullo de 1808 e finado en Gotinga o 24 de decembro de 1882, foi un matem\u00e1tico alem\u00e1n.\nTraxectoria.\nEn 1830 ingresou na Universidade de Gotinga, onde foi alumno de Gauss. En 1834 expuxo a s\u00faa tese titulada \"De superficiebus secundi ordinis\". Foi o primeiro en utilizar a palabra topolox\u00eda en vez do termo usual na \u00e9poca de \"xeometr\u00eda situs\", querendo destacar desa maneira a autonom\u00eda crecente desta disciplina.\nA partir de 1837 impartiu clases de matem\u00e1ticas en Hannover, recibindo en 1839 a c\u00e1tedra de f\u00edsica. En 1847 publicou \"Vorstudien zur Topologie\". En 1858 descubriu as propiedades topol\u00f3xicas do que actualmente se co\u00f1ece co nome de banda de M\u00f6bius, de forma independente a este \u00faltimo. En 1862 na s\u00faa obra \"Der Census raumlicher Complexe oder Verallgemeinerung des Euler'schen Satzes von den Polyedern\" xeneralizou para os complexos simpliciais a Caracter\u00edstica de Euler dos poliedros.\nListing interesouse tam\u00e9n pola xeodesia e a el d\u00e9beselle o termo de xeoide."}
{"id": "272828", "revid": "25871", "url": "https://gl.wikipedia.org/wiki?curid=272828", "title": "Wado-ryu", "text": "Wado-ryu (, ) \u00e9 un estilo de karate, creado polo mestre xapon\u00e9s Hironori Otsuka, en 1932, que \u00e9 unha evoluci\u00f3n da forma primitiva do estilo Shotokan na cal son engadidas moitas t\u00e9cnicas do estilo Yoshin-ryu, de Jujutsu. O estilo foi creado por causa da diverxencia entre os puntos de vista de mestre Gichin Funakoshi e de Hironori Otsuka. Por causa da s\u00faa orixe, acost\u00famase dicir que o Wado-ryu \u00e9 o estilo de karate con maiores caracter\u00edsticas xaponesas, pois o creador xa era un reco\u00f1ecido mestre de \"jujutsu\".\nA denomina\u00e7om do estilo significa \"cami\u00f1o da paz\", en raz\u00f3n dos \"kanji\" usados: \"wa\" (paz) e \"d\u014d\" (cami\u00f1o). O estilo se diferencia dos outros por causa da \u00e9nfase nos movementos esquivos e nas t\u00e9cnicas de proxecci\u00f3n, que son m\u00e1is com\u00fans no jujutsu e no aikido."}
{"id": "272832", "revid": "87130", "url": "https://gl.wikipedia.org/wiki?curid=272832", "title": "West Bromwich Albion F.C.", "text": "O West Bromwich Albion Football Club, tam\u00e9n co\u00f1ecido como West Brom, The Baggies, The Throstles, Albion ou WBA, \u00e9 un club de f\u00fatbol ingl\u00e9s da cidade de West Bromwich, no condado de West Midlands. Foi fundado en 1878\u00a0e compite na Premier League. Xoga de local no estadio The Hawthorns, con capacidade para 26.445 espectadores."}
{"id": "272833", "revid": "1131", "url": "https://gl.wikipedia.org/wiki?curid=272833", "title": "Mutatis mutandis", "text": "\"Mutatis mutandis\" \u00e9 unha locuci\u00f3n latina que significa \u201ccambiadas (as cousas) que deben ser cambiadas\u201d ou \u201cdespois de cambiar as cousas que deben ser cambiadas\u201d. A locuci\u00f3n indica que, facendo os cambios necesarios entre dous textos, exemplos ou situaci\u00f3ns an\u00e1logas (pequenas diferenzas coma os nomes, lugares, datas etc.), todo o demais poder\u00eda permanecer igual sen prexu\u00edzo do sentido, compresi\u00f3n ou finalidade dos mesmos.\n\u00dasase frecuentemente en econom\u00eda, filosof\u00eda, leis e en l\u00f3xica, para considerar unha expresi\u00f3n cun termo novo, ou observar o seu uso nun conxunto de cambios impl\u00edcitos e mutuamente entendidos. A expresi\u00f3n tam\u00e9n \u00e9 usada no estudo de hip\u00f3teses, onde se fai o cambio requirido sobre as bases factuais do pasado e se seguen as causalidades resultantes.\nNo contexto xur\u00eddico util\u00edzase esta expresi\u00f3n cando se chega a un acordo entre as partes e se firma coa condici\u00f3n de facer s\u00f3 as modificaci\u00f3ns necesarias a un modelo anterior, \u00e9 dicir, sen pasar por unha negociaci\u00f3n extensiva do texto.\nEtimolox\u00eda.\nAmbos os termos \u201cmutatis\u201d e \u201cmutandis\u201d ve\u00f1en do verbo latino \u201cm\u016bt\u014d\u201d (m\u016bt\u014d, m\u016bt\u0101re, m\u016bt\u0101v\u012b, m\u016bt\u0101tum) que significa \u201ccambiar\u201d. M\u016bt\u0101t\u012bs \u00e9 o participio de pasado pasivo (ablativo plural neutro), literalmente \u201ctendo cambiado, despois de cambiar\u201d. M\u016btand\u012bs \u00e9 un xerundivo (ablativo plural neutro), que expresa idea de necesidade, as\u00ed que: \u201ccousas que te\u00f1en ou que deben de ser cambiadas\u201d.\nA locuci\u00f3n \u00e9 unha construci\u00f3n do ablativo absoluto, e probablemente ten unha orixe medieval."}
{"id": "272835", "revid": "1131", "url": "https://gl.wikipedia.org/wiki?curid=272835", "title": "The Hawthorns", "text": "The Hawthorns \u00e9 un estadio de f\u00fatbol da cidade de West Bromwich (Sandwell), en Inglaterra. Foi inaugurado en 1900 e ten capacidade para 26.445 espectadores. Serve de local\u00eda ao West Bromwich Albion."}
{"id": "272838", "revid": "96271", "url": "https://gl.wikipedia.org/wiki?curid=272838", "title": "Entroido de Xinzo de Limia", "text": "O Entroido de Xinzo de Limia \u00e9 unha celebraci\u00f3n de orixe popular que se celebra en Xinzo de Limia durante o ciclo do entroido. En 2019 foi declarado Festa de interese tur\u00edstico internacional de Espa\u00f1a.\nCelebraci\u00f3ns.\nO entroido de Xinzo de Limia in\u00edciase o s\u00e1bado antes do \"domingo fareleiro\" co \"petardazo\", no que se re\u00fane a xente para facer a conta atr\u00e1s do que vai ser o Entroido m\u00e1is longo de Espa\u00f1a. O propio domingo fareleiro ten lugar a primeira batalla co farelo na praza Maior, onde o pobo se divirte xogando e enchendo de farelos a toda xente que se atopa. A procesi\u00f3n do Meco ten lugar o seguinte s\u00e1bado desde o Barrio de Abaixo. Ao escurecer sae pola r\u00faa dos Vi\u00f1os acompa\u00f1ado con fachucos de palla e unha gran comitiva formada polo carro cos bois, touro, choqueiros, m\u00e1scaras, cura, gaiteiros, apeiros de labranza e gandeiros con vestimenta tradicional ata a praza Maior onde se fai o \"Colgamento do Meco\".\nO \"domingo oleiro\" cel\u00e9brase na praza Maior o xogo da ola, en que se pasan as olas de barro de Ni\u00f1odaguia (Xunqueira de Espadanedo). Despois o xogo rep\u00edtese no Barrio de Abaixo. O \"s\u00e1bado de corredoiro\" \u00e9 a noite das mulleres, que van disfrazadas e se re\u00fanen para cearen en restaurantes ou en locais particulares.\nO \"domingo corredoiro\" saen as pantallas. Desde o venres at\u00e9 o martes de Entroido son os cinco d\u00edas grandes, coa participaci\u00f3n de charangas e bandas de gaitas locais. O venres \u00e9 a quenda do desfile infantil, no cal os colexios de todos os arredores ve\u00f1en desfilar polas r\u00faas de Xinzo cos seus disfraces, que nalg\u00fan caso levan un tempo elabor\u00e1ndoos. O \"s\u00e1bado de carnaval\", xa dende case o mediod\u00eda, est\u00e1n as r\u00faas amenizadas polas charangas, que van polas r\u00faas tocando ata altas horas da noite seguidas de grandes grupos de xente. Nalg\u00fans casos os visitantes proceden doutros lugares de Espa\u00f1a e do estranxeiro. Este martes ten lugar o desfile de entroido. O m\u00e9rcores de cinza ten lugar o enterro da sardi\u00f1a, despois do serm\u00f3n.\nO ciclo p\u00e9chase co \"domingo de pi\u00f1ata\"."}
{"id": "272840", "revid": "23204", "url": "https://gl.wikipedia.org/wiki?curid=272840", "title": "Botella de Klein", "text": "En topolox\u00eda, unha garrafa de Klein ou tam\u00e9n botella de Klein \u00e9 unha superficie non orientable aberta cuxa caracter\u00edstica de Euler \u00e9 igual a 0; non ten interior nin exterior. Outros obxectos non orientables relacionados son a banda de M\u00f6bius e o plano proxectivo real. Mentres que unha banda de M\u00f6bius \u00e9 unha superficie con bordo, unha botella de Klein non ten bordo. Tampouco o ten unha esfera, a\u00ednda que esta si \u00e9 orientable.\nA botella de Klein foi descrita por primeira vez en 1882 polo matem\u00e1tico alem\u00e1n Felix Klein. O nome orixinal do obxecto non foi o de \"botella de Klein\" (en alem\u00e1n Kleinsche Flasche), sen\u00f3n o de \"superficie de Klein\" (en alem\u00e1n Kleinsche Fl\u00e4che). O tradutor da primeira referencia ao obxecto do alem\u00e1n ao ingl\u00e9s confundiu as palabras e como a aparencia da representaci\u00f3n tridimensional recorda a unha botella o erro pasou case desapercibido.\nConstruci\u00f3n.\nComezamos cun cadrado, e pegamos os bordos coloreados no diagrama seguinte, de modo que as frechas coincidan. M\u00e1is formalmente, a botella de Klein \u00e9 o cociente do cadrado [0,1] \u00d7 [0,1] cos seus bordos identificados pola relaci\u00f3n para , e para :\nEste cadrado \u00e9 o pol\u00edgono fundamental da botella de Klein.\nN\u00f3tese que este \u00e9 un pegado \"abstracto\" no sentido de que, ao tratar de facelo en tres dimensi\u00f3ns, resulta unha botella de Klein que se autointerseca. A botella de Klein, propiamente dita, non ten autointersecci\u00f3ns. Non obstante, hai un modo de visualizar a botella de Klein como figura en catro dimensi\u00f3ns.\nPara iso, pegamos as frechas vermellas do cadrado, (lados dereito e esquerdo) resultando un cilindro. Para pegar os extremos de maneira que as frechas dos c\u00edrculos coincidan, pasamos un extremo polo lado do cilindro. N\u00f3tese que isto crea unha autointersecci\u00f3n circular. Esta \u00e9 un mergullo da botella de Klein en tres dimensi\u00f3ns.\nEngadindo unha cuarta dimensi\u00f3n ao espazo tridimensional, conseguimos que a botella pase a trav\u00e9s de si mesma sen necesidade dun burato. Para iso empuxamos suavemente un anaco de tubo que conte\u00f1a a intersecci\u00f3n f\u00f3ra do espazo tridimensional orixinal. Unha analox\u00eda \u00fatil \u00e9 considerar unha curva que se autointerseca no plano; as intersecci\u00f3ns p\u00f3dense eliminar levantando unha li\u00f1a f\u00f3ra do mesmo.\nEste mergullo \u00e9 \u00fatil para visualizar moitas propiedades da botella de Klein. Por exemplo, non ten bordo (onde a superficie se dete\u00f1a abruptamente), e non \u00e9 orientable, ao ter o seu mergullo unha soa cara. \nComo fibrado.\nEsta superficie (simbolizada por formula_1) pode considerarse como o espazo total dun fibrado (non trivial) sobre o c\u00edrculo onde a fibra \u00e9 tam\u00e9n un c\u00edrculo, i.e. formula_2. En contraste, o toro tam\u00e9n \u00e9 un fibrado, pero \u00e9 trivial, isto \u00e9 formula_3.\nSecci\u00f3n.\nSeccionando unha botella de Klein en d\u00faas metades ao longo do seu plano de simetr\u00eda resultan d\u00faas bandas de M\u00f6bius, cada unha imaxe especular da outra. Unha delas \u00e9 a imaxe da dereita. Rec\u00f3rdese que a intersecci\u00f3n da imaxe non est\u00e1 realmente al\u00ed. De feito, tam\u00e9n \u00e9 posible cortar a botella de Klein nunha \u00fanica banda de M\u00f6bius.\nOutro concepto co mesmo nome.\nNa xeometr\u00eda alx\u00e9brica, unha superficie de Klein, que se diferencia da botella de Klein, \u00e9 similar dunha superficie de Riemann no sentido de que unha superficie de Klein admite unha estrutura di-anal\u00edtica, \u00e9 dicir, unha estrutura anal\u00edtica que adiciona unha posible funci\u00f3n de transici\u00f3n a unha estrutura anal\u00edtica -consistente na conxugaci\u00f3n complexa- determina unha que \u00e9 anti-anal\u00edtica."}
{"id": "272843", "revid": "22570", "url": "https://gl.wikipedia.org/wiki?curid=272843", "title": "\u00c1cido tauroc\u00f3lico", "text": "O \u00e1cido tauroc\u00f3lico, chamado tam\u00e9n \u00e1cido colaico, coliltaurina, ou acido colat\u00e1urico, \u00e9 un \u00e1cido biliar cristalino amarelento delicuescente implicado na emulsi\u00f3n das graxas durante a dixesti\u00f3n. Aparece como sal s\u00f3dico, o taurocolato de sodio (sales biliares), na bile dos mam\u00edferos.. O seu ani\u00f3n \u00e9 o taurocolato. Este \u00e1cido \u00e9 un conxugado do \u00e1cido c\u00f3lico e a taurina, polo que a hidr\u00f3lise do \u00e1cido tauroc\u00f3lico produce taurina. En medicina admin\u00edstrase como colagogo e coler\u00e9tico. Util\u00edzouse como deterxente ani\u00f3nico para prote\u00ednas.\nPara os seus usos comerciais, o \u00e1cido tauroc\u00f3lico \u00e9 producido a partir da bile do gando vac\u00fan, obtida como subproduto da industria de procesamento da carne.\nOs \u00e1cidos biliares na s\u00faa s\u00edntese te\u00f1en como precursor o colesterol."}
{"id": "272844", "revid": "27155", "url": "https://gl.wikipedia.org/wiki?curid=272844", "title": "Taurocolato", "text": ""}
{"id": "272845", "revid": "23204", "url": "https://gl.wikipedia.org/wiki?curid=272845", "title": "Conger", "text": "Conger \u00e9 un x\u00e9nero de peixes ang\u00fciliformes, o tipo da familia dos c\u00f3ngridos e da subfamilia dos congrinos, que incl\u00fae especies mari\u00f1as serpentiformes moi com\u00fans co\u00f1ecidas como \"congros propiamente ditos\", e que se caracterizan pola s\u00faa agresividade e voracidade.\nO x\u00e9nero incl\u00fae alg\u00fans dos m\u00e1is grandes membros da familia dos ang\u00fciliformes, que poden chagar at\u00e9 os 3 m de lonxitude no caso do congro propiamente dito. Grandes congros a mi\u00fado foron observados polos mergulladores durante o d\u00eda en partes do mar Mediterr\u00e1neo, e varios congros europeos e americanos son obxecto de pesca nas costas respectivas. A historia natural da vida da maior\u00eda dos congros \u00e9 pouco co\u00f1ecida. Base\u00e1ndose nas colecci\u00f3ns das s\u00faas larva (pequenos leptoc\u00e1falos), comprobouse que o congro americano (\"Conger oceanicus\") desova no suroeste do mar dos Argazos, cerca das zonas de desova das angu\u00edas atl\u00e1nticas. Unha especie de congro, \"Conger myriaster\", \u00e9 un importante peixe utilizado como alimento en Asia oriental que, a mi\u00fado, se utiliza para preparar suxis e tempuras.\nMorfolox\u00eda.\nA lonxitude m\u00e1xima descrita foi de 300\u00a0cm, cun peso m\u00e1ximo de 66\u00a0kg. Os machos son de menor tama\u00f1o que as femias, e non superan o metro e medio de lonxitude.\nTe\u00f1en ocorpo cil\u00edndrico, tipicamente ang\u00fciliforme, cunha pel sen escamas, e cunha abertura branquial, en forma de raiga\u00f1a, que chega at\u00e9 o ventre. Carecem de aletas ventrais pero si dispo\u00f1en de aletas pectorais.\nH\u00e1bitat e biolox\u00eda.\nViven cerca da costa nun rango de profundidades de entre 0 e 1 171 m. Enc\u00f3ntranse sobre fondos de rocha e area, moi cerca da costa cando son xuven\u00eds e que se desprazan cara a augas profundas cando alcanzan a idade de adultos.\nSon voraces depredadores nocturnos de peixes, crust\u00e1ceos e cefal\u00f3podos.\nReprod\u00facense s\u00f3 unha vez na vida. Maduran sexualmente a idades de entre 5 e 15 anos, tras o cal viaxan para desovar.\nToxicolox\u00eda, ecotoxicolox\u00eda.\nComo depredadores, situados na parte alta da cadea tr\u00f3fica, estas especies forma parte daquelas que poden acumular cantidades moi grandes de contaminantes e substancias indesex\u00e1beis, a mi\u00fado superando as normas de comercializaci\u00f3n dos peixes, como se comprobou, por exemplo, en Francia, segundo as an\u00e1lises dispo\u00f1\u00edbeis, en particular para o mercurio e monometilmercurio.\nEspecies.\nSegundo o WoRMS, o x\u00e9nero \"Conger\" comprende as catorce especies relacionadas a continuaci\u00f3n.\nPor\u00e9n o SIIT non reco\u00f1ece \u00e1 \u00faltima das citadas, \"Conger wilsoni\"."}
{"id": "272846", "revid": "22795", "url": "https://gl.wikipedia.org/wiki?curid=272846", "title": "Congroidei", "text": ""}
{"id": "272849", "revid": "56817", "url": "https://gl.wikipedia.org/wiki?curid=272849", "title": "\u00c1cido glicoc\u00f3lico", "text": "O \u00e1cido glicoc\u00f3lico, ou colilglicina \u00e9 un \u00e1cido biliar cristalino implicado na emulsi\u00f3n da graxas durante a dixesti\u00f3n. Aparece como sal s\u00f3dico (glicocolato s\u00f3dico) na bile dos mam\u00edferos (sal biliar). O seu ani\u00f3n denom\u00ednase glicocolato. \u00c9 un conxugado do \u00e1cido c\u00f3lico co amino\u00e1cido glicina."}
{"id": "272850", "revid": "27155", "url": "https://gl.wikipedia.org/wiki?curid=272850", "title": "Glicocolato", "text": ""}
{"id": "272857", "revid": "89787", "url": "https://gl.wikipedia.org/wiki?curid=272857", "title": "Mirza Begi\u0107", "text": "Mirza Begi\u0107, nado o 9 de xullo de 1985 en Bijeljina, \u00e9 un ex xogador profesional de baloncesto con pasaporte esloveno. Cunha altura de 2,16 metros, xogaba na posici\u00f3n de pivote.\nTraxectoria.\nClub.\nBegi\u0107 comezou a xogar profesionalmente no KK Sloboda Tuzla bosn\u00edaco, onde estivo ata o ano 2002. Al\u00ed fixo o seu debut coma profesional na tempada 2001-02 na liga bosn\u00edaca. En 2002 trasladouse a Eslovenia, onde pasou por tres equipos en tres anos: o KK Koper, o filial do KK Union Olimpija e o Triglav Kranj. Na s\u00faa primeira tempada na liga eslovena, Begi\u0107 acadou 7.0 puntos, 5.0 rebotes e 1.7 minutos por encontro.\nNo ano 2004, fichou polo Virtus Bologna italiano, pero na primeira tempada foi cedido \u00f3 Huy Basket belga, onde fixo 6.3 puntos e 4.2 rebotes por partido. Na seguinte tempada xa en Bolo\u00f1a, foi cortado polo equipo. Na tempada 2006-07, volveu a Eslovenia, \u00f3 fichar polo KD Slovan. Al\u00ed mellorou os seus rexistros, chegando a case 10 puntos e 6 rebotes por encontro na Liga ABA e na liga eslovena. \u00d3 remate da tempada, presentouse \u00f3 Draft da NBA de 2007, pero non foi elixido por ning\u00fan equipo.\nO 30 de xullo de 2007, asinou un contrato de dous anos co KK Union Olimpija, equipo co cal debutou na Euroliga. Nesta segunda etapa no Union Olimpija, ga\u00f1ou ligas e d\u00faas copas eslovenas, nos anos 2008 e 2009. O 24 de novembro de 2008 renovou o seu contrato por d\u00faas tempadas m\u00e1is, pero na tempada 2009-10 fichou polo \u017dalgiris Kaunas lituano, onde se proclamou campi\u00f3n da Baltic Basketball League no ano 2010.\nO 18 de xaneiro de 2011, Begi\u0107 fichou polo Real Madrid da Liga ACB ata o remate da tempada 2012-13. Begi\u0107 debutou co Real Madrid o 30 de xaneiro de 2011 na vitoria do seu equipo por 61-62 na pista do Assignia Manresa. Begi\u0107 contribu\u00edu con dous puntos sa\u00edndo dende o banco. Na tempada 2011/12, proclamouse campi\u00f3n da Copa do Rei na vitoria do Real Madrid sobre o FC Barcelona Regal por 74-91, onde achegou 10 puntos, 4 rebotes e 2 tap\u00f3ns. Na tempada seguinte, a 2012/13, ga\u00f1ou a Liga ACB e a Supercopa de Espa\u00f1a. Ademais, disputou a final da Euroliga, onde o Real Madrid perdeu por 100-88 contra o Olympiacos grego.\nFoi precisamente o Olympiacos o equipo que fichou por dous anos a Begi\u0107 \u00f3 remate da tempada, o 20 de xullo de 2013. Tras unha tempada, deixou o Olympiacos.\nO 20 de setembro de 2014, Begi\u0107 asinou un contrato dun ano co Union Olimpija. O 19 de novembro de 2014, rematou a s\u00faa segunda etapa no club esloveno para asinar un contrato dun mes co Laboral Kutxa da Liga ACB. O 24 de decembro de 2014, estendeu o seu contrato co Laboral Kutxa ata o remate da tempada.\nO 21 de setembro de 2020, Begi\u0107 anunciou a s\u00faa retirada coma xogador profesional \u00f3s 35 anos de idade.\nSelecci\u00f3n.\nBegi\u0107 comezou a s\u00faa traxectoria coma internacional na selecci\u00f3n sub-20 de Eslovenia, coa que disputou en Rusia o Eurobasket sub-20 no ano 2005. Eslovenia rematou na 10\u00aa praza, e Begi\u0107 foi o m\u00e1ximo taponador do torneo, \u00f3 facer 5.5 tap\u00f3ns por encontro en 8 partidos disputados.\nXa coa selecci\u00f3n absoluta, disputou o Eurobasket de 2011, no que Eslovenia rematou na 7\u00aa posici\u00f3n. Begi\u0107 rematou o torneo sendo o m\u00e1ximo taponador, con 1.9 tap\u00f3ns por partido, e o d\u00e9cimo m\u00e1ximo reboteador, con 6.5 rebotes por encontro. No ano 2013 xogou de novo o Eurobasket con Eslovenia, rematando na 5\u00aa posici\u00f3n, e sendo de novo un dos m\u00e1ximos taponadores do campionato, con 1.5 por partido."}
{"id": "272858", "revid": "7523", "url": "https://gl.wikipedia.org/wiki?curid=272858", "title": "Mirza Begic", "text": ""}
{"id": "272859", "revid": "1093", "url": "https://gl.wikipedia.org/wiki?curid=272859", "title": "Illa Prince Charles", "text": ""}
{"id": "272860", "revid": "1093", "url": "https://gl.wikipedia.org/wiki?curid=272860", "title": "Illa Prince of Wales", "text": ""}
{"id": "272861", "revid": "1093", "url": "https://gl.wikipedia.org/wiki?curid=272861", "title": "Illa Prince Patrick", "text": ""}
{"id": "272863", "revid": "54334", "url": "https://gl.wikipedia.org/wiki?curid=272863", "title": "Congroideos", "text": "A dos congroideos (\"Congroidei\") \u00e9 unha suborde de peixes tele\u00f3steos serpentiformes, unha das tres que comprende a orde dos ang\u00fciliformes.\nFamilias.\nA suborde dos congroideos re\u00fane a nove familias:"}
{"id": "272866", "revid": "7523", "url": "https://gl.wikipedia.org/wiki?curid=272866", "title": "Anadolu Efes SK", "text": ""}
{"id": "272872", "revid": "5132", "url": "https://gl.wikipedia.org/wiki?curid=272872", "title": "Du\u0161ko Savanovi\u0107", "text": "Du\u0161ko Savanovi\u0107, nado o 5 de setembro de 1983 en Zagreb, \u00e9 un ex xogador profesional de baloncesto serbio . Cunha altura de 2,04 metros, xogaba na posici\u00f3n de ala-pivote.\nTraxectoria profesional.\nClub.\nSavanovi\u0107 xogou as s\u00faas tres primeiras tempadas coma profesional en Serbia, d\u00faas tempadas, en d\u00faas etapas diferentes, no KK \u017deleznik, e unha no KK Borac \u010ca\u010dak. Na s\u00faa segunda etapa no \u017deleznik, ga\u00f1ou a Liga ABA no ano 2006. O 6 de outubro de 2006, asinou un contrato de dous anos co UNICS Kazan ruso. Tras d\u00faas tempadas en Rusia, Savanovi\u0107 chegou \u00e1 Liga ACB para xogar primeiro no Cajasol Sevilla, e logo no Power Electronics Valencia, equipo co cal debutou na Euroliga. Na s\u00faa primeira tempada na Euroliga, acadou 11.9 puntos e 4.6 rebotes por encontro en 21 partidos. \u00d3 remate da competici\u00f3n, foi elixido no segundo mellor equipo da Euroliga. O 20 de xu\u00f1o de 2011, Savanovi\u0107 asinou un contrato de tres anos co Anadolu Efes SK turco. O 18 de xullo de 2014, asinou un contrato de dous anos co Bayern M\u00fcnchen.\nSelecci\u00f3n.\nSavanovi\u0107 participou coa selecci\u00f3n serbia no Mundial da FIBA do ano 2010, onde Serbia perdeu no partido polo bronce contra Lituania por 99-88. Disputou tam\u00e9n o Eurobasket de 2011, onde Serbia rematou na oitava posici\u00f3n, e Savanovi\u0107 fixo 13.4 puntos e 3.6 rebotes por partido."}
{"id": "272873", "revid": "7523", "url": "https://gl.wikipedia.org/wiki?curid=272873", "title": "Dusko Savanovic", "text": ""}
{"id": "272875", "revid": "22795", "url": "https://gl.wikipedia.org/wiki?curid=272875", "title": "Congridae", "text": ""}
{"id": "272877", "revid": "89787", "url": "https://gl.wikipedia.org/wiki?curid=272877", "title": "C\u00f3ngridos", "text": "A dos c\u00f3ngridos (\"Congridae\") \u00e9 unha familia de peixes tele\u00f3steos da orde dos ang\u00fciliformes que se distrib\u00faen polas costas das zonas tropicais, subtropicais e temperadas dos oc\u00e9anos Atl\u00e1ntico, \u00cdndico e Pac\u00edfico.\nCo\u00f1ecidos polo nome popular de congros, apareceron por primeira vez no rexistro f\u00f3sil no cret\u00e1ceo superior.\nO congros son valiosos e a mi\u00fado grandes peixes comest\u00edbeis, a\u00ednda que algunhas especies da familia, de dimensi\u00f3ns m\u00e1is reducidas e que viven en colonias afundiodos na area ou a lama do fondo, do que s\u00f3 sobresae \u00e9 unha pequena porci\u00f3n da cabeza e a parte anterior do tronco, a maneira das plantas dun xard\u00edn (de a\u00ed o nome co que se as co\u00f1ece en ingl\u00e9s, \"garden eels\", \u00e9 dicir, \"angu\u00edas de xard\u00edn\").\nAs principais caracter\u00edsticas das especies da familia son a s\u00faa forma alongada, serpentiforme, o careceren de escamas e, as m\u00e1is delas, por posu\u00edren pequenas aletas pectorais. Alim\u00e9ntanse de crust\u00e1ceos, cefal\u00f3podos e peixes pequenos e, a diferenza doutros ang\u00fciliformes, non migran para reproduc\u00edrense.\nA familia comprende unhas 180 especies reunidas en 32 x\u00e9neros.\nO congro comn\u00fan, congro europeo ou, simplemente, congro, \"Conger conger\", \u00e9 o membro de maior tama\u00f1o da familia, que pode chegar a medir at\u00e9 3 m de lonxitude e pesar m\u00e1is de 30\u00a0kg.\nClasficaci\u00f3n.\nFamilia \"Congridae\""}
{"id": "272878", "revid": "22795", "url": "https://gl.wikipedia.org/wiki?curid=272878", "title": "Bathymyrinae", "text": ""}
{"id": "272881", "revid": "89787", "url": "https://gl.wikipedia.org/wiki?curid=272881", "title": "Euroliga 2013-14", "text": "A Euroliga 2013-14 foi a 14\u00aa edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB) e a cuarta dende o seu patrocinio por Turkish Airlines. Inclu\u00edndo as edici\u00f3ns desta competici\u00f3n organizadas por FIBA Europa foi a edici\u00f3n n\u00famero 57. Nesta edici\u00f3n competiron vinte e catro equipos. A Final Four tivo lugar no Mediolanum Forum de Mil\u00e1n, e tivo como campi\u00f3n \u00f3 Maccabi Tel Aviv israel\u00ed.\nFase previa.\nA fase previa de clasificaci\u00f3n consistiu en tres roldas, QR1, QR2 e QR3. Cada rolda xogouse \u00f3 mellor dun partido, o ga\u00f1ador pasou \u00e1 fase regular da Euroliga.\n\u00c1rbore.\n&lt;/onlyinclude&gt;\nSorteo.\nO sorteo para a configuraci\u00f3n dos grupos para a Turkish Airlines Euroleague 2013\u201314 foi celebrado o xoves 4 de xullo de 2013. O sorteo determinou os encontros a disputar da fase de clasificaci\u00f3n e os grupos da fase regular da Euroliga, as roldas de clasificaci\u00f3n da Eurocup e a fase regular da EuroChallenge.\nOs equipos foron organizados en seis bombos de catro equipos cada un. Dous equipo do mesmo estado non poden coincidir no mesmo grupo da fase regular.\nPrimeira fase.\nOs catro primeiros de cada grupo acadan o Top 16.\nTop 16.\nOs dezaseis equipos clasificados foron repartidos en dous grupos con oito equipos cada un. Clasific\u00e1ronse para a seguinte rolda os catro primeiros de cada grupo. O Top 16 comezou o 2 de xaneiro de 2014.\nCuartos de final.\nOs vencedores de cada eliminatoria pasan a xogar a Final Four.\nFinal Four.\nXogouse no Mediolanum Forum de Mil\u00e1n, Italia, do 16 ao 18 de maio de 2014. \n&lt;br&gt;"}
{"id": "272882", "revid": "19415", "url": "https://gl.wikipedia.org/wiki?curid=272882", "title": "Mighty Ducks of Anaheim", "text": ""}
{"id": "272884", "revid": "1093", "url": "https://gl.wikipedia.org/wiki?curid=272884", "title": "Atka, Alasca", "text": ""}
{"id": "272890", "revid": "23204", "url": "https://gl.wikipedia.org/wiki?curid=272890", "title": "Hawai (hom\u00f3nimos)", "text": "Co nome de Hawai podemos referirnos a:"}
{"id": "272891", "revid": "1093", "url": "https://gl.wikipedia.org/wiki?curid=272891", "title": "Illas de Sotavento, Hawai", "text": ""}
{"id": "272892", "revid": "2338", "url": "https://gl.wikipedia.org/wiki?curid=272892", "title": "French Frigate Shoals", "text": ""}
{"id": "272894", "revid": "89787", "url": "https://gl.wikipedia.org/wiki?curid=272894", "title": "John Joseph Wright", "text": " \nJohn Joseph Wright, nado o 18 de xullo de 1919 en Dorchester (Massachusetts) e finado o 10 de agosto de 1979 en Cambridge (Massachusetts), foi un cardeal estadounidense, prefecto da Congregaci\u00f3n para o Clero dende 1969 at\u00e9 o seu pasamento.\nBiograf\u00eda.\nPrimeiros anos.\nJohn Joseph Wright naceu en Dorchester, Massachusetts, fillo de John e Harriet, de apelido de solteira Cokely. Logo de graduarse polo Boston College en 1931, entrou no seminario de St. John en Brighton. A finais do seu primeiro ano al\u00ed, foi enviado a Roma a estudar no Pontificio Colexio Norteamericano e na Pontificia Universidade Gregoriana. Foi ordenado sacerdote da arquidiocese de Boston o 8 de decembro de 1935, polo cardeal Francesco Marchetti Selvaggiani, ent\u00f3n cardeal vigairo de Roma.\nBispo.\nO 10 de maio de 1947 o papa P\u00edo XII nomeouno bispo titular de Aegea e bispo auxiliar de Boston. Wright recibiu a ordenaci\u00f3n episcopal o seguinte 30 de xu\u00f1o, de mans do arcebispo Richard Cushing.\nO 28 de xaneiro de 1950 foi nomeado bispo de Worcester, e o 23 de xaneiro de 1959 bispo de Pittsburgh.\nO 23 de abril de 1969 Paulo VI nomeouno prefecto da Congregaci\u00f3n para o Clero, e creouno cardeal no consistorio do 28 de abril de 1969 co t\u00edtulo de Cardeal-Presb\u00edtero de \"Ges\u00f9 Divin Maestro alla Pineta Sacchetti\".\nDistinci\u00f3ns.\nFoi nomeado doutor honoris causa polo Boston College en 1947, e pola Universidade de Dayton en 1963."}
{"id": "272897", "revid": "839", "url": "https://gl.wikipedia.org/wiki?curid=272897", "title": "Atol Midway", "text": ""}
{"id": "272898", "revid": "839", "url": "https://gl.wikipedia.org/wiki?curid=272898", "title": "Ordenado sacerdote", "text": ""}
{"id": "272900", "revid": "6027999", "url": "https://gl.wikipedia.org/wiki?curid=272900", "title": "Festival de Eurovisi\u00f3n 1959", "text": "O IV Festival da Canci\u00f3n de Eurovisi\u00f3n tivo lugar o 11 de marzo de 1959 en Cannes, Francia. A presentadora foi Jacqueline Joubert, sendo o pa\u00eds ganador os Pa\u00edses Baixos co tema \"Een beetje\", interpretado por Teddy Scholten, que conseguiu 21 puntos. En segunda posici\u00f3n quedaron os brit\u00e1nicos Pearl Carr e Teddy Johnson, coa canci\u00f3n \"Sing Little Birdie\", que obtivo 16 puntos. O terceiro posto, con 15 puntos, foi para a canci\u00f3n francesa \"Oui oui oui oui\", cantada por Jean Philippe. Estas tres canci\u00f3ns foron interpretadas ao final do festival, que durou 73 minutos. A letra da canci\u00f3n ganadora foi escrita por Willy van Hemert, quen tam\u00e9n escribiu a letra a canci\u00f3n neerlandesa ganadora de 1957.\nEste festival supuxo a primeira retirada de Luxemburgo, tras acabar cun punto o ano anterior, as\u00ed como o debut de M\u00f3naco e o regreso do Reino Unido trala s\u00faa retirada en 1958, polo que a UER cambiou as normas do concurso para admitir 11 participantes. O representante monegasco, Jacques Pills, finalizou \u00faltimo cun punto, pero a s\u00faa filla Jacqueline Boyer ga\u00f1ou o festival o ano seguinte por Francia.\nNa prensa, suxeriuse que Italia e Francia outorgaron m\u00e1is puntos \u00e1 canci\u00f3n holandesa porque ning\u00fan deles quer\u00eda que o outro obtivese a vitoria final. Instaurouse unha nova regra pola que non se permit\u00eda a inclusi\u00f3n de editores ou compositores profesionais en activo nos xurados nacionais, pero o sistema de votaci\u00f3n foi o mesmo que en 1957 e 1958. O escenario consistiu en tres pequenas carpas xiratorias, desde as que sa\u00edan os cantantes, quen cantaban con fotograf\u00edas de paisaxes t\u00edpicas do pa\u00eds de fondo.\nParticipantes.\nOs pa\u00edses participantes no festival elixiron canci\u00f3ns por diferentes m\u00e9todos, habendo elecci\u00f3ns internas e finais nacionais. A representante de Dinamarca, Birthe Wilke, xa fora elixida para representar ao pa\u00eds en 1957 con Gustav Winckler, e este ano volv\u00eda en solitario. Por outra banda, Domenico Modugno representaba a Italia por segundo ano consecutivo.\nNa seguinte t\u00e1boa m\u00f3stranse todos os participantes e o modo no que foron elixidos:\nNon todos os pa\u00edses que organizaron unha final nacional enviaron ao festival aos cantantes ganadores da mesma. En Suecia, Siw Malmkvist ga\u00f1ou a primeira edici\u00f3n do Melodifestivalen, chamado ent\u00f3n \"Stora schlagert\u00e4vlingen\", pero a televisi\u00f3n sueca decidiu enviar a Cannes a Brita Borg coa canci\u00f3n coa que Siw Malmkvist ga\u00f1ou a final nacional.\nPor outro lado, na final dos Pa\u00edses Baixos cada tema foi cantado por dous cantantes diferentes. A canci\u00f3n ganadora foi cantada por Teddy Scholten e John de Mol, sendo elixida a primeira para representar ao pa\u00eds.\nT\u00e1boa de votos.\nNa seguinte t\u00e1boa m\u00f3stranse os votos outorgados e recibidos por cada pa\u00eds participante no festival:\n!colspan=\"2\" rowspan=\"2\" | \n!colspan=\"43\"|Xurados\n \n \n \n \n \n \n&lt;/TR&gt;\n&lt;/TABLE&gt;"}
{"id": "272904", "revid": "1131", "url": "https://gl.wikipedia.org/wiki?curid=272904", "title": "Cotov\u00eda", "text": ""}
{"id": "272905", "revid": "89787", "url": "https://gl.wikipedia.org/wiki?curid=272905", "title": "Cal\u00edcrates", "text": "Cal\u00edcrates (grego antigo \u039a\u03b1\u03bb\u03bb\u03b9\u03ba\u03c1\u03ac\u03c4\u03b7\u03c2, Kallikrates) foi un arquitecto da Antiga Grecia activo a mediados do s\u00e9culo V\u00a0a.\u00a0C. \nTraxectoria.\nNo ano 480\u00a0a.\u00a0C. tras a devastaci\u00f3n de Atenas por parte dos persas, Pericles encargou a Cal\u00edcrates e Ictinos, baixo a direcci\u00f3n de Fidias, o proxecto dos edificios da Acr\u00f3pole constru\u00eddos entre 447 e 442\u00a0a.\u00a0C. (Plutarco, \"Pericles\", 13).\nPara este templo seguiron un modelo de fachada oct\u00e1stila, dentro do orde d\u00f3rica. A curvatura do entaboamento e a estil\u00f3bata, a \u00e9ntase das columnas e a desigualdade nos intercolumnios crean un equilibrio e unha harmon\u00eda visuais que conseguen disimular as dimensi\u00f3ns reais do edificio. O templo en cuesti\u00f3n \u00e9 anfipr\u00f3stilo, a\u00ednda visible al\u00ed, ou o seu predecesor, a pequena escala (\"naiskos\"), cuxos muros foron atopados nos cimentos do templo posterior.\nUnha inscrici\u00f3n identif\u00edcao como o arquitecto do Templo de Atenea Nike na Acr\u00f3pole de Atenas.\nOutra inscrici\u00f3n identifica a Cal\u00edcrates como un dos arquitectos do recinto amurallado cl\u00e1sico da Acr\u00f3pole, e Plutarco di que foi contratado para constru\u00edr a metade dos Muros Longos, que un\u00edan Atenas e O Pireo.\nNa s\u00faa honra, foi nomeado o cr\u00e1ter Cal\u00edcrates na superficie do planeta Mercurio"}
{"id": "272906", "revid": "1131", "url": "https://gl.wikipedia.org/wiki?curid=272906", "title": "Francisco de As\u00eds de Borb\u00f3n", "text": "Francisco de As\u00eds Mar\u00eda Fernando de Borb\u00f3n e Borb\u00f3n-D\u00faas Sicilias, nado en Aranjuez o 13 de maio de 1822 e finado en \u00c9pinay-sur-Seine (Francia) o 17 de abril de 1902, foi fillo do infante de Espa\u00f1a Francisco de Paula de Borb\u00f3n e de Luisa Carlota de Borb\u00f3n-D\u00faas Sicilias, foi rei consorte de Espa\u00f1a (1846-1868) e II duque de C\u00e1diz.\nTraxectoria.\nMatrimonio con Isabel.\nSegundo criterios pol\u00edticos e din\u00e1sticos, Francisco de As\u00eds foi obrigado a contraer matrimonio coa s\u00faa prima irm\u00e1 a ra\u00ed\u00f1a Isabel II. Eran primos carnais porque os seus pais, o infante Francisco de Paula de Borb\u00f3n e o rei Fernando VII, eran irm\u00e1ns. A elecci\u00f3n de Francisco de As\u00eds como esposo de Isabel II produciuse tras desfecharse outras candidaturas; o esposo da ra\u00ed\u00f1a deb\u00eda ostentar rango aristocr\u00e1tico pero non opci\u00f3ns de herdar outro trono europeo. Tam\u00e9n a ra\u00ed\u00f1a se opo\u00f1\u00eda a tal enlace, pois malia a s\u00faa mocidade xa era consciente da homosexualidade do seu primo. En calquera caso, de crer a Jes\u00fas Pab\u00f3n na s\u00faa biograf\u00eda de Narv\u00e1ez, o rei consorte era pai de varios fillos ilex\u00edtimos e ti\u00f1a varias amantes co\u00f1ecidas.\nO matrimonio celebrouse o 10 de outubro de 1846 no Sal\u00f3n do Trono do Palacio Real de Madrid, conxuntamente co matrimonio da infanta Lu\u00edsa Fernanda (irm\u00e1 de Isabel) con Antonio de Orle\u00e1ns -duque de Montpensier-. O mesmo d\u00eda recibiu a dignidade de rei e o tratamento de \"Maxestade\", ademais do grado de capit\u00e1n xeneral dos ex\u00e9rcitos.\nReinado.\nO goberno de Isabel II e Francisco de As\u00eds de Borb\u00f3n, produciu algunha que outra desconveniencia \u00e1s que se sumaron as constantes intrigas palacianas, plans, confabulaci\u00f3ns, complots e toda unha serie de artima\u00f1as coa \u00fanica finalidade de separar aos Reis. Son co\u00f1ecidas as coplas a costa da suposta homosexualidade do rei -ao que alcumaban \"Paquita\"- algunhas das cales se conservaron publicadas en libelos e gacetas da \u00e9poca:\nA alusi\u00f3n a que o rei ouri\u00f1aba sentado se fundamenta en datos reais, pois Francisco de As\u00eds sufr\u00eda hipospadia, unha malformaci\u00f3n de uretra: non ti\u00f1a o orificio de sa\u00edda na glande, sen\u00f3n no tronco do pene, e iso imped\u00edalle ouri\u00f1ar de p\u00e9.\nO reinado de Isabel e Francisco desenvolveuse no medio dun turbulento clima pol\u00edtico, que culminou finalmente na Revoluci\u00f3n de 1868 (\"A Gloriosa\"), que expulsou de Espa\u00f1a a dinast\u00eda borb\u00f3nica. Non foi allea a ese clima a vida privada dos reis. A\u00ednda que os autores contempor\u00e1neos entenden a vida persoal da ra\u00ed\u00f1a no contexto dun matrimonio desgraciado e a presi\u00f3n da vida palaciana, os pol\u00edticos da oposici\u00f3n aproveitaron esta circunstancia para empregala como arma. Constr\u00faese as\u00ed o mito sobre a \"Ra\u00ed\u00f1a ninf\u00f3mana\" que ridiculiza \u00e1 soberana e a distancia m\u00e1is a\u00ednda do seu pobo.\nO fanatismo relixioso da ra\u00ed\u00f1a, baixo a influencia da s\u00faa titora espiritual, sor Patrocinio, as\u00ed como os problemas pol\u00edticos, contribu\u00edron dunha ou outra forma ao desprestixio e descr\u00e9dito popular do reinado de Isabel II.\nTendo que enfrontar a revoluci\u00f3n de 1854, os reis conseguiron salvar o seu trono ao chamar novamente ao goberno a Baldomero Espartero. Pero en 1856, Francisco e Isabel II, que se sent\u00edan moi seguros no trono, apoiaron a Leopoldo O'Donnell.\n\u00c9 pouco co\u00f1ecida a faceta de mecenas do Rei consorte, malia que foi moi destacada. Mandou restaurar e embelecer numerosos monumentos da capital madrile\u00f1a, entre eles as igrexas das Calatravas e San Jer\u00f3nimo el Real, que se atopaban en franca ru\u00edna nese momento e foron rehabilitadas grazas ao interese que puxo niso Francisco de As\u00eds.\nExilio e Restauraci\u00f3n borb\u00f3nica.\nO 7 de xullo de 1868 comeza a Revoluci\u00f3n Espa\u00f1ola, dirixida por Juan Prim e por Antonio de Orle\u00e1ns, duque de Montpensier, coa \u00fanica finalidade de derrocar a Isabel II, malia que os reis eran parentes sangu\u00edneos do duque. A familia real parte ao exilio instal\u00e1ndose en Par\u00eds. En 1870 Isabel II abdicou en favor do seu fillo Afonso XII.\nTrala morte en duelo, por man do seu curm\u00e1n o duque de Montpensier, do seu irm\u00e1n m\u00e1is novo don Enrique, adoptou aos seus sobri\u00f1os, os catro fillos deste.\nRestaurada a monarqu\u00eda, Francisco de As\u00eds de Borb\u00f3n mantivo a s\u00faa residencia en Francia, onde faleceu o 17 de abril de 1902, sendo o seu corpo trasladado ao Pante\u00f3n dos Reis do Mosteiro do Escorial.\nO rei Francisco de As\u00eds ten dedicada unha r\u00faa en Madrid, con ese mesmo nome, no barrio de Arg\u00fcelles.\nDescendentes.\nDo matrimonio coa s\u00faa curm\u00e1 Isabel II naceron doce fillos, pero s\u00f3 cinco deles superaron a nenez. Os seus fillos foron:\nPode que a consanguinidade dos pais e av\u00f3s influ\u00edse nas mortes prematuras de varios dos infantes, a\u00ednda que a paternidade destes fillos sexa discutida, e hoxe en d\u00eda non se saiba de certo quen era o pai biol\u00f3xico de cada un deles.\nAntepasados.\nAntepasados de Francisco de As\u00eds de Borb\u00f3n"}
{"id": "272910", "revid": "25871", "url": "https://gl.wikipedia.org/wiki?curid=272910", "title": "Shorin-ryu", "text": "Shorin-ryu (&lt;/small&gt;kanji: &lt;/small&gt;) \u00e9 un dos dous estilos modernos de karate, o outro \u00e9 Shorei-ryu. En verdade, \u00e9 un estilo intermedio que foi resultado da fusi\u00f3n dos estilos cl\u00e1sicos Tomari-te e Shuri-te e das formas de loita chinesas, que son a orixe de seu nome, pois \"Shorin\" \u00e9 como se pronuncia \"Shaolin\" no Xap\u00f3n.\nDespois acabou por dar orixe a outros estilos m\u00e1is recentes, como Shotokan, Wado-ryu e Shito-ryu.\nAl\u00e9n de estilos de karate independentes, o shorin acabou por se dividir en catro escolas principais, que pretenden preservar os seus conceptos e t\u00e9cnicas: Shobayashi-ryu, Kobayashi-ryu, Matsubayashi-ryu e Shorin-ryu Matsumura Seito. O estilo caracter\u00edzase por posturas altas e relaxadas e por desprazamentos circulares."}
{"id": "272911", "revid": "98629", "url": "https://gl.wikipedia.org/wiki?curid=272911", "title": "Rhodococcus", "text": "Rhodococcus \u00e9 un x\u00e9nero de bacterias grampositivas aer\u00f3bicas, non esporulantes, non m\u00f3biles moi relacionadas coas micobacterias e as corinebacterias. A\u00ednda que unhas poucas especies deste x\u00e9nero son pat\u00f3xenas, a maior\u00eda son benignas e prosperan nunha ampla gama de ambientes, como o solo, auga, e c\u00e9lulas eucari\u00f3ticas. O xenoma de representantes do x\u00e9nero foi secuenciado en 2006 e ten 9,7 megapares de bases e un contido GC de 67%.\nAs cepas de \"Rhodococcus\" te\u00f1en importantes aplicaci\u00f3ns debido \u00e1 s\u00faa capacidade de catabolizar unha ampla variedade de compostos e producir esteroides bioactivos, acrilamida, e \u00e1cido acr\u00edlico, e a s\u00faa implicaci\u00f3n na biodesulfuraci\u00f3n de combustibles f\u00f3siles. Esta diversidade xen\u00e9tica e catab\u00f3lica non s\u00f3 reside no cromosoma bacteriano grande, sen\u00f3n tam\u00e9n en tres grandes pl\u00e1smidos li\u00f1ais. \"Rhodococcus\" \u00e9 tam\u00e9n un sistema experimentalmente vantaxoso polas s\u00faas taxas de crecemento relativamente r\u00e1pidas e o seu ciclo de desenvolvemento simple. Por\u00e9n, \"Rhodococcus\" a\u00ednda non est\u00e1 ben caracterizado.\nOutra importante aplicaci\u00f3n de \"Rhodococcus\" d\u00e9bese \u00e1 s\u00faa bioconversi\u00f3n, utilizando sistemas biol\u00f3xicos para converter unha materia inicial barata en compostos de maior valor. Pode catabolizar polucionantes ambientais nocivos, como o tolueno, naftaleno, herbicidas, e PCBs. Os \"Rhodococcus\" metabolizan tipicamente os compostos arom\u00e1ticos oxixenando primeiro o anel arom\u00e1tico para formar un diol (dous grupos alcohol). Despois, cl\u00edvase o anel por mecanismos intra/extradiol, e o anel queda aberto e exposto a outras modificaci\u00f3ns metab\u00f3licas. A qu\u00edmica destas reacci\u00f3ns \u00e9 moi estereoespec\u00edfica, polo que os dioles se crean cunha quiralidade predicible. Un exemplo do uso de \"Rhodococcus\" para producir unha mol\u00e9cula quiral determinada \u00e9 a produci\u00f3n de indeno, un precursor da droga indinavir usada para tratar a SIDA, que \u00e9 un inhibidor da protease, e cont\u00e9n dous dos cinco centros quirais necesarios para este complexo.\nBiodegradaci\u00f3n de contaminantes org\u00e1nicos.\nA gran cantidade de datos xen\u00f3micos de bacterias que se est\u00e1n a obter nos \u00faltimos tempos permite facer estudos detallados das bases moleculares da biodegradaci\u00f3n microbiana de contaminantes org\u00e1nicos. Os estudos xen\u00f3micos de \"Rhodococcus jostii\" RHA1, cun dos xenomas bacterianos m\u00e1is grandes completamente secuenciados, permitiron aprender moitas cousas sobre a degradaci\u00f3n dos persistentes compostos arom\u00e1ticos. Estes estudos axudaron a aumentar o co\u00f1ecemento do catabolismo bacteriano, adaptaci\u00f3n fisiol\u00f3xica non catab\u00f3lica a compostos org\u00e1nicos, e a evoluci\u00f3n dos xenomas bacterianos grandes. Un gran n\u00famero de v\u00edas \"arom\u00e1ticas perif\u00e9ricas\" levan diversos compostos naturais ou xenobi\u00f3ticos ata un n\u00famero m\u00e1is restrinxido de v\u00edas metab\u00f3licas \"arom\u00e1ticas centrais\". Algunhas v\u00edas son m\u00e1is com\u00fans do que inicialmente se pensaba. As v\u00edas Box e Paa ilustran a frecuencia de estratexias de clivaxe de aneis non oxixenol\u00edticas nos procesos de degradaci\u00f3n arom\u00e1tica aerobia. Os estudos de xen\u00f3mica funcional foron \u00fatiles para establecer que mesmo os organismos que conte\u00f1en un gran n\u00famero de encimas hom\u00f3logos presentan aparentemente poucos exemplos de verdadeira redundancia. Por exemplo, a multiplicidade de dioxixenases que clivan aneis en certos illados de rhodococcais pode atribu\u00edrse ao cr\u00edptico catabolismo arom\u00e1tico de distintos terpenoides e esteroides. O amplo repertorio de xenes de especies degradadoras de contaminantes como \"Rhodococcus jostii\" RHA1 evolucionou principalmente a partir de procesos m\u00e1is antigos. \"Rhodococcus\" sp. cepa Q1 (ATCC n\u00famero 49987), illado do solo e limos de f\u00e1bricas de papel, pode degradar quinolina, varios derivados de piridinas, catecol, benzoato, e \u00e1cido protocatechuico.\n\"Rhodococcus\" pat\u00f3xenos.\nO x\u00e9nero \"Rhodococcus\" ten d\u00faas especies pat\u00f3xenas: \"R. fascians\" e \"R. equi\". O primeiro \u00e9 un pat\u00f3xeno de plantas que causa a formaci\u00f3n dunha especie de bugallas nas follas en anxiospermas e ximnospermas. \"R. equi\" \u00e9 o axente causante dunha pumon\u00eda en poldros e infecta principalmente a poldros de tres meses ou menos. Por\u00e9n, ten un amplo rango de h\u00f3spedes, e esporadicamente infecta a porcos, vacas e persoas inmunocomprometidas, como os pacientes de SIDA e os que est\u00e1n sometidos a unha terapia inmunosupresora. A patoxenidade de ambas as especies d\u00e9bese a un pl\u00e1smido de virulencia conxugativo. No caso de \"R. fascians\", \u00e9 un pl\u00e1smido li\u00f1al, mentres que \"R. equi\" cont\u00e9n un pl\u00e1smido circular. Ambos os pat\u00f3xenos son economicamente significativos. \"R. fascians\" \u00e9 un pat\u00f3xeno importante das plantas de tabaco. \"R. equi\" \u00e9 un dos pat\u00f3xenos m\u00e1is importantes dos poldros e \u00e9 end\u00e9mico en moitas facendas de cr\u00eda de cabalos de todo o mundo."}
{"id": "272915", "revid": "89787", "url": "https://gl.wikipedia.org/wiki?curid=272915", "title": "Distrito Moyo", "text": "Moyo District \u00e9 un distrito da Rexi\u00f3n Setentrional de Uganda. Como moitos outros distritos, o seu nome prov\u00e9n da s\u00faa cabeceira, Moyo.\nLimita co Sud\u00e1n do Sur polo norte e leste, co Distrito Adjumani polo sur, a trav\u00e9s das augas do Nilo Branco, e co Distrito Yumbe polo oeste. Os estados sur-sudaneses de Ecuatoria Central e Ecuatoria Oriental forman o l\u00edmite setentrional, existindo unha estrada entre Moyo e Kajo Keji, de Ecuatoria Central.\nA capital de Moyo at\u00f3pase aproximadamente a uns 455\u00a0km, por estrada, ao noroeste de Kampala, a capital e maior cidade de Uganda.\nComo na maior\u00eda dos distritos de Uganda, a agricultura \u00e9 o alicerce principal da econom\u00eda.\nO Nilo Branco \u00e9 a principal fonte de peixe do distrito. Al\u00e9n da gandar\u00eda, a apicultura, para producir mel, est\u00e1 ga\u00f1ando popularidade no distrito.\nEn tempos recentes o distrito sufriu a segunda guerra civil sudanesa, levada a cabo ao norte, e a insurxencia do Ex\u00e9rcito de Resistencia do Se\u00f1or fixo da estrada ao sur cara a Kampala perigosa. O distrito ten albergado a numerosos refuxiados sudaneses. A acordo de paz do 2005 as\u00ed como a diminuci\u00f3n da actividade do LRA trae esperanzas a este lugar.\nA poboaci\u00f3n de Moyo segundo o censo do ano 2002 \u00e9 dunha estimaci\u00f3n de 199.900 persoas, sendo o 48.8% mulleres e o 51.2% var\u00f3ns. Mais en toda a d\u00e9cada do 2000, o Distrito Moyo experimentou en r\u00e1pido crecemento de poboaci\u00f3n, principalmente de refuxiados do Sud\u00e1n do Sur. Tras a paz, pois o problema dos refuxiados diminu\u00edu. Est\u00edmase que a poboaci\u00f3n do distrito no 2010, era de aproximadamente 253.200 habitantes, tal como segue na t\u00e1boa:"}
{"id": "272916", "revid": "27155", "url": "https://gl.wikipedia.org/wiki?curid=272916", "title": "Distrito Moroto", "text": "Moroto District \u00e9 un distrito da Rexi\u00f3n Setentrional de Uganda. Como moitos outros distritos ugandeses, o seu nome prov\u00e9n da s\u00faa cabeceira, Moroto.\nLimita co Distrito Kaabong polo norte, coa Rep\u00fablica de Kenya polo leste, co Distrito Amudat polo sur, co Distrito Nakapiripirit polo suroeste, co Distrito Napak polo oeste e co Distrito Kotido polo noroeste. At\u00f3pase ao p\u00e9 do Monte Moroto. A capital de Moroto at\u00f3pase aproximadamente a 210\u00a0km, por estrada, ao nordeste de Mbale, a maior cidade m\u00e1is pr\u00f3xima.\nO distrito forma parte da subrexi\u00f3n Karamoja canda: Distrito Abim, Distrito Amudat, Distrito Kaabong, Distrito Kotido, Distrito Nakapiripirit e Distrito Napak. No ano 2002, a poboaci\u00f3n da rexi\u00f3n de Karamoja estim\u00e1base en 800.000 persoas.\nO distrito consiste nunha chaira cuberta por unha sabana con alg\u00fans outeiros rochosos. Componse de tres condados: Bokora, Matheniko e Moroto. Est\u00e1 habitado polos karimojong, un grupo \u00e9tnico distintivo e vivo, que vive habitualmente as s\u00faas tradici\u00f3ns.\nA agricultura e a gandar\u00eda son as principais actividades econ\u00f3micas do distrito.\nRecentemente, o cultivo de \"Jatropha\" est\u00e1 en voga, empreg\u00e1ndose a s\u00faa semente para producir biocombustible.\nA apicultura \u00e9 outra actividade econ\u00f3mica que est\u00e1 ga\u00f1ando popularidade.\nO distrito \u00e9 un centro de recursos minerais a\u00ednda por explotar. Hai sobre cincuenta minerais, as\u00ed como pedras preciosas, diferentes na rexi\u00f3n de Karamoja. Destes, Moroto ten ouro, prata, cobre, ferro, titanio, manganeso, niobio, tantalita e cromo. Tam\u00e9n hai m\u00e1rmore, mica, granate, pedra calcaria e asbestos.\nA poboaci\u00f3n segundo o censo do ano 2002 estim\u00e1base, segundo se constitu\u00edu en xullo de 2010, en 77.250 persoas. Est\u00edmase que a poboaci\u00f3n do ano 2010 \u00e9 de 97.900, segundo segue a t\u00e1boa."}
{"id": "272917", "revid": "25871", "url": "https://gl.wikipedia.org/wiki?curid=272917", "title": "Sud-Bandama", "text": "Sud-Bandama \u00e9 unha das 19 rexi\u00f3ns de Costa do Marfil.\nA s\u00faa capital \u00e9 Divo.\nTen unha \u00e1rea de 10 650\u00a0km\u00b2 e, no ano 2002 contaba con 826.300 habitantes.\nDepartamentos.\nA rexi\u00f3n de Sud-Bandama est\u00e1 dividida en dous departamentos:"}
{"id": "272918", "revid": "25871", "url": "https://gl.wikipedia.org/wiki?curid=272918", "title": "Sud-Como\u00e9", "text": "Sud-Como\u00e9 \u00e9 unha das 19 rexi\u00f3ns de Costa do Marfil. A s\u00faa capital \u00e9 Aboisso. Ten unha \u00e1rea de 6 250\u00a0km\u00b2 e no ano 2002 contaba con 536.500 habitantes.\nDepartamentos.\nA rexi\u00f3n de Sud-Como\u00e9 est\u00e1 dividida en tres departamentos:"}
{"id": "272919", "revid": "25871", "url": "https://gl.wikipedia.org/wiki?curid=272919", "title": "Vall\u00e9e du Bandama", "text": "Vall\u00e9e du Bandama \u00e9 unha das 19 rexi\u00f3ns de Costa do Marfil.\nA s\u00faa capital \u00e9 Bouak\u00e9.\nTen unha \u00e1rea de 28 530\u00a0km\u00b2 e no ano 2002 contaba con 1.335.500 habitantes.\nDepartamentos.\nA rexi\u00f3n de Vall\u00e9e du Bandama est\u00e1 dividida en cinco departamentos:"}
{"id": "272920", "revid": "25871", "url": "https://gl.wikipedia.org/wiki?curid=272920", "title": "Worodougou", "text": "Worodougou \u00e9 unha das 19 rexi\u00f3ns de Costa do Marfil. A s\u00faa capital \u00e9 S\u00e9gu\u00e9la. Ten unha \u00e1rea de 21 900\u00a0km\u00b2 e no ano 2002 contaba con 400\u00a0200 habitantes.\nDepartamentos.\nA rexi\u00f3n de Worodougou est\u00e1 dividida nos departamentos de Mankono e S\u00e9gu\u00e9la."}
{"id": "272921", "revid": "1131", "url": "https://gl.wikipedia.org/wiki?curid=272921", "title": "Zanzan", "text": "Zanzan \u00e9 unha das 19 rexi\u00f3ns de Costa do Marfil. A s\u00faa capital \u00e9 Bondoukou. Ten unha \u00e1rea de 38 000\u00a0km\u00b2 e no ano 2002 ti\u00f1a 839.000 habitantes.\nDepartamentos.\nA rexi\u00f3n de Zanzan est\u00e1 dividida en tres departamentos: Bondoukou, Bouna e Tanda."}
{"id": "272922", "revid": "25871", "url": "https://gl.wikipedia.org/wiki?curid=272922", "title": "Shorei-ryu", "text": "Shorei-ryu () \u00e9 un estilo de karate que \u2014do mesmo modo como aconteceu co estilo Shorin-ryu, que foi a evoluci\u00f3n natural do Shuri-te e do Tomari-te\u2014 no s\u00e9culo XIX foi a evoluci\u00f3n do estilo Naha-te, porque as s\u00faas t\u00e9cnicas te\u00f1en como base as t\u00e9cnicas de loita practicadas no Templo Shoreiji, no Sur da China. Non obstante, no comezo da s\u00faa formaci\u00f3n foi influenciado polas t\u00e9cnicas do estilo Shuri-te, pois o mestre Kanryo Higaonna, o m\u00e1is co\u00f1ecido desta li\u00f1axe, o practicou pronto no inicio do seu adestramento en karate.\nCaracter\u00edzase por conter t\u00e9cnicas fortes e un gran n\u00famero de bases moi baixas e adestramento pesado, para desenvolver a resistencia e forza f\u00edsica. Os movementos son baseados e te\u00f1en a finalidade de imitar as acci\u00f3ns de cinco animais tradicionais do Chuan fa. Tam\u00e9n se acostuma ensinar a utilizaci\u00f3n das armas tradicionais de Okinawa (Kobudo)."}
{"id": "272923", "revid": "23204", "url": "https://gl.wikipedia.org/wiki?curid=272923", "title": "Provincia de Amasya", "text": "Amasya \u00e9 unha provincia (en turco \"iller\") do norte de Turqu\u00eda, situada na rexi\u00f3n (\"b\u00f6lge\") do Mar Negro (en turco: \"Karadeniz B\u00f6lgesi\") con de superficie e habitantes (2009).\nDistritos.\nA provincia de Amasya est\u00e1 dividido en 7 distritos, sendo a capital o hom\u00f3nimo:"}
{"id": "272925", "revid": "23204", "url": "https://gl.wikipedia.org/wiki?curid=272925", "title": "Provincia de Fergana", "text": "A provincia de Fergana (en uzbeko \"Fergana viloyati\", en ruso \"\u0424\u0435\u0440\u0433\u0430\u043d\u0441\u043a\u0438\u0439 \u0432\u0438\u043b\u043e\u044f\u0442\") \u00e9 unha divisi\u00f3n administrativa (\"viloyati\"), do Uzbekist\u00e1n, na parte oriental do territorio uzbeko, con capital na cidade de Fergana. A econom\u00eda local est\u00e1 baseada na agricultura, especialmente na produci\u00f3n de algod\u00f3n e tam\u00e9n na sericultura. O clima \u00e9 tipicamente continental."}
{"id": "272931", "revid": "1131", "url": "https://gl.wikipedia.org/wiki?curid=272931", "title": "Festival de Eurovisi\u00f3n 1970", "text": "O XV Festival da Canci\u00f3n de Eurovisi\u00f3n tivo lugar o 21 de marzo de 1970 en \u00c1msterdam. Con Willy Dobbe como presentadora, a canci\u00f3n vencedora foi a balada \"All Kinds of Everything\", representando a Irlanda.\nDebido ao empate entre catro pa\u00edses producido o ano anterior, sorteouse entre os catro o pa\u00eds que se encargar\u00eda de organizar o evento en 1970. Finlandia, Noruega, Portugal e Suecia decidiron boicotear o festival para demostrar o seu descontento co modo de votar.\nPara impedir un incidente como o ocorrido en 1969, creouse un regulamento especial polo cal establec\u00edase que si existise un empate entre d\u00faas canci\u00f3ns, estas volver\u00edanse a repetir e os xurados far\u00edan de novo unha votaci\u00f3n a man alzada entre elas d\u00faas. No caso de que persistise o empate, ambas seguir\u00edan sendo as ga\u00f1adoras.\nPor Pa\u00edses Baixos presentouse un tr\u00edo, Hearts of Soul. Con todo, o regulamento s\u00f3 permit\u00eda participar a solistas e d\u00faos acompa\u00f1ados de coros, polo que a cantante principal do tr\u00edo, Patricia, tivo que acudir oficialmente como solista, mentres que as s\u00faas d\u00faas compa\u00f1eiras fixeron de coro, conservando o seu nome Hearts of Soul. Leste foi o \u00faltimo ano en que este regulamento estivo en vigor.\nDebido \u00e1 baixa cantidade de participantes (como protesta polo cu\u00e1druplo empate do ano anterior), para completar o tempo de trasmisi\u00f3ns incorporouse un videoclip breve, co\u00f1ecido como \"postcard\", antes de cada canci\u00f3n, mostrando ao cantante e alg\u00fans lugares do pa\u00eds que representaba. Isto gustou tanto que ata o d\u00eda de hoxe esta caracter\u00edstica \u00e9 utilizada, con algunhas variaci\u00f3ns.\nT\u00e1boa de votos.\n!colspan=\"2\" rowspan=\"2\" |\n!colspan=\"43\"|Resultados\n \n \n \n \n \n \n&lt;/TR&gt;\n&lt;/TABLE&gt;"}
{"id": "272933", "revid": "624", "url": "https://gl.wikipedia.org/wiki?curid=272933", "title": "&amp;", "text": ""}
{"id": "272934", "revid": "3194034", "url": "https://gl.wikipedia.org/wiki?curid=272934", "title": "Ensign, escuder\u00eda", "text": ""}
{"id": "272935", "revid": "25871", "url": "https://gl.wikipedia.org/wiki?curid=272935", "title": "Chito-ryu", "text": "Chito-ryu () \u00e9 un estilo de karate que foi creado por Tsuyoshi Chitose e estabelecido formalmente en 1946. O seu nome \u00e9 composto polos kanji \"chi\", o n\u00famero mil, \"to\", China, e \"ry\u016b\", \nque significa escola, ou sexa, dise que \u00e9 un estilo chin\u00e9s de mil anos. \nAs t\u00e9cnicas deben ser practicadas de forma r\u00e1pida, no comezo do movemento, e forte, ao fin del. Tam\u00e9n \u00e9 practicado o manexo de armas tradicionais de Okinawa, como tonfa e nunchaku."}
{"id": "272936", "revid": "56817", "url": "https://gl.wikipedia.org/wiki?curid=272936", "title": "J\u00f6tunvillur", "text": "J\u00f6tunvillur son un grupo de inscrici\u00f3ns r\u00fanicas en c\u00f3digo que datan da \u00e9poca viquinga. Malia seren intraducibles ata o de agora, o estudoso K Jonas Nordby propuxo unha soluci\u00f3n ao c\u00f3digo en 2014."}
{"id": "272938", "revid": "23204", "url": "https://gl.wikipedia.org/wiki?curid=272938", "title": "Departamento de Bignona", "text": "Bignona \u00e9 un departamento da rexi\u00f3n de Ziguinchor, no Senegal. At\u00f3pase dentro da rexi\u00f3n de Casamanza.\nAdministraci\u00f3n.\nA cabeceira do departamento \u00e9 a vila de Bignona.\nOs catro arrondissements son:\nTres localidades te\u00f1en o estado de comuna:"}
{"id": "272939", "revid": "27249", "url": "https://gl.wikipedia.org/wiki?curid=272939", "title": "Departamento de Birkilane", "text": ""}
{"id": "272940", "revid": "23204", "url": "https://gl.wikipedia.org/wiki?curid=272940", "title": "Departamento de Oussouye", "text": "O departamento do Oussouye \u00e9 un dos 45 departamentos do Senegal e un dos 3 departamentos da rexi\u00f3n de Ziguinchor. At\u00f3pase na Baixa-Casamanza, \u00e1 marxe esquerda da desembocadura do r\u00edo Casamanza.\nSegundo o censo do ano 2002, a poboaci\u00f3n era de 35.429 habitantes. No 2005, esta estim\u00e1base en 36\u00a0506 persoas.\nAdministraci\u00f3n.\nA s\u00faa cabeceira \u00e9 a vila de Oussouye, que \u00e9 tam\u00e9n a \u00fanica comuna do departamento.\nOs seus dous arrondissements son:"}
{"id": "272942", "revid": "23204", "url": "https://gl.wikipedia.org/wiki?curid=272942", "title": "Departamento de Ziguinchor", "text": "O departamento de Ziguinchor \u00e9 un dos 45 departamentos do Senegal e un dos 3 departamentos da rexi\u00f3n de Ziguinchor. At\u00f3pase na Baixa Casamanza, no suroeste do Senegal.\nSegundo o censo do ano 2002, ti\u00f1a unha poboaci\u00f3n de habitantes. No 2005, esta estim\u00e1base en persoas.\nAdministraci\u00f3n.\nA poboaci\u00f3n capital \u00e9 Ziguinchor, que \u00e9 tam\u00e9n a \u00fanica comuna do departamento.\nOs seus dous arrondissements son:"}
{"id": "272943", "revid": "23204", "url": "https://gl.wikipedia.org/wiki?curid=272943", "title": "Departamento de Bounkiling", "text": "O departamento de Bounkiling \u00e9 un dos 45 departamentos do Senegal e un dos 3 departamentos da rexi\u00f3n de S\u00e9dhiou, en Casamanza, no sur do Senegal.\nFoi creado no ano 2008.\nAdministraci\u00f3n.\nA s\u00faa poboaci\u00f3n capital \u00e9 Bounkiling.\nOs seus arrondissements son:\nAs localidades co status de comuna son:"}
{"id": "272944", "revid": "23204", "url": "https://gl.wikipedia.org/wiki?curid=272944", "title": "Departamento de Tivaouane", "text": "O departamento de Tivaouane \u00e9 un dos 45 departamentos do Senegal e un dos 3 departamentos da rexi\u00f3n de Thi\u00e8s, no oeste do Senegal.\nSegundo o censo do ano 2002, a poboaci\u00f3n era de 333.502 habitantes. No 2005, esta estim\u00e1base en 342.519 persoas.\nAdministraci\u00f3n.\nA s\u00faa capital \u00e9 Tivaouane.\nOs catro arrondissements do departamento son:\nTres localidades comparten o status de comuna:"}
{"id": "272945", "revid": "23204", "url": "https://gl.wikipedia.org/wiki?curid=272945", "title": "Departamento de Thi\u00e8s", "text": "O departamento de Thi\u00e8s \u00e9 un dos 45 departamentos do Senegal e un dos 3 departamentos da rexi\u00f3n de Thi\u00e8s, no oeste do Senegal.\nSegundo o censo do ano 2002, a s\u00faa poboaci\u00f3n era de 495.666 habitantes. No 2005, esta estim\u00e1base en 529.261 persoas.\nAdministraci\u00f3n.\nA s\u00faa cabeceira \u00e9 a poboaci\u00f3n de Thi\u00e8s.\nOs seus cinco arrondissements son:\nCatro localidades comparten o status de comuna:"}
{"id": "272946", "revid": "85894", "url": "https://gl.wikipedia.org/wiki?curid=272946", "title": "A Cambra, Frades, Mondariz", "text": "A Cambra \u00e9 un lugar da parroquia de Frades, no concello pontevedr\u00e9s de Mondariz, na comarca do Condado. Ti\u00f1a 93 habitantes no ano 2013 segundo datos do IGE, dos cales eran 48 homes e 45 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 122 habitantes."}
{"id": "272947", "revid": "85894", "url": "https://gl.wikipedia.org/wiki?curid=272947", "title": "A Costa, Frades, Mondariz", "text": "A Costa \u00e9 un lugar da parroquia de Frades, no concello pontevedr\u00e9s de Mondariz, na comarca do Condado. Ti\u00f1a 48 habitantes no ano 2013 segundo datos do IGE, dos cales eran 26 homes e 22 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 67 habitantes."}
{"id": "272948", "revid": "23204", "url": "https://gl.wikipedia.org/wiki?curid=272948", "title": "Departamento de Goudomp", "text": "O departamento de Goudomp \u00e9 un dos 45 departamentos do Senegal e un dos 3 departamentos da rexi\u00f3n de S\u00e9dhiou, na Casamanza, no sur do Senegal.\nFoi creado no ano 2008.\nA s\u00faa capital \u00e9 Goudomp.\nOs seus arrondissements son:\nAs localidades co status de comuna son:"}
{"id": "272949", "revid": "98629", "url": "https://gl.wikipedia.org/wiki?curid=272949", "title": "Quint\u00e1ns, Frades, Mondariz", "text": "Quint\u00e1ns \u00e9 un lugar da parroquia de Frades, no concello pontevedr\u00e9s de Mondariz, na comarca do Condado. Ti\u00f1a 127 habitantes no ano 2013 segundo datos do IGE, dos cales eran 70 homes e 57 mulleres, o que sup\u00f3n un aumento con relaci\u00f3n ao ano 2000 cando ti\u00f1a 125 habitantes."}
{"id": "272950", "revid": "27155", "url": "https://gl.wikipedia.org/wiki?curid=272950", "title": "Adipocera", "text": "A adipocera, tam\u00e9n chamada cera dos cad\u00e1veres ou cera das tumbas, \u00e9 unha substancia org\u00e1nica semellante \u00e1 cera formada pola hidr\u00f3lise das graxas do tecido adiposo feita por bacterias anaer\u00f3bicas, como por exemplo a que se forma a partir da graxa corporal de cad\u00e1veres. Na s\u00faa formaci\u00f3n, a putrefacci\u00f3n \u00e9 substitu\u00edda pola formaci\u00f3n dun molde firme e duradeiro dos tecidos graxos, \u00f3rganos internos e a face. Est\u00e1 composta principalmente de \u00e1cidos graxos libres, inclu\u00eddos hidroxi\u00e1cidos graxos e os seus sales; alg\u00fans destes \u00e1cidos son caracter\u00edsticos da adipocera e outros son correntes no corpo.\nHistoria.\nA adipocera foi descrita por primeira vez por Sir Thomas Browne no seu discurso \"Hydriotaphia, Urn Burial\" (1658):\nO proceso qu\u00edmico da formaci\u00f3n da adipocera \u00e9 a saponificaci\u00f3n, que se comprendeu no s\u00e9culo XVII. Segundo den Dooren de Jong, en 1789, A. Fourcroy describiu \u00e1 adipocera de cad\u00e1veres do cemiterio dos Inocentes de Par\u00eds e acu\u00f1ou o termo adipocera, que para el era unha forma de xab\u00f3n resultante de reacci\u00f3ns entre as graxas e o amon\u00edaco. En 1860, C. M. Whetherill fixo as primeiras an\u00e1lises qu\u00edmicas da adipocera, na que atopou diversos \u00e1cidos graxos En 1961 den Dooren de Jong escribiu un gran artigo que recoll\u00eda a informaci\u00f3n obtida ata ent\u00f3n, no que indicaba que \"a formaci\u00f3n de adipocera \u00e9 un proceso que ocorre baixo condici\u00f3ns virtualmente anaer\u00f3bicas nas cales as graxas humanas son convertidas nun complexo de \u00e1cidos graxos saturados por unha grande variedade de especies bacterianas que se encontran en e sobre o corpo en descomposici\u00f3n\".\nCrese que Augustus Granville fixo candeas coa adipocera dunha momia, que utilizou para alumear unha lectura p\u00fablica que fixo sobre a disecci\u00f3n dunha momia.\nAspecto.\nA adipocera \u00e9 un material c\u00e9reo, que se esmi\u00faza e \u00e9 insoluble en auga formado principalmente por \u00e1cidos graxos saturados. Dependendo de se a s\u00faa orixe foi o tecido adiposo branco ou o marr\u00f3n, a adipocera pode ser de cor cincenta clara ou dourada.\nNos cad\u00e1veres, o duro molde de adipocera permite facer algunhas estimaci\u00f3ns forenses da forma do corpo e caracter\u00edsticas faciais do defunto, e a mi\u00fado pers\u00e9rvanse tam\u00e9n as feridas.\nFormaci\u00f3n.\nA transformaci\u00f3n das graxas en adipocera ten lugar preferentemente en ambientes nos que o ox\u00edxeno est\u00e1 ausente e hai altos niveis de humidade, como en terreos h\u00famidos ou lama no fondo dun lago ou ou nun cadaleito selado, e pode ocorrer tanto en corpos embalsamados coma en corpos non tratados. A formaci\u00f3n de adipocera empeza un mes despois da morte, e en ausencia de aire pode persistr durante s\u00e9culos. Unha formaci\u00f3n adipocerosa perservou o hemisferio esquerdo do cerebro dun neno pequeno do s\u00e9culo XIII de maneira que se pod\u00edan ver no s\u00e9culo XX os sucos e circunvoluci\u00f3ns cerebrais, e mesmo corpos de Nissl de neuronas do c\u00f3rtex motor. Un corpo exposto ou infestado por insectos ou situado nun ambiente c\u00e1lido \u00e9 improbable que forme dep\u00f3sitos de adipocera.\nOs cad\u00e1veres de mulleres, nenos pequenos e persoas gordas son especialmente tendentes a sufrir a transformaci\u00f3n en adipocera, porque conte\u00f1en m\u00e1is graxa corporal. En ciencia forense, a utilidade da formaci\u00f3n de adipocera para estimar o intervalo postmortem \u00e9 limitada porque a velocidade do proceso \u00e9 dependente da temperatura."}
{"id": "272951", "revid": "23204", "url": "https://gl.wikipedia.org/wiki?curid=272951", "title": "Departamento de S\u00e9dhiou", "text": "O departamento de S\u00e9dhiou \u00e9 un dos 45 departamentos do Senegal e un dos 3 departamentos da rexi\u00f3n de S\u00e9dhiou, na Casamanza, no sur do Senegal. At\u00e9 o 2008 formaba parte da rexi\u00f3n de Kolda.\nSegundo o censo do ano 2002, a s\u00faa poboaci\u00f3n era de 377.652 habitantes, e no 2005, esta estim\u00e1base en 399.365 persoas.\nA s\u00faa capital \u00e9 S\u00e9dhiou.\nOs seus tres arrondissements son:\nAs tres localidades que comparten o status de comuna son:"}
{"id": "272952", "revid": "98629", "url": "https://gl.wikipedia.org/wiki?curid=272952", "title": "O Barro, Gargamala, Mondariz", "text": "O Barro \u00e9 un lugar da parroquia de Gargamala, no concello pontevedr\u00e9s de Mondariz, na comarca do Condado. Ti\u00f1a 85 habitantes no ano 2013 segundo datos do IGE, dos cales eran 38 homes e 47 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 128 habitantes."}
{"id": "272953", "revid": "23204", "url": "https://gl.wikipedia.org/wiki?curid=272953", "title": "Departamento de Tambacounda", "text": "O departamento de Tambacounda \u00e9 un dos 45 departamentos do Senegal e un dos 4 departamentos da rexi\u00f3n de Tambacounda, no leste do Senegal.\nAdministraci\u00f3n.\nA s\u00faa capital \u00e9 a poboaci\u00f3n de Tambacounda, que \u00e9 tam\u00e9n a \u00fanica comuna do departemento.\nOs seus tres arrondissements son:\nSegundo o censo do ano 2002 a s\u00faa poboaci\u00f3n era de 310.359 habitantes, e no 2005, esta estim\u00e1base en 342.204 persoas."}
{"id": "272954", "revid": "23204", "url": "https://gl.wikipedia.org/wiki?curid=272954", "title": "Departamento de Koumpentoum", "text": "O departamento de Koumpentoum \u00e9 un dos 45 departamentos do Senegal e un dos 4 departamentos da rexi\u00f3n de Tambacounda.\nFoi creado no ano 2002\nA s\u00faa capital \u00e9 Koumpentoum.\nOs seus dous arrondissements son:\nAs localidades cun status de comuna son:"}
{"id": "272955", "revid": "85894", "url": "https://gl.wikipedia.org/wiki?curid=272955", "title": "Boente, Gargamala, Mondariz", "text": "Boente \u00e9 un lugar da parroquia de Gargamala, no concello pontevedr\u00e9s de Mondariz, na comarca do Condado. Ti\u00f1a 86 habitantes no ano 2013 segundo datos do IGE, dos cales eran 37 homes e 49 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 133 habitantes."}
{"id": "272956", "revid": "27249", "url": "https://gl.wikipedia.org/wiki?curid=272956", "title": "Departamento de Malem Hoddar", "text": ""}
{"id": "272957", "revid": "98629", "url": "https://gl.wikipedia.org/wiki?curid=272957", "title": "Mourelle, Gargamala, Mondariz", "text": "Mourelle \u00e9 un lugar da parroquia de Gargamala, no concello pontevedr\u00e9s de Mondariz, na comarca do Condado. Ti\u00f1a 91 habitantes no ano 2013 segundo datos do IGE, dos cales eran 48 homes e 43 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 127 habitantes."}
{"id": "272958", "revid": "98629", "url": "https://gl.wikipedia.org/wiki?curid=272958", "title": "A R\u00faa, Gargamala, Mondariz", "text": "A R\u00faa \u00e9 un lugar da parroquia de Gargamala, no concello pontevedr\u00e9s de Mondariz, na comarca do Condado. Ti\u00f1a 40 habitantes no ano 2013 segundo datos do IGE, dos cales eran 18 homes e 22 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 59 habitantes."}
{"id": "272959", "revid": "89787", "url": "https://gl.wikipedia.org/wiki?curid=272959", "title": "Saltillo", "text": "O saltillo ( ', ' ) \u00e9 un grafema empregado como letra suplementaria do alfabeto latino. \u00c9 semellante a un ap\u00f3strofo.\nUso.\nEmpr\u00e9gase en linguas de M\u00e9xico, coma o me\ua78cphaa, o ch\ua78col ou o mixteco para representar unha consoante oclusiva glotal.\nEn lingua n\u00e1huatl non sempre se escribe este fonema. Para representalo empr\u00e9ganse, ademais do saltillo as letras \"h\" ou \"j\" ou un acento grave.\nTam\u00e9n aparece o saltillo no alfabeto do sinama central en Filipinas e Borneo, que se pode representar cun ap\u00f3strofo."}
{"id": "272960", "revid": "85894", "url": "https://gl.wikipedia.org/wiki?curid=272960", "title": "O Souti\u00f1o, Gargamala, Mondariz", "text": "O Souti\u00f1o \u00e9 un lugar da parroquia de Gargamala, no concello pontevedr\u00e9s de Mondariz, na comarca do Condado. Ti\u00f1a 10 habitantes no ano 2013 segundo datos do IGE, dos cales eran 5 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 19 habitantes."}
{"id": "272961", "revid": "98629", "url": "https://gl.wikipedia.org/wiki?curid=272961", "title": "Vedrelos, Gargamala, Mondariz", "text": "Vedrelos \u00e9 un lugar da parroquia de Gargamala, no concello pontevedr\u00e9s de Mondariz, na comarca do Condado. Ti\u00f1a 25 habitantes no ano 2013 segundo datos do IGE, dos cales eran 11 homes e 14 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 30 habitantes."}
{"id": "272962", "revid": "38330", "url": "https://gl.wikipedia.org/wiki?curid=272962", "title": "Tom\u00e9 Moro", "text": ""}
{"id": "272963", "revid": "23204", "url": "https://gl.wikipedia.org/wiki?curid=272963", "title": "Departamento de M'bour", "text": "O departamento de M'bour \u00e9 un dos 45 departamentos do Senegal e un dos 3 departamentos da rexi\u00f3n de Thi\u00e8s, no oeste do Senegal.\nSegundo o censo do ano 2002 a s\u00faa poboaci\u00f3n era de 461.097 habitantes. No ano 2005, esta estim\u00e1base en 513.278 persoas.\nA s\u00faa capital \u00e9 a poboaci\u00f3n de M'bour.\nOs seus tres arrondissements son:\nO departamento cont\u00e9n oito comunas:"}
{"id": "272964", "revid": "56817", "url": "https://gl.wikipedia.org/wiki?curid=272964", "title": "O Souti\u00f1o", "text": "Co top\u00f3nimo O Souti\u00f1o podemos referirnos a varios lugares de Galicia:"}
{"id": "272965", "revid": "54334", "url": "https://gl.wikipedia.org/wiki?curid=272965", "title": "Batimirinos", "text": "A dos batimirinos (Bathymyrinae) \u00e9 unha subfamilia de peixes ang\u00fciliformes que comprende varios x\u00e9neros da familia dos c\u00f3ngridos.\nX\u00e9neros.\nNon hai acordo entre os diferentes autores sobre o n\u00famero de x\u00e9neros (e de especies) que integran a subfamilia. O n\u00famero m\u00e1ximo de especies reco\u00f1ecidas son as 9 seguintes:\nPero FishBase s\u00f3 reco\u00f1ece 5, con 46 especies, o National Center for Biotechnology Information (NCBI), outras 5 (algunhas diferentes das que reco\u00f1ece FishBase), o WoRMS considera 6, mentres que o SIIT reco\u00f1ece 7.\n\"Incertae sedis\".\nAdemais, o SIIT reco\u00f1ece d\u00faas especies \"incertae sedis\":"}
{"id": "272966", "revid": "89787", "url": "https://gl.wikipedia.org/wiki?curid=272966", "title": "\u02bbokina", "text": "O \u02bbokina ( ) \u00e9 unha letra suplementaria do alfabeto latino. A palabra \"\u02bbokina\" \u00e9 o nome usado para esta letra en hawaiano.\nUso.\nO \u02bbokina \u00e9 empregado en varias linguas austronesias para representar a consoante oclusiva glotal, sendo en ocasi\u00f3ns substitu\u00eddo por un ap\u00f3strofo ou un acento grave. Pode aparecer con formas distintas: \nAs linguas que utilizan este s\u00edmbolo son o hawaiano, o tongano (onde se lle chama \"fakau\u02bba\"), o samoano, o rarotongano, o tahitiano (\"\u02bbeta\") e o wallisiano."}
{"id": "272967", "revid": "785", "url": "https://gl.wikipedia.org/wiki?curid=272967", "title": "Mourelle", "text": "O top\u00f3nimo galego Mourelle pode referirse a:"}
{"id": "272968", "revid": "1131", "url": "https://gl.wikipedia.org/wiki?curid=272968", "title": "Boente", "text": "O top\u00f3nimo Boente pode referirse a:\nAmais, como apelido pode referirse a:"}
{"id": "272969", "revid": "56817", "url": "https://gl.wikipedia.org/wiki?curid=272969", "title": "A Cambra", "text": "O top\u00f3nimo galego A Cambra pode referise a:"}
{"id": "272973", "revid": "89787", "url": "https://gl.wikipedia.org/wiki?curid=272973", "title": "Xeosmina", "text": "A xeosmina \u00e9 un composto org\u00e1nico producido por certas actinobacterias, que ten un cheiro a terra, e \u00e9 responsable do sabor a terra das remolachas e contrib\u00fae ao forte olor que hai no aire cando cae a chuvia despois dun per\u00edodo de tempo seco ou cando se levanta o solo cavando ou arando. Quimicamente, \u00e9 un alcohol bic\u00edclico derivado da decalina. O seu nome deriva do grego \u03b3\u03b5\u03c9- (geo-) \"terra\", e \u1f40\u03c3\u03bc\u03ae (osme) \"cheiro\".\nProduci\u00f3n.\nA xeosmina prod\u00facena as bacterias grampositivas do x\u00e9nero \"Streptomyces\", pertencente \u00e1 orde Actinomycetales, e lib\u00e9rase cando estes microorganismos morren. As localidades nas que a subministraci\u00f3n de auga depende de augas superficiais poden experimentar periodicamente episodios de sabor desagradable na auga cando se produce unha r\u00e1pida morte nas poboaci\u00f3ns destas bacterias, que fai que se libere xeosmina na auga. En condici\u00f3ns \u00e1cidas, a xeosmina descomponse en substancias inodoras.\nEn 2006, desvelouse a bios\u00edntese de xeosmina por un encima bifuncional de \"Streptomyces coelicolor\". Un s\u00f3 encima, a xeosmina sintase, converte o farnesil difosfato en xeosmina nunha reacci\u00f3n en dous pasos.\n\"Streptomyces coelicolor\" \u00e9 o modelo representativo dun grupo de bacterias que habitan o solo cun ciclo de vida complexo que implica o crecemento do micelio e a formaci\u00f3n de esporas. Ademais da produci\u00f3n da xeosmina vol\u00e1til, tam\u00e9n producen outras mol\u00e9culas complexas de interese farmacol\u00f3xico; a s\u00faa secuencia xen\u00f3mica est\u00e1 dispo\u00f1ible no Instituto Sanger.\nEfectos.\nA xeosmina \u00e9 responsable do cheiro a terra despois da chuvia e do sabor t\u00e9rreo dalg\u00fans vexetais. A\u00ednda que o cheiro despois da chuvia nas tormentas se atrib\u00fae \u00e1 xeosmina, o cheiro antes da chuvia d\u00e9bese ao ozono.\nO olfacto humano \u00e9 moi sensible \u00e1 xeosmina e pode detectala a concentraci\u00f3ns de tan s\u00f3 5 partes por trill\u00f3n.\nA xeosmina \u00e9 responsable do cheiro a barro de moitos peixes de auga doce importantes comercialmente como as carpas e os peixes gato. A xeosmina comb\u00ednase co 2-metilisoborneol, que se concentra na pel graxa e nos tecidos musculares escuros. A xeosmina degr\u00e1dase en condici\u00f3ns \u00e1cidas, polo que se utiliza o vinagre e outros ingredientes \u00e1cidos nas receitas de coci\u00f1a deses peixes para reducir ese cheiro."}
{"id": "272981", "revid": "1093", "url": "https://gl.wikipedia.org/wiki?curid=272981", "title": "Crooked Island", "text": ""}
{"id": "272983", "revid": "98629", "url": "https://gl.wikipedia.org/wiki?curid=272983", "title": "Gran Premio da Arxentina de 1978", "text": "O Gran Premio da Arxentina de 1978 foi unha carreira de automobilismo de F\u00f3rmula 1, celebrada o 15 de xaneiro de 1978 no Aut\u00f3dromo Oscar Alfredo G\u00e1lvez de Buenos Aires. Foi a primeira carreira da tempada de .\nResumo da carreira.\nMario Andretti logrou a pole no seu Lotus, con Carlos Reutemann de Ferrari xunto a el na primeira fila e a Ronnie Peterson terceiro no outro Lotus na grella. A sa\u00edda realizouse sen incidentes, con Andretti e Reutemann mantendo o primeiro e segundo posto, con John Watson de Brabham, logrando o terceiro posto de Peterson. Watson arrebatou o segundo posto de Reutemann na s\u00e9tima volta, pero Andretti foi inalcanzable. Reutemann foi terceiro por un tempo, pero logo comezou a perder postos, e as\u00ed o actual campi\u00f3n mundial Niki Lauda tomou o terceiro lugar no seu Brabham, que se converteu no segundo lugar a dez voltas do final cando o motor de Watson explotou. Andretti conseguiu unha vitoria aplastante, con Lauda segundo e Patrick Depailler no Tyrrell, logrando a \u00faltima praza do podio."}
{"id": "272985", "revid": "98629", "url": "https://gl.wikipedia.org/wiki?curid=272985", "title": "Marley (filme)", "text": "Marley \u00e9 un filme documental dirixido por Kevin Macdonald que se estreou no 2012.\nSinopse.\nDocumental sobre a vida, m\u00fasica e legado de Bob Marley. O filme fai un percorrido vital e do impacto mundial dun dos cantantes, compositores, m\u00fasicos e activistas m\u00e1is influentes da historia. "}
{"id": "272996", "revid": "1131", "url": "https://gl.wikipedia.org/wiki?curid=272996", "title": "Universidade York", "text": "A York University (YU) \u00e9 un centro de excelencia no ensino e na investigaci\u00f3n e est\u00e1 entre as mellores instituci\u00f3ns do Canad\u00e1.\nA universidade est\u00e1 situada principalmente na cidade de Toronto. \u00c9 unha das grandes responsables da formaci\u00f3n da elite intelectual do pa\u00eds."}
{"id": "272998", "revid": "89787", "url": "https://gl.wikipedia.org/wiki?curid=272998", "title": "A Casa das Sete Mulheres", "text": "A Casa das Sete Mulheres \u00e9 unha miniserie brasileira escrita por Maria Adelaide Amaral e Walter Negr\u00e3o, que se estreou na Rede Globo o d\u00eda 7 de xaneiro de 2003."}
{"id": "272999", "revid": "89787", "url": "https://gl.wikipedia.org/wiki?curid=272999", "title": "Presen\u00e7a de Anita", "text": "Presen\u00e7a de Anita \u00e9 unha miniserie brasileira escrita por Manoel Carlos, que se estreou na Rede Globo no d\u00eda 7 de agosto de 2001."}
{"id": "273000", "revid": "56817", "url": "https://gl.wikipedia.org/wiki?curid=273000", "title": "N\u00edvea Maria", "text": "N\u00edvea Maria C\u00e2ndido Graieb, nada en S\u00e3o Paulo o 7 de marzo de 1947, \u00e9 unha actriz brasileira."}
{"id": "273001", "revid": "56817", "url": "https://gl.wikipedia.org/wiki?curid=273001", "title": "Jos\u00e9 Mayer", "text": "Jos\u00e9 Mayer Drumond, nado en Belo Horizonte o 3 de outubro de 1949, \u00e9 un actor brasileiro."}
{"id": "273003", "revid": "38330", "url": "https://gl.wikipedia.org/wiki?curid=273003", "title": "A Orchila", "text": ""}
{"id": "273004", "revid": "23204", "url": "https://gl.wikipedia.org/wiki?curid=273004", "title": "Santa Isabel de Arag\u00f3n", "text": ""}
{"id": "273006", "revid": "23204", "url": "https://gl.wikipedia.org/wiki?curid=273006", "title": "Happy Songs for Happy People", "text": "Happy Songs for Happy People \u00e9 o cuarto \u00e1lbum da banda escocesa de post-rock Mogwai, publicado o 17 de xu\u00f1o de 2003 a trav\u00e9s dos selos Play It Again Sam e Matador Records. Representa unha evoluci\u00f3n do son do grupo, m\u00e1is electr\u00f3nico desta volta: todos os temas est\u00e1n baseados en guitarras el\u00e9ctricas e bater\u00edas, pero usan frecuentemente sintetizadores que \u00e1s veces te\u00f1en o protagonismo das canci\u00f3ns, con cordas e piano aparecendo tam\u00e9n ocasionalmente. As canci\u00f3ns do disco son moderadas, coas \u00fanicas excepci\u00f3ns de \"Ratts of the Capital\", e \"Stop Coming to My House\", encargada de pechar o traballo.\nO vocalista habitual de Mogwai, Stuart Braithwaite, non canta neste \u00e1lbum. Barry Burns (\"Hunted by a Freak\", \"Killing All the Flies\") e John Cummings (\"Boring Machines Disturbs Sleep\") enc\u00e1rganse das voces, a\u00ednda que case todas est\u00e1n fortemente procesadas e son case incomprensibles.\nO CD tam\u00e9n cont\u00e9n unha versi\u00f3n demo de Cubase e a pastas por separado de cada instrumento de \"Hunted by a Freak\", permitindo remesturar e reconstru\u00edr a canci\u00f3n.\nListaxe de canci\u00f3ns.\nTodos os temas compostos por Mogwai."}
{"id": "273008", "revid": "38330", "url": "https://gl.wikipedia.org/wiki?curid=273008", "title": "Mar\u00eda Magdalena", "text": ""}
{"id": "273010", "revid": "1131", "url": "https://gl.wikipedia.org/wiki?curid=273010", "title": "Marabed\u00ed", "text": "O marabed\u00ed foi unha antiga moeda peninsular utilizada entre os s\u00e9culos XI e XIV, que tam\u00e9n serviu como unidade de conta ata o s\u00e9culo XIX.\nNarciso Sentenach, escribir\u00eda en 1905 en relaci\u00f3n \u00e1 \u00e9poca dos marabed\u00eds e ao voc\u00e1bulo:\nHistoria.\nEtimolox\u00eda.\nSe atendemos \u00e1 etimolox\u00eda m\u00e1is admitida da palabra marabed\u00ed \"(correspondente aos almor\u00e1bides)\" teremos que aceptar a suposici\u00f3n de que antes destes (1086 a 1146) non circulou na Pen\u00ednsula Ib\u00e9rica moeda de ningunha clase con este nome, pero como queira que no Foro de Melgar de Suso, de 950, f\u00e1lase de \"marabedises\", e no de Fernando I aos lugares dependentes do mosteiro de Carde\u00f1a tam\u00e9n se len nalgunhas cl\u00e1usulas \"como expresi\u00f3n de valor\", e noutros documentos que se puidesen aducir, como o Foro de Sep\u00falveda, sen citar m\u00e1is, puidese por iso acaecer unha antinom\u00eda, que fixo supo\u00f1er a especialistas, \"que tal etimolox\u00eda almor\u00e1bide non \u00e9 taxativa ou que esta palabra ti\u00f1a unha significaci\u00f3n m\u00e1is ampla entre os cristi\u00e1ns daquel tempo.\nPretendeuse resolver esta lagoa hist\u00f3rica, en aparente disxuntiva, supo\u00f1endo, que os textos primitivos de tales documentos est\u00e1n alterados, \"pois os que chegaron a n\u00f3s son copias posteriores\", e que os \"prezos ou multas\" consign\u00e1ronse transliterados \u00e1s \"moedas correntes\" de cando se fixeron estas copias, pero sexa como for, o certo \u00e9:\nOs documentos son tan abundantes que apenas hai foros ou escrituras dos tempos de \"Afonso VIII ata Fernando III o Santo\", que non falen de \"marabedises\", \"como superior moeda corrente:\nAu\u00f1aci\u00f3ns.\nOs reis intermedios, Fernando II e o inmediato Afonso IX cu\u00f1\u00e1ronos igualmente, pero con tipo distinto, pois imprimiron neles os seus bustos e as lendas con caracteres cristi\u00e1ns. Fernando III non os cu\u00f1ou, val\u00e9ndose dos de reinados anteriores, ata que chegaron os d\u00edas do seu fillo Afonso X, nos que sufriu esta moeda unha crise, que constit\u00fae unha p\u00e1xina singular da s\u00faa historia.\nO seu pai, o rei santo, cu\u00f1ou s\u00f3 unha moeda divisionaria de bill\u00f3n, que probablemente se vi\u00f1a usando desde antes en Castela, chamada pepi\u00f3n, dos que 180 fac\u00edan un marabed\u00ed.\nModificaci\u00f3n do sistema ponderal romano.\nAfonso X, \"o rei sabio, amante da cultura\"\", foi introdutor de novidades e ideou, entre outras cousas, modificar o \"sistema ponderal\" que vi\u00f1a rexendo na Pen\u00ednsula desde o tempo dos romanos, e que fora substitu\u00eddo no resto de Europa por outro de orixe moi distinta.\nO \"marco de Colonia\", foi desde ent\u00f3n aceptado como patr\u00f3n para os pesos, ao historiar a nova \"Metrolox\u00eda designada por Afonso X\", achamos disposici\u00f3ns tan expl\u00edcitas como a carta de Sevilla de 14 de abril da era de 1299, dada a Le\u00f3n, na que tratando de \"unificar en todos os reinos p\u00e9salas e medidas\", dic\u00eda:\nTal \u00e9 o sistema ponderal que introduc\u00eda o \"apelado rei\", conclu\u00edndo co antigo romano, en vigor ata ent\u00f3n.\nSubstituci\u00f3n do marabed\u00ed pola dobra de ouro.\nOs \"marabed\u00eds castel\u00e1ns e mouriscos, dunha sexta parte da onza antiga\", deb\u00edan a s\u00faa \"talla\" a un sistema ponderal distinto ao que se introduc\u00eda, polo que era imposible equiparalos cos divisores do \"marco de Colonia\" cuxo peso era de \"3,8 a 3,85 gramos.\nTi\u00f1a pois que desaparecer o marabed\u00ed e ser substitu\u00eddo por outra \"\u00e1urea\" moeda, que fose divisora do novo tipo ponderal, ent\u00f3n e por esta raz\u00f3n, apareceu \"a dobra\", moeda algo equivalente, \"a\u00ednda que superior ao marabed\u00ed\", que desde o momento da s\u00faa aparici\u00f3n representaba a cincuentava parte do \"marco de Colonia\", cuxo peso medio era de \"4,50 gramos, 6,5 m\u00e1is que o marabed\u00ed. (\u00e9 dicir, o marabedi pesaba -2 gramos)\nA dobra quedou desde ent\u00f3n como o tipo da \"moeda superior daquel tempo\" pesando a \"cincuentava parte do marco\", vi\u00f1a representar o papel do marabed\u00ed, ao que substitu\u00eda\", o que antes se contratou por marabed\u00eds, desde ent\u00f3n deb\u00eda valorarse por \"dobras\", pero non por isto elimin\u00e1base o \"sistema dos marabed\u00eds\", a\u00ednda se segu\u00eda contando por eles.\nSubstituci\u00f3n do marabed\u00ed por moeda de prata.\nAta ent\u00f3n os reis de Castela cu\u00f1aran s\u00f3 o bill\u00f3n, e para rematar o ouro, a\u00ednda non exist\u00eda a moeda de prata castel\u00e1, \"como se dixo, Afonso X foi quen designou, ao comezo do seu reinado, cu\u00f1ar moeda nova en ouro e prata en raz\u00f3n ao marco de Colonia.\nAo introducirse a prata hab\u00eda que darlle alg\u00fan nome \u00e1s pezas que dela se cu\u00f1asen, e como \"en ouro se inaugurara a dobla\", polas novas moedas de prata pretend\u00edase continuar o sistema dos marabed\u00eds, estimouse oportuno cu\u00f1ar unhas pezas de prata de m\u00f3dulo aproximado a aqueles e de talle tal, que dada a relaci\u00f3n que se establec\u00eda entre ambos os \"metais ricos, \u00abseis de prata valesen tanto como un de ouro\u00bb\", e por isto cham\u00e1ronselles \"marabed\u00eds brancos ou burgaleses\".\nAs\u00ed se vi\u00f1a a continuar pola prata o sistema antigo do ouro, baixo o que exist\u00edan tantos contratos, e deste xeito, si no ouro introduc\u00edase un novo sistema, \"na prata transix\u00edase co pasado\", que por tal medio continu\u00e1base. Nisto estar\u00eda, ademais, a a raz\u00f3n das equivalencias do marabed\u00ed de ouro co de prata.\nUso como moeda de conta.\nNas d\u00e9cadas centrais do s\u00e9culo XIV abandonouse o uso do marabed\u00ed como moeda con existencia f\u00edsica. Con todo, continuouse empregando o marabed\u00ed como moeda de conta, para facer as conversi\u00f3ns entre as diversas moedas en uso. Algunhas destas ti\u00f1an valores superiores ao marabed\u00ed, mentres que outras, como a branca, ser\u00edan equivalentes a fracci\u00f3ns de marabed\u00ed. As\u00ed se fala de tendencia \u00e1 depreciaci\u00f3n do marabed\u00ed durante o per\u00edodo 1429-1451, seguido dun per\u00edodo de estabilidade que chegar\u00eda ata 1460, e depreci\u00e1ndose de novo ata chegar cara a 1480.\nTrala Primeira Guerra Civil Castel\u00e1, a finais do s\u00e9culo XIV, fix\u00e9ronse fortes depreciaci\u00f3ns para poder pagar a guerra. Ao estar o marabed\u00ed relacionado co valor das moedas depreciadas, creouse un \"novo\" marabed\u00ed, cuxo valor era a metade do \"vello\" marabed\u00ed.\nUso como moeda da Idade Moderna.\nMoeda de cobre de curso legal que, con sucesivas cu\u00f1axes, estivo vixente desde os Reis Cat\u00f3licos ata a primeira reforma no sistema monetario de Isabel II (1474-1854).\nEn 1854, baixo o reinado de Isabel II, o marabed\u00ed empezou a substitu\u00edrse polo \"c\u00e9ntimo de real\"; as emisi\u00f3ns de c\u00e9ntimos de real mantiv\u00e9ronse ata 1864, a partir desa data, as moedas de cobre que se empezaron a cu\u00f1ar, pasaron a chamarse \"c\u00e9ntimo de escudo\" (tam\u00e9n denominado \"d\u00e9cima\" por ser equivalente \u00e1 d\u00e9cima de real).\nAs moedas espa\u00f1olas contempor\u00e1neas ao marabed\u00ed de cobre foron o \"Real\" de prata e o \"Escudo\" de ouro. Un cambio com\u00fan desde 1497; dado que \u00e9 variable ao longo de toda a \u00e9poca moderna, \u00e9 o seguinte: Cada 34 marabed\u00eds era un Real e \u00e1 s\u00faa vez 16 reais de prata eran 1 Escudo de ouro; polo que 544 marabed\u00eds eran un Escudo.\nO escudo, desde 1535 cotizou a 350 marabed\u00eds. A s\u00faa valoraci\u00f3n cambia ao longo da \u00e9poca moderna, oscilando entre os 400 marabed\u00eds de 1566 e os 440 de 1609. O Real tampouco estivo exento de cambios na s\u00faa paridade; cotizou en 1642 a 45 marabed\u00eds e a 64 marabed\u00eds desde 1686.\nNo reinado dos Reis Cat\u00f3licos, as moedas de ouro tiveron outros nomes, como ducados, excelentes ou dobres excelentes, e existiron outras moedas de cobre ademais do marabed\u00ed, -Di\u00f1eiro-, -Branca-.\nOs valores m\u00e1is usuais foron moedas \"de a un\", \"de a dous\", \"de a catro\", \"de a oito\" e \"de a dezaseis\" marabed\u00eds. Foron cu\u00f1adas en distintas cecas durante os reinados de Isabel e Fernando, Xoana e Carlos, Carlos I, Filipe II, Filipe III, Filipe IV, Carlos II, Filipe V, Lu\u00eds I (dada a brevedade do seu reinado non chegou a cu\u00f1ar marabed\u00eds, a\u00ednda que si Treseta, Dobler, Real e Escudo), Fernando VI, Carlos III, Carlos IV, Xos\u00e9 Napole\u00f3n, Fernando VII e Isabel II."}
{"id": "273011", "revid": "38330", "url": "https://gl.wikipedia.org/wiki?curid=273011", "title": "Gaetano da Thiene", "text": ""}
{"id": "273013", "revid": "56817", "url": "https://gl.wikipedia.org/wiki?curid=273013", "title": "\u00c1ngela Carrasco", "text": "\u00c1ngela Altagracia Carrasco Rodr\u00edguez, nada en Manzanillo o 23 de xaneiro de 1950, \u00e9 unha cantante dominicana. Carrasco \u00e9 reco\u00f1ecida no seu pa\u00eds como unha das poucas artistas femininas de renome internacional e a primeira en internalizarse como cantante.\nTraxectoria.\nNada nunha localidade illada da Rep\u00fablica Dominicana, Carrasco emigrou a Espa\u00f1a onde logrou transcender como baladista, coa axuda do seu mentor e amigo, o cantante espa\u00f1ol Camilo Sesto, quen \u00e9 o autor da maior\u00eda das s\u00faas canci\u00f3ns. Iniciando a s\u00faa carreira a finais da d\u00e9cada de 1970, Carrasco alcanzou o seu m\u00e1ximo esplendor durante as d\u00e9cadas 1980 e 1990 con \u00e9xitos como \"Quererte a ti\", \"Boca Rosa\", \"Lo Quiero a Morir\", \"Qui\u00e9reme\" ou \"Ahora o Nunca\", entre outros.\nPrevio ao seu \u00e9xito no canto, Carrasco participou como actriz en 1975 representando a Mar\u00eda Magdalena na versi\u00f3n espa\u00f1ola da \u00f3pera-rock Jesucristo Superstar, xunto a Camilo Sesto; ademais de actuar en varias obras musicais e programas televisivos espa\u00f1ois.\nNos seus m\u00e1is de 30 anos de carreira e cunha vintena de discos gravados, \u00c1ngela Carrasco chegou a ga\u00f1ar diversos premios musicais no mundo. \u00c1ngela Carrasco foi honrada cun Casandra Especial na XXV edici\u00f3n dos Premios Casandra na Rep\u00fablica Dominicana.\n\u00c1ngela casou o 28 de febreiro de 1973 en Santo Domingo, Rep\u00fablica Dominicana, con Ram\u00f3n Ignacio Soc\u00edas B\u00e1ez, economista. A parella ten dous fillos; Elvis Rafael, nado en 1975 e Ciron, nado en 1985."}
{"id": "273014", "revid": "1131", "url": "https://gl.wikipedia.org/wiki?curid=273014", "title": "Savannah", "text": "Savannah \u00e9 unha cidade do estado de Xeorxia, sede do condado de Chatham, a beiras do oc\u00e9ano Atl\u00e1ntico, xunto \u00e1 desembocadura do r\u00edo Savannah. Fundada no s\u00e9culo XVIII, \u00e9 a terceira cidade do estado de Xeorxia por n\u00famero de habitantes, sendo o m\u00e1is importante porto mar\u00edtimo do estado.\nSegundo o censo de poboaci\u00f3n do ano 2012, ten 142,022 habitantes, que chegan ata os 361,941 para a s\u00faa \u00e1rea metropolitana. \u00c9 co\u00f1ecida por ser a cidade m\u00e1is \"enfeitizada\" dos Estados Unidos, con m\u00e1is de 80 cemiterios e preto de 50 edificios encantados onde se datan fen\u00f3menos paranormais, que chama a atenci\u00f3n de quen visite a cidade.\nClima.\nSavannah pos\u00fae un clima subtropical, a\u00ednda que dulcificado en raz\u00f3n da s\u00faa proximidade ao oc\u00e9ano Atl\u00e1ntico. As temperaturas medias, para o per\u00edodo de 1961-1990, son de 9,4\u00a0\u00b0C en xaneiro e de 27\u00a0\u00b0C en xullo. A media de choiva anual \u00e9 duns 130\u00a0cm ao ano, ca\u00edda especialmente en xullo e agosto, sendo os meses m\u00e1is secos os de outubro e novembro.\nHistoria.\nA cidade de Savannah \u00e9 a m\u00e1is antiga do estado de Xeorxia, fundada polo xeneral James Edward Oglethorpe o 12 de febreiro de 1733 como parte da Colonizaci\u00f3n escocesa de Am\u00e9rica con 120 pasaxeiros, ingleses e escoceses, transportados ata o lugar polo buque \"Anne\". A colonia viuse reforzada en xullo dese mesmo ano coa chegada dalgunhas familias xud\u00edas de orixe portugu\u00e9s e espa\u00f1ol, cuxos devanceiros fuxiran da persecuci\u00f3n a que lle someteu a Inquisici\u00f3n espa\u00f1ola.\nCara a mediados do s\u00e9culo XIX a cidade creceu coa achega dun importante continxente de inmigraci\u00f3n procedente de Irlanda, que se engadiu a unha pequena achega de inmigrantes franceses chegados cara a principios dese mesmo s\u00e9culo. Por todo iso, Savannah segue sendo incluso hoxe en d\u00eda unha das cidades m\u00e1is diversificadas e cosmopolitas do sur dos Estados Unidos.\nDise que a cidade de Savannah \u00e9 a primeira dos Estados Unidos que se constru\u00edu seguindo un estudo de planificaci\u00f3n urban\u00edstica previo, dese\u00f1ado polo propio Oglethorpe, quen concibiu un plano con r\u00faas perpendiculares, deixando libres con regularidade espazos para parques p\u00fablicos e para 24 prazas, das cales 21 subsisten hoxe en d\u00eda.\nDurante a Guerra da Independencia dos Estados Unidos, a cidade de Savannah foi, entre os anos 1776 e 1777, sede da primeira Convenci\u00f3n e polo tanto do Poder Lexislativo estatal, e onde se adoptou en 1777 a primeira Constituci\u00f3n do estado de Xeorxia.\nDurante a Guerra de Secesi\u00f3n, a cidade de Savannah evitou as destruci\u00f3ns causadas polo Ex\u00e9rcito federal no seu avance cara ao sur, pero a guerra supuxo o inicio do seu declive. Con todo, a cidade foi a \u00faltima etapa do avance das tropas do xeneral nordista William Tecumseh Sherman na s\u00faa \"Marcha cara ao sur\" a trav\u00e9s do estado de Xeorxia. Durante a guerra, fora un activo centro da Mari\u00f1a de Guerra dos Estados Confederados de Am\u00e9rica, desde o que se intentou romper o bloqueo naval a que se enfrontaban os sublevados.\nEconom\u00eda.\nSavannah ten establecementos da industria t\u00e9xtil, do calzado, da industria qu\u00edmica, industria pesqueira e industria alimentaria. \u00c9 tam\u00e9n un importante centro comercial.\nDoutra banda, en funci\u00f3n dos seus atractivos culturais, \u00e9 un atractivo centro tur\u00edstico no estado de Xeorxia, especialmente en \u00e9poca invernal.\nComunicaci\u00f3ns.\nSavannah \u00e9 centro dunha ampla rede de comunicaci\u00f3ns, sexa por estrada ou por ferrocarril, ademais de posu\u00edr un dos portos m\u00e1is importantes do sur dos Estados Unidos, que ocupa uns 13\u00a0km de beira ao paso do r\u00edo Savannah pola cidade.\nPatrimonio cultural.\nFrecuentemente c\u00edtase a Savannah na prensa europea como a unha das cidades m\u00e1is fermosas dos Estados Unidos. As s\u00faas 24 prazas ornamentadas con estatuas e fontes, con \u00e1rbores de elevado porte plantados nas mesmas dan un aspecto especial \u00e1 cidade, que se complementa coa supervivencia de numerosas vivendas anteriores \u00e1 Guerra de Secesi\u00f3n. \u00c9 pois unha das cidades m\u00e1is t\u00edpicas do \"Vello Sur\" (\"Deep South\") dos Estados Unidos de Am\u00e9rica.\nNo centro da cidade, fuertemente envorcado cara ao turismo, cons\u00e9rvase un cemiterio colonial, as\u00ed como a Catedral de Savannah, consagrada a San Juan Bautista, fundada en 1802 por franceses escapados de Hait\u00ed.\nCabo destacar igualmente a sinagoga \"Mickv\u00e9 Israel\", constru\u00edda na d\u00e9cada de 1870 nun estilo de imitaci\u00f3n da arquitectura g\u00f3tica. Hai que ter en conta que a presenza xud\u00eda na cidade, unha das m\u00e1is antigas dos Estados Unidos, rem\u00f3ntase \u00e1 mesma fundaci\u00f3n da cidade no s\u00e9culo XVIII.\nSavannah conta igualmente con diversas universidades, a saber: unha escola privada de Belas Artes, a \"Savannah College of Art and Design\", e d\u00faas universidades p\u00fablicas xestionadas polo Estado de Xeorxia, a \"Armstrong Atlantic State University\" e a \"Savannah State University\" (esta \u00faltima era historicamente un centro universitario para estudantes de raza negra, pero que pasou a ser un centro integrado racialmente nos anos 1960.\nCidades irmandadas.\nSavannah ten catro cidades irmandadas:"}
{"id": "273026", "revid": "38330", "url": "https://gl.wikipedia.org/wiki?curid=273026", "title": "Pere Claver", "text": ""}
{"id": "273028", "revid": "98629", "url": "https://gl.wikipedia.org/wiki?curid=273028", "title": "Spiderland", "text": "Spiderland \u00e9 o segundo e derradeiro \u00e1lbum da banda estadounidense de post-rock Slint, publicado o 27 de marzo de 1991 a trav\u00e9s do selo Touch and Go Records. Cunhas din\u00e1micas dramaticamente alternas e unhas voces que van dende a palabra falada ata os berros, o disco cont\u00e9n letras que fan fincap\u00e9 na alienaci\u00f3n. \"Spiderland\" foi a primeira edici\u00f3n con Touch and Go, e o derradeiro \u00e1lbum do grupo.\nA\u00ednda que \"Spiderland\" non foi amplamente reco\u00f1ecido tras o seu lanzamento inicial, finalmente vendeu m\u00e1is de 50.000 copias e converteuse nunha peza clave da m\u00fasica \"underground\" tras a separaci\u00f3n de Slint. O \u00e1lbum foi moi influente nos estilos de moitas bandas de post-rock e math rock, como Mogwai e Godspeed You! Black Emperor, e foi nomeado como favorito por varios m\u00fasicos de indie rock. No ano 2007 Slint reuniuse para unha xira na que nos concertos tocaron \"Spiderland\" na s\u00faa totalidade.\nEn novembro de 2003 a publicaci\u00f3n en li\u00f1a Pitchfork Media colocou a \"Spiderland\" no posto 12 da s\u00faa lista dos mellores \u00e1lbum dos anos 90."}
{"id": "273029", "revid": "89787", "url": "https://gl.wikipedia.org/wiki?curid=273029", "title": "Jaime Cantizano", "text": "Jaime Cantizano Camacho, nado en Xerez da Fronteira (C\u00e1diz) o 22 de xullo de 1973, \u00e9 un presentador de televisi\u00f3n espa\u00f1ol.\nTraxectoria.\nInicia a s\u00faa traxectoria profesional no mundo da radio e con tan s\u00f3 17 anos presenta Los 40 Principales na s\u00faa cidade e tam\u00e9n anuncios publicitarios; de a\u00ed pasa \u00e1 emisi\u00f3n rexional da Cadena SER e posteriormente a Onda Cero Radio. Simultaneamente coa s\u00faa actividade radiof\u00f3nica tam\u00e9n colabora en \"El Correo de Andaluc\u00eda\".\nEn 2001 d\u00e1 o salto \u00e1 televisi\u00f3n, incorpor\u00e1ndose \u00e1 cadea local Localia Televisi\u00f3n (Grupo PRISA), presentando un programa matinal xunto a Concha Gal\u00e1n en 2002, ano en que por primeira vez aparece nunha cadea de \u00e1mbito nacional. Seguidamente \u00e9 fichado por Antena 3 e empeza a colaborar coa xornalista Ana Rosa Quintana no seu magac\u00edn \"Sabor a ti\".\nO seu rostro faise rapidamente popular entre os teleespectadores e tan s\u00f3 un ano despois a cadea ofr\u00e9celle a presentaci\u00f3n dunha das s\u00faas novas apostas para o \"prime time\", o programa de prensa rosa \"\u00bfD\u00f3nde est\u00e1s coraz\u00f3n?\". O espazo em\u00edtese dende xullo de 2003 ata setembro de 2011, sempre con Cantizano \u00e1 fronte, e malia ser cuestionado en repetidas ocasi\u00f3ns polo estilo xornal\u00edstico especialmente agresivo cos convidados que se empregou no programa, contou tam\u00e9n cunha audiencia moi fiel que o situou entre os programas de televisi\u00f3n con maior seguimento en Espa\u00f1a, convertendo ao seu presentador nun dos rostros m\u00e1is co\u00f1ecidos do panorama audiovisual espa\u00f1ol.\nPosteriormente, no ver\u00e1n de 2006, substit\u00fae a Silvia Jato no concurso \"Pasapalabra\" e entrega o maior premio da historia da televisi\u00f3n espa\u00f1ola, 2\u00a0190\u00a0000 euros. Dende setembro de 2006 a xu\u00f1o de 2007 presenta, sempre en Antena 3, o magac\u00edn diario \"En Antena\" que a partir de setembro de 2007 \u00e9 substitu\u00eddo por \"A3Bandas\", espazo no que Cantizano est\u00e1 acompa\u00f1ado por Mar\u00eda Pati\u00f1o e Dani Mart\u00ednez na presentaci\u00f3n e que finalmente \u00e9 retirado en 2008.\nEn marzo de 2008 estrea 'Tres desexos' ' que xira en torno a tres persoas, familias ou colectivos para os que se far\u00e1 realidade un sono, resolvendo, na maior\u00eda dos casos, problemas ou carencias. Acomp\u00e1\u00f1ano na presentaci\u00f3n Aitor Trigos e Eva Gonz\u00e1lez.\nEn febreiro de 2010 Jaime estrea un programa de debate de cr\u00f3nica social chamado \"Informe 3\" emitido na franxa de \"late night\" pero que rapidamente pasa ao luns por decisi\u00f3n da cadea.\nTras 8 anos de emisi\u00f3n do programa \"DEC\", a cadea decidiu retiralo por moderados datos de audiencia que foi sufrindo pouco a pouco. As\u00ed, remata o 23 de setembro de 2011, cun especial no que Mar\u00eda del Monte entrevista a Jaime.\nEn xullo de 2012 regresou \u00e1 pequena pantalla conducindo o concurso musical \"Dando la nota\". En outubro dese mesmo ano prestouse como cara visible para a campa\u00f1a solidaria 'Un nombre, Una Vida\" patrocinada pola Fundaci\u00f3n Antena 3 para o reco\u00f1ecemento gobernamental dos dereitos da infancia de miles de nenos en Madagascar.\nO 24 de outubro de 2012 comunicou que non renovou o seu contrato co Grupo Antena 3, dando fin \u00e1 s\u00faa traxectoria nesta cadea na que estivera durante m\u00e1is de dez anos.\nDende setembro de 2013 \u00e9 locutor presentador do exitoso programa \"Atr\u00e9vete\" de Cadea Dial.\nEn xaneiro de 2014 d\u00e1se a co\u00f1ecer que Jaime Cantizano volve \u00e1 televisi\u00f3n na cadea La 1, co programa \"\u00a1Mira qui\u00e9n baila!\", en substituci\u00f3n da presentadora Anne Igartiburu.\nEn publicidade realizou campa\u00f1as promocionais para Gallina Blanca, tendas BEDS ou Salerm Cosmetics."}
{"id": "273030", "revid": "109216", "url": "https://gl.wikipedia.org/wiki?curid=273030", "title": "Polimorfismo de lonxitude de fragmento amplificado", "text": "O polimorfismo de lonxitude de fragmento amplificado (\"Amplified fragment length polymorphism\"), abreviado como AFLP ou AFLP-PCR, \u00e9 unha t\u00e9cnica baseada na reacci\u00f3n en cadea da polimerase (PCR) utilizada en investigaci\u00f3n xen\u00e9tica, pegada xen\u00e9tica, e en enxe\u00f1ar\u00eda xen\u00e9tica. A t\u00e9cnica foi desenvolvida a inicios da d\u00e9cada de 1990 por Keygene, e utiliza encimas de restrici\u00f3n para dixerir o ADN xen\u00f3mico, seguido dunha ligaci\u00f3n de adaptadores aos extremos cohesivos dos fragmentos de restrici\u00f3n. Despois, selecci\u00f3nase un conxunto dos fragmentos de restrici\u00f3n obtidos, que \u00e9 amplificado. Esta selecci\u00f3n real\u00edzase utilizando \"primers\" (cebadores) complementarios da secuencia adaptadora, a secuencia do sitio de restrici\u00f3n e uns poucos nucle\u00f3tidos dentro dos fragmentos do sitio de restrici\u00f3n. Os fragmentos amplificados son separados e visualizados en xeles de poliacrilamida desnaturalizantes por m\u00e9todos de autorradiograf\u00eda ou de fluorescencia, ou por instrumentos de secuenciaci\u00f3n capilar automatizada.\nUnha variante do AFLP \u00e9 o cDNA-AFLP, que se usa para cuantificar diferenzas nos niveis de expresi\u00f3n x\u00e9nica.\nOutra variante do AFLP \u00e9 a \"TE Display\", usada para detectar a mobilidade de elementos transpo\u00f1ibles.\nBase xen\u00e9tica.\nC\u00f3mpre sinalar que, a\u00ednda que o AFLP se denomine comunmente \"polimorfismo de lonxitude de fragmento amplificado\", os datos resultantes non se contabilizan como polimorfismos de lonxitude, sen\u00f3n como polimorfismos de presenza ou ausencia de fragmentos amplificados. A base xen\u00e9tica deste polimorfismo que se observa nos ensaios AFLP, \u00e9 dicir, a ausencia ou presenza de fragmentos amplificados dun tama\u00f1o dado, est\u00e1 determinada por mutaci\u00f3ns puntuais, inversi\u00f3ns, inserci\u00f3ns e deleci\u00f3ns que levan \u00e1 perda ou ganancia dun sitio de restrici\u00f3n ou \u00e1 alteraci\u00f3n da secuencia reco\u00f1ecida ou amplificada polos cebadores ou \"primers\". Igual que nos RAPDs, non \u00e9 posible distinguir individuos heterocigotos polo que se trata dun marcador dominante. Unha banda AFLP adoita interpretarse como un locus, definido polos dous encimas de restrici\u00f3n, unha combinaci\u00f3n de cebadores que incl\u00faen as bases selectivas (por exemplo, EcoRI-ATC/MseI-AAG) e un peso molecular.\nProcedemento.\nA t\u00e9cnica AFLP-PCR \u00e9 un m\u00e9todo moi sensible para detectar polimorfismos no ADN. A t\u00e9cnica foi descrita orixinalmente por Vos e Zabeau en 1993. O procedemento en detalle desta t\u00e9cnica consiste no seguinte:\nConsta esencialmente de catro etapas. \nAplicaci\u00f3ns.\nA tecnolox\u00eda AFLP ten a capacidade de detectar varios polimorfismos en diferentes rexi\u00f3ns xen\u00f3micas simultaneamente. \u00c9 tam\u00e9n moi sensible e reproducible. Como resultado, o AFLP \u00e9 moi utilizado para a identificaci\u00f3n de vriaci\u00f3ns xen\u00e9ticas en cepas ou especies moi emparentadas de plantas, fungos, animais, e bacterias. A tecnolox\u00eda do AFLP foi utilizada en probas de patermidade e de investigaci\u00f3n criminal, e tam\u00e9n para determinar pequenas diferenzas en poboaci\u00f3ns, e en estudos de ligamento para crear mapas de an\u00e1lises QTL (de locus de trazo cuantitativo).\nO AFLP presenta moitas vantaxes en comparaci\u00f3n con outras tecnolox\u00edas marcadoras como o ADN polim\u00f3rfico amplificado aleatoriamente (RAPD), o polimorfismo de lonxitude de fragmento de restrici\u00f3n (RFLP), e os microsat\u00e9lites. O AFLP non s\u00f3 ten unha maior reproducibilidade, resoluci\u00f3n e sensibilidade a nivel de todo o xenoma comparado con outras t\u00e9cnicas, sen\u00f3n que tam\u00e9n ten a capacidade de amplificar de 50 a 100 fragmentos \u00e1 vez. Ademais, non se necesita informaci\u00f3n de secuencia previa para a amplificaci\u00f3n (Meudt &amp; Clarke 2007). En consecuencia, o AFLP foi moi beneficioso no estudo de taxons de bacterias, fungos e plantas, entre os que se desco\u00f1ece moito a\u00ednda sobre a composici\u00f3n xen\u00f3mica de moitas especies.\nA tecnolox\u00eda AFLP est\u00e1 suxeita a patentes e as aplicaci\u00f3ns patentadas de Keygene N.V. AFLP son unha marca rexistrada de Keygene N.V.\nV\u00e9xase tam\u00e9n.\nLigaz\u00f3ns externas.\nSoftware para analizar datos de AFLP\nFreeware para analizar datos de AFLP\nProgramas en li\u00f1a para a simulaci\u00f3n de AFLP-PCR"}
{"id": "273031", "revid": "27155", "url": "https://gl.wikipedia.org/wiki?curid=273031", "title": "AFLP", "text": ""}
{"id": "273032", "revid": "27155", "url": "https://gl.wikipedia.org/wiki?curid=273032", "title": "AFLP-PCR", "text": ""}
{"id": "273036", "revid": "15490", "url": "https://gl.wikipedia.org/wiki?curid=273036", "title": "XXVIII edici\u00f3n dos Premios Goya", "text": "A 28\u00aa cerimonia de entrega dos Premios Goya tivo lugar no Centro de Congresos Pr\u00edncipe Felipe, localizado no Hotel Auditorium de Madrid, o 9 de febreiro de 2014. Por primeira vez o presentador foi o humorista Manel Fuentes, substitu\u00edndo a Eva Hache, presentadora das d\u00faas anteriores edici\u00f3ns."}
{"id": "273038", "revid": "98629", "url": "https://gl.wikipedia.org/wiki?curid=273038", "title": "Marian \u00c1lvarez", "text": "Marian \u00c1lvarez Cachero, nada en Madrid o 1 de abril de 1978, \u00e9 unha actriz espa\u00f1ola.\nTraxectoria.\nPouco despois de matricularse en ciencias empresariais, ingresou na escola de interpretaci\u00f3n Juan Carlos Corazza. En 2000 chegou o seu debut como actriz en televisi\u00f3n, nun pequeno papel na serie \"El grupo\", emitida por Telecinco. Desde ese momento a s\u00faa carreira enfocouse principalmente cara \u00e1s produci\u00f3ns televisivas, onde alternou papeis menores con outros de maior importancia.\nO seu primeiro papel recorrente tivo lugar en 2001 na serie \"7 vidas\", onde interpretou a Luc\u00eda durante sete cap\u00edtulos. En 2004, deu vida a Paloma en \"Sopa boba\". Ese mesmo ano, debutou na grande pantalla en \"Incautos\" de Miguel Bardem. En 2005, foi Esther en \"Motivos personales\". Un ano despois, formou parte do elenco de \"Tirando a dar\" por sete cap\u00edtulos. Moito m\u00e1is duradeira foi a s\u00faa participaci\u00f3n na lonxeva serie de Telecinco \"Hospital Central\", onde o seu papel como a doutora Lola Sanz prolongouse durante os anos 2007 e 2008, por varias tempadas.\nTras varias miniseries como \"La ira\" (2009), \"Vuelo IL 8714\" (2010) ou \"La duquesa II\" (2011) outro novo papel como doutora, o de Marta Romero, en 2012, f\u00edxolle destacar en \"La fuga\", emitida por Telecinco.\nEn 2013, estreou La heda, a s\u00faa pel\u00edcula m\u00e1is premiada, coa que foi galardoada coa \"Concha de Plata\" \u00e1 mellor actriz no Festival de San Sebasti\u00e1n e con Premio Goya \u00e1 mellor actriz protagonista.\nNos anos seguintes apareceu en filmes como \"Felices 140\" (2015), xunto a Maribel Verd\u00fa, \"Lobos sucios\" (2015), \"Cien a\u00f1os de perd\u00f3n\" (2016) con Lu\u00eds Tosar, \"La niebla y la doncella\" (2017), \"Morir\" (2017) e \"El cuaderno de Sara\" (2018)\nPremios e nomeamentos.\nPremios Feroz\n2007\n2008\n2013\n2014"}
{"id": "273041", "revid": "22570", "url": "https://gl.wikipedia.org/wiki?curid=273041", "title": "Guillerme Tell", "text": "Guillerme Tell (\"Wilhelm Tell\" en alem\u00e1n) \u00e9 un personaxe lendario da independencia su\u00edza (s\u00e9culo XIV). Non existe ningunha proba documental contempor\u00e1nea \u00e1 data de existencia de Guillerme Tell que poida probar que se tratase dun personaxe real. A s\u00faa existencia aparece nunha serie de relatos lendarios dos s\u00e9culos XV e XVI que incl\u00faen altas doses de fantas\u00eda e motivos folcl\u00f3ricos. Por\u00e9n, resulta probable que alg\u00fan dos trazos e episodios que se lle atrib\u00faen pertencesen realmente a alg\u00fan combatente (ou combatentes) pola independencia su\u00edza non identificados de principios do s\u00e9culo XIV, ao cal a imaxinaci\u00f3n popular dotar\u00eda posteriormente de elementos lendarios.\nA Lenda de Tell.\nSegundo as lendas, Tell era un habitante de B\u00fcrglen (pobo do cant\u00f3n su\u00edzo de Uri), besteiro, famoso pola s\u00faa punter\u00eda, de finais do s\u00e9culo XIII e principios do XIV. Naquela \u00e9poca, a Casa de Habsburgo anexionara alg\u00fans cant\u00f3ns su\u00edzos no seu intento de conseguir a contig\u00fcidade territorial entre as s\u00faas posesi\u00f3ns no alto Rin e as do Tirol.\nCerto d\u00eda no que Guillerme Tell, que ata ent\u00f3n non desenvolvera ningunha actividade pol\u00edtica, pasaba pola praza maior de Altdorf acompa\u00f1ado polo seu fillo, refusou inclinarse en sinal de respecto ante o chapeu instalado na praza simbolizando ao soberano da Casa de Habsburgo. Ante tal mostra de rebeld\u00eda ante o seu lex\u00edtimo se\u00f1or, o gobernador de Altdorf, Hermann Gessler, presentado como un individuo col\u00e9rico e sanguinario, detivo a Tell. Habendo chegado aos seus o\u00eddos noticia da s\u00faa fama como besteiro, obrigoulle a disparar a s\u00faa b\u00e9sta contra unha maz\u00e1 colocada sobre a cabeza do seu propio fillo, o cal foi situado a 80 pasos de distancia. Se Tell acertaba, ser\u00eda librado de calquera cargo. Se non o fac\u00eda, ser\u00eda condenado a morte.\nTell intentou en balde que Gessler cambiase o seu castigo, de modo que introduciu d\u00faas frechas na s\u00faa b\u00e9sta, apuntou e grazas \u00e1 s\u00faa habilidade como besteiro conseguiu acertar na maz\u00e1 sen ferir ao seu fillo. Ao preguntarlle o gobernador pola raz\u00f3n da s\u00faa segunda frecha, Guillerme Tell contestoulle que estaba dirixida ao coraz\u00f3n do malvado gobernador no caso de que a primeira frecha ferise ao seu fillo. Enfurecido pola resposta, volveu detelo e mandou que o encarceraran no castelo de K\u00fcssnacht. No cami\u00f1o ao castelo, a trav\u00e9s do lago dos Catro Cant\u00f3ns, estalou durante a traves\u00eda unha tormenta que a punto estar\u00eda de levar a pique \u00e1 nave. Tell, desatado polos gardi\u00e1ns para que puidese levalos a terra, f\u00edxose co control do barco e logrou levalo \u00e1 beira, salvando as\u00ed a s\u00faa vida e a dos demais ocupantes da barca, entre os que se atopaba o propio Gessler. Apenas desembarcado, Guillerme Tell fuxiu, tendendo pouco despois unha emboscada ao gobernador e mat\u00e1ndoo coa s\u00faa segunda frecha. Este feito marcar\u00eda o comezo da sublevaci\u00f3n dos cant\u00f3ns su\u00edzos de Uri, Schwyz e Unterwalden contra os Habsburgo, convert\u00e9ndose nun mito fundamental na loita de Su\u00edza pola s\u00faa independencia.\nA Historia.\nAta m\u00e1is dun s\u00e9culo e medio despois de que tivesen lugar os feitos protagonizados por Guillerme Tell non empezaron a ser recollidos en cr\u00f3nicas e baladas transmitidas oralmente. Cara 1470 aparecen as primeiras menciones en textos escritos su\u00edzos e co\u00f1\u00e9cese a existencia dun drama en verso, en alem\u00e1n, chamado \"Wilhem Tell\", que foi refundido en 1545 por Jacob Ruof (1500-1558). Con todo, a versi\u00f3n cl\u00e1sica do mito apareceu no \"Chronicon Helvetium\" de Egidio Tschudi, case 200 anos logo da \u00e9poca en que se sup\u00f3n que ocorreron os feitos relatados. Nesta cr\u00f3nica se datan os feitos protagonizados por Guillerme Tell en novembro de 1307, e a de 1308 como a da definitiva liberaci\u00f3n de Su\u00edza.\nCon todo, non hai ningunha proba contempor\u00e1nea de que Tell nin Gessler existisen. \u00c9 m\u00e1is, existen abundantes lendas que, con outros personaxes e noutros paraxes, relatan unha proeza arquera parecida \u00e1 de Tell. Por exemplo, o motivo do disparo contra a maz\u00e1 atopa un episodio moi similar na \"Cr\u00f3nica dinamarquesa\" de Saxo Grammaticus (ao redor de 1200), as\u00ed como nunha antiga balada inglesa de William of Cloudeslee. Quizais por iso, no s\u00e9culo XVIII xurdiu unha corrente historiogr\u00e1fica que puxo en d\u00fabida a existencia hist\u00f3rica do heroe, debido \u00e1 falta de fontes hist\u00f3ricas contempor\u00e1neas e \u00e1 innegable ra\u00edz folcl\u00f3rica dalg\u00fans elementos que adornan a lenda.\nEn calquera caso, o mito enc\u00e1drase perfectamente no movemento da resistencia nacido entre os campesi\u00f1os do cant\u00f3n de Uri a partir de 1278, o cal se confederou cos de Schwyz e Unterwalden, formando unha Liga Perpetua (1291) en contra dos Habsburgo. Este movemento transformouse deseguido nunha rebeli\u00f3n aberta contra os Habsburgo, que culminou coa vitoria das tropas dos tres cant\u00f3ns sobre o duque Leopoldo de Habsburgo na batalla de Morgarten (1315). Os tres cant\u00f3ns, predominantemente rurais e de fala alem\u00e1, formaron a Confederaci\u00f3n Helv\u00e9tica, n\u00facleo da Su\u00edza actual.\nSchiller e Rossini.\nCo transcurso dos s\u00e9culos, a figura de Guillerme Tell encarnou os ideais de loita pola liberdade e independencia de Su\u00edza primeiro, e m\u00e1is tarde os de amor paterno e a loita pola xustiza. Numerosos autores, especialmente durante o Romanticismo, atoparon en Guillerme Tell a s\u00faa fonte de inspiraci\u00f3n. Friedrich Schiller baseouse na lenda de Guillerme Tell para escribir un drama en cinco actos e en verso, pertencente \u00e1 \u00e9poca cl\u00e1sica da literatura alem\u00e1: \"Guillerme Tell\" (en alem\u00e1n: \"Wilhelm Tell\"), en 1804.\nO drama de Schiller serviu de inspiraci\u00f3n a numerosos autores posteriores, como o drama hist\u00f3rico \"Guillerme Tell\" de Antonio Gil y Z\u00e1rate. Posteriormente, Eugenio d'Ors publicou tam\u00e9n en 1926 a s\u00faa obra \"Guillermo Tell. Tragedia pol\u00edtica\", escrita en 1923 durante unhas vacaci\u00f3ns no Tirol, unha orixinal reelaboraci\u00f3n da lenda do heroe su\u00edzo.\nPola s\u00faa banda, Gioacchino Antonio Rossini utilizou a obra de teatro, adaptada ao franc\u00e9s por Victor \u00c9tienne e por Hippolyte Bis a partir do texto de Schiller, para compo\u00f1er a \u00f3pera hom\u00f3nima en 1829, que se estreou en Par\u00eds. A abertura de dita \u00f3pera \u00e9 mundialmente co\u00f1ecida e popular.\nOutras obras literarias.\nEn \"Wilhelm Tell f\u00fcr die Schule\", de 1971, Max Frisch presenta unha versi\u00f3n notoriamente distinta do personaxe e a s\u00faa historia. Aqu\u00ed, non \u00e9 xa un heroe da liberdade, sen\u00f3n un campesi\u00f1o cerril e tozudo, empe\u00f1ado en facer algo -disparar a frecha- que ningu\u00e9n lle esixe. O representante do poder imperial aparece como un home atormentado polas xaquecas, os ventos alpinos e a incomprensi\u00f3n do comportamento dos lugare\u00f1os. O mito nacional queda desmontado. A novela ten o elemento curioso de que notas ao p\u00e9 de p\u00e1xina, con citas orixinais e referencias documentais, van avalando a versi\u00f3n que presenta Frisch."}
{"id": "273043", "revid": "7802", "url": "https://gl.wikipedia.org/wiki?curid=273043", "title": "Guillermo Tell", "text": ""}
{"id": "273044", "revid": "27155", "url": "https://gl.wikipedia.org/wiki?curid=273044", "title": "Polimorfismo de lonxitude de fragmentos amplificados", "text": ""}
{"id": "273045", "revid": "1410", "url": "https://gl.wikipedia.org/wiki?curid=273045", "title": "Connaught Engineering", "text": "Connaught Engineering, co\u00f1ecido simplemente como Connaught, foi un equipo e construtor de F\u00f3rmula 1 e autos deportivos do Reino Unido. Os seus coches participaron en 18 Grandes Premios, participando nun total de 52 carreiras cos seus Tipos A, B e C de F\u00f3rmula 2 e coches de F\u00f3rmula 1. Lograron 1 \"podio\" e anotaron 17 puntos no campionato. O nome \"Connaught\" \u00e9 un xogo de palabras de \"Continental Autos\", o garaxe en Send, Surrey, especialista na venda e reparaci\u00f3n de autom\u00f3biles deportivos europeos como Bugatti , e no que foron constru\u00eddos os coches.\nAndaina.\nEn 1950 os primeiros monoprazas, os F\u00f3rmula 2 tipo \"A\", utilizaron un motor que foi desenvolvido por Connaught do motor Lea-Francis utilizado nos seus coches deportivos tipo \"L\". O motor foi redese\u00f1ado totalmente e polo tanto \u00e9 un verdadeiro motor Connaught. Os coches ti\u00f1an a construci\u00f3n convencional da \u00e9poca accionado a trav\u00e9s dunha caixa de cambios de preselecci\u00f3n a un eixe traseiro de Dion. En e as carreiras do Campionato do Mundo segu\u00edan as regras da F\u00f3rmula 2 polo que os pilotos destes coches pod\u00edan participar nesas carreiras.\nConnaught dese\u00f1ou un novo coche de F\u00f3rmula 1 de 2\u00bd litros para , que \u00eda ter un motor Coventry Climax V8 montado atr\u00e1s (o \"Godiva\"), pero o motor non se desenvolveu, e finalmente montouse un motor Alta desenvolvido de 2\u00bd litros. Os primeiros coches foron constru\u00eddos con cunha carrozar\u00eda aerodin\u00e1mica envolvente, pero m\u00e1is tarde redese\u00f1ouse cunha carrozar\u00eda convencional (como mostran as fotos de abaixo). En 1955, pilotando un Connaught, Tony Brooks logrou a primeira vitoria nun Gran Premio dun piloto brit\u00e1nico nun coche brit\u00e1nico desde 1923, nunha carreira non puntuable para o Campionato Mundial en Syracuse. A partir de ent\u00f3n o tipo \"B\" foi co\u00f1ecido como o Connaught \"Syracuse\" e o nome foi utilizado para o coche presentado no reestreo en 2004.\nEn 1962, Jack Fairman intentou clasificarse para a 500 Millas de Indian\u00e1polis nun coche de carreiras Connaught, pero non logrou atopar a velocidade necesaria para clasificarse.\nAutom\u00f3biles deportivos.\nAntes dos coches de competici\u00f3n dun s\u00f3 asento, Connaught constru\u00edu unha pequena cantidade de coches deportivos de estrada desenvolvidos sobre un chasis deportivo Lea-Francis, que logrou un \u00e9xito considerable na competici\u00f3n. Eran os tipo L2 e L3. Dous coches deportivos, baseados nos coches tipo A de F\u00f3rmula 2, os ALSR tam\u00e9n foron constru\u00eddos para correr en competici\u00f3n.\nEn 2004, o nome de Connaught foi revivido por Connaught Motor Company para o seu tipo D Siracusa e o superdeportivo h\u00edbrido tipo DH.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u00b1 = Indican coche compartido"}
{"id": "273046", "revid": "38330", "url": "https://gl.wikipedia.org/wiki?curid=273046", "title": "Columbano de Luxeuil", "text": ""}
{"id": "273048", "revid": "89787", "url": "https://gl.wikipedia.org/wiki?curid=273048", "title": "Distrito Abim", "text": "Abim District \u00e9 un distrito da Rexi\u00f3n Setentrional de Uganda. O seu nome prov\u00e9n de Abim, a s\u00faa poboaci\u00f3n capital.\nLimita co Distrito Kotido polo norte e leste, co Distrito Napak polo sueste e sur, co Distrito Otuke polo suroeste e co Distrito Pader polo oeste.\nAbim, a capital, at\u00f3pase aproximadamente a 140\u00a0km ao noroeste de Moroto, a maior poboaci\u00f3n da rexi\u00f3n.\nO Distrito Abim entrou en funcionamento o 1 de xullo de 2006. Anteriormente, era co\u00f1ecido como \"Labwor County\" dentro do Distrito Kotido. O distrito componse de (5) sub-condados e un concello, Abim Town Council. Pos\u00fae unha \u00e1rea de 2.337\u00a0km2. O distrito forma parte da rexi\u00f3n de Karamoja, lar dun mill\u00f3n de karimojong. Esta rexi\u00f3n componse dos seguintes distritos:\nAbim pos\u00fae unha terra de sabana, caracterizada por unha estaci\u00f3n quente (moi quente) que vai de decembro a febreiro.\nSegundo o censo do ano 2002 o distrito ter\u00eda unha poboaci\u00f3n estimada de 58.600 habitantes. No ano 2009, a poboaci\u00f3n do distrito estim\u00e1base en 83.700 habitantes. Usando estes datos, o crecemento anual de poboaci\u00f3n no distrito \u00e9 do 5.2%, o que d\u00e1 o que segue:\nA agricultura de subsistencia, as\u00ed como a gandar\u00eda, son as principais ocupaci\u00f3ns da poboaci\u00f3n do distrito. Tam\u00e9n se practica a caza."}
{"id": "273049", "revid": "89787", "url": "https://gl.wikipedia.org/wiki?curid=273049", "title": "Distrito Maracha-Terego", "text": "Maracha-Terego \u00e9 un distrito do noroeste de Uganda. Creouse no 2006 a partir do Distrito Arua.\nO distrito limita co Distrito Yumbe polo norte, co Distrito Arua polo sur, coa Rep\u00fablica Democr\u00e1tica do Congo polo oeste e co Distrito Koboko polo noroeste. Ovujo, situado no medio do distrito, at\u00f3pase aproximadamente a 30 km ao norte de Arua, a cidade m\u00e1is grande da rexi\u00f3n.\nO distrito deb\u00fallase en dous condados; o Condado Maracha, con capital en Maracha, e o Condado Terego, con capital en Terego. Desde os inicios do distrito, a cuesti\u00f3n da localizaci\u00f3n da capital \u00e9 fonte de problemas.\nSegundo o censo do ano 2002 o distrito ti\u00f1a unha poboaci\u00f3n estimada de 302.100 persoas, cun crecemento anual do 4%. Est\u00edmase, ent\u00f3n, a poaboaci\u00f3n do ano 2010, en 413.500 habitantes, como segue na t\u00e1boa:\nA agricultura \u00e9 o alicerce da econom\u00eda do lugar, as\u00ed como a gandar\u00eda."}
{"id": "273051", "revid": "1131", "url": "https://gl.wikipedia.org/wiki?curid=273051", "title": "Los Arcos", "text": "Los Arcos \u00e9 unha vila e un municipio de Navarra, na comarca de Estella Oriental e a 62\u00a0km da capital da comunidade, Pamplona. En 2013 ti\u00f1a 31.029 habitantes\nS\u00edmbolos.\nO escudo de armas da vila de Los Arcos ten o seguinte bras\u00f3n:\nAs\u00ed figura no Sal\u00f3n do Trono do Palacio de Navarra e no Concello dos Arcos. Estas armas foron concedidas \u00e1 vila por Sancho o de Pe\u00f1al\u00e9n trala batalla de Valdeg\u00f3n. Hai constancia de varios selos usados pola vila. Un de 1273 no cal se representa un cogomelo coa punta da frecha cara a arriba que est\u00e1 gardado no Concello de Pamplona. Outro de 1291, co motivo do arco en \"campo floreado, rodeado de catro escudetes coas armas de Navarra e Champa\u00f1a\". e outro de 1396 cuxo bras\u00f3n \u00e9 \"Partido: 1.\u00b0 de Navarra. 2.\u00b0 de Champa\u00f1a con d\u00faas flores de lis, sumado do arco\".\".\nXeograf\u00eda.\nSituaci\u00f3n.\nLos Arcos sit\u00faase na parte occidental da Comunidade Foral de Navarra, na Navarra Media Occidental e en Terra Estella. O seu termo municipal ten unha superficie de 57,67 km\u00b2 e limita polo norte con Sorlada, Mu\u00e9s e Etayo; polo leste con Villamayor de Monjardin, Barbar\u00edn e Sesma; polo sur con Lazagurr\u00eda e Mendavia; e polo oeste con Desojo, Sansol e El Busto.\nRelevo e hidrograf\u00eda.\nO termo municipal \u00e9 fundamentalmente chan suavemente ondulado. O n\u00facleo urbano est\u00e1 situado a 438 msnm na marxe esquerda do r\u00edo Odr\u00f3n, o cal rega o territorio, ata desaugar no Ebro. As maiores altitudes do municipio son: Valdelaguardia (585 msnm), Lomba (562 msnm), El Carcal (500 msnm) e Pe\u00f1as Blancas (540 msnm).\nAs condici\u00f3ns do terreo, chan, margoso e regado polo r\u00edo, son plenamente favorables \u00e1 agricultura.\nClima.\nO clima da zona \u00e9 de tipo mediterr\u00e1neo e caracter\u00edzase por ter un \u00edndice de precipitaci\u00f3ns moderadas rexistr\u00e1ndose ao ano de 500 a 600 mm e produc\u00edndose unha media de 60 a 80 d\u00edas pluviosos e por ter os ver\u00e1ns secos. a temperatura media anual oscila entre 10\u00a0\u00b0C e 13\u00a0\u00b0C, segundo a cota de altitude, e a evapotranspiraci\u00f3n potencial, de 650 a 725 mm.\nHistoria.\nPartindo de estudos realizados por J. Armend\u00e1riz, o yacimiento arqueol\u00f3gico de \"El Castillo\" situado ao norte da actual poboaci\u00f3n, foi unha cidade vascoa de finais da idade de Bronce \u00e1 idade de Ferro, que segundo escritos de historiadores romanos, haber\u00eda que identificar como \"Curnonium\"\nEsta debeu acabar os seus d\u00edas no contexto das guerras sertorianas, no ano 72 a.C., xa que presenta un estrato de cinza similar a que se aprecia en La Custodia (Viana), e outros dep\u00f3sitos pr\u00f3ximos. Aos seus p\u00e9s debeu xurdir a nova cidade romana, que agrupou \u00e1s poboaci\u00f3ns destru\u00eddas por Sertorio.\nOs restos arqueol\u00f3xicos que han ir aparecendo durante o \u00faltimo s\u00e9culo cada vez que se fac\u00edan obras no subsolo da poboaci\u00f3n, indican que baixo a actual Vila houbo unha anterior de orixe romana.\nIdade Media.\nComo moitos pobos da zona, Os Arcos, xorde dun pequeno barrio, \"Santa Olalla\", e do castelo. Pero \u00e9 no s\u00e9culo XI cando se forma o que hoxe co\u00f1ecemos como vila. Acaeceu cando Sancho Garc\u00e9s IV de Navarra, o de Pe\u00f1al\u00e9n, repoboouna trala batalla de Valdeg\u00f3n. Nesta batalla, Guerra dos Tres Sanchos: de Castela, de Navarra e de Arag\u00f3n. Navarros e aragoneses dun lado, e castel\u00e1ns doutro (ano 1067), sendo derrotados estes \u00faltimos. O rei, agradecido, puxo un arco tenso (\"Arcos\") e mandou repoboar a vila.\nNo 1274 a poboaci\u00f3n sofre de novo os efectos da guerra, quedando afectado o seu castelo tralo ataque das tropas castel\u00e1s, capitaneadas polo primox\u00e9nito Don Fernando de la Cerda.\nPasados os anos, a zona volve sufrir os avatares da guerra, e esta vez para cambiar de pavill\u00f3n. Navarra div\u00eddese entre agramonteses, partidarios de Xo\u00e1n II de Navarra, e beamonteses, partidarios de Carlos, Pr\u00edncipe de Viana que conta co apoio de Castilla. Os Arcos se al\u00eda ao lado dos agramonteses. O 7 de xullo de 1463 os delegados do rei Henrique IV de Castela requiren aos da vila dos Arcos homenaxe e xuramento de fidelidade como vasalos, tras perder a causa agramontesa pola que loitaran.\nLos Arcos, foi incorporado a Castela en 1463 pola sentenza arbitral que o rei Lu\u00eds XI de Francia d\u00e1 \u00e1s diferenzas entre Xo\u00e1n II de Navarra e Henrique IV de Castela; a vila someteuse coa condici\u00f3n de seguir gozando de todos os fueros e privilexios, pertencendo ao reino castel\u00e1n ata 1753, ano en que de novo incorp\u00f3rase a Navarra. Tam\u00e9n foron incorporados a Castela as vilas de Arma\u00f1anzas, El Busto, Sansol e Torres del R\u00edo.\nIdade Moderna.\nEn 1521, no contexto do intento de reconquista de Navarra, a poboaci\u00f3n da vila resistiu temporalmente ao avance das tropas franco-navarras, que finalmente resultou saqueada e derrotada, atrasando o asedio a Logro\u00f1o tras recuperar novamente Navarra para o rei navarro Henrique II. Tralo erro lox\u00edstico que cometeu Andr\u00e9 de Foix, asediando a cidade castel\u00e1 al\u00e9n do Ebro, unicamente conseguiu que se reforzasen as tropas imperiais en Logro\u00f1o. Trala retirada do ex\u00e9rcito navarro, recibiu como agradecemento do emperador castel\u00e1n un mercado franco os m\u00e9rcores de cada semana, a perpetuidade.\nEn 1592, fixo noite Filipe II de Espa\u00f1a que ratificou os foros que en 1571 concedera \u00e1 vila. Ao seu paso quedou a seguinte descrici\u00f3n da vila\": \"A vila dos Arcos, como se dixo, toca ao reino de Castilla e \u00e9 de catrocentos veci\u00f1os, pouco m\u00e1is ou menos, con outros catro pobos do seu comarca e xurisdici\u00f3n, que cunha entrada est\u00e1n metidos en Navarra cos seus l\u00edmites. Est\u00e1 en terra chaira que se descobre de moi lonxe e ten un castelo e cercado vello de vinte torres, que embelecen a vila, todas de tempo antigo, e ten este castelo un alcaide. Tam\u00e9n ten fermoso campanario con igrexa e portal, e \u00e9 a comarca de moito pan, vi\u00f1o, froita, caza e pesca por non estar moi lonxe de Ebro, e \u00e1 a entrada pasamos por moitas e boas hortas.\"\"\nDe aqu\u00ed ao s\u00e9culo XIX a vila dos Arcos ded\u00edcase, con grandes froitos, ao cultivo do vi\u00f1o, en boas relaci\u00f3ns con Castilla e Navarra.\nA finais do s\u00e9culo XVIII, concretamente en 1753, Os Arcos volver\u00e1 incorporarse a Navarra. Mantiv\u00e9ronselle alg\u00fans dos seus privilexios, como o da feira anual e mercado franco semanal, o privilexio de exportar libremente cereal a Castilla... Devolv\u00e9uselle o seu asento e voto nas Cortes de Navarra, pero co noveno lugar na orde das Universidades.\nIdade Contempor\u00e1nea.\nO 19 de decembro de 1809 o coronel das tropas napole\u00f3nicas Belloc, que hab\u00eda pasado a noite na vila con 800 homes de infanter\u00eda e cabaler\u00eda, vese obrigado a tomar os cerros a media legua dos Arcos ao ser acosados polas guerrillas. Ser\u00e1n os veci\u00f1os de Los Arcos quen suban e fornezan aos guerrilleiros espa\u00f1ois pan, veu e augardente. Non tardaron voluntarios do pobo en unirse \u00e1 guerrilla na loita contra os franceses. Estas e outras refregas levaron ao vicerrei de Navarra a manifestar que Os Arcos era un dos pobos m\u00e1is desobedientes e adversarios do emperador Napole\u00f3n Bonaparte; fac\u00e9ndollo saber ao xeneral en xefe de Arag\u00f3n. O balance foi, de todos os xeitos, desolador; de 104 voluntarios, 32 morreron na Guerra da Independencia.\nO 11 de outubro de 1833 tivo lugar nos arredores da localidade, preto da ermida de Santa B\u00e1rbara, o primeiro choque armado da Primeira Guerra Carlista entre o carlista Ladr\u00f3n de Cegama e o isabelino Lorenzo.\nMonumentos.\nMonumentos relixiosos.\nRemonta a s\u00faa orixe ao s\u00e9culo XII, momento en que se erixiu un templo de estilo rom\u00e1nico, ao que foron engad\u00edndose, no transcurso dos s\u00e9culos posteriores, diversos elementos g\u00f3ticos, renacentistas, barrocos e neocl\u00e1sicos. O conxunto resulta extraordinariamente variado.\nEn canto \u00e1 estrutura interior, a igrexa \u00e9 dunha soa nave, con capelas laterais que ocupan o espazo entre contrafortes. Na fachada norte \u00e1lzase a portada plateresca, obra de 1591, labrada coma se dun retablo trat\u00e1sese. O campanario, que re\u00fane trazos g\u00f3ticos e renacentistas, \u00e9 tam\u00e9n do s\u00e9culo XVI.\nEncastado \u00e1 fachada sur do templo at\u00f3pase o claustro do s\u00e9culo XV, representativo do estilo g\u00f3tico flam\u00edxero; as curvas de tr\u00e1celas r\u00edas dos arcos son de enorme delicadeza."}
{"id": "273052", "revid": "98629", "url": "https://gl.wikipedia.org/wiki?curid=273052", "title": "Lira turca", "text": "A lira (en turco: \"T\u00fcrk liras\u0131\") \u00e9 a moeda de curso legal de Turqu\u00eda e da Rep\u00fablica Turca do Norte de Chipre. O seu c\u00f3digo ISO 4217 \u00e9 TRY e div\u00eddese en 100 kuru\u015f.\nPrimeira lira, 1844-2005.\nEn 1844 introduciuse por primeira vez a lira. Substitu\u00edu o kuru\u015f como unidade monetaria principal, pasando a ser unha subdivisi\u00f3n da lira. O \"para\" tam\u00e9n seguiu utiliz\u00e1ndose, tendo a equivalencia de 40 para = 1 kuru\u015f. Ata a d\u00e9cada de 1930, as moedas cu\u00f1\u00e1banse con inscrici\u00f3ns en alfabeto \u00e1rabe, utilizando \u067e\u0627\u0631\u0647 para o \"para\", \u063a\u0631\u0648\u0634 para o \"kuru\u015f\" e \u0644\u064a\u0631\u0627 para a lira. En occidente, o kuru\u015f era co\u00f1ecido como \"piastra\", \u00e1 vez que en Francia \u00e1 lira cham\u00e1balla \"libra\" (en franc\u00e9s: \"livre\").\nEntre 1844 e 1881 a lira base\u00e1base en dous sistemas: por unha banda equival\u00eda a 6,61519 gramos de ouro puro, ou 99,8292 gramos de prata pura. En 1881 adoptouse o patr\u00f3n de base en ouro ata 1914. Coa primeira guerra mundial, Turqu\u00eda abandonou o sistema do ouro e viu como a lira perdeu o seu valor ata principios da d\u00e9cada de 1920.\nTras varios per\u00edodos de fixaci\u00f3n \u00e1 libra esterlina e ao franco franc\u00e9s, en 1946 a lira fixouse ao d\u00f3lar estadounidense cunha taxa de cambio de 2,80 TRL = 1 USD. Esta paridade mant\u00edvose ata 1960, cando a moeda depreciouse a 9 liras por d\u00f3lar. Desde 1970 suced\u00e9ronse varias taxas de cambio mentres a lira \u00eda perdendo o seu valor.\nDebido \u00e1 inflaci\u00f3n cr\u00f3nica acontecida en Turqu\u00eda desde a d\u00e9cada de 1970 ata 1990, a lira experimentou unha severa depreciaci\u00f3n no que ao valor ref\u00edrese. Turqu\u00eda hab\u00eda ter altas taxas de inflaci\u00f3n comparadas a outros pa\u00edses en v\u00edas de desenvolvemento, pero nunca sufriu a hiperinflaci\u00f3n. Desde as 9 liras por d\u00f3lar que se cambiaban en 1960, en 2001 un d\u00f3lar chegou a cambiarse por 1,65 mill\u00f3ns de liras. Este incremento da inflaci\u00f3n representa un crecemento do 38% anual.\nNos seus \u00faltimos anos, a lira turca logrou estabilizarse e ata o seu valor creceu fronte ao d\u00f3lar ou ao euro. O \"Guinness Book of Records\" clasificou \u00e1 lira turca como a moeda menos valorada de todo o mundo entre 1995 e 1996 e, de novo, en 1999 ata 2004. O valor da lira deslizouse ata tal punto que unha lira de ouro orixinal poder\u00eda venderse aproximadamente por 120 mill\u00f3ns de liras anteriores \u00e1 revaluaci\u00f3n de 2005.\nMoedas.\nEntre 1844 e 1855 introduc\u00edronse as primeiras moedas de 1, 5, 10, 20 e 40 para, \u00bd, 1, 2, 5, 10, 20 kuru\u015f e \u00bc, \u00bd, 1, 2\u00bd e 5 liras. As denominaci\u00f3ns en \"para\" cu\u00f1\u00e1ronse en cobre, os kuru\u015f en prata, e as liras en ouro. A produci\u00f3n de moedas de 1 para foi descontinua en 1859, cesando a produci\u00f3n das denominaci\u00f3ns m\u00e1is altas de cobre en 1863 e 1879. En 1899 introduc\u00edronse moedas de 5 e 10 para de bill\u00f3n seguidas, en 1910, de 5, 10, 20 e 40 kuru\u015f de n\u00edquel en 1910. A produci\u00f3n de moedas de prata e ouro finalizou como consecuencia da primeira guerra mundial.\nEn 1922 e 1923, introduciuse un novo sistema monetario composto de moedas de 100 para de bronce-aluminio, 5 e 10 kuru\u015f de bronce-aluminio e 25 kuru\u015f de n\u00edquel. Esta serie foi a \u00faltima en levar inscrici\u00f3ns \u00e1rabes.\nEn 1934, cu\u00f1ouse unha moeda de prata de 100 kuru\u015f, seguida por unha nova serie de moedas ao ano seguinte consistente en 1 kuru\u015f de cupron\u00edquel, 5 e 10 kuru\u015f de prata e 50 kuru\u015f e 1 lira tam\u00e9n de prata. Entre 1940 e 1942 cu\u00f1\u00e1ronse moedas de 10 para de bronce-aluminio, e foron as \u00faltimas moedas desta denominaci\u00f3n. O lat\u00f3n substitu\u00edu \u00e1 prata nas moedas de 25 kuru\u015f en 1944, e introducindo novos tipos de 1, 2\u00bd, 5, 10 e 25 de lat\u00f3n entre 1947 e 1949. A produci\u00f3n de moedas de 50 kuru\u015f e 1 lira de prata foi descontinua en 1948, cu\u00f1\u00e1ndose finalmente 1 lira de cupron\u00edquel en 1957.\nEntre 1958 e 1963, introduc\u00edronse 1, 5 e 10 Kuru\u015f de bronce, e 25 Kuru\u015f, 1 e 2\u00bd de aceiro seguidos, en 1971, de moedas de 50 Kuru\u015f de aceiro, e 5 liras de aceiro en 1974. O aluminio substitu\u00edu o bronce en 1975. Estas moedas emit\u00edronse ata 1980.\nEn 1981, coa inflaci\u00f3n crecendo, introduc\u00edronse moedas de 1, 5 e 10 liras de aluminio. Posteriormente engad\u00edronse denominaci\u00f3ns m\u00e1is altas: 20, 50 e 100 liras en 1984, 25 liras en 1985, 500 liras en 1988, 1.000 liras en 1990, 2.500 liras en 1991, 5.000 liras en 1992, 10.000 liras en 1994, 25.000 liras en 1995, 50.000 e 100.000 liras en 1999, e 250.000 liras en 2002. Algunhas destas moedas, viron reducido o seu tama\u00f1o ou a cantidade de metal debido \u00e1 inflaci\u00f3n.\nBilletes.\nO Banco Imperial Otom\u00e1n emitiu por primeira vez papel moeda co\u00f1ecido como kaime en 1862, en denominaci\u00f3ns de 200 kuru\u015f. Os billetes ti\u00f1an textos en turco e franc\u00e9s. En 1873 engad\u00edronse billetes de 1, 2 e 5 liras. M\u00e1is tarde, en 1876, engad\u00edronse outros billetes de denominaci\u00f3ns m\u00e1is pequenas de 1, 5, 10, 20, 50 e 100 kuru\u015f. En 1908, engad\u00edronse denominaci\u00f3ns de 50 e 100 liras.\nDesde 1912, o Ministerio de Econom\u00eda emitiu papel moeda. Ao principio os billetes emit\u00edronse en denominaci\u00f3ns de 5 e 20 kuru\u015f, \u00bc, \u00bd, 1 e 5 liras, seguidos ao ano seguinte por billetes de 1 e 2\u00bd kuru\u015f, 10, 25, 50, 100 e 500 liras. En 1914 engad\u00edronse os billetes de 1.000 liras e, en 1917, emit\u00edronse selos de correos a modo de di\u00f1eiro de 5 e 10 para que se adher\u00edan a un cart\u00f3n.\nEn 1926, o Ministerio de Econom\u00eda introduciu os primeiros billetes en nome da Rep\u00fablica de Turqu\u00eda en denominaci\u00f3ns de 1, 5, 10, 50, 100, 500 e 1.000 liras. Estes billetes foron os \u00faltimos en imprimirse en franc\u00e9s e turco (con escritura \u00e1rabe). Cada billete ti\u00f1a o retrato de Mustafa Kemal Atat\u00fcrk.\nEntre 1937 e 1939, o Banco Central de Turqu\u00eda introduciu novos billetes con textos en turco en alfabeto latino e co retrato do presidente \u0130smet \u0130n\u00f6n\u00fc. Estes billetes ti\u00f1an denominaci\u00f3ns de 2\u00bd, 5, 10, 50, 100, 500 e 1.000 liras. Os billetes de 1 lira se reintroduciron en 1942, seguidos dos de 50 kuru\u015f que non se emitiron desde a segunda guerra mundial en 1944. Trala guerra estas d\u00faas \u00faltimas emisi\u00f3ns foron substitu\u00eddas por moedas.\nA comezos da d\u00e9cada de 1950, Atat\u00fcrk volveu aparecer nos billetes. En 1960 os billetes de 2\u00bd liras substitu\u00edronse por moedas. O mesmo ocorreu cos billetes de 5 liras en 1974 e 10 liras en 1981. Durante os anos 80 e 90 introduc\u00edronse billetes de denominaci\u00f3ns m\u00e1is altas: 5.000 liras en 1981, 10.000 liras en 1982, 20.000 liras en 1988, 50.000 liras en 1989, 100.000 liras en 1991, 250.000 liras en 1992, 500.000 liras en 1993, 1 mill\u00f3n de liras en 1995, 5 mill\u00f3ns en 1997, 10 mill\u00f3ns en 1999 e 20 mill\u00f3ns en 2001.\nOs billetes con denominaci\u00f3ns m\u00e1is altas do s\u00e9timo grupo de emisi\u00f3n (a partir de 250.000 liras) p\u00f3dense cambiar a\u00ednda por billetes de novas liras (co cambio de 1\u00a0000\u00a0000 a 1) nas oficinas de Banco Central de Turqu\u00eda ata o 31 de decembro de 2015. Os billetes de 50.000 liras deixaron de cambiarse en novembro de 2009 e os de 100.000 liras o 4 de novembro de 2011.\nNova lira, 2005-.\nA finais de decembro de 2003, a Grande Asemblea Nacional de Turqu\u00eda aprobou unha lei que permit\u00eda eliminar seis ceros da lira para crear unha nova moeda. O 1 de xaneiro de 2005 introduciuse esta nova moeda que substitu\u00eda \u00e1 primeira lira (que estivo en circulaci\u00f3n ata finais de 2005) cunha taxa de cambio de 1 mill\u00f3n de liras antigas (c\u00f3digo ISO 4217: TRL) por unha nova lira.\nDurante o per\u00edodo de transici\u00f3n, entre o 1 de xaneiro de 2005 e o 31 de decembro de 2008, esta moeda foi nomeada de forma oficial como \"nova lira turca\" (en turco: \"yeni t\u00fcrk liras\u0131\" e abreviada como \"YTL\". Esta lira est\u00e1 dividida en 100 kuru\u015f novos (en turco: \"yeni kuru\u015f\"). Finalmente o 1 de xaneiro de 2009, a palabra \"novo/a eliminouse de todas as moedas e billetes, cham\u00e1ndose de novo \"lira turca\" de forma oficial, e abreviada como \"TL\".\nMoedas.\n2005-2008.\nDurante o per\u00edodo de transici\u00f3n, entre o 1 de xaneiro de 2005 e o 31 de decembro de 2008, a lira era co\u00f1ecida como \"nova lira turca\". En 2005 introduc\u00edronse as novas moedas en denominaci\u00f3ns de 1, 5, 10, 25 e 50 kuru\u015f novos e 1 nova lira.\n2009-.\nDesde o 1 de xaneiro de 2009 a palabra \"novo/a eliminouse de todas as moedas. Como consecuencia, introduciuse unha nova serie de moedas con novos dese\u00f1os e alg\u00fans cambios nas aliaxes das moedas de 50 kuru\u015f e 1 lira.\nBilletes.\n2005-2008.\nDurante este per\u00edodo, emit\u00edronse os billetes do oitavo grupo de emisi\u00f3n denominados en novas liras. Os seus denominaci\u00f3ns foron de 1, 5, 10, 20, 50 e 100 liras novas. Mentres que as primeiras catro denominaci\u00f3ns foron substitu\u00edndo aos antigos billetes, os \u00fanicos billetes que non ti\u00f1an equivalencia na nova moeda eran os de 50 e 100 liras. Todos os billetes te\u00f1en un dese\u00f1o similar ao das series anteriores, no que aparece Mustafa Kemal Atat\u00fcrk en distintas etapas da s\u00faa vida e as imaxes de varios edificios importantes e lugares hist\u00f3ricos de Turqu\u00eda.\n2009-.\nO 1 de xaneiro de 2009 entrou en circulaci\u00f3n o noveno grupo de emisi\u00f3n. A serie anterior ser\u00e1 de curso legal ata o 31 de decembro de 2009, a\u00ednda que pasada esta data os billetes poder\u00e1n cambiarse nas distintas oficinas do Banco Central ata o 31 de decembro de 2019. Todos os billetes desta nova serie eliminan a palabra \"novo/a\" da denominaci\u00f3n, e incl\u00faen un novo billete de 200 liras. Os novos billetes te\u00f1en distintos tama\u00f1os para previr a falsificaci\u00f3n. Outro cambio foi substitu\u00edr os lugares e edificios hist\u00f3ricos turcos dos reversos por personalidades ilustres do pa\u00eds. The dominant color of the 5 Turkish lira banknote has been determined as \"purple\" on second series of current banknotes.\nA nova lira turca como divisa da Rep\u00fablica Turca do Norte de Chipre.\nTrala divisi\u00f3n da illa en 1974, os turco-chipriotas adoptaron a Lira turca pero a Libra chipriota foi legal ata maio de 1983. Actualmente a Libra chipriota \u00e9 considerada unha moeda estranxeira suxeita \u00e1s regulaci\u00f3ns do cambio pero \u00e9 usada no Mercado paralelo xunto \u00e1 libra esterlina e ao d\u00f3lar dos Estados Unidos.\nAs autoridades do Banco Central da Rep\u00fablica Turca do Norte de Chipre difunde diariamente os \u00edndices de cambio baseados sobre os datos provistos polo Banco Central de Turqu\u00eda. Como consecuencia da alta inflaci\u00f3n de Turqu\u00eda, a depreciaci\u00f3n foi importada ao norte de Chipre. Foron particulares as dificultades no ano 1994, cando a Lira turca perdeu a metade do seu valor en d\u00f3lares. Isto fixo avaliar \u00e1 Rep\u00fablica Turca do Norte de Chipre adoptar unha moeda m\u00e1is estable."}
{"id": "273055", "revid": "23204", "url": "https://gl.wikipedia.org/wiki?curid=273055", "title": "Polimorfismo de lonxitude de fragmento de restrici\u00f3n", "text": "En biolox\u00eda molecular, o polimorfismo de lonxitude de fragmento de restrici\u00f3n ou RFLP (\"Restriction fragment length polymorphism\") \u00e9 unha t\u00e9cnica de an\u00e1lise de ADN baseada nas variaci\u00f3ns nas secuencias de ADNs hom\u00f3logos. Na an\u00e1lise de RFLP as mostras de ADN son cortadas en segmentos (dixeridas) por encimas de restrici\u00f3n, que orixinan \"fragmentos de restrici\u00f3n\", os cales son separados segundo a s\u00faa lonxitude por electroforese en xel. O termo RFPL pode referirse \u00e1s propias diferenzas (polimorfismos) entre mostras de mol\u00e9culas de ADN hom\u00f3logo debidas \u00e1s diferentes localizaci\u00f3ns dos sitios de restrici\u00f3n (onde cortan os encimas de restrici\u00f3n), ou pode referirse \u00e1 t\u00e9cnica de laboratorio que detecta os distintos segmentos de ADN orixinados por dito corte. A\u00ednda que actualmente quedou un pouco obsoleta debido \u00e1 aparici\u00f3n de tecnolox\u00edas de secuenciaci\u00f3n do ADN baratas, a an\u00e1lise de RFLP foi a primeira t\u00e9cnica usada para obter o perfil de ADN o suficientemente barata como para ter unha aplicaci\u00f3n moi estendida. Ademais de para a pegada xen\u00e9tica, a RFLP foi unha importante ferramenta no mapado do xenoma, localizaci\u00f3n de xenes implicados en trastornos xen\u00e9ticos, determinaci\u00f3n do risco xen\u00e9tico de ter unha doenza, e en probas de paternidade.\nT\u00e9cnica de an\u00e1lise.\nA t\u00e9cnica b\u00e1sica para detectar RFLPs implica fragmentar a mostra de ADN con encimas de restrici\u00f3n, os cales reco\u00f1ecen unha secuencia curta espec\u00edfica no ADN (sitio de restrici\u00f3n) e cortan en todos os puntos do xenoma onde se encontre esa secuencia, orixinando moitos fragmentos de ADN. Os fragmentos de ADN resultantes son despois separados segundo a s\u00faa lonxitude por medio de electroforese en xel de agarosa, e transferidos a unha membrana polo procedemento Southern blot. A hibridaci\u00f3n do ADN da membrana cunha sonda de ADN determina despois a lonxitude dos fragmentos que son complementarios coa sonda. Aparece un RFLP cando a lonxitude dun fragmento detectado var\u00eda entre individuos. Cada lonxitude dun fragmento \u00e9 considerada un alelo, e pode utilizarse en an\u00e1lises xen\u00e9ticas.\nA an\u00e1lise de RFLP pode subdividirse en an\u00e1lises con sondas dun s\u00f3 locus (SLP, \"single-locus probe\") e de multi-locus (MLP, \"multi-locus probe\"). Ademais, poden obterse datos mesmo con ADNs degradados (por exemplo, cando a mostra se toma de restos \u00f3seos).\nExemplos.\nHai dous mecanismos com\u00fans polos cales pode variar o tama\u00f1o dun fragmento de restrici\u00f3n determinado. No primeiro esquema, un pequeno segmento do xenoma \u00e9 detectado por unha sonda (li\u00f1a m\u00e1is grosa). No alelo \"A\", o xenoma \u00e9 clivado por un encima de restrici\u00f3n en tres sitios pr\u00f3ximos (os tri\u00e1ngulos do esquema), pero s\u00f3 o fragmento m\u00e1is \u00e1 dereita ser\u00e1 detectado pola sonda. No alelo \"a\", perdeuse o sitio de restrici\u00f3n 2 por causa dunha mutaci\u00f3n, polo que a sonda agora detecta o fragmento fusionado m\u00e1is grande que vai dos sitios 1 ao 3.\nO segundo diagrama mostra como se ver\u00eda esta variaci\u00f3n do tama\u00f1o do fragmento nunha Southern blot, e como poder\u00eda herdarse cada alelo (dous por cada individuo) en distintos membros dunha familia.\nNo terceiro esquema, el\u00edxense unha sonda e un encima de restrici\u00f3n para detectar unha rexi\u00f3n do xenoma que incl\u00fae un segmento variable VNTR (caixas). No alelo \"c\" hai cinco repetici\u00f3ns na VNTR, e a sonda detecta un fragmento maior entre os dous sitios de restrici\u00f3n. No alelo \"d\" hai s\u00f3 d\u00faas repetici\u00f3ns na VNTR, as\u00ed que a sonda detecta un fragmento m\u00e1is curto entre os mesmos dous sitios de restrici\u00f3n. Outros procesos xen\u00e9ticos, como as inserci\u00f3ns, deleci\u00f3ns, translocaci\u00f3ns, e inversi\u00f3ns, poden tam\u00e9n orixinar RFLPs.\nAplicaci\u00f3ns.\nA an\u00e1lise da variaci\u00f3n de RFLP nos xenomas foi unha ferramenta fundamental no mapado do xenoma e na an\u00e1lise de doenzas xen\u00e9ticas. Cando os investigadores quer\u00edan determinar inicialmente a localizaci\u00f3n cromos\u00f3mica dunha enfermidade xen\u00e9tica particular, analizan o ADN de membros dunha familia afectados pola doenza, e procuran alelos RFLP que mostren un patron de herdanza similar ao da doenza (ver ligamento xen\u00e9tico). Unha vez que foi localizado o xene dunha doenza, a an\u00e1lise RFLP doutras familias poder\u00eda revelar quen est\u00e1 en risco de ter a doenza, ou quen \u00e9 un probable portador dos xenes mutantes.\nA an\u00e1lise de RFLP foi tam\u00e9n a base dos primeiros m\u00e9todos de an\u00e1lise da pegada xen\u00e9tica, \u00fatil na identificaci\u00f3n de mostras recollidas en escenas de crimes, na determinaci\u00f3n da paternidade, e na caracterizaci\u00f3n da diversidade xen\u00e9tica ou patr\u00f3ns de cruzamento en poboaci\u00f3ns animais.\nAlternativas.\nA t\u00e9cnica de an\u00e1lise de RFLP \u00e9 lenta e inc\u00f3moda. Require unha gran cantidade de mostra de ADN (m\u00e1is que para a an\u00e1lise de STR), e o proceso combinado de etiquetado de sondas, fragmentaci\u00f3n de ADN, electroforese, blotting, hibridaci\u00f3n, lavado e autorradiograf\u00eda pode levar un mes enteiro. En 1985 apareceu unha versi\u00f3n limitada do m\u00e9todo do RFLP que usaba sondas de oligonucle\u00f3tidos. Afortunadamente, os resultados do Proxecto Xenoma Humano substitu\u00edron en grande medida a necesidade do mapado por RFLP, e a identificaci\u00f3n de moitos polimorfismos dun s\u00f3 nucle\u00f3tido (SNPs) nese proxecto (xunto coa identificaci\u00f3n directa de moitos xenes e mutaci\u00f3ns de doenzas) evitaron a necesidade da an\u00e1lise de ligamento de doenzas de RFLP (ver xenotipificaci\u00f3n SNP). A an\u00e1lise de alelos VNTR contin\u00faa fac\u00e9ndose, pero hoxe faise xeralmente con m\u00e9todos baseados na reacci\u00f3n en cadea da polimerase (PCR).\nA RFLP \u00e9 a\u00ednda unha t\u00e9cnica utilizada en selecci\u00f3n asistida por marcador. O polimorfismo de lonxitude de fragmento de restrici\u00f3n terminal (TRFLP ou T-RFLP) \u00e9 unha t\u00e9cnica de biolox\u00eda molecular desenvolvida inicialmente para caracterizar comunidades bacerianas en mostras de especies mesturadas. A t\u00e9cnica tam\u00e9n se aplicou a outros grupos como aos fungos do solo.\nA TRFLP funciona por medio de amplificaci\u00f3n por PCR do ADN utilizando pares de cebadores que foron marcados con etiquetas fluorescentes. Os produtos da PCR son despois dixeridos usando encimas de RFLP e os patr\u00f3ns resultandes son visualizados utilizando un secuenciador de ADN. Os resultados son analizados por contaxe simple e comparando bandas ou picos nos perf\u00eds de TRFLP, ou polas bandas que presentan correspondencia entre unha ou m\u00e1is execuci\u00f3ns de TRFLP e unha base de datos de especies co\u00f1ecidas. A t\u00e9cnica \u00e9 similar nalg\u00fans aspectos \u00e1 electroforese en xel en gradiente desnaturalizante ou de temperatura (DGGE ou TGGE).\nOs cambios de secuencia directamente implicados nunha RFLP poden tam\u00e9n analizarse m\u00e1is rapidamente por PCR. A amplificaci\u00f3n pode ser dirixida a trav\u00e9s do sitio de restrici\u00f3n alterado, e os produtos dixeridos con encimas de restrici\u00f3n. Este m\u00e9todo denom\u00ednase Secuencia polim\u00f3rfica amplificada clivada (CAPS). Alternativamente, o segmento amplificado pode analizarse por sondas de oligonucle\u00f3tido espec\u00edfico de alelo (ASO), un proceso que xeralmente pode facerse por un simple Dot blot."}
{"id": "273056", "revid": "7802", "url": "https://gl.wikipedia.org/wiki?curid=273056", "title": "Nova lira turca", "text": ""}
{"id": "273057", "revid": "27155", "url": "https://gl.wikipedia.org/wiki?curid=273057", "title": "RFLP", "text": ""}
{"id": "273058", "revid": "27155", "url": "https://gl.wikipedia.org/wiki?curid=273058", "title": "Polimorfismo de lonxitude de fragmentos de restrici\u00f3n", "text": ""}
{"id": "273059", "revid": "69405", "url": "https://gl.wikipedia.org/wiki?curid=273059", "title": "Crecente e estrela", "text": "A crecente e estrela \u00e9 un s\u00edmbolo que consiste nunha l\u00faa crecente cunha estrela xunto ao seu lado c\u00f3ncavo. Na s\u00faa forma moderna a estrela usualmente ten cinco puntas. Tam\u00e9n os dous signos xuntos representan polo xeral ao islam, pero son de principio tradicionais s\u00edmbolos da identidade turca.\nEn Unicode, a \"Crecente e estrela\" \u00e9 U+262A ().\nOs pa\u00edses cuxas bandeiras representan este s\u00edmbolo son:\nOutros movementos pol\u00edticos tomaron a crecente e estrela como icona:\nOutros pa\u00edses que te\u00f1en unha crecente e algunhas estrelas sobre as s\u00faas bandeiras son:"}
{"id": "273063", "revid": "15490", "url": "https://gl.wikipedia.org/wiki?curid=273063", "title": "Cami\u00f1o do Norte", "text": " \nO Cami\u00f1o do Norte ou ruta da costa \u00e9 un dos diversos Cami\u00f1os de Santiago polo que os peregrinos percorren a pen\u00ednsula para render culto \u00f3 Ap\u00f3stolo. Este itinerario percorre todo o norte peninsular, bordeando a costa cant\u00e1brica, desde Ir\u00fan ata Ribadeo, para logo entrar en terras galegas cara a Santiago, enlazando co Cami\u00f1o Franc\u00e9s en Arz\u00faa. Presenta, como \u00e9 habitual nos Cami\u00f1os de Santiago, numerosas rutas alternativas dentro do mesmo itinerario as\u00ed como conexi\u00f3ns co Cami\u00f1o Franc\u00e9s desde distintas localidades.\nRecoll\u00eda, fundamentalmente, os peregrinos que vi\u00f1an de Europa pola costa occidental francesa e mais os que vi\u00f1an en barco desde Inglaterra ou distintos puntos da Europa setentrional e desembarcaban en Bordeos, Bermeo, Donostia, Santander ou Xix\u00f3n, entre outros portos cant\u00e1bricos. Estes peregrinos, unha vez en terra, segu\u00edan o itinerario do Cami\u00f1o do Norte ou descend\u00edan perpendicularmente para enlazar co Cami\u00f1o Franc\u00e9s: desde Ir\u00fan a Burgos (Cami\u00f1o Vasco do Interior), desde Torrelavega a Aguilar de Campoo e Carri\u00f3n de los Condes ou desde Oviedo a Lugo e Palas de Rei (Cami\u00f1o Primitivo). \u00c1 s\u00faa vez, a ruta cant\u00e1brica recoll\u00eda peregrinos que vi\u00f1an polo Cami\u00f1o Franc\u00e9s e, desde Le\u00f3n, ascend\u00edan a Oviedo polo Cami\u00f1o Real, para visitar a catedral de San Salvador e seguir logo a peregrinaci\u00f3n cara a Santiago polo Cami\u00f1o do Norte.\nEntre outros peregrinos c\u00e9lebres que fixeron este itinerario no seu cami\u00f1o cara a Santiago podemos citar a Francisco de As\u00eds, de quen a tradici\u00f3n conta que fixo a viaxe en 1214; o astr\u00f3nomo veneciano Bartolomeo Fontana, que o fixo entre 1538 e 1539; ou Filipe I, xa no s\u00e9culo XVI.\nSegundo a Oficina do Peregrino, o Cami\u00f1o do Norte ocupa o terceiro lugar en n\u00famero de peregrinos, con 17.312 en 2016, observando un incremento nos \u00faltimos anos .\nO Cami\u00f1o do Norte percorre, bordeando a costa, as provincias de Guip\u00fascoa, Biscaia, Cantabria e Asturias. Entra en Galicia por Ribadeo e pasa por Mondo\u00f1edo, Vilalba, Sobrado e confl\u00fae co Cami\u00f1o Franc\u00e9s en Arz\u00faa.\nComo acontece con outras rutas, as distintas gu\u00edas e fontes que se poden consultar difiren -lixeiramente- en canto o itinerario a seguir, sendo maiores as diferenzas no n\u00famero e distancia das etapas nas que dividen o Cami\u00f1o. No presente artigo seguiremos a distribuci\u00f3n proposta pola Federaci\u00f3n Espa\u00f1ola de Asociaciones de Amigos del Camino de Santiago, que divide o Cami\u00f1o en 32 etapas (ata Arz\u00faa). Todos coinciden en que non sofre a masificaci\u00f3n do Cami\u00f1o Franc\u00e9s pero, como consecuencia, a infraestrutura est\u00e1 moito menos dotada en canto \u00e1 sinalizaci\u00f3n, mantemento dos cami\u00f1os e albergues de peregrinos (en n\u00famero e capacidade).\nO Cami\u00f1o do Norte en Francia.\nO antigo \"Cam\u00edn de Soulac\" baixaba pola costa occidental francesa desde Quimper e Paimpol, na Finist\u00e8re francesa. Segu\u00eda por Nantes, Soulac-sur-Mer e Bordeos, e remataba en Hendaia, na fronteira con Espa\u00f1a. Unha vez superada a fronteira e xa en territorio espa\u00f1ol at\u00f3pase Ir\u00fan, localidade considerada como punto de partida do Cami\u00f1o do Norte.\nO Cami\u00f1o do Norte no Pa\u00eds Vasco.\nXa en Ir\u00fan, os peregrinos deb\u00edan optar por d\u00faas rutas alternativas a Santiago: \n1\u00aa etapa: Ir\u00fan - Donostia.\nO Cami\u00f1o parte da ponte internacional de Santiago sobre o r\u00edo Bidasoa, que separa Francia de Espa\u00f1a. Deixa Ir\u00fan bordeando as marismas de Txingudi e axi\u00f1a chega a Hondarribia, onde se atopa a ermida de Santiagotxo. \u00d3 pouco pode visitarse o Santuario de Guadalupe, citado en 1526 no contexto dunha doaz\u00f3n de 6 ducados de ouro por Juan Sebasti\u00e1n Elcano.\nSegue por Pasaia (Pasajes), atravesada polo r\u00edo Oiartzun, e accede a Donostia tras cruzar o r\u00edo Urumea. A primeira menci\u00f3n documentada da cidade \u00e9 unha doaz\u00f3n no ano 1014 do rei navarro Sancho III O Maior (990-1035) , do mosteiro de San Sebasti\u00e1n \u00f3 de Leire. En Donostia destacan a catedral do Bo Pastor (do s\u00e9culo XIX), o palacio de Miramar (tam\u00e9n do XIX, que foi residencia de ver\u00e1n das ra\u00ed\u00f1as Isabel II e Mar\u00eda Cristina) e a escultura \"Peite do Vento\", de Eduardo Chillida.\n2\u00aa etapa: Donostia - Zarautz.\nNon tan dura como a etapa anterior, nesta tam\u00e9n haber\u00e1 que sufrir ascensos e descensos, se ben non tan pronunciados.\nTras deixar Donostia, o Cami\u00f1o atravesa Igeldo. Alcanzado o alto de Munioetazar comeza o cami\u00f1o descendente cara a Orio, que acolle un Centro de Interpretaci\u00f3n do Cami\u00f1o e a igrexa parroquial de San Nicol\u00e1s de Bari, de principios do XVII. Cr\u00fazase o r\u00edo Oria e bord\u00e9ase a r\u00eda ata Txurrika, para chegar \u00f3 pouco a Zarautz.\nDentro de Zarautz, concretamente no barrio de Elkano, est\u00e1 a igrexa de San Pedro, documentada en 1025 (o que fai sospeitar que fose o berce \u00f3 redor do cal naceu Zarautz). Tam\u00e9n c\u00f3mpre visitar o palacio de Narros (do s\u00e9culo XVI), a casa-torre dos Zarautz (do XIV-XV) e a igrexa parroquial de Santa Mar\u00eda a Real.\n3\u00aa etapa: Zarautz - Deba.\nNova etapa de subidas e baixadas, na que o Cami\u00f1o pasa por Getaria (berce de Juan Sebasti\u00e1n Elcano) e Askizu. Tras cruzar o r\u00edo Urola, chega a Zumaia, deixando \u00e1 dereita a praia de Santiago; en Zumaia destaca a casa museo de Zuloaga e a igrexa de Santiago. Pasa logo por Elorriaga e segue o curso da estrada N-634, para chegar a Itziar, co santuario de Santa Mar\u00eda (do s\u00e9culo XVI, constru\u00eddo sobre un templo rom\u00e1nico anterior; conserva a portada do s\u00e9culo XIII).\nFinalmente, chega a Deba, pasando antes \u00f3 p\u00e9 da ermida de San Roque, na que d\u00faas vieiras adornan unha fornela na parede. Deba foi fundada por Sancho IV no lugar que ocupa actualmente o barrio de Itziar en 1294 e bautizada co nome de \"Mont-Real\". No 1343 foi trasladada ao seu actual lugar na desembocadura do r\u00edo Deba, pasando a denominarse \"Mont-Real de Deva\", e finalmente o nome da vila acabar\u00eda confund\u00edndose co do r\u00edo \u00f3 perder o apelativo de Mont-Real.\nUn dos monumentos de Deba \u00e9 o Convento Hospital de Sasiola, do s\u00e9culo XVI ou XVII, que foi convento e hospital de peregrinos.\n4\u00aa etapa: Deba - Markina.\nNesta etapa, toda interior como suceder\u00e1 coas seguintes, seguen suced\u00e9ndose os ascensos e descensos das anteriores.\nO Cami\u00f1o deixa Deba e cruza o r\u00edo do mesmo nome. Pasa xunto \u00e1 ermida do Calvario, en Maia, e segue ata Olatz (do concello de Mutriku), seguindo o leito do rego Anu. Tras entrar na provincia de Biscaia pasa polos lugares de Damukorta, Arnoate, Atzorinzabal e Amulategui. Finalmente, tras deixar \u00f3 lado a ermida de Arretxinaga (do s\u00e9culo XVIII) chega finalmente a Markina.\nMarkina foi fundada en 1335 polo Infante Don Tello, Se\u00f1or de Biscaia, co nome de \"Villaviciosa de Marquina\", e constitu\u00eda a \"marca\" fronteiriza con Guip\u00fascoa. Est\u00e1 formada pola vila do mesmo nome e o elizate de Xemein. Entre 1969 e 2005 inclu\u00edu o elizate de Zenarruza, da que se falar\u00e1 na etapa seguinte. Markina sufriu constantes bombardeos durante a Guerra Civil.\n5\u00aa etapa: Markina - Gernika.\nA etapa comeza seguindo o curso do r\u00edo Artibal e pasando xunto \u00e1 ermida da Nosa Se\u00f1ora de Erdotza (do XVI), ata Irizubieta, Altzaga e Arta, chegando finalmente a Bolibar (de onde procede a familia do liberador de Venezuela Sim\u00f3n Bol\u00edvar, e que conta cun museo dedicado a este).\nSegue, por unha calzada medieval, ata o mosteiro de Zenarruza, de estilo g\u00f3tico (a\u00ednda que con restos do s\u00e9culo XI) e claustro renacentista. Continua ata o alto de Gontzagarigana e pasa por Uriona, Gerrikaitz e, despois de cruzar o r\u00edo Lea, por Munitibar. Os pasos seguintes son Aldaka, onde se ergue unha ermida dedicada a Santiago (do XVIII), e Berriondo (do concello de Mendata). Berriondo naceu no s\u00e9culo X \u00f3 redor da igrexa de San Miguel Arcanxo.\nO Cami\u00f1o segue por Zarra, cruza a ponte de Artzubi e pasa por Elexalde (coa igrexa de Santo Tom\u00e1s), Marmiz e Ajangiz (coa igrexa da Ascensi\u00f3n, do s\u00e9culo XIX). Desde aqu\u00ed, percorre a beirav\u00eda da estrada ata Gernika. Gernika tivo hospital de peregrinos (\"Hospital do Se\u00f1or\u00edo\", s\u00e9culo XVI).\nOs elementos m\u00e1is significativos desta localidade son a Casa de Xuntas e a \u00e1rbore de Gernika. Gernika foi practicamente arrasada o 26 de abril de 1937, nun bombardeo masivo realizado pola aviaci\u00f3n alem\u00e1 da Lexi\u00f3n C\u00f3ndor, no transcurso da Guerra Civil Espa\u00f1ola. Este feito inspirou \u00f3 pintor Pablo Picasso o seu famoso cadro \"Guernica\".\n6\u00aa etapa: Gernika - Lezama.\nAntes de abandonar Gernika, o peregrino pasa a car\u00f3n da Casa de Xuntas e a ermida de Santa Luc\u00eda, e comeza ent\u00f3n unha breve subida ata o alto de Bilikario (230 m). Pasa pola aldea de Pozueta e a ermida de Santo Estevo de Gerezik, pola mesma ruta que s\u00e9culos atr\u00e1s segu\u00edan os se\u00f1ores vascos a Gernika; e logo Landotz e Eskerika, para chegar \u00f3 pouco \u00e1 estrada, da que c\u00f3mpre seguir pola beirav\u00eda durante toda a segunda metade da etapa.\nO Cami\u00f1o segue por Astoreka, Goikoelexalde (coa igrexa de San Emeterio e San Celedonio) e Larrabetzu (coa igrexa barroca de Santa Mar\u00eda). Finalmente acc\u00e9dese a Lezama, onde destaca a Torre de Lezama (constru\u00edda por Pedro Ru\u00edz, antigo Se\u00f1or de Biskaia) e a igrexa rom\u00e1nica de Santa Mar\u00eda. Tam\u00e9n a pequena capela (\"humilladero\") do Santo Cristo, datada a mediados do XVI.\nEn Lezama tam\u00e9n se atopan as instalaci\u00f3ns de adestramento do Athletic de Bilbao.\n7\u00aa etapa: Lezama - Bilbao.\nD\u00e9ixase Lezama seguindo a beirav\u00eda da estrada ata Zamudio, coa igrexa de San Marti\u00f1o e a torre dos marqueses de Malpica, punto no que se abandona a estrada e comeza a subida \u00f3 monte Avril (365 m ), \u00fanica dificultade desta etapa. Un tramo deste ascenso segue unha antiga calzada dos Zamudianos, un antigo cami\u00f1o real que vi\u00f1a de Bermeo.\nAxi\u00f1a ch\u00e9gase a Bilbao, onde se entra polo barrio de Bego\u00f1a no que destaca a bas\u00edlica da Nosa Se\u00f1ora de Bego\u00f1a, patroa de Biskaia, constru\u00edda entre 1511 e 1621 sobre o que foi unha antiga ermida. A fachada que ti\u00f1a, manierista do s\u00e9culo XVII, quedou derru\u00edda durante a Primeira Guerra Carlista (1833-1840) e foi reconstru\u00edda a principios do s\u00e9culo XX. A talla da Virxe, de madeira policromada, \u00e9 g\u00f3tica de comezos do XIV.\nTam\u00e9n c\u00f3mpre visitar a catedral g\u00f3tica de Santiago (s\u00e9culo XIV), a igrexa dos Santos Juanes (barroca do XVII) e a de San Nicolao (XVIII). Noutra orde de cousas, en Bilbao destaca o Museo Guggenheim.\n8\u00aa etapa: Bilbao - Portugalete.\nA etapa ascende pola beira esquerda da r\u00eda do Nervi\u00f3n, por un percorrido eminentemente urbanizado que atravesa Bilbao, Barakaldo e Portugalete, todo no chamado \"Gran Bilbao\".\nComeza sa\u00edndo de Bilbao pola ponte do Santo Ant\u00f3n, constru\u00edda sobre unha antiga ponte medieval que foi a \u00fanica forma de cruzar o r\u00edo durante s\u00e9culos. Pasa por Basurto e ascende ata o monte Kobetas para cruzar logo o r\u00edo Kadagua pola ponte \"del Diablo\". Pasa logo xunto a ermida de Santa \u00c1gueda e ascende \u00f3 norte para pasar por Cruces e Retuerto (dous distritos de Barakaldo) e bordear o estadio de f\u00fatbol da cidade.\nTras cruzar o r\u00edo Galindo chega a Sestao, xa lindeiro con Portugalete, na desembocadura da r\u00eda. Nesta cidade destaca a ponte colgante, denominada oficialmente Ponte de Biscaia, que une Barakaldo con Getxo. Tr\u00e1tase dunha elevada estrutura met\u00e1lica constru\u00edda en 1893, por Alberto de Palacio y Elissague (disc\u00edpulo de Gustave Eiffel), con 163 m de lonxitude e 45 m de altura. Desde 2006 est\u00e1 declarada Patrimonio da Humanidade pola UNESCO. As torres dos extremos son as orixinais pero o traveseiro que as une foi reconstru\u00eddo en 1941, \u00f3 quedar destru\u00eddo en 1937 a consecuencia da Guerra Civil. A barquilla que transporta veh\u00edculos e pasaxeiros dun lado a outro foi substitu\u00edda varias veces, a \u00faltima en 1999.\n9\u00aa etapa: Portugalete - Pobe\u00f1a.\nTras deixar Portugalete, o Cami\u00f1o int\u00e9rnase terra a dentro e segue a direcci\u00f3n da Autoestrada do Cant\u00e1brico (A-8) que v\u00e9n de Bilbao para rematar enlazando coa A-6 en Baamonde, xa en Lugo. Pasa por riba da autoestrada e comeza un ascenso que pasa por Noceda (un lugar do concello de Ortuella) e Gallarta (capital do concello de Abanto Zierbena), onde se pode visitar un museo da miner\u00eda.\nComeza agora un prolongado descenso no que o itinerario volve a cruzar a A-8 e pasa xunto a Kardeo, ata chegar \u00e1 praia da Arena, linde dos concellos de Abanto e Muskiz. Bordeando a praia ch\u00e9gase \u00f3 final da etapa, Pobe\u00f1a (lugar deste \u00faltimo concello), no que destaca a igrexa de San Nicol\u00e1s de Bari, constru\u00edda polo arcebispo de Burgos en 1750.\nO Cami\u00f1o do Norte en Cantabria.\n10\u00aa etapa: Pobe\u00f1a - Castro Urdiales.\nO Cami\u00f1o segue bordeando a costa e a Punta del Castillo, para entrar axi\u00f1a na comunidade de Cantabria. Tras cruzar a autoestrada e cruzar o r\u00edo Sabiote chega a Ont\u00f3n, xa no concello de Castro Urdiales. En Ont\u00f3n cabe a posibilidade de seguir o Cami\u00f1o oficial ou atallar pola beirav\u00eda da nacional N-634, que leva bordeando a costa por Saltacaballos e Mio\u00f1o.\nO Cami\u00f1o oficial \u00e9 en forte ascenso. Cruza Baltezana e o alto de La Helguera (255 m), e a partir deste punto o resto da etapa \u00e9 un continuo descenso. Cruza Ota\u00f1es, Los Corrales e Santull\u00e1n, seguindo o leito do r\u00edo Mio\u00f1os. M\u00e1is adiante se chega de novo \u00e1 autoestrada pero desv\u00eda \u00f3 oeste para cruzar o r\u00edo Suma e chegar a S\u00e1mano, onde houbo un importante hospital de peregrinos citado en 1714. Cr\u00fazase o lugar de Llantada e tras cruzar de novo a autoestrada alc\u00e1nzase finalmente Castro Urdiales.\nEn Castro Urdiales, o terceiro concello de Cantabria en poboaci\u00f3n, destaca a igrexa de Santa Mar\u00eda de la Asunci\u00f3n, o m\u00e1ximo expo\u00f1ente do g\u00f3tico na comunidade, constru\u00edda no s\u00e9culo XIII, e mailo castelo medieval, no porto. A casa do Concello data do s\u00e9culo XVI.\n11\u00aa etapa: Castro Urdiales - Laredo.\nComo nas etapas anteriores, o itinerario do Cami\u00f1o segue a direcci\u00f3n da autoestrada do Cant\u00e1brico. \u00d3 pouco de deixar Castro Urdiales chega a Allendelagua, onde destacan os restos da torre medieval atribu\u00edda popularmente \u00f3s templarios (declarada Ben de Interese Cultural no 2002). Segue por Cerdigo (cunha igrexa de San Xo\u00e1n, coa \u00e1bsida rom\u00e1nica do XIII) e Islares, onde se conservan as ru\u00ednas do hospital de la Vera Cruz, do s\u00e9culo XVI.\nA seguir, cruza as marismas da desembocadura do r\u00edo Ag\u00fcera e atravesa de novo a autoestrada. Pasa por Nocina (do concello de Guriezo), onde hai albergue de peregrinos, e segue por Rioseco, onde destaca a igrexa de San Vicente de la Maza, antigo mosteiro, e Revilla, coa ermida de San Brais, do s\u00e9culo XVII.\nPasa logo por El Puente (capital do concello), cruza o r\u00edo Ag\u00fcera e pasa por La Magdalena e, tras unha brusca subida, Lugarejos. Cruza de novo baixo a autoestrada e pasa polos lugares de Rocillo e Sope\u00f1a, xa no concello de Liendo, ata chegar a Hazas (capital do concello), tam\u00e9n con albergue para peregrinos. Finalmente entra no concello de Laredo polos lugares de Tarrueza e Los Arenales, e alcanza a capital.\nLaredo est\u00e1 documentada desde o s\u00e9culo X, como posesi\u00f3n do Conde Fern\u00e1n Gonz\u00e1lez (c. 910-970). Foi porto militar de Castela e o \u00fanico no que estaba permitido, desde Avil\u00e9s a Bilbao, armar naves para as expedici\u00f3ns as Am\u00e9ricas.\n12\u00aa etapa: Laredo - G\u00fcemes.\nA partir de Laredo cabe a posibilidade de ir directamente a Santo\u00f1a ou baixar cara a Colindres e rodear as marismas. No primeiro caso, o Cami\u00f1o percorre a praia da Salv\u00e9 ata o Puntal de Santo\u00f1a, onde o peregrino pode coller unha barca que o leva ata Santo\u00f1a . Logo segue por Dueso (onde est\u00e1 o c\u00e1rcere do mesmo nome) ata a praia de Berr\u00eda e a de Trengand\u00edn ou de Noja, ata a localidade de Noja (constitu\u00edda en vila por Filipe IV en 1644).\nSegue por Cabanzo e San Pantale\u00f3n, lugares de Castillo Siete Villas, concello de Arnuero, logo por Castillo e San Miguel de Meruelo (capital do concello de Meruelo). Tras cruzar o r\u00edo Campiazo chega a Bareyo, onde destaca a igrexa de Santa Mar\u00eda, rom\u00e1nica do s\u00e9culo XIII, e segue por Villanueva, Quejigal e chega finalmente a G\u00fcemes.\nA alterativa citada antes pasa por Santolaja, Colindres, Treto, Gama e Escalante, para unirse coa ruta oficial en Castillo.\n13\u00aa etapa: G\u00fcemes - Santander.\nEsta etapa vai bordeando a costa e pasa por Linderrio, Galizano (do concello de Ribamont\u00e1n al Mar), San Miguel, Langre e Loredo (co Santuario de Nosa Se\u00f1ora de Latas). A partir de aqu\u00ed pode collerse a estrada CA-141 ata Somo, cruzar a ponte ata Pedre\u00f1a (ambas localidades do concello de Marina de Cudeyo) e coller unha barca a Santander; ou ben rodear a p\u00e9 toda a ba\u00eda de Santander, por San Salvador e El Astillero. Esta segunda opci\u00f3n aumenta considerablemente a quilometraxe da etapa, pero pode dividirse en dous facendo noite en Astillero.\nEn Santander c\u00f3mpre visitar a pen\u00ednsula da Magdalena e o Palacio da Magdalena (residencia de ver\u00e1n da familia do rei Afonso XIII ata o ano 1931 e hoxe sede da Universidade Internacional Men\u00e9ndez Pelayo), a catedral da Asunci\u00f3n de Nosa Se\u00f1ora (g\u00f3tica dos s\u00e9culos XII e XIV, seriamente danada a consecuencia do incendio da cidade en 1941) e o Museo Municipal de Belas Artes.\n14\u00aa etapa: Santander - Queveda.\nEsta longa etapa comeza cruzando Pe\u00f1acastillo, Santa Cruz de Bezana, Boo de Pi\u00e9lagos (do concello de Pi\u00e9lagos) e d\u00e1 un amplo rodeo para cruzar o r\u00edo Pas en Puente Arce (do mesmo concello). Segue por Oru\u00f1a e Mogro (xa no concello de Miengo), con igrexa parroquial de San Marti\u00f1o e a ermida da Virxe do Monte, \u00e1mbalas d\u00faas do s\u00e9culo XVI, e contin\u00faa por Cud\u00f3n.\nTras bordear as enormes instalaci\u00f3ns da industria qu\u00edmica Solvay alc\u00e1nzase Requejada (do concello de Polanco), onde naceu o escritor Jos\u00e9 Mar\u00eda de Pereda (1833) e que conta con dous albergues para os peregrinos.\nContinuando pola estrada N-611, o Cami\u00f1o pasa por Barreda (do concello de Torrelavega) e cruza o r\u00edo Saja, para chegar finalmente a Queveda (do mesmo concello). Aqu\u00ed existe unha ermida do XVIII e unha torre-palacio cuxa construci\u00f3n orixinal \u00e9 un torre\u00f3n militar do s\u00e9culo XV.\n15\u00aa etapa: Queveda - Comillas.\nTras pasar primeiro por Camplengo (do concello de Santillana del Mar), ch\u00e9gase \u00f3 cabo de 3\u00a0km a Santillana. O Cami\u00f1o pasa \u00f3 p\u00e9 da Colexiata de Santa Juliana, constru\u00edda no s\u00e9culo XII sobre o que foi un mosteiro fundado no ano 870 para venerar as reliquias da santa (\"Sancta Luliana\"), que deu nome \u00e1 vila, e que se conservan no sepulcro que se ergue no cruceiro. Ademais da colexiata, Santillana (declarada Conxunto Hist\u00f3rico Art\u00edstico en 1943) conta con diversos museos e, especialmente, coas covas de Altamira, de sona internacional polas s\u00faas pinturas rupestres da \u00e9poca do Paleol\u00edtico superior que lle fixeron merecer ser consideradas Patrimonio da Humanidade da UNESCO desde o ano 1985.\nO Cami\u00f1o segue por Ore\u00f1a (do concello de Alfoz de Lloredo) (coa igrexa de San Pedro, do s\u00e9culo XVI, e as covas de Cualventi), Cig\u00fcenza (coa igrexa de San Marti\u00f1o), Novales e C\u00f3breces.\nContin\u00faa pola Venta del Tramal\u00f3n, La Iglesia (capital do concello de Ruiloba), Pando (co convento das Carmelitas, do XVIII) e Concha, para chegar a Comillas, onde destaca a Universidade Pontificia de Comillas e o \"Capricho de Gaud\u00ed\", constru\u00eddo entre 1883 e 1885 como residencia de ver\u00e1n de M\u00e1ximo D\u00edaz de Quijano, cu\u00f1ado do Marqu\u00e9s de Comillas. Conta tam\u00e9n nas proximidades con varias covas prehist\u00f3ricas. O vello c\u00e1rcere de Comillas est\u00e1 hoxe reconvertido en albergue de peregrinos.\n16\u00aa etapa: Comillas - Unquera.\nO Cami\u00f1o pasa nesta etapa por Rub\u00e1rcena (do concello de Comillas) e La Rabia, onde cruza a r\u00eda de la Rabia. Segue por El Tejo (do concello de Vald\u00e1liga) e La Revilla (do concello de San Vicente de la Barquera), para entrar axi\u00f1a na capital do concello atravesando a r\u00eda de San Vicente.\nSegue por La Acebosa cara a Pesu\u00e9s (capital do concello de Val de San Vicente) e pasa por Hortegal e Estrada (co conxunto medieval da Torre de Estrada, reconstru\u00edda no XVII sobre os restos dun recinto amurallado dos s\u00e9culos VIII e IX, declarada Ben de Interese Cultural en 1992). Segue por Serdio e cruza o r\u00edo Nansa para chegar a Pesu\u00e9s e, finalmente, a Unquera, na foz do r\u00edo Deva e a r\u00eda de Tina Mayor, que marca a fronteira entre Cantabria e Asturias. O albergue de peregrinos est\u00e1 en Colombres, xa en Asturias, a uns 2\u00a0km de distancia.\nDesde Unquera parte o \"Cami\u00f1o Liebaniego\", que serve de enlace entre o Cami\u00f1o do Norte e o Cami\u00f1o Franc\u00e9s.\nO Cami\u00f1o do Norte en Asturias.\n17\u00aa etapa: Unquera - Llanes.\nComo o Cami\u00f1o oficial nesta etapa discorre pola beirav\u00eda da estrada N-634, cabe a alternativa de seguir o Sendeiro Costeiro de Longo Percorrido GR-E-9.\nUnha vez cruzado o Deva, o Cami\u00f1o entra en Asturias, que percorrer\u00e1 totalmente de leste a oeste. A primeira localidade que se cruza \u00e9 Colombres (do concello de Ribadedeva), seguida \u00f3 pouco por La Franca. Tras cruzar o r\u00edo Cabra entra no concello de Llanes, pasando por Buelna e Pendueles. \u00c9 aqu\u00ed onde c\u00f3mpre decidir seguir pola estrada ata Llanes ou desviarse pola ruta GRE-9.\nSegue por Vidiago, Puertas de Vidiago e, tras cruzar o r\u00edo Pur\u00f3n, por San Roque del Acebal. \u00d3 pouco pasa pola ermida do Cristo do Cami\u00f1o, desde onde baixa ata Llanes.\nA vila de Llanes est\u00e1 documentada desde o ano 1032. As murallas e a igrexa de Santa Mar\u00eda son do s\u00e9culo XIII. Destaca tam\u00e9n o conxunto pict\u00f3rico-escult\u00f3rico dos \"Cubos de la Memoria\", obra do vasco Agust\u00edn Ibarrola no porto pesqueiro de Llanes.\n18\u00aa etapa: Llanes - Sanisteba.\nA etapa comeza atravesando Po e Celoriu, onde se poden ver as ru\u00ednas do mosteiro rom\u00e1nico de San Salvador. Segue por Barru e a igrexa de Nosa Se\u00f1ora das Dores (constru\u00edda en 1797), e Niembru; e tras cruzar o r\u00edo Bed\u00f3n e a praia de San Antol\u00edn, chega a Naves, onde destaca o mosteiro de San Antol\u00edn de Bed\u00f3n, do s\u00e9culo XII.\nO Cami\u00f1o segue agora polo que foi Cami\u00f1o Real entre Llanes e Ribadesella. Pasa por Villahormes, Nueva de Llanes, Pi\u00f1eres de Pr\u00eda e Cuerres, para entrar -a partir da ponte do Aguam\u00eda- no concello de Ribadesella.\nRibadesella, fundada no XIII baixo Afonso X o Sabio, alcanzou gran prosperidade na idade media polo comercio de madeira, salm\u00f3ns e carne de balea.\nC\u00f3mpre cruzar o r\u00edo Sella e atravesar a cidade se se quere respectar o itinerario hist\u00f3rico, pasando por San Pedro, Ab\u00e9u e chegar finalmente a Sanisteba (San Esteban de Leces), cunha igrexa de orixe rom\u00e1nica, pero reconstru\u00edda trala Guerra Civil.\n19\u00aa etapa: Sanisteba - Sebrayo.\nA etapa comeza bordeando a costa por Vega (coa capela de Santa Mar\u00eda Magdalena), Berb\u00e9s e, xa no concello de Caravia, Arenal de Mor\u00eds. Pasada a praia de Beciella, onde houbo hospital de peregrinos, cruza o r\u00edo de la Espasa e entra no concello de Colunga, para chegar a La Isla. A partir de aqu\u00ed, o Cami\u00f1o deixa a costa e entra no interior de Asturias.\nSeguindo a estrada N-632, axi\u00f1a se chega \u00e1 capital do concello e, desde aqu\u00ed, a Pern\u00fas e, cruzando a autov\u00eda A-8, La Llera. Logo v\u00e9n Priesca, coa igrexa de San Salvador, do ano 921 (a m\u00e1is tard\u00eda das igrexas prerrom\u00e1nicas asturianas) e La Vega de Priesca, para chegar \u00f3 pouco \u00e1 fin da etapa, Sebrayo, xa no concello de Villaviciosa.\nEn Sebrayo destaca a capela de Santa Mar\u00eda, co\u00f1ecida como \"La Capillota\", de estilo rom\u00e1nico da segunda metade do s\u00e9culo XIII. O albergue de peregrinos est\u00e1 nas antigas escolas municipais, reconvertidas en 1998.\n20\u00aa etapa: Sebrayo - Xix\u00f3n.\nO Cami\u00f1o contin\u00faa m\u00e1is ou menos paralelo \u00e1 autov\u00eda (que cruza varias veces por pasos elevados ou subterr\u00e1neos). A primeira cidade que cruza \u00e9 Villaviciosa, que se deixa pola estrada a Infesto AS-255, e pouco despois, Casquita, unha aldea da parroquia de Grases (concello de Villaviciosa).\nNeste lugar, o Cami\u00f1o do Norte div\u00eddese en d\u00faas alternativas. Cara ao noroeste, a Xix\u00f3n, seguindo o itinerario do Cami\u00f1o do Norte por Ribadeo (Cami\u00f1o da Costa); ou cara ao sur, por Pola de Siero a Oviedo, onde enlaza co Cami\u00f1o Primitivo. O presente artigo segue a primeira ruta.\nDespois de Casquita, o Cami\u00f1o comeza un tramo ascendente que pasa por Grases de Abaixo e Ni\u00e9vares, ata chegar \u00f3 Alto da Cruz, onde comeza o descenso cara a Pe\u00f3n, cunha pequena igrexa dedicada a Santiago, e Curbiello. O seguinte lugar \u00e9 Cabue\u00f1es e, inmediatamente, Xix\u00f3n.\n21\u00aa etapa: Xix\u00f3n - Avil\u00e9s.\nEtapa tediosa en boa parte, con moitos quil\u00f3metros polas zonas urbanas ou periferias industriais de Xix\u00f3n e de Avil\u00e9s. Comeza coa ascensi\u00f3n \u00f3 Alto do Monte Areo, que non ofrece ningunha dificultade, e pasa por El Valle (no concello de Carre\u00f1o), coa igrexa de Santa Eulalia. Tras cruzar outra vez m\u00e1is a autov\u00eda do Cant\u00e1brico chega a Tam\u00f3n e, seguindo pola estrada AS-19, a Trasona e, finalmente, Avil\u00e9s.\nAvil\u00e9s \u00e9 hoxe a terceira cidade da comunidade en poboaci\u00f3n, con categor\u00eda de vila de realego desde 1085, privilexio outorgado por Afonso VI. A pesar do desmesurado crecemento urban\u00edstico experimentado desde os anos 50 do s\u00e9culo XX coa creaci\u00f3n de Ensidesa e outras industrias, Avil\u00e9s conserva un interesante e rico casco antigo.\n22\u00aa etapa: Avil\u00e9s - Soutu Llui\u00f1a.\nLonga etapa -38\u00a0km- e caracterizada polas continuas subidas e baixadas (cualificada por este motivo como \"rompepernas\"). Despois de deixar Avil\u00e9s, o itinerario pasa por Entrevi\u00f1as e Salinas (xa no concello de Castrill\u00f3n). Segue por San Mart\u00edn de Laspra, La Cruz (deixando \u00f3 sur a capital do concello, Piedrasblancas) e Santiagu'l Monte (Santiago del Monte), onde se localiza o aeroporto de Asturias.\nSegue por Ran\u00f3n, no concello de Sotu'l Barcu (Soto del Barco), cuxa igrexa parroquial est\u00e1 dedicada a Santiago, e bordea a r\u00eda de Santo Estevo descendendo ata Riolavega, El Castillo e a capital do concello, Soto. Cruza o r\u00edo Nal\u00f3n e sobe ata Muros (Muros de Nal\u00f3n), capital do concello do mesmo nome, para seguir pola N-632 ata El Pito e Rellayo. En El Pito sorprende o conxunto monumental formado polo palacio Selg\u00e1s, de estilo neocl\u00e1sico.\nO Cami\u00f1o pasa a car\u00f3n da praia Concha de Artedo, regresa \u00e1 estrada e accede a Soutu Llui\u00f1a (Soto de Lui\u00f1a, Cudillero), onde destaca a igrexa de Santa Mar\u00eda, do XVIII.\n23\u00aa etapa: Soutu Llui\u00f1a - Cadav\u00e9u.\nEsta etapa debe percorrerse pola beirav\u00eda da estrada N-632, xa que o itinerario hist\u00f3rico, pola serra das Palancas, est\u00e1 abandonado e sen sinalizar, e mesmo pode ser arriscado se fai mal tempo.\nAtravesa as localidades de Albuerne, Nuviana (Novellana), Casta\u00f1eras, Santa Marina e Vallouta (Ballota). A partir de aqu\u00ed son posibles rutas alternativas que permiten deixar o asfalto.\nTras cruzar o r\u00edo Cabo entra no concello de Vald\u00e9s e pasa polos lugares de Tablizo, El Rib\u00f3n e Friera, para chegar a Cadav\u00e9u (Cadavedo).\n24\u00aa etapa: Cadav\u00e9u - Luarca.\nA etapa, breve e c\u00f3moda, comeza pasando por Villademoros, San Crist\u00f3bal, Quer\u00faas e Canero, coa igrexa de San Miguel. Tras cruzar o r\u00edo Canero, sobe cara \u00e1 praia de Cueva e pasa por Caroyas, Barcia e, finalmente, Luarca. Outra alternativa \u00e9 seguir a p\u00e9 da estrada cara a Almu\u00f1a e, desde aqu\u00ed a Luarca.\nLuarca, a capital do concello de Vald\u00e9s, est\u00e9ndese polas beiras da desembocadura do r\u00edo Negro, que divide a cidade. Foi sempre vila mari\u00f1eira que practicou durante s\u00e9culos a pesca da balea. Actualmente \u00e9 unha importante localidade tur\u00edstica.\n25\u00aa etapa: Luarca - A Carid\u00e1.\nEsta \u00e9 outra etapa de continuas subidas e baixadas que terminan esgotando \u00f3 peregrino. O Cami\u00f1o pasa primeiro por Otur e o pequeno lugar de Hervedosas, linde co concello de Navia. Segue por Bao, onde cruza a autoestrada, Villapedre e Pi\u00f1eira, que conta con albergue de peregrinos.\nSegue cara a Villaoril, La Colorada e chega \u00e1 capital do concello, onde entra polo antigo \"Cami\u00f1o Real\". Tras atravesar a cidade e cruzar o r\u00edo Navia (que desemboca aqu\u00ed despois de nacer en Becerre\u00e1), o Cami\u00f1o entra no concello de Cua\u00f1a por El Esp\u00edn (da parroquia de Folgueiras) e a partir de aqu\u00ed resultar\u00e1 com\u00fan ver as marcas da Cruz da Orde de Santiago, fundada no s\u00e9culo XII.\nSegue logo por Jarrio e Cartavio, para chegar finalmente \u00e1 Carid\u00e1, localidade que ostenta a capitalidade do concello de El Franco, un dos concellos galegofalantes da Galicia estremeira. A orixe do top\u00f3nimo parece deberse \u00f3 peregrino italiano e logo santo Franco di Siena, co\u00f1ecido como \"Il Franco\", que foi a Compostela no s\u00e9culo XVIII.\nA lenda conta que o nome da vila deriva da caridade coa que os veci\u00f1os do lugar trataban \u00f3s peregrinos que \u00edan cara a Santiago.\n26\u00aa etapa: A Carid\u00e1 - Ribadeo.\nCon esta etapa, basicamente ch\u00e1, tranquila e c\u00f3moda, o Cami\u00f1o deixa Asturias e entra en Galicia. Tras deixar A Carid\u00e1, a primeira localidade que cruza \u00e9 El Franco (onde estaba a capital do concello antigamente). \u00d3 pouco cruza o r\u00edo Porcia e entra no concello de Tapia de Casarego polo lugar de Porcia.\nAgora hai unha bifurcaci\u00f3n que leva os peregrinos pola costa, por Tapia de Casarego; ou polo interior. Esta segunda v\u00eda \u00e9 m\u00e1is curta e af\u00e1stase do asfalto da estrada N-634, cruzando os lugares de Brul e Tol, xa no concello de Castropol.\nNeste punto, unha nova variante leva cara ao sur, a Vegadeo. Antes da construci\u00f3n da ponte dos Santos os antigos peregrinos v\u00edanse obrigados a embarcar para poder cruzar a r\u00eda do Eo-Ribadeo, ou ben bordeala cara ao sur para entrar en Galicia a trav\u00e9s da ponte de Santiago de Abres. Na actualidade, esta segunda variante apenas \u00e9 transitada.\nO Cami\u00f1o segue agora pola AS-31, desde Tol a Barres e \u00e1 localidade das Figueiras. Tras cruzar a ponte dos Santos -as\u00ed denominado por estar flanqueado polas capelas de San Rom\u00e1n, na beira asturiana, e de San Miguel, na beira galega- entra en terras galegas por Ribadeo. Quedan practicamente 200\u00a0km para alcanzar o fin da peregrinaci\u00f3n en Santiago.\nO Cami\u00f1o do Norte en Galicia.\nOs primeiros quil\u00f3metros do Cami\u00f1o do Norte en Galicia poden seguir dous itinerarios en funci\u00f3n de que a entrada se fixese por Ribadeo ou por Abres. En calquera caso, \u00e1mbalas variantes volven conflu\u00edr en Lourenz\u00e1 para dirixirse unidas cara a Santiago.\n27\u00aa etapa: Ribadeo - Lourenz\u00e1.\nTras deixar Ribadeo, o Cami\u00f1o pasa polos lugares de Pastoriza (na igrexa de San Xo\u00e1n de Ove pode verse a Cruz da Orde de Malta, que protex\u00eda os peregrinos a Santiago), Vilela e O Vilar. Chega logo ata A Ponte (\"A Ponte Arante\"), onde se cruza o r\u00edo Grande e c\u00f3mpre deterse para ver as pinturas murais da igrexa da Nosa Se\u00f1ora das Virtudes, descubertas nos anos setenta do s\u00e9culo XX. Pr\u00f3ximo \u00e1 igrexa houbo hospital de peregrinos no s\u00e9culo XVI.\nComeza agora a primeira dificultade da etapa, cunha costa de certa dureza que leva ata entrar no concello de Barreiros, por Vilamart\u00edn Pequeno. Desde aqu\u00ed volve ascender ata Vilamart\u00edn Grande, coa capela do Carme, do s\u00e9culo XVII, e segue cara a Gond\u00e1n, que conta con albergue de peregrinos municipal.\nSegue, tras cruzar o r\u00edo Puxigo, por San Xusto de Cabarcos, tam\u00e9n con albergue e unha igrexa fundada antes do ano 900. Tras unha \u00faltima subida alcanza o concello de Lourenz\u00e1, onde destaca o Mosteiro de San Salvador, fundado no ano 969 polo \"conde santo\" Osorio Guti\u00e9rrez. No s\u00e9culo XII pasou a pertencer \u00e1 orde de San Bieito, e en 1505 integrouse na congregaci\u00f3n de San Benito de Valladolid. Como tantos outros, pechou e entrou en ru\u00edna a partir da desamortizaci\u00f3n de Mendiz\u00e1bal de 1835.\nO mosteiro foi substancialmente modificado a partir dos s\u00e9culos XVII e XVIII. A fachada foi dese\u00f1ada por Casas Novoa en 1732 e qu\u00e9rese ver nela un ensaio da fachada do Obradoiro da catedral compostel\u00e1. No interior do mosteiro hai un Museo de Arte Sacra no que destaca un sarc\u00f3fago do s\u00e9culo V procedente de Terra Santa e unha rica biblioteca monacal de m\u00e1is de 4.000 volumes.\n28\u00aa etapa: Lourenz\u00e1 - Abad\u00edn.\nO peregrino deixa Lourenz\u00e1 e pasa polo lugar de Arroxo e entra no concello de Mondo\u00f1edo, pasando por Ogrobe, San Pedro (\"San Pedro da Torre\"), O Reguengo e San Paio. Finalmente, tras cruzar unha ponte medieval onda a capela de San L\u00e1zaro (onde houbo en tempos un lazareto), alc\u00e1nzase a vila de Mondo\u00f1edo, capital da Mari\u00f1a Central.\nMondo\u00f1edo foi s\u00e9 episcopal desde 1112, cando a ra\u00ed\u00f1a Urraca a trasladou desde San Marti\u00f1o de Mondo\u00f1edo a Vilamaior do Val de Brea, ou \"Valibria\", a actual Mondo\u00f1edo. A\u00ednda que en 1182 foi trasladada a Ribadeo, en 1230 regresou a Mondo\u00f1edo. A catedral iniciouse en 1219 e consagrouse (a cabeceira) en 1246, para finalizarse no s\u00e9culo XIV.\nA partir de Mondo\u00f1edo, o resto da etapa \u00e9 un suave pero continuo ascenso durante m\u00e1is de 15\u00a0km que esixe un verdadeiro esforzo \u00f3 peregrino; ademais, non atopar\u00e1 posibilidade de servizos ata chegar a Abad\u00edn. O Cami\u00f1o pasa polos lugares de Barbeitas, Maariz, Paad\u00edn, A Casavella e O Pacio, todos lugares de Santiago de Mondo\u00f1edo. Segue logo m\u00e1is ou menos paralelo \u00f3 leito do r\u00edo Masma ata chegar a Lousada e entrar no concello de Abad\u00edn, por San Marti\u00f1o de Galgao, onde pasa xunto \u00e1 ermida de San Cosme da Monta\u00f1a; Quende, e Gont\u00e1n, con albergue de peregrinos, para chegar inmediatamente a Abad\u00edn.\n29\u00aa etapa: Abad\u00edn - Vilalba.\nO Cami\u00f1o entra agora na Terra Ch\u00e1, o que significa un trazado sen complicaci\u00f3ns orogr\u00e1ficas. Segue basicamente paralelo \u00e1 estrada N-634 a\u00ednda que afastado dela.\nComeza cruzando o rego Abad\u00edn por Ponterroxal e pasando por diversos lugares da parroquia de San Pedro de Candia. Segue polo Barral e entra na parroquia de Corvelle e o lugar de Vilad\u00f3nega.\nContin\u00faa por Marti\u00f1\u00e1n e cruza o rego do Bat\u00e1n por unha \"ponte vella\" do s\u00e9culo XVII. Logo, tras unha hora de marcha, entra na parroquia de Santiago de Goiriz, cunha igrexa do s\u00e9culo XVI reformada no XVIII, e chega finalmente a Vilalba, cun moderno albergue de peregrinos \u00e1 entrada, no pol\u00edgono industrial Sete Pontes (a 1,5\u00a0km do centro da cidade).\nEn Vilalba destaca a Torre dos Andrade, unha torre de homenaxe, octogonal, \u00fanico resto que se conserva da construci\u00f3n orixinal dos s\u00e9culos XIV e XV, e hoxe destinada a parador de turismo. Na \u00faltima planta cons\u00e9rvase a figura dun xabaril, s\u00edmbolo ic\u00f3nico dos Andrade. Tam\u00e9n a igrexa de Santa Mar\u00eda, do s\u00e9culo XIX pero constru\u00edda sobre unha anterior rom\u00e1nica. A cidade conta tam\u00e9n cun Museo Arqueol\u00f3xico con numerosos restos das culturas neol\u00edtica, megal\u00edtica e castrexa.\n30\u00aa etapa: Vilalba - Baamonde.\nNova etapa ch\u00e1 e seguindo a direcci\u00f3n da N-634 e da autov\u00eda A-6, que haber\u00e1 que cruzar varias veces. A ruta comeza cruzando o r\u00edo Magdalena pola Ponte dos Pasos e segue o leito do mesmo ata a Ponte Rodr\u00edguez, onde cruza o r\u00edo Trimaz (afluente do Ladra) e, m\u00e1is adiante, por San Xo\u00e1n de Alba e Ponte de Sa, onde cruza o r\u00edo Labrada por unha ponte medieval.\nA seguir, entra por un momento no concello de Guitiriz a trav\u00e9s dos lugares das Penas, Casas Novas e Ferreira, todos na parroquia de San Pedro de P\u00edgara. Entra por fin no concello de Begonte, por A Rega para chegar \u00f3 pouco a Baamonde, con albergue de peregrinos e t\u00f3dolos servizos.\nBaamonde \u00e9 hoxe un importante n\u00f3 de comunicaci\u00f3ns, tanto por ser o punto onde confl\u00fae a Autov\u00eda A8, Autov\u00eda do Cant\u00e1brico, coa A-6, Autov\u00eda do Noroeste, como pola li\u00f1a ferroviaria Palencia-A Coru\u00f1a. Aqu\u00ed destaca a igrexa parroquial dedicada a Santiago, rom\u00e1nica de transici\u00f3n do s\u00e9culo XIII cun calvario no adro, e a Casa-Museo do escultor V\u00edctor Corral, natural desta localidade. Especialmente destacable \u00e9 a capela que este esculpiu no tronco dun casti\u00f1eiro de 500 anos de antig\u00fcidade, a car\u00f3n da igrexa.\n31\u00aa etapa: Baamonde - Sobrado.\nA diferenza das anteriores, esta etapa comprende varios ascensos pero o peor \u00e9 a s\u00faa lonxitude, pouco m\u00e1is de 40\u00a0km, que pode facer aconsellable partila en d\u00faas facendo noite en Miraz, onde se abre o \u00fanico albergue intermedio desta longa etapa . M\u00e1xime tendo en conta que a partir deste punto case todo o resto da etapa \u00e9 costa arriba.\nA ruta comeza cami\u00f1ando pouco m\u00e1is de 2\u00a0km pola beirav\u00eda da vella N-VI ata entrar, de novo, no concello de Guitiriz, e desviarse para cruzar o r\u00edo Parga sobre unha ponte g\u00f3tica. A partir deste punto restan 100\u00a0km ata Santiago de Compostela, a distancia m\u00ednima necesaria para obter a \"Compostela\" tras finalizar a peregrinaci\u00f3n. Pasa \u00f3 p\u00e9 da capela do Santo Alberte (no lugar de Santo Alberto), g\u00f3tica do s\u00e9culo XIV, e segue polos lugares do Rego da Vi\u00f1a, Bandoncel e A Eirexe.\nSegue por Diga\u00f1e e A Raposeira, para chegar \u00f3 pouco a Carballedo, onde o peregrino pode tomar un descanso nunha \u00e1rea de apoio de recente creaci\u00f3n. Segue o lugar de Aldar.\nDeixa agora a Terra Ch\u00e1 e entra no concello de Friol pola parroquia de San Paio de Seix\u00f3n, cunha fermosa igrexa rom\u00e1nica, do s\u00e9culo XII, e pasa por Miraz, con albergue de peregrinos. Aqu\u00ed \u00e9rguese a Torre de Miraz, do s\u00e9culo XV, de 12 m de altura, e xunto a ela un pazo do XVIII.\nLogo cruza os lugares do Outeiro, As Laxes, A Bra\u00f1a, Portolamas e A Devesa.\nO Cami\u00f1o contin\u00faa ascendendo e pasa polo Alto da M\u00e1moa e os lugares das Fontes, Carballoso, A Roxica, A Cabana e A Travesa de Ledro. Pasa \u00e1 parroquia de Silvela e cruza os lugares da Marcela e Corteporcos.\nCruza agora a Serra de Corno de Boi e entra na provincia da Coru\u00f1a polo Marco das P\u00edas, xa no concello de Sobrado e onde nace o r\u00edo Mandeo, cuxo leito segue durante un cacho. Estes montes, con 800 metros de altitude, constit\u00faen a cota m\u00e1is alta do Cami\u00f1o do Norte e o Cami\u00f1o comeza agora un tramo de descenso ata Sobrado.\nPasa polos lugares de Vilari\u00f1o, O Mes\u00f3n, A Esgueva e Muradelo. Segue por Guitiz\u00e1 e bordea a lagoa de Sobrado para continuar pola Porcariza e A Carreira, para chegar por fin \u00f3 Mosteiro de Santa Mar\u00eda de Sobrado dos Monxes, onde se cu\u00f1an as credenciais e disp\u00f3n de albergue de peregrinos.\nEn Sobrado destaca, por suposto, o mosteiro cisterciense, referenciado xa desde o s\u00e9culo X a\u00ednda que o edificio e anexos que hoxe se conservan se levantaron a partir de finais do s\u00e9culo XV.\n32\u00aa etapa: Sobrado - Arz\u00faa.\nA \u00faltima etapa do Cami\u00f1o, antes de conflu\u00edr co Cami\u00f1o Franc\u00e9s, non ten ningunha dificultade. Comeza atravesando os lugares da Pontepedra e Vilarchao, da parroquia de San Pedro da Porta de Sobrado; e mais O Peroxil, Castro, A Casanova, Froxa e Madelos, da parroquia de Carelle, Sobrado.\nSegue polo concello de Boimorto polo lugar das Corredoiras, e por Boimil e o propio n\u00facleo de Boimorto, cuxa igrexa parroquial est\u00e1 dedicada \u00f3 Ap\u00f3stolo Santiago. Fronte \u00e1 casa do concello de Boimorto exponse un miliario do s\u00e9culo III, atopado en 1989, e que formaba parte dun ramal secundario da V\u00eda Nova que un\u00eda Bracara Augusta (Braga) e Asturica Augusta (Astorga).\nContin\u00faa pola parroquia de Sendelle, cuxa igrexa parroquial de Santa Mar\u00eda, do s\u00e9culo XII, mostra unhas interesantes pinturas no seu interior que representan A \u00daltima Cea e o Xu\u00edzo Final; e os lugares do Vilar e As Gali\u00f1eiras, para chegar por fin \u00f3 concello de Arz\u00faa.\nAqu\u00ed pasa por Viladavil, O Castro, Casaldoeiro e O Viso, e inmediatamente entra en Arz\u00faa, onde os peregrinos que percorreron o Cami\u00f1o do Norte se unir\u00e1n cos que vi\u00f1an polo Cami\u00f1o Franc\u00e9s para facer xuntos os quil\u00f3metros que quedan para chegar a Santiago de Compostela.\nEn Arz\u00faa quedan as ru\u00ednas do que foi albergue de peregrinos pobres no s\u00e9culo XV, no antigo convento da Magdalena. Na igrexa parroquial, dedicada a Santiago, poden verse d\u00faas imaxes do ap\u00f3stolo, representado como peregrino e como \"matamouros\"."}
{"id": "273067", "revid": "65337", "url": "https://gl.wikipedia.org/wiki?curid=273067", "title": "Lira maltesa", "text": "A lira ou \"libra\" (en malt\u00e9s: \"lira maltija\", plural: \"liri\") foi a moeda oficial de Malta desde 1972 ata o 31 de decembro de 2007. O seu c\u00f3digo ISO 4217 \u00e9 MTL, e normalmente se abrevia como Lm, a\u00ednda que o signo tradicional foi \u20a4.\nHistoria.\nAntes de 1972, a moeda circulante era a libra esterlina en forma de moedas e billetes xunto a billetes malteses. Malia utilizar di\u00f1eiro brit\u00e1nico, Malta non decimalizou o seu sistema monetario en 1971 como o Reino Unido. Pola contra, en 1972 introduciu o sistema decimal baseado na lira (equivalente \u00e1 libra esterlina), dividida en 1.000 mils \u00f3 100 c\u00e9ntimos. A denominaci\u00f3n \"lira\" utilizouse nos primeiros billetes en 1973 xunto coa denominaci\u00f3n \"libra\", e de xeito exclusivo en billetes e moedas desde 1986. Os mils retir\u00e1ronse da circulaci\u00f3n en 1994.\nAo entrar na Uni\u00f3n Europea, Malta acordou adoptar o euro. O 1 de xaneiro de 2008 a lira foi substitu\u00edda polo euro, como parte da uni\u00f3n econ\u00f3mica e monetaria da UE.\nO paso cara ao euro.\nO euro substitu\u00edu \u00e1 lira maltesa como moeda oficial de Malta cunha taxa fixa e irrevogable de 0,429300 MLT por euro. Con todo, os billetes e moedas denominados en liras seguiron circulando e eran aceptados ata o 31 de xaneiro de 2008. Ata o 30 de marzo pod\u00edan cambiarse sen custo alg\u00fan en calquera entidade bancaria. Con todo pasado ese per\u00edodo, as moedas s\u00f3 poder\u00e1n cambiarse no Banco Central de Malta ata o 1 de febreiro de 2010 e os billetes ata o 31 de xaneiro de 2018.\nTaxa de cambio.\nAta finais da d\u00e9cada de 1970, a lira maltesa mantivo a s\u00faa paridade coa libra esterlina, momento en que a lira se converteu nunha moeda flutuante, ancorada a unha cesta de moedas de reserva. Como consecuencia, a lira mant\u00edvose estable cun valor de 1,60 GBP. Tralo dinar kuwait\u00ed, a lira maltesa foi a segunda moeda con m\u00e1is valor do mundo, chegando a valer 3,1596 USD o 28 de abril de 2007. Cando o valor do d\u00f3lar baixou fronte a outras divisas a mediados de 2006, a lira val\u00eda 3,35289 en decembro de 2007.\nA divisa entrou no ERM II o 2 de maio de 2005, e deber\u00eda manterse estable cunha banda do 15% sobre a principal taxa de cambio de 0,429300 MLT por euro. O Banco Central de Malta e o goberno decidiron de xeito unilateral manter a taxa actual igual \u00e1 taxa de paridade central para todo o per\u00edodo do ERM II.\nO Consello de Ministros de econom\u00eda da Uni\u00f3n Europea estableceu unha taxa de conversi\u00f3n irrevogable e fixouna o 10 de xullo de 2007 en 0,4293 liras por euro.\nMoedas.\nEn 1972 o novo sistema decimal trouxo consigo novas moedas en denominaci\u00f3ns de 2, 3, 5 mils, 10 e 50 c\u00e9ntimos. A divisi\u00f3n da lira en 100 c\u00e9ntimos (bastante m\u00e1is que os 240 peniques do antigo sistema) significou que o c\u00e9ntimo era unha unidade significativamente maior, por iso o Reino Unido introduciu unha moeda de \u00bd penique, e Malta o \"mil\". En 1975 introduciuse unha nova moeda de 25 c\u00e9ntimos.\nNo 1986 emitiuse un novo cono monetario en denominaci\u00f3ns de 1, 2, 5, 10, 25, 50 c\u00e9ntimos e 1 lira. En 1991 cu\u00f1\u00e1ronse novos tipos nos que cambiou o escudo de armas malt\u00e9s. En 1994 os mils retir\u00e1ronse da circulaci\u00f3n.\nAs \u00faltimas moedas cu\u00f1adas antes da adopci\u00f3n do euro foron as seguintes:\nBilletes.\nEn 1973 introduc\u00edronse os primeiros billetes denominados en liras no anverso e libras no reverso, de 1, 5 e 10 liras. En 1986, os billetes de 1 lira foron sustitudos por moedas e introduc\u00edronse novas denominaciones de 2 e 20 liras. Desde ent\u00f3n, emit\u00edronse catro series de billetes.\nOs billetes da \u00faltima serie en circulaci\u00f3n antes da adopci\u00f3n do euro m\u00f3stranse a continuaci\u00f3n:"}
{"id": "273068", "revid": "65337", "url": "https://gl.wikipedia.org/wiki?curid=273068", "title": "D\u00f3lar de Barbados", "text": "O d\u00f3lar de Barbados, s\u00edmbolo \"$\" ou \"Bds$\", \u00e9 a moeda nacional de Barbados. O seu c\u00f3digo ISO 4217 \u00e9 \"BBD\". Un d\u00f3lar est\u00e1 dividido en 100 centavos (\u00a2).\nO d\u00f3lar de Barbados foi crado tralo establecemento do Central Bank of Barbados (CBB), fundado por Orde do Parlamento de Barbados de maio de 1972. Antes disto Barbados e outras illas do leste do Mar Caribe atop\u00e1banse baixo a autoridade da East Caribbean Currency Authority, (ECCA), cuxa moeda era o D\u00f3lar do Caribe Oriental.\nMoitas das moedas en circulaci\u00f3n en Barbados foron acu\u00f1adas pola Real F\u00e1brica de Moeda do Canad\u00e1."}
{"id": "273069", "revid": "7802", "url": "https://gl.wikipedia.org/wiki?curid=273069", "title": "D\u00f3lar barbad\u00e9s", "text": ""}
{"id": "273072", "revid": "65337", "url": "https://gl.wikipedia.org/wiki?curid=273072", "title": "D\u00f3lar de Belize", "text": "A primeira vez que apareceu o d\u00f3lar en Honduras Brit\u00e1nica foi en forma de billetes en 1855. En 1885 substitu\u00edu \u00e1 libra esterlina como unidade monetaria da colonia, con emisi\u00f3n propia de moedas e billetes. O d\u00f3lar ti\u00f1a ent\u00f3n un valor de 4 xilins e 2 peniques, \u00e9 dicir, unha libra equival\u00eda a 4,80 $.\nEmitido polo Banco Central de Belize (\"Central Bank of Belize\"), circulan moedas de 1, 5, 10, 25, 50 cents e de 1 d\u00f3lar, e billetes de 2, 5, 10, 20, 50 e 100 d\u00f3lares."}
{"id": "273077", "revid": "89787", "url": "https://gl.wikipedia.org/wiki?curid=273077", "title": "Matteo Renzi", "text": "Matteo Renzi, nado en Florencia o 11 de xaneiro de 1975, \u00e9 un pol\u00edtico italiano, primeiro ministro desde o 22 de febreiro de 2014, foi alcalde de Florencia desde 2009 ata 2014 e mais \u00e9 o l\u00edder do Partido Democr\u00e1tico tras vencer as primarias do 8 de decembro de 2013.\nTraxectoria.\nFillo de Laura Bovoli e Tiziano Renzi, antigo concelleiro na localidade de Rignano sull'Arno entre 1985 e 1990 pola Democracia Cristi\u00e1. Estudou dereito na Universidade de Florencia rematando estudos en 1999 coa tese \"Amministrazione e cultura politica: Giorgio La Pira Sindaco del Comune di Firenze 1951-1956\". Membro dos \"scout\" dirixiu a revista \"Camminiamo insieme\", e traballou para a firma CHIL Srl, sociedade de servizos de mercadotecnia propiedade da s\u00faa familia sobre todo coordinando o servizo de venda de \"La Nazione\" na \u00e1rea florentina.\nCarreira pol\u00edtica.\nPrimeiros anos.\nRenzi entrou en pol\u00edtica cando estudaba no instituto. En 1996 contribu\u00edu no nacemento do Comit\u00e9 de apoio a Romano Prodi na Toscana entrando no Partido Popular Italiano, convert\u00e9ndose no seu secretario provincial en 1999 . No ano 2001 era o coodinador de La Margherita en Florencia e secretario provincial en 2003.\nPresidente da provincia de Florencia.\nEntre os anos 2004 e 2009 foi o presidente da provincia de Florencia; nas elecci\u00f3ns do 12 e 13 de xu\u00f1o de 2004 logrou o 58,8% dos votos, \u00e1 cabeza dunha coalici\u00f3n de centro-esquerda, durante o seu mandato diminu\u00edu as taxas provinciais, o persoal e os cargos do ente florentino, a\u00ednda que en 2012 o tribunal de contas da Toscana condenouno por un desfase contable nos gastos de representaci\u00f3n de 50.000 euros, que Renzi atribu\u00edu a cuesti\u00f3ns t\u00e9cnicas\nAlcalde de Florencia.\nO 29 de setembro de 2008 presentou a s\u00faa candidatura \u00e1s primarias do centro-esquerda \u00e1 alcald\u00eda de Florencia, logrando o 40,52% dos sufraxios e vencendo ao candidato oficial, deputado e responsable de relaci\u00f3ns internacionais do PD Lapo Pistelli que quedou co 26,91% dos votos..\nNas elecci\u00f3ns municipais do 9 de xu\u00f1o de 2009 Renzi obtivo o 47,57% contra o 32% do candidato do centro-dereita Giovanni Galli, con quen vai \u00e1 segunda volta, ga\u00f1ando as elecci\u00f3ns do 22 de xu\u00f1o co 59,96% dos votos. Pouco despois entrou a formar parte da direcci\u00f3n do PD, alcalde popular algunhas sondaxes am\u00f3sano no ano 2010 como o alcalde m\u00e1is querido de Italia .\nO 6 de decembro de 2010 Matteo Renzi reuniuse na vila privada do ent\u00f3n primeiro ministro Silvio Berlusconi, para \"discutir alg\u00fans termos legais da administraci\u00f3n de Florencia\", tras co\u00f1ecerse a noticia provocou pol\u00e9mica entre os seus seguidores.\nSo a s\u00faa direcci\u00f3n, Florencia foi a primeira gran cidade italiana en aprobar un plano de ordenaci\u00f3n urbana de volume cero, que s\u00f3 permite constru\u00edr edificios novos demolendo igual volume de edificios vetustos, e a peonalizaci\u00f3n de co\u00f1ecidos lugares da cidade como a Piazza de' Pitti.\nO movemento dos \"rottamatori\".\nO 29 de agosto de 2010 lanzou a idea co\u00f1ecida como \u00abrottamazione\u00bb (reciclaxe) dos dirixentes tradicionais do PD, e do 5 ao 7 de novembro seguinte organizou con Giuseppe Civati e Debora Serracchiani unha asemblea en Florencia baixo o lema \"Prossima Fermata: Italia\" (Pr\u00f3xima parada: Italia), que contou con 800 intervenientes e 6800 partipantes, e da que sa\u00edu o manifesto do \"renzismo\": a \"Carta di Firenze\".\nEntre os principais apoio do grupo dos \"rottamatori\" salientan o presidente da asemblea lexislativa de Emilia-Romagna Matteo Richetti, o deputado da asemblea de Sicilia Davide Faraone, o conselleiro rexional lombardo Giuseppe Civati, os senadores Andrea Marcucci, Roberto Della Seta, Francesco Ferrante, Pietro Ichino, Luigi Lusi e os deputados Luigi Bobba, Giuseppe Civati, Roberto Giachetti, Maria Paola Merloni, Ermete Realacci e Giuseppina Servodio.\nPrimarias de 2012.\nO 13 de setembro de 2012 presentou oficialmente a s\u00faa candidatura \u00e1s elecci\u00f3ns primarias do centro-esquerda, en pugna co secretario do PD Pier Luigi Bersani, o presidente de Puglia e de Esquerda Ecolox\u00eda Liberdade Nichi Vendola, a conselleira da rexi\u00f3n do V\u00e9neto Laura Puppato (PD) e o concelleiro de Mil\u00e1n Bruno Tabacci (Alianza por Italia).\nNa primeira volta das primarias o 25 de novembro de 2012 Renzi logrou o 35,5% dos sufraxios, o segundo logo de Bersani que tivo o 44,9% . Na segunda volta, o 2 de decembro, quedou co 39,1% contra o 60,9% do secretario do PD.\nCr\u00edticas.\nA candidatura de Renzi foi obxecto de pol\u00e9mica no seo do PD, e contestada por varios dirixentes, como Rosy Bindi e Massimo D'Alema, e do presidente de Esquerda, Ecolox\u00eda e Liberdade Nichi Vendola.\nPero a contestaci\u00f3n m\u00e1is forte veu de Stefano Fassina, responsable de econom\u00eda do PD, que acusou a Renzi de copiar alg\u00fans puntos do programa de Bersani, o que Renzi replicou que o seu programa era anterior ao do secretario do PD.\nPrimarias de 2013.\nNunha entrevista publicada o 9 de xullo de 2013 a \"La Repubblica\" anunciou a s\u00faa intenci\u00f3n de presentar a s\u00faa candidatura a secretario nacional do PD.\nAdemais dos apoios que tivera nas primarias de 2012 recibiu os de Dario Franceschini e da s\u00faa corrente Area Democratica (Marina Sereni, Piero Fassino e David Sassoli, mais tam\u00e9n asinaron a presentaci\u00f3n da s\u00faa candidatura algunhas figuras consideradas pr\u00f3ximas ao primeiro ministro Enrico Letta, como Gianni Dal Moro, Francesco Sanna, Francesco Boccia, Lorenzo Basso e Enrico Borghi.\nOs contrincantes de Renzi foron Gianni Cuperlo, deputado e exsecretario da Federaci\u00f3n Xuvenil Comunista Italiana e Giuseppe Civati, deputado e exconselleiro rexional na Lombard\u00eda.\nO 8 de decembro de 2013 resultou elixido secretario do Partito Democr\u00e1tico co 67,5% des votos, proclam\u00e1ndose oficialmente o 15 de decembro no decurso da nova asemblea electa do PD.\nPresidente do Consello de Ministros (febreiro de 2014- decembro de 2016).\nA ra\u00edz destas primarias, o partido pediu o seu nomeamento como presidente do Consello de Ministros, en substituci\u00f3n de Enrico Letta, membro tam\u00e9n do PD. Dimitido Letta, Renzi xurou o seu cargo o 22 de febreiro de 2014. Con 39 converteuse no presidente do Consello m\u00e1is novo da Italia republicana. Renzi lanzou un goberno especialmente preocupado por reformar o funcionamento da estrutura pol\u00edtica do pa\u00eds. Propuxo a revisi\u00f3n das atribuci\u00f3ns das rexi\u00f3ns, a abolici\u00f3n do bicameralismo para reforzar o papel do parlamento e, sobre todo, propuxo unha reforma da lei electoral. Para estes fins, buscou o apoio do centrodereita, en particular de Silvio Berlusconi.\nComo a proposta de reforma da lei electoral non acadaba a maior\u00eda suficiente na C\u00e1mara, Renzi impulsou un referendo. Celebrouse o 4 de decembro de 2016 cunha participaci\u00f3n do 65% do electorado. O Si acadou nada m\u00e1is o 41% dos sufraxios. Como resultado desta clara derrota, Renzi presentou a s\u00faa dimisi\u00f3n, sendo relevado o 12 de decembro por Paolo Gentiloni.\nAbandono do Partito Democr\u00e1tico e fundaci\u00f3n de Italia Viva.\nDespois de abandonar o cargo de primeiro ministro, Renzi abandonou tam\u00e9n a secretaria do PD. Con todo volveu ser reelixido en primarias. Tralos desastrosos resultados do PD nas elecci\u00f3ns de marzo de 2018 presentou novamente a s\u00faa dimisi\u00f3n. En setembro de 2019 lanzou un novo proxecto pol\u00edtico, Italia Viva, que se integrou con d\u00faas ministras no goberno de Giuseppe Conte. Foi precisamente a retirada destas d\u00faas ministras do goberno a que provocou a ca\u00edda de Conte en febreiro de 2021. A impresi\u00f3n de que Renzi actuou unicamente movido por intereses de partido pon en d\u00fabida o seu futuro pol\u00edtico.\nPosici\u00f3ns pol\u00edticas.\nRenzi tense declarado favorable ao recambio xeracional da clase dirixente, por medio de elecci\u00f3ns primarias, e am\u00f3sase partidario de reducir o custo da pol\u00edtica, con algunhas medidas como a eliminaci\u00f3n dunha das d\u00faas c\u00e1maras, a abolici\u00f3n do financiamento p\u00fablico dos partidos, a elecci\u00f3n directa dos pol\u00edticos polos cidad\u00e1ns, a abolici\u00f3n dos postos vitalicios e a cancelaci\u00f3n da contribuci\u00f3n estatal aos xornais dos partidos.\n\u00c9 partidario das uni\u00f3ns civ\u00eds seguindo o modelo brit\u00e1nico e declarou que un pol\u00edtico non debe ver o matrimonio como un sacramento . Votou contra das nucleares no referendo de 2011. Partidario de modificar a lei electoral italiana para o Parlaento europeo, reuniuse con Silvio Berlusconi para propo\u00f1eren unha nova lei electoral baseada nun colexio plurinominal con eventual dobre quenda e premio \u00e1 maior\u00eda\n "}
{"id": "273078", "revid": "29916", "url": "https://gl.wikipedia.org/wiki?curid=273078", "title": "Carolina Kasting", "text": "Carolina Kasting Arruda, nada en Florian\u00f3polis o 12 de xullo de 1975, \u00e9 unha actriz brasileira."}
{"id": "273079", "revid": "1822", "url": "https://gl.wikipedia.org/wiki?curid=273079", "title": "Cami\u00f1o de Santiago de la Costa", "text": ""}
{"id": "273080", "revid": "1822", "url": "https://gl.wikipedia.org/wiki?curid=273080", "title": "Ruta da Costa", "text": ""}
{"id": "273081", "revid": "38330", "url": "https://gl.wikipedia.org/wiki?curid=273081", "title": "Sancho III O Maior", "text": ""}
{"id": "273082", "revid": "98629", "url": "https://gl.wikipedia.org/wiki?curid=273082", "title": "Cabirtallo, Lougares, Mondariz", "text": "Cabirtallo \u00e9 un lugar da parroquia de Lougares, no concello pontevedr\u00e9s de Mondariz, na comarca do Condado. Ti\u00f1a 29 habitantes no ano 2013 segundo datos do IGE, dos cales eran 14 homes e 15 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 37 habitantes."}
{"id": "273083", "revid": "98629", "url": "https://gl.wikipedia.org/wiki?curid=273083", "title": "O Couto, Lougares, Mondariz", "text": "O Couto \u00e9 un lugar da parroquia de Lougares, no concello pontevedr\u00e9s de Mondariz, na comarca do Condado. Ti\u00f1a 104 habitantes no ano 2013 segundo datos do IGE, dos cales eran 47 homes e 57 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 118 habitantes.\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "273084", "revid": "98629", "url": "https://gl.wikipedia.org/wiki?curid=273084", "title": "Santa Baia do Mato, Lougares, Mondariz", "text": "Santa Baia do Mato \u00e9 un lugar da parroquia de Lougares, no concello pontevedr\u00e9s de Mondariz, na comarca do Condado. Ti\u00f1a 99 habitantes no ano 2013 segundo datos do IGE, dos cales eran 48 homes e 51 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 134 habitantes."}
{"id": "273085", "revid": "56817", "url": "https://gl.wikipedia.org/wiki?curid=273085", "title": "Burgos (hom\u00f3nimos)", "text": "O top\u00f3nimo Burgos pode referirse a:\nAmais, como apelido pode referirse a:"}
{"id": "273086", "revid": "85894", "url": "https://gl.wikipedia.org/wiki?curid=273086", "title": "Lougares, Lougares, Mondariz", "text": "Lougares \u00e9 un lugar da parroquia de Lougares, no concello pontevedr\u00e9s de Mondariz, na comarca do Condado. Ti\u00f1a 95 habitantes no ano 2013 segundo datos do IGE, dos cales eran 476 homes e 49 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 130 habitantes."}
{"id": "273087", "revid": "1131", "url": "https://gl.wikipedia.org/wiki?curid=273087", "title": "O Ceo, Mondariz, Mondariz", "text": "O Ceo \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 101 habitantes no ano 2013 segundo datos do IGE, dos cales eran 53 homes e 48 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 107 habitantes."}
{"id": "273088", "revid": "1131", "url": "https://gl.wikipedia.org/wiki?curid=273088", "title": "O Escobeiro, Mondariz, Mondariz", "text": "O Escobeiro \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 109 habitantes no ano 2013 segundo datos do IGE, dos cales eran 48 homes e 61 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 130 habitantes."}
{"id": "273089", "revid": "85894", "url": "https://gl.wikipedia.org/wiki?curid=273089", "title": "Foxaco, Mondariz, Mondariz", "text": "Foxaco \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 10 habitantes no ano 2013 segundo datos do IGE, dos cales eran 5 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "273090", "revid": "85894", "url": "https://gl.wikipedia.org/wiki?curid=273090", "title": "A Fraga da Barcia, Mondariz, Mondariz", "text": "A Fraga da Barcia \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 32 habitantes no ano 2013 segundo datos do IGE, dos cales eran 19 homes e 13 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 38 habitantes."}
{"id": "273091", "revid": "22570", "url": "https://gl.wikipedia.org/wiki?curid=273091", "title": "Merouces, Mondariz, Mondariz", "text": "Merouces \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 36 habitantes no ano 2013 segundo datos do IGE, dos cales eran 21 homes e 15 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 50 habitantes."}
{"id": "273092", "revid": "56817", "url": "https://gl.wikipedia.org/wiki?curid=273092", "title": "Mondariz, Mondariz, Mondariz", "text": "Mondariz \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 997 habitantes no ano 2013 segundo datos do IGE, dos cales eran 494 homes e 503 mulleres, o que sup\u00f3n un aumento con relaci\u00f3n ao ano 2000 cando ti\u00f1a 937 habitantes."}
{"id": "273093", "revid": "10599", "url": "https://gl.wikipedia.org/wiki?curid=273093", "title": "Asedio da fortaleza de Fuenterrab\u00eda", "text": ""}
{"id": "273094", "revid": "98629", "url": "https://gl.wikipedia.org/wiki?curid=273094", "title": "As Paredes, Mondariz, Mondariz", "text": "As Paredes \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 94 habitantes no ano 2013 segundo datos do IGE, dos cales eran 50 homes e 44 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 104 habitantes."}
{"id": "273095", "revid": "85894", "url": "https://gl.wikipedia.org/wiki?curid=273095", "title": "A Pedreira, Mondariz, Mondariz", "text": "A Pedreira \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 3 habitantes no ano 2013 segundo datos do IGE, dos cales eran 2 homes e 1 muller, o que sup\u00f3n un aumento con relaci\u00f3n ao ano 2000 cando non ti\u00f1a habitantes."}
{"id": "273096", "revid": "1131", "url": "https://gl.wikipedia.org/wiki?curid=273096", "title": "O Sesteiro, Mondariz, Mondariz", "text": "O Sesteiro \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 44 habitantes no ano 2013 segundo datos do IGE, dos cales eran 19 homes e 25 mulleres, o que sup\u00f3n un aumento con relaci\u00f3n ao ano 2000 cando non ti\u00f1a habitantes."}
{"id": "273097", "revid": "1131", "url": "https://gl.wikipedia.org/wiki?curid=273097", "title": "O Ceo", "text": "O top\u00f3nimo O Ceo pode referirse a:"}
{"id": "273099", "revid": "1505", "url": "https://gl.wikipedia.org/wiki?curid=273099", "title": "Yahoo", "text": ""}
{"id": "273100", "revid": "6279", "url": "https://gl.wikipedia.org/wiki?curid=273100", "title": "La Serna, Palencia", "text": ""}
{"id": "273106", "revid": "17467", "url": "https://gl.wikipedia.org/wiki?curid=273106", "title": "Chanos", "text": ""}
{"id": "273107", "revid": "1131", "url": "https://gl.wikipedia.org/wiki?curid=273107", "title": "Las Hedradas", "text": ""}
{"id": "273109", "revid": "1131", "url": "https://gl.wikipedia.org/wiki?curid=273109", "title": "Requejo", "text": ""}
{"id": "273111", "revid": "10599", "url": "https://gl.wikipedia.org/wiki?curid=273111", "title": "Rugby Club Cornell\u00e1", "text": ""}
{"id": "273112", "revid": "1888", "url": "https://gl.wikipedia.org/wiki?curid=273112", "title": "Aurora (Vilalba)", "text": "Aurora foi unha revista editada en Vilalba de 1918 a 1920.\nHistoria e caracter\u00edsticas.\nSubtitulada \"Revista informativa-literaria\", apareceu o 15 de decembro de 1918. Posteriormente cambiou o seu subt\u00edtulo por \"Idearium de la Juventud Gallega\" e a partir do n\u00famero 14 por \"Revista de literatura, arte e informaci\u00f3n\". Revista mensual de tendencia rexionalista, aparec\u00eda o d\u00eda 15. Estaba dirixida por Jos\u00e9 Novo Pardo e despois por Antonio Garc\u00eda Penabad, e o redactor xefe era Gustavo Ramudo Lamas. \u00c1ngel Fraga Orosa foi un dos redactores e entre os seus colaboradores figuraron Antonio Garc\u00eda Hermida, Ram\u00f3n Cabanillas, Antonio Rey Soto, Antonio Noriega Varela, Xos\u00e9 Lesta Meis e Leandro Carr\u00e9 Alvarellos. O \u00faltimo n\u00famero co\u00f1ecido \u00e9 o 14, aparecido o 15 de marzo de 1920."}
{"id": "273113", "revid": "1888", "url": "https://gl.wikipedia.org/wiki?curid=273113", "title": "La Uni\u00f3n Ciudadana", "text": "La Uni\u00f3n Ciudadana foi un peri\u00f3dico editado en Vilalba en 1929.\nHistoria e caracter\u00edsticas.\nSubtitulado \"Bolet\u00edn-\u00d3rgano de la Uni\u00f3n Ciudadana Anticaciquil\", apareceu o 1 de xaneiro de 1929. Distribu\u00edase gratuitamente entre os socios e simpatizantes do colectivo que sustentaba a publicaci\u00f3n, presidida por Jos\u00e9 Carballeira con Vicente Otero Cao como secretario. Defensor da ditadura de Primo de Rivera:"}
{"id": "273114", "revid": "56817", "url": "https://gl.wikipedia.org/wiki?curid=273114", "title": "Beach Boys' Party!", "text": "Beach Boys' Party! \u00e9 un \u00e1lbum, formado principalmente por versi\u00f3n, da banda estadounidense de surf rock The Beach Boys, publicado o 8 de novembro de 1965 a trav\u00e9s do selo Capitol Records. Foi gravado para ser comercializado na lucrativa tempada de Nadal. \u00c9 o d\u00e9cimo disco de The Beach Boys, e o seu terceiro s\u00f3 no ano 1965. A\u00ednda que foi gravado nun estudio musical, presentouse como unha gravaci\u00f3n improvisada nunha festa."}
{"id": "273115", "revid": "89787", "url": "https://gl.wikipedia.org/wiki?curid=273115", "title": "Theta latino", "text": "O theta latino ( ', ' ) \u00e9 unha letra suplementaria do alfabeto latino. Est\u00e1 baseada na letra grega theta."}
{"id": "273117", "revid": "56817", "url": "https://gl.wikipedia.org/wiki?curid=273117", "title": "Wolfmother (\u00e1lbum)", "text": "Wolfmother \u00e9 o \u00e1lbum de estrea da banda australiana de hard rock Wolfmother, publicado o 31 de outubro de 2005 en Australia a trav\u00e9s do selo Modular Recordings. Posteriormente ser\u00eda editado internacionalmente en varias datas do ano 2006, engad\u00edndolle o tema \"Love Train\" e modificando a listaxe de canci\u00f3ns. \"Wolfmother\" acadou o n\u00famero 3nas listas de \u00e1lbums australianas e foi certificado cinco veces platino nese pa\u00eds. Lanz\u00e1ronse seis sinxelos deste traballo: \"Mind's Eye\"/\"Woman\", \"White Unicorn\", \"Dimension\", \"Woman\", \"Love Train\" e \"Joker &amp; the Thief\", este \u00faltimo chegando ao osto 8 da lista de sinxelos da ARIA.\nListaxe de canci\u00f3ns.\nTodos os temas compostos por Andrew Stockdale, Chris Ross e Myles Heskett."}
{"id": "273119", "revid": "89787", "url": "https://gl.wikipedia.org/wiki?curid=273119", "title": "D\u00f3lar de Brunei", "text": "O d\u00f3lar (en malaio: ringgit, e en ingl\u00e9s: dollar) \u00e9 a moeda oficial do Sultanato de Brunei desde 1967. Div\u00eddese en 100 sen, e normalmente se abrevia utilizando o s\u00edmbolo do d\u00f3lar ($), ou B$ para diferencialo doutras moedas denominadas en d\u00f3lares. O d\u00f3lar de Brunei c\u00e1mbiase \u00e1 vez co d\u00f3lar de Singapur grazas a un acordo econ\u00f3mico asinado na d\u00e9cada dos anos 70.\nHistoria.\nO primeiro tipo de moeda que se utilizou en Brunei foron conchas mari\u00f1as. Durante a segunda metade do s\u00e9culo XIX cu\u00f1\u00e1ronse moedas de esta\u00f1o denominadas pitis. A estas moedas segu\u00edronlles moedas de 1 centavo do d\u00f3lar das Colonias do Estreito.\nComo protectorado do Reino Unido, Brunei utilizou o d\u00f3lar do Estreito a principios do s\u00e9culo XX, e m\u00e1is tarde adoptar\u00eda o d\u00f3lar de Malaia e o d\u00f3lar de Malaia e Borneo ata 1967, cando empezou a emitir a s\u00faa propia moeda.\nO d\u00f3lar de Brunei substitu\u00edu ao d\u00f3lar de Malaia e Borneo en 1967 trala formaci\u00f3n de Malaisia e a independencia de Singapur. Ata o 23 de xullo de 1973, o ringgit malaio cambi\u00e1base \u00e1 vez co d\u00f3lar de Singapur e o d\u00f3lar de Brunei. Hoxe en d\u00eda, as Autoridades Monetarias de Singapur e Brunei mante\u00f1en esta intercambiabilidade. En Singapur ac\u00e9ptanse d\u00f3lares de Brunei, con todo non \u00e9 moeda de curso legal. Pola contra, o d\u00f3lar de Singapur si se acepta en Brunei.\nMoedas.\nDesde a independencia do Sultanato en 1967 cu\u00f1\u00e1ronse ata catro series de moedas. As caracter\u00edsticas t\u00e9cnicas de todas elas non variaron, con todo si o fixeron os retratos dos distintos sult\u00e1ns que gobernaron o pa\u00eds desde ent\u00f3n.\nBilletes.\nEn 1967, o goberno \"(Kerajaan Brunei)\" introduciu os primeiros billetes en denominaci\u00f3ns de 1, 5, 10, 50 e 100 d\u00f3lares. En 1979 engad\u00edronse os billetes de 500 e 1.000 d\u00f3lares. En 1989 o nome do pa\u00eds emisor cambiou a \"Negase Brunei Darussalam\". Ese mesmo ano introduc\u00edronse as denominaci\u00f3ns de 10.000 d\u00f3lares. Todas as denominaci\u00f3ns est\u00e1n escritas en malaio, cos alfabetos jawi e latino. Nas antigas series a denominaci\u00f3n inglesa aparec\u00eda no reverso xunto \u00e1 denominaci\u00f3n en malaio, pero agora aparece no reverso coa escritura jawi. Desde 2004 estanse substitu\u00edndo as series impresas en papel por outras novas en pol\u00edmero."}
{"id": "273120", "revid": "12452", "url": "https://gl.wikipedia.org/wiki?curid=273120", "title": "Guerra de Independencia Espa\u00f1ola", "text": ""}
{"id": "273121", "revid": "1131", "url": "https://gl.wikipedia.org/wiki?curid=273121", "title": "O Escobeiro", "text": "O top\u00f3nimo galego O Escobeiro pode referirse a:"}
{"id": "273122", "revid": "7802", "url": "https://gl.wikipedia.org/wiki?curid=273122", "title": "D\u00f3lar bruneiano", "text": ""}
{"id": "273123", "revid": "1131", "url": "https://gl.wikipedia.org/wiki?curid=273123", "title": "Foxaco", "text": "O top\u00f3nimo galego Foxaco pode referirse a:"}
{"id": "273124", "revid": "38330", "url": "https://gl.wikipedia.org/wiki?curid=273124", "title": "Valego", "text": ""}
{"id": "273126", "revid": "65337", "url": "https://gl.wikipedia.org/wiki?curid=273126", "title": "D\u00f3lar de Hong Kong", "text": "O d\u00f3lar (en chin\u00e9s: \u6e2f\u5143, e ingl\u00e9s: dollar) \u00e9 a unidade monetaria da Rexi\u00f3n Administrativa especial chinesa de Hong Kong. Div\u00eddese en 100 centavos e o seu c\u00f3digo ISO 4217 \u00e9 HKD. Normalmente abr\u00e9viase co s\u00edmbolo do d\u00f3lar ($), pero para diferenciala doutras moedas coa mesma denominaci\u00f3n util\u00edzase HKD. O d\u00f3lar de Hong Kong \u00e9 unha das moedas m\u00e1is intercambiadas do mundo.\nEtimolox\u00eda.\nEn canton\u00e9s escrito, util\u00edzase o s\u00edmbolo \u5713, con todo, cando se fala desta moeda normalmente util\u00edzase a palabra \u868a, quizais por unha transliteraci\u00f3n da primeira s\u00edlaba da palabra chinesa \"di\u00f1eiro\", a\u00ednda que alg\u00fans suxiren que \u00e9 un uso incorrecto do car\u00e1cter \u7de1. De xeito informal util\u00edzase tam\u00e9n o s\u00edmbolo do iuan, \u5143. O d\u00f3lar div\u00eddese en 100 centavos. Para representar as cen unidades, util\u00edzase o s\u00edmbolo \u4ed9. En mandar\u00edn util\u00edzase o car\u00e1cter \u5206. As cantidades de 10 centavos denom\u00ednanse en \"houh\" (\u6beb, e en mandar\u00edn \u89d2, \"ji\u01ceo\"). Durante o mandato brit\u00e1nico, exist\u00eda outra subdivisi\u00f3n (como nalgunhas das moedas de antigas colonias brit\u00e1nicas de Oriente Medio) chamada \"mil\", co\u00f1ecida en chin\u00e9s como \"man\" ou \"tsin\" (\u6587 ou \u5343).\nHistoria.\nCando Hong Kong se estableceu como un porto libre de intercambio en 1841, non exist\u00eda unha moeda circulante para as transacci\u00f3ns diarias. No seu lugar utiliz\u00e1banse divisas estranxeiras como rupias indias, reais de oito espa\u00f1ois e mexicanos, cash chineses ou libras esterlinas. En 1863 o d\u00f3lar fixou a s\u00faa taxa de cambio respecto da prata en 1 HKD por 24,44 gramos de prata pura e cu\u00f1\u00e1ronse as primeiras moedas. Os billetes tam\u00e9n apareceron na mesma d\u00e9cada, sendo varios bancos privados os encargados de emitilos.\nAs divisas estranxeiras seguiron circulando xunto ao d\u00f3lar de Hong Kong, con todo a maior\u00eda xa non se aceptaban como medio de pago para as transacci\u00f3ns do goberno. Debido a perdas financeiras, a ceca de Hong Kong pechou en 1868 tras dous anos de funcionamento. Para substitu\u00edr as moedas locais, utiliz\u00e1ronse d\u00f3lares de intercambio de prata de Estados Unidos, Xap\u00f3n e Reino Unido.\nDesde 1895, empezouse a lexislar sobre pol\u00edtica monetaria. En 1935, o est\u00e1ndar de prata substitu\u00edr por unha taxa de cambio en crecemento de 1 libra = 15,36 a 16,45 HKD. Ese mesmo ano entrou en vigor a orde que introduc\u00eda billetes de 1 d\u00f3lar a cargo do goberno, ademais de establecer o d\u00f3lar de Hong Kong como unidade monetaria, con todo non foi ata 1937 cando se unificou finalmente. En 1939, creouse unha taxa de cambio fixa de 16 HKD por libra esterlina (1 d\u00f3lar = 1 xilin con 3 peniques).\nDurante a ocupaci\u00f3n xaponesa de Hong Kong, introduciuse o ien militar xapon\u00e9s como \u00fanico medio de pago. Cando se introduciu por primeira vez o 26 de decembro de 1941, o cambio estableceuse en 2 HKD por ien. Con todo, en agosto de 1942 a taxa cambiouse a 4 d\u00f3lares por ien. O 1 de xu\u00f1o de 1943 o ien converteuse na \u00fanica moeda de curso legal de Hong Kong. A emisi\u00f3n de di\u00f1eiro local levouna a cabo de novo o goberno de Hong Kong e m\u00e1is tarde os bancos privados trala liberaci\u00f3n, coa mesma taxa de cambio de 16 d\u00f3lares por libra de antes da guerra. O 6 de setembro de 1945 todo o di\u00f1eiro xapon\u00e9s declarouse nulo.\nEn 1967, cando a libra depreciouse, a taxa de cambio incrementouse de 1 xilin con 3 peniques a 1 xilin con 4\u00bd peniques. En 1972, o d\u00f3lar de Hong Kong fixou a s\u00faa taxa de cambio respecto ao d\u00f3lar estadounidense a 5,65 HKD = 1 USD. En 1973 esta taxa revisouse quedando en 5,085 HKD = 1 USD. Entre 1974 e 1983, o d\u00f3lar de Hong Kong converteuse nunha moeda flutuante. O 17 de outubro de 1983, o d\u00f3lar de Hong Kong fixouse ao d\u00f3lar estadounidense en 7,80 HKD = 1 USD.\nA lei b\u00e1sica de Hong Kong e a Declaraci\u00f3n conxunta sen\u00f3n-brit\u00e1nica establecen que Hong Kong ten plena autonom\u00eda para emitir moeda propia. A moeda em\u00edtea o goberno e tres bancos locais baixo a supervisi\u00f3n da Autoridade Monetaria de Hong Kong. Un banco pode emitir d\u00f3lares soamente si ten o seu cambio equivalente en d\u00f3lares estadounidenses en dep\u00f3sito. O sistema monetario de Hong Kong asegura que a totalidade do seu sistema est\u00e1 apoiado por d\u00f3lares estadounidenses cunha taxa de cambio fixada. Os recursos para este apoio mant\u00e9\u00f1ense no fondo de intercambio de Hong Kong, o cal \u00e9 unha das maiores reservas oficiais do mundo. Crese ademais que Hong Kong ten un dos maiores dep\u00f3sitos de d\u00f3lares estadounidenses, estimado en 700 mil mill\u00f3ns de USD.\nMoedas.\nEn 1863, introduc\u00edronse as primeiras moedas de 1 mil, 1 e 10 centavos, seguidas en 1866 polas denominaci\u00f3ns de 5 e 20 centavos e \u00bd e 1 d\u00f3lar, esta \u00faltima serie cu\u00f1ada na ef\u00e9mera Casa da Moeda de Hong Kong (1866-1868). As moedas de 1 mil e 1 centavo cu\u00f1\u00e1ronse en bronce, e as demais denominaci\u00f3ns en prata. En 1866 a fabricaci\u00f3n de moedas de 1 mil terminou, mentres que as de \u00bd e 1 d\u00f3lar cesou en 1868. A \u00fanica moeda que volveu fabricarse foi a de \u00bd d\u00f3lar en 1890, coa denominaci\u00f3n de 50 centavos. En 1905 substitu\u00edr a prata para a cu\u00f1axe de moedas, excepto a de 5 centavos durante un breve per\u00edodo de tempo entre 1932 e 1933.\nEn 1941 cu\u00f1ouse a \u00faltima denominaci\u00f3n de 1 centavo, con todo non chegaron a circular debido \u00e1 segunda guerra mundial. En 1935 introduc\u00edronse moedas de 5 e 10 centavos en cupron\u00edquel, substitu\u00eddas polo n\u00edquel en 1937 e lat\u00f3n entre 1948 e 1949. En 1951 emit\u00edronse moedas de 50 centavos de cupron\u00edquel, que se cambiaron a lat\u00f3n en 1977.\nEn 1960 cu\u00f1\u00e1ronse moeda de 1 d\u00f3lar de cupron\u00edquel, \u00e1s que se lle reduciu o tama\u00f1o en 1978. A estas segu\u00edronlle en 1975 moedas de 20 centavos de lat\u00f3n e 2 d\u00f3lares de cupron\u00edquel, ambas con forma lobulada. En 1976 introduc\u00edronse denominaci\u00f3ns de 5 d\u00f3lares de cupron\u00edquel con forma decagonal, as cales cambiaron a unha forma redonda en 1980. A \u00faltima emisi\u00f3n de moedas de 5 centavos foi en 1979, pero a \u00faltima cu\u00f1axe foi en 1988. En 1994 introduciuse unha moeda bimet\u00e1lica de 10 d\u00f3lares.\nA comezos de 1993, antes da creaci\u00f3n da Autoridade Monetaria de Hong Kong, as moedas co retrato da ra\u00ed\u00f1a Isabel II foron desaparecendo da circulaci\u00f3n. No seu lugar introduc\u00edronse novos tipos coa flor rexional \"(Bauhinia blakeana)\" ou outros s\u00edmbolos de Hong Kong. De todos os xeitos os tipos co retrato de Isabel II seguen sendo de curso legal.\n&lt;br&gt;\n&lt;br&gt;\nBilletes.\nHoxe en d\u00eda a emisi\u00f3n de billetes denominados en d\u00f3lares de Hong Kong \u00e9 competencia da Autoridade Monetaria de Hong Kong. Baixo a s\u00faa licenza, s\u00f3 tres bancos privados poden emitir os billetes para a circulaci\u00f3n na rexi\u00f3n administrativa. Tam\u00e9n a propia Autoridade Monetaria emite os seus billetes. Normalmente nos demais pa\u00edses o \u00fanico competente para emitir di\u00f1eiro \u00e9 un \u00fanico banco central, con todo o caso de Hong Kong non \u00e9 \u00fanico, por exemplo en Macau ou no Reino Unido.\nEn 1845 fundouse o primeiro banco privado, chamado \"Oriental Bank\". Con todo, os primeiros billetes non se fabricaron ata a d\u00e9cada dos 60, cando o \"Oriental Bank\", o \"Chartered Bank of India\", a \"Australia and China Company and the Hong Kong and Shanghai Banking Company\" empezaron a emitir billetes. As denominaci\u00f3ns emitidas entre 1860 e 1880 eran de 1, 5, 10, 25, 50, 100 e 500 d\u00f3lares. Estes billetes non eran aceptados polo Tesouro para pagar impostos e taxas gobernamentais, a\u00ednda que os mercantes acept\u00e1banos. Os billetes de 25 d\u00f3lares non sobreviviron m\u00e1is al\u00f3 de finais do s\u00e9culo XIX, mentres que o billete de 1 d\u00f3lar emitiuse ata 1935.\nDe acordo coa Orde sobre di\u00f1eiro de 1935, os billete de 5 d\u00f3lares e de m\u00e1is cantidade p\u00f3denos emitir tres bancos locais (\"Mercantile Bank of India Ltd.\", \"Chartered Bank of India\" e \"Australia and China and the Hong Kong and Shanghai Banking Company\"). O goberno f\u00edxose cargo da produci\u00f3n de billetes de 1 d\u00f3lar. En 1941, o goberno introduciu billetes de 1, 5 e 10 centavos debido \u00e1 pouca facilidade de transportar moedas a Hong Kong trala segunda guerra mundial. Trala ocupaci\u00f3n xaponesa, emit\u00edronse billetes de urxencia de 1 d\u00f3lar reimpresos en billetes de 5 iuan chineses.\nEn 1945 renovouse a produci\u00f3n de papel moeda, coas emisi\u00f3ns do goberno de 1, 5 e 10 centavos, e 1 d\u00f3lar, e os demais bancos emitindo billetes de 5, 10, 50, 100 e 500 d\u00f3lares. En 1960 os billetes de 1 d\u00f3lar substitu\u00edronse por moedas.\nEn 1975, os billetes de 5 d\u00f3lares substitu\u00edronse por moedas, \u00e1 vez que se introduc\u00eda unha nova denominaci\u00f3n de 1.000 d\u00f3lares en 1977. En 1978 o \"Mercantile Bank\" foi absorbido polo HSBC e deixou de emitir billetes. En 1985, introduc\u00edronse billetes de 20 d\u00f3lares, mentres que en 1993, introduciuse unha nova moeda de 10 d\u00f3lares \u00e1 vez que os bancos privados deixaron de emitir billetes desta denominaci\u00f3n. En 1994 a Autoridade Monetaria de Hong Kong permitiu ao Banco da China emitir billetes."}
{"id": "273127", "revid": "56817", "url": "https://gl.wikipedia.org/wiki?curid=273127", "title": "Aqueleido, Queimadelos, Mondariz", "text": "Aqueleido \u00e9 un lugar da parroquia de Mondariz, no concello pontevedr\u00e9s de Mondariz, na comarca do Condado. Ti\u00f1a 44 habitantes no ano 2013 segundo datos do Instituto Galego de Estat\u00edstica, dos cales eran 21 homes e 23 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 64 habitantes."}
{"id": "273128", "revid": "85894", "url": "https://gl.wikipedia.org/wiki?curid=273128", "title": "Arnela, Riofr\u00edo, Mondariz", "text": "Arnela \u00e9 un lugar da parroquia de Riofr\u00edo, no concello pontevedr\u00e9s de Mondariz, na comarca do Condado. Ti\u00f1a 63 habitantes no ano 2013 segundo datos do Instituto Galego de Estat\u00edstica, dos cales eran 32 homes e 31 mulleres, o que sup\u00f3n un aumento con relaci\u00f3n ao ano 2000 cando ti\u00f1a 59 habitantes."}
{"id": "273129", "revid": "85894", "url": "https://gl.wikipedia.org/wiki?curid=273129", "title": "O Carballal, Riofr\u00edo, Mondariz", "text": "O Carballal \u00e9 un lugar da parroquia de Riofr\u00edo, no concello pontevedr\u00e9s de Mondariz, na comarca do Condado. Ti\u00f1a 108 habitantes no ano 2013 segundo datos do Instituto Galego de Estat\u00edstica, dos cales eran 50 homes e 58 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 145 habitantes."}
{"id": "273130", "revid": "56817", "url": "https://gl.wikipedia.org/wiki?curid=273130", "title": "Cernadela, Riofr\u00edo, Mondariz", "text": "Cernadela \u00e9 un lugar da parroquia de Riofr\u00edo, no concello pontevedr\u00e9s de Mondariz, na comarca do Condado. Ti\u00f1a 228 habitantes no ano 2013 segundo datos do Instituto Galego de Estat\u00edstica, dos cales eran 113 homes e 115 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 250 habitantes."}
{"id": "273131", "revid": "56817", "url": "https://gl.wikipedia.org/wiki?curid=273131", "title": "Lust Lust Lust", "text": "Lust Lust Lust \u00e9 o terceiro \u00e1lbum da banda dinamarquesa de rock alternativo The Raveonettes, publicado o 12 de novembro de 2007 no Reino Unido e o 19 de febreiro de 2008 nos Estados Unidos. O disco foi gravado completamente por Sharin Foo e Sune Rose Wagner sen m\u00fasico de estudio. The Raveonettes usaron caixas de ritmos en vez de bater\u00edas reais, e gravaron a meirande parte dos baixos e sons que non eran guitarras con teclados."}
{"id": "273133", "revid": "98629", "url": "https://gl.wikipedia.org/wiki?curid=273133", "title": "Microsat\u00e9lite", "text": "En biolox\u00eda molecular e xen\u00e9tica os microsat\u00e9lites do ADN, tam\u00e9n chamados repetici\u00f3ns de secuencia simple (SSR, \"simple sequence repeats\") ou repetici\u00f3ns en t\u00e1ndem curtas (STR, \"short tandem repeats\"), son secuencias repetidas de entre 2 e 6 pares de bases de lonxitude que se encontran no ADN. \u00c9 un tipo de repetici\u00f3ns en t\u00e1ndem de n\u00famero variable (VNTR), as cales poden ter distintos tama\u00f1os; neste caso son as de tama\u00f1o curto.\nOs microsat\u00e9lites non presentan dominancia. Util\u00edzanse como marcadores moleculares na an\u00e1lise de STR, que se usa para estudos forenses, de parentesco ou poboacionais. Tam\u00e9n se poden utilizar para estudos de duplicaci\u00f3n x\u00e9nica ou deleci\u00f3ns, selecci\u00f3n asistida por marcador, e pegada xen\u00e9tica.\nIntroduci\u00f3n.\nUn exemplo com\u00fan de microsat\u00e9lite \u00e9 unha repetici\u00f3n (CA)\"n\", na cal \"n\" var\u00eda nos distintos alelos. Estes marcadores adoitan presentar altos niveis de polimorfismo intra e interespec\u00edfico, especialmente cando o n\u00famero de repetici\u00f3ns \u00e9 de 10 ou m\u00e1is. A secuencia repetida \u00e9 normalmente simple, e consta xeralmente de dous, tres ou catro nucle\u00f3tidos (repetici\u00f3ns de di-, tri-, e tetranucle\u00f3tido, respectivamente), e a secuencia pode estar repetida de 3 a 100 veces, e os loci m\u00e1is grandes te\u00f1en xeralmente m\u00e1is alelos debido ao maior potencial de esvaramento ou \"slippage\" (v\u00e9xase m\u00e1is abaixo). As repetici\u00f3n do dinucle\u00f3tido CA son moi frecuentes no xenoma humano e no doutros organismos, e est\u00e1n presentes cada poucos miles de pares de bases. Como adoita haber moitos alelos para un locus microsat\u00e9lite, os xenotipos dunha \u00e1rbore xeneal\u00f3xica son xeralmente moi informativos, e normalmente pode identificarse o proxenitor dun alelo particular. Deste modo, os microsat\u00e9lites son ideais para determinar a paternidade, estudos de xen\u00e9tica de poboaci\u00f3ns e mapado de recombinaci\u00f3n. \u00c9 tam\u00e9n o \u00fanico marcador molecular que d\u00e1 pistas sobre que alelos est\u00e1n m\u00e1is estreitamente relacionados. Os microsat\u00e9lites son tam\u00e9n preditores da densidade de SNP, xa que as rexi\u00f3ns de miles de nucle\u00f3tidos de lonxitude que flanquean os microsat\u00e9lites te\u00f1en unha densidade incrementada ou diminu\u00edda de SNPs dependendo da secuencia do microsat\u00e9lite.\nA variabilidade de microsat\u00e9lites d\u00e9bese a unha maior taxa de mutaci\u00f3n comparada coa doutras rexi\u00f3ns neutras do ADN. Estas altas taxas de mutaci\u00f3n poden explicarse na maior parte dos casos por apareamento incorrecto por esvaramento de febra (\"slippage\") durante a replicaci\u00f3n do ADN nunha soa febra do ADN. A mutaci\u00f3n pode tam\u00e9n ocorrer durante a recombinaci\u00f3n xen\u00e9tica mei\u00f3tica, a\u00ednda que as distribuci\u00f3ns xen\u00f3micas de microsat\u00e9lites est\u00e1n asociadas con sitios de recombinaci\u00f3n m\u00e1is probablemente como resultado da implicaci\u00f3n de secuencias repetitivas na recombinaci\u00f3n e non como consecuencia dela. Alg\u00fans erros de \"slippage\" son rectificados polos mecanismos de correcci\u00f3n de probas no n\u00facleo celular, pero algunhas mutaci\u00f3ns poden escapar \u00e1 reparaci\u00f3n. O tama\u00f1o da unidade de repetici\u00f3n, o n\u00famero de repetici\u00f3ns e a presenza de repetici\u00f3ns variantes son factores importantes, xunto coa frecuencia de transcrici\u00f3n na \u00e1rea da repetici\u00f3n do ADN. A interruci\u00f3n dos microsat\u00e9lites, quizais debido a mutaci\u00f3n, pode orixinar un polimorfismo reducido. Por\u00e9n, este mesmo mecanismo pode levar ocasionalmente a unha amplificaci\u00f3n incorrecta de microsat\u00e9lites; se o \"slippage\" ocorre ao inicio ou durante a PCR, poden amplificarse microsat\u00e9lites de lonxitudes incorrectas.\nAn\u00e1lise de microsat\u00e9lites.\nAmplificaci\u00f3n.\nOs microsat\u00e9lites poden ser amplificados para a s\u00faa identificaci\u00f3n pola reacci\u00f3n en cadea da polimerase (PCR), utilizando as secuencias \u00fanicas das rexi\u00f3ns flanqueantes como cebadores. O ADN \u00e9 desnaturalizado repetidamente a altas temperaturas para separar as febras da dobre h\u00e9lice do ADN, despois arrefr\u00edase para permitir o \"annealing\" dos cebadores e a extensi\u00f3n de secuencias de nucle\u00f3tidos a trav\u00e9s do microsat\u00e9lite. Este proceso d\u00e1 lugar \u00e1 produci\u00f3n de suficiente ADN como para que sexa visible en electroforese en xel de agarosa ou de poliacrilamida; para facer a amplificaci\u00f3n s\u00f3 c\u00f3mpren pequenas cantidades iniciais de ADN porque deste modo o termociclado produce un incremento expo\u00f1encial do segmento replicado. Co desenvolvemento da tecnolox\u00eda da PCR, os cebadores que flanquean os loci microsat\u00e9lites son r\u00e1pidos e simples de usar, pero o desenvolvemento de cebadores que funcionen correctamente \u00e9 a mi\u00fado un proceso custoso e tedioso.\nCreaci\u00f3n de cebadores de microsat\u00e9lites.\nCando se est\u00e1 a procurar marcadores microsat\u00e9lites situados en rexi\u00f3ns espec\u00edficas do xenoma, por exemplo dentro dun determinado ex\u00f3n dun xene, os cebadores poden ser designados manualmente. Isto implica examinar a secuencia do ADN xen\u00f3mico na procura de repetici\u00f3ns microsat\u00e9lite, o cal pode facerse tam\u00e9n con ferramentas automatizadas como repeat masker. Unha vez que se determinaron os microsat\u00e9lites potencialmente \u00fatiles (eliminando os que non son \u00fatiles como os que te\u00f1en inserci\u00f3ns aleatorias dentro da rexi\u00f3n repetida), as secuencias flanqueantes poden utilizarse para dese\u00f1ar cebadores oligonucle\u00f3tidos que servir\u00e1n para amplificar a repetici\u00f3n microsat\u00e9lite espec\u00edfica nunha reacci\u00f3n de PCR.\nOs cebadores microsat\u00e9lites aleatorios poden desenvolverse clonando segmentos de ADN aleatorios a partir da especie focal. Estes segmentos aleatorios son inseridos nun vector de clonaci\u00f3n de tipo pl\u00e1smido ou bacteri\u00f3fago, o cal \u00e1 s\u00faa vez \u00e9 implantado na bacteria \"Escherichia coli\". Cult\u00edvanse as colonias, e son examinadas con secuencias de oligonucle\u00f3tidos etiquetadas fluorescentemente que se hibridar\u00e1n a unha repetici\u00f3n microsat\u00e9lite, se est\u00e1 presente no segmento de ADN. Se se obte\u00f1en clons positivos, secu\u00e9nciase o ADN e el\u00edxense os cebadores de PCR a partir das secuencias que flanquean ditas rexi\u00f3ns para determinar un locus espec\u00edfico. Este proceso implica un significativo ensaio e erro por parte dos investigadores, xa que deben predicirse as secuencias repetidas microsat\u00e9lite, e os cebadores que foron illados aleatoriamente poden non presentar un polimorfismo significativo. Os loci microsat\u00e9lite est\u00e1n amplamente distribu\u00eddos polo xenoma e poden illarse a partir do ADN semidegradado de esp\u00e9cimes m\u00e1is vellos, xa que todo o que se precisa \u00e9 un substrato axeitado para a amplificaci\u00f3n por medio da PCR.\nOutras t\u00e9cnicas m\u00e1is recentes implican o uso de secuencias de oligonucle\u00f3tidos que constan de repetici\u00f3ns que son complementarias das repetici\u00f3ns no microsat\u00e9lite para \"enriquecer\" o ADN extra\u00eddo (enriquecemento de microsat\u00e9lite). A sonda oligonucleot\u00eddica hibrida coa repetici\u00f3n do microsat\u00e9lite, e despois o complexo sonda/microsat\u00e9lite \u00e9 sacado da soluci\u00f3n. O ADN enriquecido \u00e9 despois clonado como \u00e9 normal, pero a proporci\u00f3n de \u00e9xito ser\u00e1 agora moito maior, reducindo drasticamente o tempo requirido para desenvolver as rexi\u00f3ns para o seu uso. Por\u00e9n, decidir as sondas que se usar\u00e1n pode ser un proceso de ensaio e erro.\nISSR-PCR.\nISSR ou inter-repetici\u00f3ns de secuencias simples (\"inter-simple sequence repeats\") \u00e9 un termo que se utiliza para referirse a unha rexi\u00f3n do xenoma situada entre loci microsat\u00e9lites. As secuencias complementarias de dous microsatelites veci\u00f1os util\u00edzanse como cebadores de PCR; amplif\u00edcase a rexi\u00f3n variable entre eles. A duraci\u00f3n limitada dos ciclos de amplificaci\u00f3n durante a PCR impide unha excesiva replicaci\u00f3n de secuencias excesivamente pr\u00f3ximas de ADN, polo que o resultado ser\u00e1 unha mestura dunha variedade de febras de ADN amplificadas, as cales son xeralmente curtas, pero poden variar moito en lonxitude.\nAs secuencias amplificadas por ISSR-PCR poden utilizarse para obter a pegada xen\u00e9tica. Como unha ISSR pode ser unha rexi\u00f3n conservada ou non conservada, esta t\u00e9cnica non \u00e9 \u00fatil para distinguir individuos, sen\u00f3n principalmente para an\u00e1lises filoxeogr\u00e1ficas ou de delimitaci\u00f3n de especies; a diversidade de secuencia \u00e9 menor que na SSR-PCR, pero \u00e9 maior que en secuencias x\u00e9nicas reais. Ademais, a secuenciaci\u00f3n de microsat\u00e9lites e a secuenciaci\u00f3n ISSR ax\u00fadanse mutuamente, xa que unha produce os cebadores para a outra.\nContido Microsat\u00e9lite Global con micromatrices.\nUsando unha matriz (\"array\") de estilo CGH fabricada por Nimblgen/Roche pode medirse rapidamente o contido completo de microsat\u00e9lites dun xenoma, de forma barata e en masa. \u00c9 importante salientar que este enfoque non aval\u00eda o xenotipo dun locus calquera determinado, sen\u00f3n que suma as contribuci\u00f3ns para un motivo repetido dado de moitas posici\u00f3ns nas que est\u00e1 presente ese motivo en todo o xenoma. Esta matriz aval\u00eda todas as repetici\u00f3ns de 1 a 6 mer (e as s\u00faas permutaci\u00f3ns c\u00edclicas e complementos). Este enfoque foi utilizado para situar calquera especie, secuenciada ou non, nunha \u00e1rbore taxon\u00f3mica. Esa \u00e1rbore corresp\u00f3ndese de forma precisa coas relaci\u00f3ns filoxeneticas actualmente aceptadas. Con esta nova plataforma tecnol\u00f3xica \u00e9 posible estudar as variaci\u00f3ns xen\u00f3micas nun individuo naquelas caracter\u00edsticas xen\u00f3micas que son m\u00e1is variables, os microsat\u00e9lites.\nOs estudos que utilizan matrices de contido microsat\u00e9lite global indican que hai importantes novos mecanismos de desestabilizaci\u00f3n xen\u00f3micos que modifican globalmente os microsat\u00e9lites, alterando as\u00ed potencialmente un n\u00famero moi grande de xenes. Estas variaci\u00f3ns a escala global en mostras de pacientes tumorais e da li\u00f1a xerminal poden exercer importantes papeis no proceso do cancro, potencialmente valiosos na diagnose, prognose e terapia.\nLimitaci\u00f3ns.\nOs microsat\u00e9lites son marcadores moleculares vers\u00e1tiles, particularmente para an\u00e1lise de poboaci\u00f3ns, pero te\u00f1en tam\u00e9n limitaci\u00f3ns. Os microsat\u00e9lites desenvolvidos para especies particulares poden a mi\u00fado aplicarse a especies moi relacionadas, pero a porcentaxe de loci que amplifican con \u00e9xito pode decrecer cando se incrementa a distancia xen\u00e9tica. As mutaci\u00f3ns puntuais no sitio de \"annealing\" do cebador en ditas especies poden facer que aparezan \"alelos nulos\" nos puntos onde os microsat\u00e9lites non se poden amplificar nos ensaios de PCR. Os alelos nulos poden atribu\u00edrse a varios fen\u00f3menos. A diverxencia de secuencia en rexi\u00f3ns flanqueantes pode orixinar un alimneamento do cebador deficiente, especialmente na secci\u00f3n 3', onde comeza a extensi\u00f3n; a amplificaci\u00f3n preferencial de alelos de determinados tama\u00f1os debido \u00e1 natureza competitiva da PCR que pode facer que individuos heterocigotos sexan contabilizados como homocigotos (nulo parcial). Os fallos na PCR poden producirse cando falla a amplificaci\u00f3n de loci particulares, mentres que outros se amplifcan m\u00e1is eficientemente e poden parecer homocigotos nun ensaio en xel, cando en realidade son heterocigotos no xenoma. Os alelos nulos complican a interpretaci\u00f3n das frecuencias de alelos microsat\u00e9lites e provocan que se fagan estimaci\u00f3ns erradas do parentesco. Ademais, os efectos estoc\u00e1sticos da mostraxe que se producen durante o apareamento poden cambiar as frecuencias al\u00e9licas dun modo que \u00e9 moi similar ao efecto dos alelos nulos: unha frecuencia excesiva de homocigotos que causa desviaci\u00f3ns do equilibrio de Hardy-Weinberg esperado. Como os alelos nulos son un problema t\u00e9cnico e os efectos de mostraxe que ocorren durante o apareamento son unha propiedade biol\u00f3xica real dunha poboaci\u00f3n, \u00e9 con frecuencia moi importante distinguir entre eles se se observa un exceso de homocigotos.\nCando se usan microsat\u00e9lites para comparar especies, os loci hom\u00f3logos poden ser doadamente amplificados en especies relacionadas, pero o n\u00famero de loci que se amplifican con \u00e9xito durante a PCR pode diminu\u00edr ao aumentar a distancia xen\u00e9tica entre as especies en cuesti\u00f3n. A mutaci\u00f3n nos alelos microsat\u00e9lites est\u00e1 nesgada no sentido de que os alelos sat\u00e9lites m\u00e1is longos conte\u00f1en m\u00e1is bases, e \u00e9, por tanto, probable que sexan copiados incorrectamente na replicaci\u00f3n do ADN. Os alelos m\u00e1is pequenos tam\u00e9n tenden a aumentar de tama\u00f1o, mentres que os alelos m\u00e1is grandes tenden a reducir o seu tama\u00f1o, xa que poden estar suxeitos a un l\u00edmite no seu tama\u00f1o superior; esta restrici\u00f3n est\u00e1 determinada pero os posibles valores non foron a\u00ednda especificados. Se hai unha diferenza grande de tama\u00f1os entre alelos individuais, ent\u00f3n poder\u00eda haber un aumento da inestabilidade durante a recombinaci\u00f3n e a meiose. En c\u00e9lulas tumorais, onde os controis na replicaci\u00f3n poden estar danados, os microsat\u00e9lites poden aumentar ou perderse a unha frecuencia especialmente alta durante cada rolda de mitose. Xa que logo, unha li\u00f1a celular tumoral poder\u00eda mostrar unha pegada xen\u00e9tica diferente \u00e1 do tecido h\u00f3spede.\nMecanismos do cambio.\nA causa m\u00e1is com\u00fan dos cambios de lonxitude en repetici\u00f3ns de secuencias curtas \u00e9 o esvaramento (\"slippage\") na replicaci\u00f3n, causado por correspondencias incorrectas entre febras de ADN mentres se replican durante a meiose . Tipicamente, o \"slippage\" en cada microsat\u00e9lite ocorre unha vez cada 1.000 xeraci\u00f3ns. Os cambios por \"slippage\" no ADN repetitivo son varias ordes de magnitude m\u00e1is com\u00fans que as mutaci\u00f3ns puntuais noutras partes do xenoma . A maior\u00eda do \"slippage\" d\u00e1 lugar a un cambio nunha soa unidade repetida, e as taxas de \"slippage\" var\u00edan para diferentes tama\u00f1os das unidades repetidas, e en diferentes especies.\nAs repetici\u00f3ns de secuencias curtas est\u00e1n distribu\u00eddas por todo o xenoma . Presumiblemente, os seus medios de expresi\u00f3n m\u00e1is probables variar\u00e1n dependendo da s\u00faa localizaci\u00f3n.\nEn prote\u00ednas.\nEn mam\u00edferos, do 20% ao 40% das prote\u00ednas conte\u00f1en secuencias repetidas de amino\u00e1cidos causadas por curtas secuencias repetidas. A maior\u00eda das secuencias curtas repetidas nas porci\u00f3ns do xenoma que codifican prote\u00ednas te\u00f1en unha unidade repetida de tres nucle\u00f3tidos, xa que esa lonxitude non causar\u00e1 mutaci\u00f3ns de cambio de pauta . Cada secuencia trinucleot\u00eddica repetida \u00e9 transcrita nunha serie repetida que codifica o mesmo amino\u00e1cido. Nos l\u00e9vedos, os amino\u00e1cidos que m\u00e1is comunmente se repiten son a glutamina, \u00e1cido glut\u00e1mico, asparaxina, \u00e1cido asp\u00e1rtico e serina. Estes segmentos repetidos poden afectar \u00e1s propiedades f\u00edsicas e qu\u00edmicas das prote\u00ednas, coa posibilidade de producir cambios graduais e preditibles na acci\u00f3n da prote\u00edna.\nPor exemplo, os cambios de lonxitude en rexi\u00f3ns repetidas en t\u00e1ndem no xene Runx2 producen diferenzas na lonxitude da face dos cans dom\u00e9sticos (\"Canis familiaris\"), cunha asociaci\u00f3n entre lonxitudes de secuencias maiores e caras maiores. Esta asociaci\u00f3n tam\u00e9n se aplica a unha ampla variedade de especies da orde Carnivora. Os cambios de lonxitude en tractos polialanina no xene HoxA13 est\u00e1n ligados \u00e1 s\u00edndrome de Mans-P\u00e9s-Xenitais, un trastorno do desenvolvemento en humanos. Os cambios de lonxitude noutros tripletes repetidos est\u00e1n ligados a m\u00e1is de 40 doenzas neurol\u00f3xicas humanas.\nOs cambios evolutivos debidos a \"slippage\" na replicaci\u00f3n ocorren tam\u00e9n en organismos m\u00e1is simples. Por exemplo, os cambios na lonxitude dos microsat\u00e9lites son com\u00edns en prote\u00ednas da membrana superficial en l\u00e9vedos, o que d\u00e1 lugar a unha r\u00e1pida evoluci\u00f3n nas propiedades da c\u00e9lula. Especificamente, os cambios de lonxitude no xene FLO1 controlan o nivel de adhesi\u00f3n aos substratos. As repetici\u00f3ns de secuencias curtas tam\u00e9n proporcionan un cambio evolutivo r\u00e1pido das prote\u00ednas superficiais en bacterias; isto pode permitirlles afrontar os cambios inmunol\u00f3xicos que te\u00f1en lugar nos seus h\u00f3spedes. Isto co\u00f1\u00e9cese como hip\u00f3tese da Ra\u00edna Vermella. Os cambios de lonxitude en repetici\u00f3ns de secuencias curtas no fungo \"Neurospora crassa\" controlan a duraci\u00f3n dos ciclos do seu reloxo circadiano..\nRegulaci\u00f3n x\u00e9nica.\nOs cambios de lonxitude dos microsat\u00e9lites nos promotores e outras rexi\u00f3ns cis-regulatorias poden tam\u00e9n cambiar a expresi\u00f3n x\u00e9nica rapidamente entre xeraci\u00f3ns. O xenoma humano cont\u00e9n moitas (&gt;16.000) repetici\u00f3ns de secuencias curtas en rexi\u00f3ns regulatorias, que proporcionan \"nodos de afinaci\u00f3n\" na expresi\u00f3n de moitos xenes.\nOs cambios de lonxitude en SSRs bacterianos poden afectar \u00e1 formaci\u00f3n de fimbrias en \"Haemophilus influenzae\", ao alteraren o espazado do promotor. Os minisat\u00e9lites est\u00e1n tam\u00e9n ligados a variaci\u00f3ns abundantes en rexi\u00f3ns de control cis-regulatorias no xenoma humano. E os microsat\u00e9lites da rexi\u00f3n de control do xene do receptor da vasopresina 1a en rati\u00f1os de campo infl\u00fae no seu comportamento social, e nivel de monogamia.\nNos intr\u00f3ns.\nOs microsat\u00e9lites situados nos intr\u00f3ns tam\u00e9n infl\u00faen no fenotipo por mecanismos que non se co\u00f1ecen. Por exemplo, a expansi\u00f3n do triplete GAA no primeiro intr\u00f3n do xene X25 parece interferir coa transcrici\u00f3n, e causa a ataxia de Friedreich. As repetici\u00f3ns en t\u00e1ndem no primeiro intr\u00f3n do xene da asparaxina sintetase est\u00e1n ligadas \u00e1 leucemia linfobl\u00e1stica. Un polimorfismo repetido no cuarto intr\u00f3n do xene NOS3 est\u00e1 ligado \u00e1 hipertensi\u00f3n na poboaci\u00f3n tunisiana. A reduci\u00f3n da lonxitude de rexi\u00f3ns con repetici\u00f3ns no xene EGFR est\u00e1n ligadas co osteosarcoma.\nEn transpos\u00f3ns.\nOs microsat\u00e9lites est\u00e1n distribu\u00eddos por todo o xenoma e os diversos tipos de elementos transpo\u00f1ibles (transpos\u00f3ns) do xenoma humano supo\u00f1en case o 50% do xenoma, e moitos deles conte\u00f1en ADN repetitivo. \u00c9 probable que as repetici\u00f3ns de secuencias curtas nestas localizaci\u00f3ns estean tam\u00e9n implicadas na regulaci\u00f3n da expresi\u00f3n x\u00e9nica.\nAn\u00e1lise forense.\nA an\u00e1lise de microsat\u00e9lites ou an\u00e1lise de STR \u00e9 unha tecnolox\u00eda relativamente nova no campo forense, que se xeneralizou na \u00faltima metade da d\u00e9cada de 1990. Util\u00edzase para obter a pegada xen\u00e9tica de individuos. Os microsat\u00e9lites que se usan hoxe en an\u00e1lise forense son todos repetici\u00f3ns de tetra ou pentanucle\u00f3tidos, xa que estes producen un alto grao de datos libres de erros \u00e1 vez que son robustos dabondo como para sobrevivir \u00e1 degradaci\u00f3n en condici\u00f3ns non ideais. As secuencias repetidas m\u00e1is curtas tenden a orixinar artefactos como o \"tatexo\" de PCR (\"stutter\") e amplificaci\u00f3n preferencial, e ademais varias doenzas xen\u00e9ticas est\u00e1n asociadas con repetici\u00f3ns de trinucle\u00f3tidos como a enfermidade de Huntington. As secuencias repetidas m\u00e1is longas sofren unha maior degradaci\u00f3n ambiental e non se amplifican pola PCR como as secuencias m\u00e1is curtas.\nA an\u00e1lise real\u00edzase extraendo o ADN nuclear das c\u00e9lulas dunha mostra forense, e despois amplificando rexi\u00f3ns polim\u00f3rficas espec\u00edficas do ADN extra\u00eddo por medio da PCR. Unha vez amplificadas estas secuencias, res\u00f3lvense ou ben por electroforese en xel ou por electroforese capilar, o cal permitir\u00e1 ao analista determinar cantas repetici\u00f3ns hai da secuencia microsat\u00e9lite en cuesti\u00f3n. Se o ADN se resolveu por electroforese en xel, o ADN pode visualizarse por tinguidura de prata (que ten baixa sensibilidade, \u00e9 segura e barata), ou por unha tinguidura intercalada, por exemplo con bromuro de etidio (que \u00e9 bastante sensible, con riscos moderados para a sa\u00fade, e barata), ou nos laboratorios forenses m\u00e1is modernos por tinguidura fluorescente (que \u00e9 moi sensible e segura, pero cara). Os instrumentos constru\u00eddos para resolver os fragmentos microsat\u00e9lites por electroforese capilar tam\u00e9n usan tinguiduras fluorescentes con grande efectividade. Tam\u00e9n se utiliza para o seguimento de pacientes de transplante de medula \u00f3sea.\nOs perf\u00eds de ADN almac\u00e9nase en bases de datos nacionais. En Espa\u00f1a leva funcionando desde 2007 unha base de datos que en 2011 ti\u00f1a 183.000 fichas e est\u00e1 conectada con outras da Uni\u00f3n Europea, pero a m\u00e1is ampla do mundo \u00e9 a base CODIS (\"Combined DNA Index System\") dos Estados Unidos con 5 mill\u00f3ns de perf\u00eds en 2007. Outra das m\u00e1is grandes \u00e9 a base de datos brit\u00e1nica NDNAD (\"UK National DNA Database\"). O sistema brit\u00e1nico examina nas mostras 10 loci STR e mais a proba de sexo (sistema SGM+), mentres que o norteamericano examina 13.\nNas probas xeneal\u00f3xicas de ADN util\u00edzanse con frecuencia os Y-STRs (microsat\u00e9lites no cromosoma Y)."}
{"id": "273134", "revid": "98629", "url": "https://gl.wikipedia.org/wiki?curid=273134", "title": "A Chaleira, Riofr\u00edo, Mondariz", "text": "A Chaleira \u00e9 un lugar da parroquia de Riofr\u00edo, no concello pontevedr\u00e9s de Mondariz, na comarca do Condado. Ti\u00f1a 22 habitantes no ano 2013 segundo datos do Instituto Galego de Estat\u00edstica, dos cales eran 8 homes e 14 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 35 habitantes."}
{"id": "273135", "revid": "1131", "url": "https://gl.wikipedia.org/wiki?curid=273135", "title": "P\u00e9 do Mu\u00ed\u00f1o, Riofr\u00edo, Mondariz", "text": "P\u00e9 do Mu\u00ed\u00f1o \u00e9 un lugar da parroquia de Riofr\u00edo, no concello pontevedr\u00e9s de Mondariz, na comarca do Condado. Ti\u00f1a 66 habitantes no ano 2013 segundo datos do Instituto Galego de Estat\u00edstica, dos cales eran 29 homes e 37 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 78 habitantes."}
{"id": "273136", "revid": "27155", "url": "https://gl.wikipedia.org/wiki?curid=273136", "title": "ADN microsat\u00e9lite", "text": ""}
{"id": "273137", "revid": "85894", "url": "https://gl.wikipedia.org/wiki?curid=273137", "title": "San Miguel, Riofr\u00edo, Mondariz", "text": "San Miguel \u00e9 un lugar da parroquia de Riofr\u00edo, no concello pontevedr\u00e9s de Mondariz, na comarca do Condado. Ti\u00f1a 31 habitantes no ano 2013 segundo datos do Instituto Galego de Estat\u00edstica, dos cales eran 16 homes e 15 mulleres, o que sup\u00f3n un aumento con relaci\u00f3n ao ano 2000 cando ti\u00f1a 30 habitantes."}
{"id": "273138", "revid": "98629", "url": "https://gl.wikipedia.org/wiki?curid=273138", "title": "Tomate de \u00e1rbore", "text": "O tomate de \u00e1rbore (Solanum betaceum) \u00e9 un arbusto de 3 a 4 m de altura, con casca cinsenta e follaxe perenne, orixinario da Cordilleira dos Andes, no Per\u00fa e Colombia, Ecuador, Bolivia e a Arxentina.\nO seu rango nativo non est\u00e1 resolto. As subpoboaci\u00f3ns putativas bravas son pequenas, en \u00e1reas restrinxidas da Arxentina e de Bolivia. Cult\u00edvase na Cordilleira dos Andes, sur de Europa, \u00c1frica, Nova Zelandia. \u00c9 imprescind\u00edbel dispor de esp\u00e9cimes silvestres para a s\u00faa conservaci\u00f3n, melloramento e estudo.\nNon \u00e9 un cultivo de Europa, mais comeza a aparecer nalgunhas hortas galegas e portuguesas de xeito illado, adapt\u00e1ndose ben. En Portugal recibe o nome de \"tomate ingl\u00eas\".\nDescrici\u00f3n.\nTen follas alternas, enteiras, nos extremos das p\u00f3las, con pec\u00edolo robusto de 4 a 8\u00a0cm de lonxitude. O limbo presenta de 15 a 30\u00a0cm de lonxitude, con forma ovalada, acuminado, de cor verde escura, un pouco \u00e1spero ao tacto. As follas novas te\u00f1en unha fina pubescencia en ambas as d\u00faas faces. A nerviaci\u00f3n \u00e9 marcada e sobresaliente. As flores son pequenas, de 1,3 a 1,5\u00a0cm de di\u00e1metro, de cor branco-ros\u00e1ceo, dispostas en pequenos acios terminais . Te\u00f1en 5 p\u00e9talos e 5 estames amarelos. Florea en maio-xu\u00f1o. O froito \u00e9 unha baga ovoide de 4 a 8\u00a0cm x 3 a 5\u00a0cm, cun longo ped\u00fanculo no que persiste o c\u00e1liz da flor. A pela \u00e9 lisa, de cor vermello ou alaranxado na madureza, con estr\u00edas de cor m\u00e1is clara. A polpa \u00e9 zumarente, algo aceda, de cor laranxa, a vermella, con numerosas sementes. Os froitos son comest\u00edbeis, podendo comerse crus directamente ou en ensaladas ou preferibelmente se coci\u00f1an para preparar zumes, doces e sobremesas. Fornecen ferro, potasio, magnesio, f\u00f3sforo e vitaminas A, C e E.\nAdaptaci\u00f3ns e requirimentos clim\u00e1ticos.\nMedra en climas de bosque h\u00famido montano con temperaturas entre os 13 e 24\u00a0\u00b0C, con pluviometr\u00eda de 600 a 1500\u00a0mm anuais; entre os 800 e 2800\u00a0msnm. \u00c9 moi sens\u00edbel \u00e1s xadas, aos ventos e mais \u00e1s secas. Require solos francos areentos, con boa drenaxe, ricos en materia org\u00e1nica e responde ben \u00e1 fertilizaci\u00f3n.\nUsos.\nOs usos medicinais que se lle dan en Colombia e o Ecuador est\u00e1n relacionados coas afecci\u00f3ns de gorxa e gripe. O froito ou as follas, previamente quentadas, apl\u00edcanse en forma t\u00f3pica contra as anxinas (inflamaci\u00f3n de am\u00edgdalas) especialmente. Para a gripe, c\u00f3mpre consumir o froito fresco en xax\u00fan. S\u00e1bese que o froito pos\u00fae alto contido de \u00e1cido asc\u00f3rbico. Outra propiedade atribu\u00edda \u00e9 como remedio de problemas hep\u00e1ticos en Xamaica e Bolivia. En Venezuela util\u00edzase este froito para elevar a hemoglobina, no tratamento da anemia.\nNo Ecuador e outros pa\u00edses util\u00edzase o froito para realizar zumes de froita, p\u00f3dese utilizar coci\u00f1ado ou non. Adoita realizarse mollo de pemento do mesmo xeito con este froito.\nMultiplicaci\u00f3n e cultivo.\nMultipl\u00edcase por sementes, que xermolan con moita facilidade. Medra axi\u00f1a, dando froitos ao ano da sementeira e continuamente durante 48 meses. Recom\u00e9ndase cultivalo en clima fr\u00edo a 1400-2400msnm.\nOs principais produtores son Portugal, Colombia, Brasil, Nova Zelandia, Kenya, Sur\u00e1frica, California, India e Sri Lanka. No Brasil, a froita cult\u00edvase en quintais, principalmente nos estados da Bahia, de Minas Gerais e de S\u00e3o Paulo. Na Bahia recibe o nome de \"tomat\u00e3o\" e en S\u00e3o Paulo de \"tomate franc\u00eas\". Na rexi\u00f3n sur de Minas Gerais \u00e9 popularmente co\u00f1ecida como \"tomate de \u00e1rvore\" ou \"sangue de boi\". No Paran\u00e1 outro nome que recibe \u00e9 o de \"tomate japon\u00eas\". En Portugal tam\u00e9n \u00e9 co\u00f1ecida como \"tomate ingl\u00eas\"."}
{"id": "273139", "revid": "27155", "url": "https://gl.wikipedia.org/wiki?curid=273139", "title": "Repetici\u00f3ns en t\u00e1ndem curtas", "text": ""}
{"id": "273140", "revid": "18868", "url": "https://gl.wikipedia.org/wiki?curid=273140", "title": "Tomatillo", "text": ""}
{"id": "273141", "revid": "18868", "url": "https://gl.wikipedia.org/wiki?curid=273141", "title": "Solanum betaceum", "text": ""}
{"id": "273142", "revid": "85894", "url": "https://gl.wikipedia.org/wiki?curid=273142", "title": "A Chan de Fornos, Sabax\u00e1ns, Mondariz", "text": "A Chan de Fornos \u00e9 un lugar da parroquia de Sabax\u00e1ns, no concello pontevedr\u00e9s de Mondariz, na comarca do Condado. Ti\u00f1a 89 habitantes no ano 2013 segundo datos do Instituto Galego de Estat\u00edstica, dos cales eran 43 homes e 46 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 100 habitantes."}
{"id": "273143", "revid": "27155", "url": "https://gl.wikipedia.org/wiki?curid=273143", "title": "STR", "text": ""}
{"id": "273144", "revid": "18868", "url": "https://gl.wikipedia.org/wiki?curid=273144", "title": "Tomateira", "text": ""}
{"id": "273145", "revid": "1131", "url": "https://gl.wikipedia.org/wiki?curid=273145", "title": "O Costal, Sabax\u00e1ns, Mondariz", "text": "O Costal \u00e9 un lugar da parroquia de Sabax\u00e1ns, no concello pontevedr\u00e9s de Mondariz, na comarca do Condado. Ti\u00f1a 39 habitantes no ano 2013 segundo datos do Instituto Galego de Estat\u00edstica, dos cales eran 17 homes e 22 mulleres, o que sup\u00f3n un aumento con relaci\u00f3n ao ano 2000 cando ti\u00f1a 30 habitantes."}
{"id": "273146", "revid": "1131", "url": "https://gl.wikipedia.org/wiki?curid=273146", "title": "O Coto, Sabax\u00e1ns, Mondariz", "text": "O Coto \u00e9 un lugar da parroquia de Sabax\u00e1ns, no concello pontevedr\u00e9s de Mondariz, na comarca do Condado. Ti\u00f1a 34 habitantes no ano 2013 segundo datos do Instituto Galego de Estat\u00edstica, dos cales eran 16 homes e 18 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 48 habitantes."}
{"id": "273147", "revid": "1131", "url": "https://gl.wikipedia.org/wiki?curid=273147", "title": "O Cruceiro, Sabax\u00e1ns, Mondariz", "text": "O Cruceiro \u00e9 un lugar da parroquia de Sabax\u00e1ns, no concello pontevedr\u00e9s de Mondariz, na comarca do Condado. Ti\u00f1a 21 habitantes no ano 2013 segundo datos do Instituto Galego de Estat\u00edstica, dos cales eran 8 homes e 13 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 37 habitantes."}
{"id": "273148", "revid": "27155", "url": "https://gl.wikipedia.org/wiki?curid=273148", "title": "Repetici\u00f3ns de secuencia simple", "text": ""}
{"id": "273149", "revid": "85894", "url": "https://gl.wikipedia.org/wiki?curid=273149", "title": "Ermelo, Sabax\u00e1ns, Mondariz", "text": "Ermelo \u00e9 un lugar da parroquia de Sabax\u00e1ns, no concello pontevedr\u00e9s de Mondariz, na comarca do Condado. Ti\u00f1a 27 habitantes no ano 2013 segundo datos do Instituto Galego de Estat\u00edstica, dos cales eran 14 homes e 13 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 29 habitantes."}
{"id": "273150", "revid": "27155", "url": "https://gl.wikipedia.org/wiki?curid=273150", "title": "SSR", "text": ""}
{"id": "273151", "revid": "85894", "url": "https://gl.wikipedia.org/wiki?curid=273151", "title": "A Igrexa, Sabax\u00e1ns, Mondariz", "text": "A Igrexa \u00e9 un lugar da parroquia de Sabax\u00e1ns, no concello pontevedr\u00e9s de Mondariz, na comarca do Condado. Ti\u00f1a 104 habitantes no ano 2013 segundo datos do Instituto Galego de Estat\u00edstica, dos cales eran 48 homes e 56 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 119 habitantes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "273152", "revid": "98629", "url": "https://gl.wikipedia.org/wiki?curid=273152", "title": "A Portela, Sabax\u00e1ns, Mondariz", "text": "A Portela \u00e9 un lugar da parroquia de Sabax\u00e1ns, no concello pontevedr\u00e9s de Mondariz, na comarca do Condado. Ti\u00f1a 29 habitantes no ano 2013 segundo datos do Instituto Galego de Estat\u00edstica, dos cales eran 16 homes e 13 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 48 habitantes."}
{"id": "273153", "revid": "56817", "url": "https://gl.wikipedia.org/wiki?curid=273153", "title": "La Voz Villalbesa", "text": "La Voz Villalbesa foi un peri\u00f3dico editado en Vilalba en 1921.\nHistoria e caracter\u00edsticas.\nSubtitulado \"Revista Mensual Defensora de los Intereses de Villalba y su Comarca\", apareceu o 10 de xaneiro de 1921. Estaba dirixida por Andr\u00e9s Pernas P\u00e9rez."}
{"id": "273154", "revid": "85894", "url": "https://gl.wikipedia.org/wiki?curid=273154", "title": "A Grela, Sabax\u00e1ns, Mondariz", "text": "A Grela \u00e9 un lugar da parroquia de Sabax\u00e1ns, no concello pontevedr\u00e9s de Mondariz, na comarca do Condado. Ti\u00f1a 1 habitantes no ano 2013 segundo datos do Instituto Galego de Estat\u00edstica, que era home, o que non sup\u00f3n ning\u00fan cambio con relaci\u00f3n ao ano 2000 cando contaba co mesmo habitante.\nO termo A Grela procede dunha resegmentaci\u00f3n de lat\u00edn \"agr\u0115lla\", diminutivo de \"agra\", ou peza de terra, onde se interpreta ese \"a-\" inicial como artigo."}
{"id": "273155", "revid": "1131", "url": "https://gl.wikipedia.org/wiki?curid=273155", "title": "O Costal", "text": "O top\u00f3nimo galego O Costal pode referirse a:"}
{"id": "273158", "revid": "23204", "url": "https://gl.wikipedia.org/wiki?curid=273158", "title": "Xos\u00e9 Landeira Yrago", "text": "Xos\u00e9 Landeira Yrago, nado en Santiago de Compostela o 23 de outubro de 1922 e finado en Vigo o 16 de abril de 1995, foi un xornalista e escritor galego pertencente \u00e1 Xeraci\u00f3n La Noche.\nTraxectoria.\nObtivo o t\u00edtulo de xornalista na Escola Oficial de Periodismo de Madrid. Formou parte da redacci\u00f3n de \"La Noche\", do que foi redactor xefe, e foi secretario da primeira xunta directiva do Padroado Rosal\u00eda de Castro, fundado o 15 de novembro de 1947. En 1951 abandonou Espa\u00f1a e foi correspondente dos peri\u00f3dicos \"Madrid\" e \"La Vanguardia\" no Brasil, onde foi chanceler da Embaixada de Espa\u00f1a no R\u00edo de Xaneiro. Retornou en 1964 e foi xefe de redacci\u00f3n, subdirector (1965-1975) e director (1975-1979) de \"Faro de Vigo\", e director da revista \"Grial\". Foi vicepresidente da Asociaci\u00f3n da Prensa de Vigo e xefe do Gabinete de Prensa do Tribunal Constitucional ata a s\u00faa xubilaci\u00f3n.\nComo xornalista tivo ao seu cargo p\u00e1xinas literarias e realizou estudos centrados en aspectos literarios de escritores como Guimar\u00e3es Rosa, Fernando Pessoa, Lima Barreto ou Cam\u00f5es.\nFoi un dos maiores estudosos da vida e obra de Federico Garc\u00eda Lorca en xeral e da s\u00faa relaci\u00f3n con Galicia en particular."}
{"id": "273159", "revid": "1888", "url": "https://gl.wikipedia.org/wiki?curid=273159", "title": "Xos\u00e9 A. Landeira Yrago", "text": ""}
{"id": "273160", "revid": "1888", "url": "https://gl.wikipedia.org/wiki?curid=273160", "title": "Jos\u00e9 Landeira Yrago", "text": ""}
{"id": "273161", "revid": "56817", "url": "https://gl.wikipedia.org/wiki?curid=273161", "title": "Villalba y su Comarca", "text": "Villalba y su Comarca foi unha revista editada en Vilalba entre 1915 e 1916.\nHistoria e caracter\u00edsticas.\nSubtitulado \"Semanario defensor de los intereses de Villalba y su comarca\", apareceu o 15 de agosto de 1915. Entre os seus colaboradores figuraron Antonio Garc\u00eda Hermida, Antonio Noriega Varela e Jos\u00e9 Mar\u00eda Riguera Montero. Cesou a s\u00faa publicaci\u00f3n en 1916."}
{"id": "273162", "revid": "1131", "url": "https://gl.wikipedia.org/wiki?curid=273162", "title": "Intervisi\u00f3n", "text": "A Organizaci\u00f3n Internacional de Radio e Televisi\u00f3n (OIRT, do franc\u00e9s \"Organisation Internationale de Radiodiffusion et de T\u00e9l\u00e9vision\"), comunmente chamada Intervisi\u00f3n, era unha rede de radio e televisi\u00f3n de Europa do Leste creada en 1946 co fin principal de intercambiar produci\u00f3ns entre os seus membros, a saber: Alema\u00f1a Oriental, Bulgaria, Checoslovaquia, Finlandia, Hungr\u00eda, Polonia, Roman\u00eda e a Uni\u00f3n Sovi\u00e9tica. Finlandia, sendo un pa\u00eds neutral no marco da guerra fr\u00eda, era tam\u00e9n membro da Uni\u00f3n Europea de Radiodifusi\u00f3n (UER), que era a organizaci\u00f3n correspondente \u00e1 OIRT de Europa Occidental e usaba para as s\u00faas transmisi\u00f3ns bandas de FM distintas.\nDe 1958 en diante tivo as s\u00faas oficinas centrais en Praga. Entre 1977 e 1980 a OIRT organizou en Sopot, Polonia, catro concursos do Festival da Canci\u00f3n de Intervisi\u00f3n, emulando o exitoso Festival da Canci\u00f3n de Eurovisi\u00f3n. En 1993, desaparecido o seu membro m\u00e1is importante, incorporouse \u00e1 Uni\u00f3n Europea de Radiodifusi\u00f3n e a s\u00faa rede Eurovisi\u00f3n."}
{"id": "273163", "revid": "7802", "url": "https://gl.wikipedia.org/wiki?curid=273163", "title": "Organizaci\u00f3n Internacional de Radio e Televisi\u00f3n", "text": ""}
{"id": "273164", "revid": "1888", "url": "https://gl.wikipedia.org/wiki?curid=273164", "title": "Azul y Blanco", "text": "Azul y Blanco foi un peri\u00f3dico editado en Vilalba en 1914.\nHistoria e caracter\u00edsticas.\nSubtitulada \"Revista quincenal\", apareceu en 1914. Foi fundada e dirixida por Antonio Garc\u00eda Hermida. De li\u00f1a rexionalista, o t\u00edtulo fai referencia \u00e1s cores da bandeira galega. Publicou poemas de Antonio Noriega Varela. Cesou ao pouco tempo."}
{"id": "273165", "revid": "5863", "url": "https://gl.wikipedia.org/wiki?curid=273165", "title": "\u00c1rea de Radiodifusi\u00f3n Europea", "text": "A \u00c1rea de Radiodifusi\u00f3n Europea est\u00e1 definida pola Uni\u00f3n Internacional de Telecomunicaci\u00f3ns como:\nA \u00e1rea de Radiodifusi\u00f3n Europea incl\u00fae territorio f\u00f3ra de Europa e excl\u00fae territorio que \u00e9 parte de Europa. O Kazaxist\u00e1n Occidental est\u00e1 parcialmente localizado en Europa, pero est\u00e1 f\u00f3ra da \u00c1rea de Radiodifusi\u00f3n Europea.\nOs l\u00edmites da \u00c1rea de Radiodifusi\u00f3n Europea te\u00f1en a s\u00faa orixe nas rexi\u00f3ns atendidas e unidas por cables de tel\u00e9grafo nos s\u00e9culos XIX e principios do XX. A \u00e1rea de Radiodifusi\u00f3n Europea \u00e9 parte da definici\u00f3n de elixibilidade como membro activo da Uni\u00f3n Europea de Radiodifusi\u00f3n e polo tanto, da participaci\u00f3n no Festival da Canci\u00f3n de Eurovisi\u00f3n."}
{"id": "273168", "revid": "6507428", "url": "https://gl.wikipedia.org/wiki?curid=273168", "title": "Benito Leiro Conde", "text": "Benito Leiro Conde, nado en Vilanova de Arousa en 1957, \u00e9 un xornalista e escritor galego.\nTraxectoria.\nEstudou Graduado Social na Universidade de Santiago de Compostela. En 1984 ga\u00f1ou un concurso de redacci\u00f3n do concello de Vilanova de Arousa sobre o centenario do nacemento de Julio Camba, e pasou a traballar en \"El Correo Gallego\". En 1990 recibiu o premio nacional de xornalismo Ortega y Gasset canda a Elisa Lois, Xos\u00e9 A. P\u00e9rez e Alfonso P\u00e9rez por unha serie de reportaxes sobre o contrabando en Galicia.\nTraballou no \"Xornal Diario\" de Pontevedra e no \"Faro de Vigo\". Entre 2001 e 2015 foi responsable de Comunicaci\u00f3n do Concello de Cambados."}
{"id": "273170", "revid": "5863", "url": "https://gl.wikipedia.org/wiki?curid=273170", "title": "WP MD", "text": ""}
{"id": "273173", "revid": "89787", "url": "https://gl.wikipedia.org/wiki?curid=273173", "title": "Histiocitose", "text": "Histiocitosis \u00e9 o termo empregado para definir un grupo de doenzas caracterizadas pola proliferaci\u00f3n de c\u00e9lulas do sistema mononuclear fagoc\u00edtico, isto \u00e9, as c\u00e9lulas dendr\u00edticas ou c\u00e9lulas de Langerhans, os monocitos e os macr\u00f3fagos. Ditas c\u00e9lulas at\u00f3panse sobre todo na epiderme da pel, nos bronquios dos pulm\u00f3ns, no timo e nos ganglios linf\u00e1ticos.\nClasificaci\u00f3n.\nSegundo a c\u00e9lula que m\u00e1is predominantemente se atopa afecta, p\u00f3dense clasificar as histiocitoses en:\nV\u00e9xase tam\u00e9n.\nLigaz\u00f3ns externas.\nAsociaci\u00f3n Espa\u00f1ola de Histicitose "}
{"id": "273177", "revid": "22570", "url": "https://gl.wikipedia.org/wiki?curid=273177", "title": "Histiocitose de c\u00e9lulas de Langerhans", "text": "A histiocitose de c\u00e9lulas de Langerhans (LCH), tam\u00e9n co\u00f1ecida coma histiocitose X ou simplemente histiocitose de Langerhans, \u00e9 unha doenza rara e de etiolox\u00eda a\u00ednda desco\u00f1ecida, clasificada dentro do grupo das histiocitoses. A base desta enfermidade \u00e9 a proliferaci\u00f3n e ulterior acumulaci\u00f3n de c\u00e9lulas dendr\u00edticas de Langerhans, dando lugar a lesi\u00f3ns granulomatosas, sobre todo na pel. Outras localizaci\u00f3ns menos frecuentes de afectaci\u00f3n son os \u00f3sos, os ganglios linf\u00e1ticos, o f\u00edgado, o bazo e m\u00e1is raramente o sistema nervioso, dixestivo e respiratorio.\n\u00c9 unha doenza tipicamente pedi\u00e1trica, xa que a\u00ednda que pode darse en individuos de calquera idade, a meirande parte dos casos prod\u00facense en nenos pequenos.\nDenominaci\u00f3n.\nA histiocitose de Langerhans tam\u00e9n \u00e9 denominada doenza de Abt-Letterer-Siwe, Histiocitose X ou doenza de Hand-Sch\u00fcller-Christian.\nS\u00edntomas.\nA LCH pode ter numerosas expresi\u00f3ns cl\u00ednicas dependendo do lugar do corpo afectado. Por\u00e9n, na meirande parte dos casos a afectaci\u00f3n lim\u00edtase \u00e1 pel, sendo esta unha das formas m\u00e1is benignas e de mellor progn\u00f3stico.\nOs s\u00edntomas m\u00e1is frecuentes son as lesi\u00f3ns epiteliais nas zonas da cabeza e perineo. \u00c9 t\u00edpico atopar afectaci\u00f3n no coiro cabeludo e nas orellas. Dita afectaci\u00f3n \u00e9 case que indistingu\u00edbel do eccema que produce a dermatite seborreica. Outras lesi\u00f3ns da pel son as \u00falceras no padal, beizos e lingua, e a hipertrofia xinxival.\nDespois da pel, o \u00f3rgano m\u00e1is afectado \u00e9 o esqueleto \u00f3seo. Como acontece coa pel, af\u00e9ctanse predominante os \u00f3sos da cabeza, a\u00ednda que pode estar afectado calquera \u00f3so do organismo. Por orde de frecuencia, os \u00f3sos afectados son os da mand\u00edbula (30%), cranio (25%), \u00f3sos longos 30% (f\u00e9mur, tibia, \u00famero, c\u00fabito e radio), costelas (7%) e v\u00e9rtebras (7%). O tipo de lesi\u00f3ns \u00f3seas son radiol\u00f3xicamente l\u00edticas, isto \u00e9, destr\u00faen tecido \u00f3seo producindo un burato ou escavaci\u00f3n no \u00f3so. Na beira da lesi\u00f3n, as marxes son escler\u00f3ticas, produc\u00edndose reacci\u00f3n peri\u00f3stica.\nA afectaci\u00f3n linf\u00e1tica prod\u00facese en 1 de cada 5 doentes, manifest\u00e1ndose tipicamente coma unha adenopat\u00eda nas rexi\u00f3ns cervical ou mediast\u00ednica.\nO f\u00edgado e o bazo non se afectan con moita frecuencia, pero de o facer implican un peor progn\u00f3stico e unha maior mortalidade. Son por esta raz\u00f3n considerados \u00f3rganos de risco. Cando o f\u00edgado se afecta ad\u00f3itanse elevar os marcadores de lesi\u00f3n hep\u00e1tica como as transaminases ou a bilirrubina.\nOutras manifestaci\u00f3ns menos habituais son a afectaci\u00f3n do sistema end\u00f3crino, que de se producir manif\u00e9stase coma diabetes ins\u00edpida; o sistema nervioso central, con alteraci\u00f3n do sono e o apetito ou a s\u00edndrome de dexeneraci\u00f3n cerebelosa; o aparello dixestivo, que adoita causar diarrea e d\u00e9ficits na absorci\u00f3n de nutrientes; e os pulm\u00f3n, que produce tose, dor e dispnea, e m\u00e1is raramente pneumot\u00f3rax.\nDiagn\u00f3stico.\nA LCH \u00e9 unha doenza extremadamente infrecuente, polo que a sospeita ante s\u00edntomas que coincidan coa doenza \u00e9 o primeiro paso no diagn\u00f3stico da enfermidade. As\u00ed, deber\u00eda considerarse o estudo de LCH en doentes de idade pedi\u00e1trica, con lesi\u00f3ns na pel, sobre todo no cabelo, nas orellas e na boca; e ante outros s\u00edntomas suxestivos coma a dor nalg\u00fan \u00f3so ou outras disfunci\u00f3ns at\u00edpicas.\nO diagn\u00f3stico de confirmaci\u00f3n obtense mediante unha biopsia da lesi\u00f3n, sobre todo se esta se atopa na pel. O estudo da biopsia amosar\u00e1 a presenza de c\u00e9lulas de Langerhans. C\u00f3mpre tam\u00e9n realizar un estudo inmunohistoqu\u00edmico para comprobar a positividade dos CD1a e CD207.\nTratamento.\nOs nenos que s\u00f3 presenten lesi\u00f3ns epiteliais non adoitan ser tratados, pois o curso \u00e9 beningno e adoitan curar soas de xeito autolimitado. Se s\u00f3 existe lesi\u00f3n \u00f3sea, tampouco se establecer\u00e1 tratamento a non ser que exista dor importante.\nAs\u00ed, o tratamento ficar\u00e1 relegado aos nenos que te\u00f1an afectaci\u00f3n de varios \u00f3rganos. O tratamento ser\u00e1 especialmente agresivo se os \u00f3rganos de risco (bazo, f\u00edgado e medula \u00f3sea) est\u00e1n afectados, ou se existe risco vital para o paciente. Neses casos a base do tratamento \u00e9 a quimioterapia con etop\u00f3sido, vincristina e corticoides.\nProgn\u00f3stico.\nO progn\u00f3stico depender\u00e1 dos \u00f3rganos que se afecten. Polo xeral, os nenos que s\u00f3 te\u00f1an afectaci\u00f3n \u00f3sea e da pel te\u00f1en unha curaci\u00f3n total. Por\u00e9n, a medida que aumente o n\u00famero de \u00f3rganos afectos a mortalidade aumenta, de xeito que chega ao 40% se hai 3 ou 4 \u00f3rganos afectos, e do 100% se hai m\u00e1is de 7 ou existe disfunci\u00f3n org\u00e1nica."}
{"id": "273179", "revid": "2520", "url": "https://gl.wikipedia.org/wiki?curid=273179", "title": "Histiocitose de Langerhans", "text": " #REDIRECCI\u00d3N Histiocitose de c\u00e9lulas de Langerhans"}
{"id": "273180", "revid": "2520", "url": "https://gl.wikipedia.org/wiki?curid=273180", "title": "Histiocitose X", "text": " #REDIRECCI\u00d3N Histiocitose de c\u00e9lulas de Langerhans"}
{"id": "273181", "revid": "2520", "url": "https://gl.wikipedia.org/wiki?curid=273181", "title": "Doenza de Hand-Sch\u00fcller-Christian", "text": " #REDIRECCI\u00d3N Histiocitose de c\u00e9lulas de Langerhans"}
{"id": "273182", "revid": "2520", "url": "https://gl.wikipedia.org/wiki?curid=273182", "title": "Doenza de Abt-Letterer-Siwe", "text": " #REDIRECCI\u00d3N Histiocitose de c\u00e9lulas de Langerhans"}
{"id": "273183", "revid": "15490", "url": "https://gl.wikipedia.org/wiki?curid=273183", "title": "Agust\u00edn de Fox\u00e1", "text": "Agust\u00edn de Fox\u00e1 Torroba, nado en Madrid o 28 de febreiro de 1906\u00a0e finado na mesma cidade o 30 de xu\u00f1o de 1959, foi un poeta, novelista, periodista e diplom\u00e1tico espa\u00f1ol. III conde de Fox\u00e1 e IV marqu\u00e9s de Armend\u00e1riz.\nTraxectoria.\nOs seus primeiros versos publicounos en \"De todo un poco\", revista do Colexio do Pilar. Estudou Dereito na s\u00faa cidade natal; en 1930 ingresou na carreira diplom\u00e1tica e foi destinado a Sof\u00eda e Bucarest. O seu colega Edgar Neville foi unha das s\u00faas primeiras amizades literarias. Colaborou en revistas como \"La Gaceta Literaria\", \"H\u00e9roe\" e \"Mundial\", e na prensa diaria (en \"ABC\" desde 1930). O seu primeiro libro, \"La ni\u00f1a del caracol\" (Madrid, 1933), con dedicatorias a Ram\u00f3n G\u00f3mez de la Serna, Mar\u00eda Zambrano e Marichalar, foi editado e prologado por Manuel Altolaguirre; mestura elementos do Modernismo con outros procedentes das Vangardas e o 27. Antes da guerra s\u00f3 publicou outro libro, \"El toro, la muerte y el agua\" (Madrid: Imprenta de Galo S\u00e1ez, 1936), con pr\u00f3logo de Manuel Machado.\nA Guerra Civil atopouno en Madrid, onde acababa de tribut\u00e1rselle unha homenaxe con motivo de ser destinado ao Consulado de Espa\u00f1a en Bombai; como era arist\u00f3crata, estivo a piques de ser fusilado, como escribe ao seu irm\u00e1n:\nAo cabo marchou a Bucarest como Secretario de Embaixada na Representaci\u00f3n Diplom\u00e1tica da Rep\u00fablica, desde onde, tras uns meses de dobre xogo, uniuse ao bando nacional. Participou en diversas revistas da Falanxe, como \"Xerarqu\u00eda\" e \"V\u00e9rtice\", e m\u00e1is tarde dirixiu \"Legiones y Falanges\", publicaci\u00f3n biling\u00fce en espa\u00f1ol e italiano. Como diplom\u00e1tico estivo destinado ademais en Roma, de onde foi expulsado en 1940 baixo a acusaci\u00f3n de espionaxe, en Helsinqui (en 1942 visita a fronte de Leningrado acompa\u00f1ado polo escritor Curzio Malaparte) e en Buenos Aires (1947-1950), onde obtivo un profundo co\u00f1ecemento da realidade espa\u00f1ola e internacional. Ingresou nas filas falanxistas na turbulencia dos anos trinta. Deu numerosas conferencias por Hispanoam\u00e9rica, onde \u00e1s veces atopou a oposici\u00f3n dos exiliados republicanos. Recibiu o premio Mariano de Cavia en 1948 e en 1959 foi nomeado acad\u00e9mico de n\u00famero da RAE na cadeira Z, a\u00ednda que non chegou a tomar posesi\u00f3n.\nA finais de 1949 e comezos de 1950, participou na \"misi\u00f3n po\u00e9tica\" cos poetas Antonio de Zubiaurre, Lu\u00eds Rosales e Leopoldo Panero, percorrendo diferentes pa\u00edses iberoamericanos (entre outros Honduras) previamente ao restablecemento de relaci\u00f3ns diplom\u00e1ticas entre estes pa\u00edses e o r\u00e9xime de Franco. Nese mesmo ano (1950) \u00e9 destinado \u00e1 Embaixada espa\u00f1ola da Habana, e volve a Espa\u00f1a en 1955, ano en que \u00e9 elixido ademais acad\u00e9mico na Real Academia Espa\u00f1ola sucedendo a Agust\u00edn Gonz\u00e1lez de Amez\u00faa, pero morreu o 30 de xu\u00f1o de 1959 sen pronunciar o seu discurso de ingreso."}
{"id": "273184", "revid": "5863", "url": "https://gl.wikipedia.org/wiki?curid=273184", "title": "Isabel de Portugal", "text": "O nome de Isabel de Portugal pode referirse a:"}
{"id": "273187", "revid": "56817", "url": "https://gl.wikipedia.org/wiki?curid=273187", "title": "El Lince (Mos)", "text": "El Lince foi un peri\u00f3dico editado en Mos en 1916.\nTraxectoria.\nApareceu nos primeiros meses de 1916. Entre os seus colaboradores figuraron Jos\u00e9 Mar\u00eda Lorenzo Taibo e Francisco Fornos Mart\u00ednez. Continuaba public\u00e1ndose en decembro de 1916."}
{"id": "273191", "revid": "56817", "url": "https://gl.wikipedia.org/wiki?curid=273191", "title": "La Constancia (Rianxo)", "text": "La Constancia foi un peri\u00f3dico editado en Rianxo entre 1895 e 1896.\nTraxectoria.\nApareceu en setembro de 1895."}
{"id": "273192", "revid": "63161", "url": "https://gl.wikipedia.org/wiki?curid=273192", "title": "Milagros Bar\u00e1", "text": "Milagros Bar\u00e1 Vi\u00f1as, nada en Pontevedra o 6 de novembro de 1962, \u00e9 unha escritora, columnista, guionista, produtora, realizadora e directora de cine galega.\nTraxectoria.\n\u00c9 filla do investigador Salvador Bar\u00e1 Temes e neta do xornalista Modesto Bar\u00e1 \u00c1lvarez. Traballa como responsable de comunicaci\u00f3n de varias empresas, e xestiona varios blogs culturais sobre Cristovo Col\u00f3n e Manuel Quiroga Losada, do que \u00e9 sobri\u00f1a-neta. E a creaci\u00f3n do Proxecto Virtual de Recuperaci\u00f3n do Patrimonio Musical Galego S\u00e9culos XIX e XX. Dende 2014 \u00e9 cronista no Diario de Pontevedra da historia da cidade. "}
{"id": "273193", "revid": "5863", "url": "https://gl.wikipedia.org/wiki?curid=273193", "title": "York University", "text": ""}
{"id": "273194", "revid": "56817", "url": "https://gl.wikipedia.org/wiki?curid=273194", "title": "Eduardo Gal\u00e1n Blanco", "text": "Eduardo Gal\u00e1n Blanco, nado en Ferrol en 1957, \u00e9 un debuxante e cineasta galego.\nTraxectoria.\nComezou a publicar debuxos en 1976 na publicaci\u00f3n \"Ferrol Diario\". En 1982 participou na edici\u00f3n do fanzine \"El patito feo\", onde publicou a primeira historieta pornogr\u00e1fica da banda dese\u00f1ada galega, \"In vita e in morte de madona Laura\". En 1987 comezou a debuxar en \"Porta Nova\" e en 1988 en \"Diario de Galicia\". En 1989 organizou a exposici\u00f3n \"Cine e historieta\" para o Festival de Cine do Carballi\u00f1o."}
{"id": "273195", "revid": "56817", "url": "https://gl.wikipedia.org/wiki?curid=273195", "title": "Eduardo Gal\u00e1n", "text": "O nome de Eduardo Gal\u00e1n pode referirse a:"}
{"id": "273196", "revid": "56817", "url": "https://gl.wikipedia.org/wiki?curid=273196", "title": "Aboal, Tout\u00f3n, Mondariz", "text": "Aboal \u00e9 un lugar da parroquia de Tout\u00f3n, no concello pontevedr\u00e9s de Mondariz, na comarca do Condado. Ti\u00f1a 69 habitantes no ano 2013 segundo datos do Instituto Galego de Estat\u00edstica, dos cales eran 29 homes e 40 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 94 habitantes."}
{"id": "273197", "revid": "22570", "url": "https://gl.wikipedia.org/wiki?curid=273197", "title": "Casco, Tout\u00f3n, Mondariz", "text": "Casco \u00e9 un lugar da parroquia de Tout\u00f3n, no concello pontevedr\u00e9s de Mondariz, na comarca do Condado. Ti\u00f1a 108 habitantes no ano 2013 segundo datos do Instituto Galego de Estat\u00edstica, dos cales eran 46 homes e 62 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 150 habitantes.\n\u00c9 o lugar central da parroquia, onde se atopa a igrexa parroquial de San Mateo (V\u00e9xase: Tout\u00f3n, Mondariz)."}
{"id": "273198", "revid": "56817", "url": "https://gl.wikipedia.org/wiki?curid=273198", "title": "Fest\u00edn, Tout\u00f3n, Mondariz", "text": "Fest\u00edn \u00e9 un lugar da parroquia de Tout\u00f3n, no concello pontevedr\u00e9s de Mondariz, na comarca do Condado. Ti\u00f1a 45 habitantes no ano 2013 segundo datos do Instituto Galego de Estat\u00edstica, dos cales eran 22 homes e 23 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 76 habitantes."}
{"id": "273199", "revid": "85894", "url": "https://gl.wikipedia.org/wiki?curid=273199", "title": "Lordelo, Tout\u00f3n, Mondariz", "text": "Lordelo \u00e9 un lugar da parroquia de Tout\u00f3n, no concello pontevedr\u00e9s de Mondariz, na comarca do Condado. Segundo o Instituto Galego de Estat\u00edstica en 2013 ti\u00f1a 75 habitantes (37 homes e 38 mulleres), 24 menos ca en 2000."}
{"id": "273200", "revid": "85894", "url": "https://gl.wikipedia.org/wiki?curid=273200", "title": "Portacurbo, Tout\u00f3n, Mondariz", "text": "Portacurbo \u00e9 un lugar da parroquia de Tout\u00f3n, no concello pontevedr\u00e9s de Mondariz, na comarca do Condado. Segundo o Instituto Galego de Estat\u00edstica en 2013 ti\u00f1a sete habitantes (catro homes e tres mulleres), un m\u00e1is ca en 2000."}
{"id": "273201", "revid": "1131", "url": "https://gl.wikipedia.org/wiki?curid=273201", "title": "Lordelo", "text": "O top\u00f3nimo galego Lordelo pode referirse a:"}
{"id": "273202", "revid": "839", "url": "https://gl.wikipedia.org/wiki?curid=273202", "title": "Jos\u00e9 Ernesto D\u00edaz Noriega", "text": "Jos\u00e9 Ernesto D\u00edaz-Noriega, nado en Barcelona en 1912 e finado en Madrid o 21 de febreiro de 2002, foi un director de cine catal\u00e1n.\nTraxectoria.\nCasado con Julia Villalva Aguirre, durante a guerra civil espa\u00f1ola combateu co ex\u00e9rcito nacional, logo de que o seu sogro Federico Villalva, habilitado do Congreso dos Deputados, fose asasinado xunto ao seu fillo Bernardo, o 7 de xu\u00f1o de 1936 nos arredores de Madrid.\nTraballou como axudante de montes en Valencia, Madrid e na Coru\u00f1a, onde chegou na d\u00e9cada de 1950. Foi o primeiro presidente da Asociaci\u00f3n de cine de Galicia e xurado de moitos festivais. Foi galardoado no Festival de Cannes e coas medallas de ouro dos festivais de Estoril e Dvronik.\nEn 2006 Marcos Nine rodou a mediametraxe biogr\u00e1fica \"Pensando en soledad\" e a curtametraxe \"J.E.D.N.\" , versi\u00f3n reducida da anterior.\nObra.\nFixo sonorizaci\u00f3ns de filmes mudos como \"Nosferatu\", \"Metropolis\" e \"Blood and Sand\".\nTam\u00e9n participou nas pel\u00edculas galegas \"Illa\", \"O herdeiro\", \"O pai de Migueli\u00f1o\" (1977) e \"Fendetestas\" (1975)."}
{"id": "273203", "revid": "23204", "url": "https://gl.wikipedia.org/wiki?curid=273203", "title": "Ketchup", "text": "O ketchup (do ingl\u00e9s, e esta do chin\u00e9s: \"k'\u0113 chap\", zume de tomate), \u00e9 un mollo de tomate condimentado con vinagre, azucre e especias.\nHistoria.\nTen coma orixe o \"ketsiap\", chin\u00e9s, un mollo picante que acompa\u00f1aba o peixe e maila carne mais que non inclu\u00eda o tomate entre os seus ingredientes. Os ingleses import\u00e1rono do arquip\u00e9lago malaio no s\u00e9culo XVIII. O ketchup moderno foi ideado polo estadounidense Henry J. Heinz, quen en 1876 engadiu o tomate en dito mollo. Heinz comercializou por vez primeira o ketchup en 1876, anteriormente iniciara a s\u00faa actividade en 1869 vendendo ravos en conserva coa novidade do envasado: fac\u00edase en tarros de cristal, e era a primeira vez que se comercializaba as\u00ed. Nun principio us\u00e1ronse tomates frescos para a s\u00faa elaboraci\u00f3n, por\u00e9n m\u00e1is tarde us\u00e1ronse tomates en vinagre para unha mellor conserva. A f\u00f3rmula de conservado proced\u00eda da s\u00faa nai. A empresa denominouse Heinz &amp; Noble e creouno co seu socio L. Clarence Noble. A empresa foi estend\u00e9ndose por todo o mundo de xeito que hoxe en d\u00eda est\u00e1 intimamente asociada ao produto. En 1990 Heinz introduciu nos Estados Unidos o primeiro recipiente de ketchup de pl\u00e1stico recicl\u00e1bel, espall\u00e1ndose mundialmente.\nEtimolox\u00eda.\nExisten diversas teor\u00edas arredor da orixe da palabra \u00abketchup\u00bb, mais o certo \u00e9 que xa en 1711 utiliz\u00e1base o termo en Inglaterra. O dicionario da Real Academia Galega non recolle o termo. Segundo o Dicionario da lingua espa\u00f1ola da Real Academia Espa\u00f1ola a palabra prov\u00e9n do chin\u00e9s \"k\u00f4echiap\", que significa \u2018mollo de peixe en escabeche\u2019. Outras teor\u00edas mencionan que a verba pode provir de \u00ab\"ke-tsiap\"\u00bb orixinaria da illa Amoy, achegada \u00e1 China. Existen algunhas outras teor\u00edas que coinciden en atribu\u00edr a orixe na palabra \u00ab\"kechap\"\u00bb na lingua maia iucateca. A finais do s\u00e9culo XVII o nome \u00abketchup\u00bb e mostras do produto chegaron a Inglaterra, onde apareceu publicado na prensa por vez primeira no ano 1690 como \u00abcatsup\u00bb. Tras un s\u00e9culo, en 1711, comezou a se empregar o concepto \u00abketchup\u00bb.\nNa d\u00e9cada de 1690 unha beberaxe mesturada de peixe en salmoira foi chamado zume de carpa que en chin\u00e9s amoi dise (\u9c91 \u6c41) k\u00ea-chiap.\nContido.\nO principal contido do ketchup \u00e9 o tomate. A meirande parte do ketchup comercial emprega mollo de tomate concentrado. O \"ketchup\" tam\u00e9n leva azucre, vinagre, sal, herbas arom\u00e1ticas, cebolas e especias.\nAceptaci\u00f3n cultural.\nO ketchup tense feito moi popular en todos os pa\u00edses, inclu\u00eddo Galiza, e pode terse coma un indicador econ\u00f3mico, por exemplo nos Estados Unidos a taxa de penetraci\u00f3n nos fogares \u00e9 do 97%, s\u00f3 por baixo do sal, o azucre e a pementa. S\u00f3 nos Estados Unidos unha persoa consome tres envases ao ano (case un litro). Conv\u00e9n saber que os hare krishnas non comen encurtidos (coma o cogombro en vinagre) nin proban o \"ketchup\" porque cont\u00e9n vinagre, que \u00e9 un produto fermentado.\nSa\u00fade.\nO ketchup non \u00e9 especialmente dani\u00f1o, c\u00f3mpre s\u00f3 vixiarmos a cantidade inxerida nalg\u00fans per\u00edodos. Polas caracter\u00edsticas e os seus contidos, debe terse en conta naquelas persoas que te\u00f1en problemas estomacais, tales como gastrite ou \u00falcera, por mor car\u00e1cter acedo da f\u00f3rmula. As persoas que te\u00f1en diabetes deben vixiar o consumo debido ao contido de azucres. As persoas con hipertensi\u00f3n deben saber que o contido normal de sales \u00e9 do 2%. No apartado de calor\u00edas o \"ketchup\" aporta de media entre 70 e 100 calor\u00edas por cada 100 gramos, debe terse en conta que cont\u00e9n tomate concentrado (o tomate natural cont\u00e9n 18 calor\u00edas por cada 100 gramos) o tomate frixido aporta unhas 80 calor\u00edas por cada 100 gramos.\nAlgunhas compa\u00f1\u00edas que fabrican este produto est\u00e1n lanzando ao mercado versi\u00f3ns light do mesmo, empregando sucralosa ou \"Stevia rebaudiana\" no canto de azucre. Deste xeito as persoas con problemas de diabetes ou obesidade poden gozar do ketchup sen maiores preocupaci\u00f3ns.\nEspec\u00falase que o ketchup poder\u00eda conter vestixios de glute, o cal ser\u00eda nocivo no caso dalgunhas persoas con intolerancia ao mesmo (principalmente os cel\u00edacos). Motivo polo que existen tam\u00e9n versi\u00f3ns de \"ketchup\" sen glute ideais para os mesmos.\nUsos.\nAdoita empregarse polo xeral acompa\u00f1ando patacas frixidas, polo frixido, hamburguesas, hotdogs, s\u00e1ndwichs etc\u00e9tera. Algunhas persoas empr\u00e9gana tam\u00e9n con arroz branco, pasta, c\u00f3ctel de camar\u00f3ns; entre outros.\nOutros usos (non alimentarios).\nAlgunhas persoas \u00fasano para limpar obxectos de cobre, como por exemplo os pratos dunha bater\u00eda."}
{"id": "273204", "revid": "1131", "url": "https://gl.wikipedia.org/wiki?curid=273204", "title": "Jos\u00e9 Ernesto D\u00edaz-Noriega", "text": ""}
{"id": "273206", "revid": "23204", "url": "https://gl.wikipedia.org/wiki?curid=273206", "title": "\u0241", "text": " \n' (en super\u00edndice, ' ) \u00e9 unha letra suplementaria do alfabeto latino. Se non est\u00e1 dispo\u00f1ible o s\u00edmbolo adoita empregarse o signo de interrogaci\u00f3n ( ? )."}
{"id": "273207", "revid": "98629", "url": "https://gl.wikipedia.org/wiki?curid=273207", "title": "Alta Car and Engineering Company", "text": "Alta Car and Engineering Company foi un fabricante brit\u00e1nico de autos deportivos e coches de competici\u00f3n, co\u00f1ecido simplemente como Alta. Os seus coches disputaron cinco carreiras do Campionato do Mundo da FIA entre e , as\u00ed como en carreiras anteriores ao Campionato do Mundo. Tam\u00e9n forneceu motores a un pequeno n\u00famero doutros construtores, sobre todo aos equipos Connaught e HWM.\nInicios.\nA compa\u00f1\u00eda foi fundada polo enxe\u00f1eiro Geoffrey Taylor de Surbiton, Surrey, e produciu o seu primeiro autom\u00f3bil en 1929. O primeiro veh\u00edculo de Alta foi un coche deportivo cun motor de 1.1L, que dese\u00f1ou o mesmo Taylor. Foron constru\u00eddos trece, dos cales cinco cr\u00e9ese que sobreviviron.\nEste dese\u00f1o, e os posteriores de 1\u00b45L e 2L, vendeuse de xeito constante, pero en n\u00famero limitado, ata o estalido da guerra en 1939. Coa opci\u00f3n do motor m\u00e1is potente o coche era capaz de acadar os 120\u00a0km/h e de 0-100 kmh en 7 segundos. F\u00edxose popular entre os corredores debido \u00e1 s\u00faa capacidade para ser convertido facilmente de 1\u00b45L a 2L ou \"viceversa\", permitindo aos pilotos cun orzamento limitado poder competir en m\u00e1is dunha clase sen ter que comprar un segundo coche.\nEn 1934, Taylor produciu o primeiro Alta destinado exclusivamente \u00e1 competici\u00f3n. O coche era lixeiro e, dun s\u00f3 asento conseguiu unha gran reputaci\u00f3n nas carreiras m\u00e1is curtas, tales como hillclimbings, sprints , e contra o reloxo. Unha vez m\u00e1is, o baixo custo de Alta, en comparaci\u00f3n cos custosos modelos ERA, deu lugar a moitas vendas aos corredores afeccionados. Con todo, a falta de fiabilidade mantivo o nome de Alta lonxe dos Grandes Premios. En 1937 apareceu un dese\u00f1o revisado, con suspensi\u00f3n dianteira independente. George Abecassis tivo certo \u00e9xito con este dese\u00f1o, ga\u00f1ando unha serie de carreiras antes da segunda guerra mundial. Cando se achegaba a guerra, Taylor dese\u00f1aba un novo motor 8 en li\u00f1a e un coche de terceira xeraci\u00f3n, esta vez con suspensi\u00f3n independente total. Este \u00faltimo coche era moi avanzado para a s\u00faa \u00e9poca, e estaba case completo a finais de 1939. Pero, se declarou a guerra, a f\u00e1brica de Alta foi entregada ao esforzo de guerra, e a produci\u00f3n dos novos dese\u00f1os det\u00edvose.\nPosguerra.\nAlta GP.\nMalia o pequeno tama\u00f1o de Alta, e o seu status como un fabricante de autom\u00f3biles, principalmente de estrada, Alta foi de feito o primeiro construtor brit\u00e1nico en producir un novo coche de Gran Premio tralo fin da segunda guerra mundial. As limitaci\u00f3ns das materias primas non detiveron a Taylor para comezar a produci\u00f3n dos dese\u00f1os que estivera desenvolvendo ao longo dos anos da guerra, e os coches Alta de GP apareceron en 1948. Tam\u00e9n reiniciou a produci\u00f3n de coches deportivos para estrada, a\u00ednda que sen fondos para o desenvolvemento, a popularidade destes modelos reduciuse rapidamente.\nO primeiro coche forneceuse ao piloto privado George Abecassis, que competiu ao longo de 1948 e en 1949, pero s\u00f3 terminou unha vez. Abecassis pasar\u00eda a utilizar os motores de Alta para motorizar o equipo HWM de 1951 a 1955.\nFix\u00e9ronse modificaci\u00f3ns na carrocer\u00eda e o cambio de marchas para os posteriores veh\u00edculos de GP2 e GP3 de 1949 e 1950. Unha vez m\u00e1is constru\u00edronse baixo pedido, e fornec\u00e9ronse para Geoffrey Crossley e Joe Kelly, respectivamente. Crossley participou co GP2 no Gran Premio de B\u00e9lxica de 1949, pero s\u00f3 puido ser s\u00e9timo. Kelly concentrouse sobre todo nas carreiras irlandesas, e o seu mellor resultado foi o terceiro posto no Trofeo Ulster de 1952. Ambos pilotos participaron co seu respectivo chasis no Gran Premio do Reino Unido de 1950, a primeira carreira na historia do Campionato Mundial de F\u00f3rmula 1. Pero, a\u00ednda que Kelly terminou, non se clasificou; Crossley retirouse por unha falla da transmisi\u00f3n.\nAlta F2.\nAo carecer do financiamento necesario para desenvolver un F\u00f3rmula Un sucesor do GP, Taylor decidiu pasarse \u00e1 categor\u00eda da F\u00f3rmula 2. O motor era un 1970 cc con 4 cilindros en li\u00f1a, de aspiraci\u00f3n natural, desenvolvendo en torno a 130 CV. Por desgraza, o dese\u00f1o do chasis do Alta ti\u00f1a un exceso de peso e tendo en conta a reducida potencia dispo\u00f1ible dos motores non sobrealimentados fixo que os bos resultados foran dif\u00edciles de conseguir.\nO Alta F2 participou en varias carreiras do Campionato Mundial, primeiro no Gran Premio de Francia de 1952, e no Gran Premio do Reino Unido de 1952. Non lograron puntuar, pero non \u00eda ser a \u00faltima vez que o nome de Alta aparecera na F\u00f3rmula Un.\nAlta provedor de motores.\nOs motores Alta xa foran utilizados polo equipo HWM desde 1949, e desde 1953 moitos m\u00e1is mec\u00e1nicos acheg\u00e1ronse a co\u00f1ecer a planta de motores de Taylor. Peter Whitehead liderou o cami\u00f1o quitando o motor do F2/5 e instal\u00e1ndoo nun chasis do Cooper T24, que correu no Gran Premio do Reino Unido de 1953. Tam\u00e9n ese d\u00eda estiveron presentes en Silverstone nada menos que catro coches HWM con motores Alta. HWM lograra o ano anterior, a que foi a \u00fanica vitoria significativa de Alta, cando Lance Macklin ga\u00f1ou en 1952 o Trofeo Internacional BRDC en Silverstone. Nos seguintes anos os motores Alta de 1.5L e 2.5L atopar\u00edan o seu cami\u00f1o en moitos aspirantes \u00e1 F1 de fabricaci\u00f3n brit\u00e1nica, os m\u00e1is exitosos das cales eran Connaught e Cooper. En \u00faltima instancia, o motor pod\u00eda chegar a ser capaz de conseguir aproximadamente 240 CV. Co colapso de Connaught en 1959, o nome de Alta desapareceu da F\u00f3rmula Un.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nAntes de non se disputaba o Campionato Mundial de Construtores, polo tanto non se outorgaban puntos aos construtores."}
{"id": "273211", "revid": "5863", "url": "https://gl.wikipedia.org/wiki?curid=273211", "title": "Madrygal. Revista de estudios gallegos", "text": "Madrygal. Revista de Estudios Gallegos, \u00e9 unha revista pluriling\u00fce que se publica en Madrid dende 1998.\nHistoria.\nApareceu en 1998 por iniciativa do Departamento de Filolox\u00eda Rom\u00e1nica, Eslava e Ling\u00fc\u00edstica Xeral da Universidade Complutense de Madrid, co obxectivo de contribu\u00edr \u00e1 consolidaci\u00f3n, desenvolvemento e difusi\u00f3n da lingua, literatura e cultura galegas dende f\u00f3ra de Galicia e m\u00e1is al\u00e1 do seu \u00e1mbito educativo, filol\u00f3xico ou pol\u00edtico. A publicaci\u00f3n leva no t\u00edtulo as iniciais de Madrid e Galicia como punto de partida para establecer un di\u00e1logo transfronteirizo, especialmente condensado nas \u00e1reas iberorrom\u00e1nica e hispanoamericana.\nConta coa secci\u00f3ns Artigos, Cr\u00f3nica, Creaci\u00f3n, Traducci\u00f3n, Entrevista e Recensi\u00f3ns.\nEst\u00e1 subvencionada pola Direcci\u00f3n Xeral de Pol\u00edtica Ling\u00fc\u00edstica. A primeira directora foi Mar\u00eda Josefa Postigo Aldeamil ata o n\u00famero 4, cando pasou a compartir este cargo con Carmen Mej\u00eda Ruiz, anteriormente subdirectora e a partir do n\u00famero 7 a s\u00faa \u00fanica directora. Alonso Zamora Vicente figura como director honor\u00edfico."}
{"id": "273222", "revid": "12452", "url": "https://gl.wikipedia.org/wiki?curid=273222", "title": "Campionato mundial de baloncesto de 2006", "text": ""}
{"id": "273223", "revid": "98629", "url": "https://gl.wikipedia.org/wiki?curid=273223", "title": "Chutes Too Narrow", "text": "Chutes Too Narrow \u00e9 o segundo \u00e1lbum da banda estadounidense de indie rock The Shins, publicado o 21 de outubro de 2003 a trav\u00e9s do selo Sub Pop. O disco foi producido por Phil Ek e o propio grupo. O seu t\u00edtulo v\u00e9n da letra da canci\u00f3n \"Young Pilgrims\". Segundo Nielsen SoundScan ata a data leva vendidas preto de 400.000 copias.\nListaxe de canci\u00f3ns.\nTodos os temas compostos por James Mercer."}
{"id": "273225", "revid": "56817", "url": "https://gl.wikipedia.org/wiki?curid=273225", "title": "Superjudge", "text": "Superjudge \u00e9 o segundo \u00e1lbum da banda estadounidense de stoner rock Monster Magnet, publicado o 6 de abril de 1993 a trav\u00e9s do selo A&amp;M Records.\nListaxe de canci\u00f3ns.\nTodos os temas compostos por Dave Wyndorf ag\u00e1s onde se indique."}
{"id": "273235", "revid": "98629", "url": "https://gl.wikipedia.org/wiki?curid=273235", "title": "Mostaza (condimento)", "text": "A mostaza ref\u00edrese ao condimento elaborado a partir da semente mo\u00edda e macerada de diferentes especies de plantas da mostaza (do x\u00e9nero \"Sinapsis\", familia das cruc\u00edferas, que tam\u00e9n incl\u00fae as coias e mailos nabos), que se emprega coma condimento picante.\nO termo fai referencia tam\u00e9n \u00e1 semente mi\u00fada de mostaza, usada coma especia e que se emprega frecuentemente nalgunhas gastronom\u00edas, como por exemplo: a alem\u00e1, a india ou a francesa, entre outras.\nEn Galiza non \u00e9 frecuente o uso de mostaza, nin coma especie nin coma mollo, en ning\u00fan prato tradicional. Con todo, o seu uso estase a espallar coa penetraci\u00f3n da chamada comida r\u00e1pida (xunto co \"ketchup\" e a \"maionesa\") e receitas de orixe francesa.\nEtimolox\u00eda.\nEn galego tam\u00e9n existe a denominaci\u00f3n de xebra para a especie \"Brassica nigra\", a mostaza negra. En castel\u00e1n cl\u00e1sico aparece como \"jenabe\", que \u00e1 s\u00faa vez prov\u00e9n do lat\u00edn \"sinapi\", e este do grego co mesmo nome. A denominaci\u00f3n, tal e como se co\u00f1ece hoxe en d\u00eda, aparece por vez primeira en Francia posibelmente cara o ano 1220 dunha derivaci\u00f3n da verba latina \"mustum\" (derivada do adxectivo latino: \"mustac\u0115us\", de mosto, polo condimento co que se preparaba) e a primeira constancia rexistrada do nome asociado ao condimento \u00e9: \"moutarde\", sosp\u00e9itase que prove\u00f1a do lat\u00edn vulgar \u2018\"mustum ardens\"\u2019 (\"mosto ardente\") por teren os romanos o costume de engadir, ou dilu\u00edr, grans de mostaza no zume de uva (mosto). Case na mesma \u00e9poca aparece rexistrado no castel\u00e1n co nome de \"mostaza\" e en Italia e Portugal co de \"mostarda\", nomes que colleu o galego. A Real Academia Galega s\u00f3 recolle no seu dicionario a variante mostaza, por\u00e9n o termo mostarda aparece recollido en varios dicionarios galegos, ademais de ser o termo coincidente en portugu\u00e9s.\nHistoria.\nMundo cl\u00e1sico.\nCrese que foron os romanos quen desenvolveron o preparado de mostaza que co\u00f1ecemos hoxe en d\u00eda. Mesturaban zume de uva sen fermentar, co\u00f1ecido como mosto con sementes de mostaza, chamadas \"sinapis\" para formar o \"mustum ardens\" ou \"mosto ardente\" (de a\u00ed o termo mostarda). Empreg\u00e1bana coma condimento gastron\u00f3mico, Plinio menci\u00f3naa coma un aditamento nos vi\u00f1os especiados e tam\u00e9n para confeitar en vinagre as s\u00faas follas, era empregado na elaboraci\u00f3n do \"moretum\" (queixo especiado). Tam\u00e9n se empregaba como planta medicinal aplicada coma menci\u00f1a contra as dores de cabeza ou simplemente coma dixestivo.\nOs gregos empreg\u00e1bana como condimento e Pit\u00e1goras recomendaba o seu consumo xa que ti\u00f1a o convencemento que aumentaba a memoria e lle daba ledicia ao \u00e1nimo, s\u00e1bese tam\u00e9n que o botanista Teofrasto cultiv\u00e1baa nas hortas.\nIdade Media.\nP\u00f3dese considerar este per\u00edodo como o primeiro pulo desta especia. De feito, com\u00e9zase a empregar como condimento de carnes (especialmente vac\u00fan) e talvez para ocultar o sabor da carne en mal estado. \u00c9 no s\u00e9culo XIII cando aparece en case todos os pratos da gastronom\u00eda europea, e o seu cultivo intensificouse, as\u00ed se pode comprobar nas cidades de Cremona en Italia e Dijon en Francia; nesta \u00faltima a produci\u00f3n contin\u00faa hoxe en d\u00eda, e se considera unha das primeiras do mundo (unha gran parte da produci\u00f3n mundial prov\u00e9n desta rexi\u00f3n da Borgo\u00f1a e, a outra, do Canad\u00e1).\n\u00c9poca moderna.\nXa na \u00e9poca moderna atopamos numerosas receitas de elaboraci\u00f3n diversas por pa\u00eds, en Espa\u00f1a no s\u00e9culo XVII, por exemplo, o coci\u00f1eiro dos reis da Casa de Austria, Francisco Mart\u00ednez Moti\u00f1o, menciona unha \"receita espa\u00f1ola\" de elaboraci\u00f3n da mostaza.\nNo s\u00e9culo XIX Juan Cuveiro Pi\u00f1ol nom\u00e9aa no seu \"Diccionario Gallego\", Barcelona (1876), fala da planta que medra que Galiza e que d\u00e1 unha sementes que mesturadas con vinagre fan un mollo con propiedades medicinais. Tam\u00e9n Marcial Valladares N\u00fa\u00f1ez en 1884, no seu \"Diccionario gallego-castellano\", Santiago de Compostela, fala das distintas especies bot\u00e1nicas de mostaza: \"tres especies, a mostaza negra (\"Sinapis nigra\"); a mostaza branca (\"Sinapis alba\"); e a mostaza dos campos (\"Sinapis arvensis\"); as sementes de todas elas conte\u00f1en, entre outras substancias, un \u00f3leo fixo e outro vol\u00e1til: o seu po, ou fari\u00f1a, \u00e9 oleoso, de cor amarela viva, cheiro estimulante, vol\u00e1til e fugaz: o seu sabor, picante. Son estimulantes, rubefacientes, derivativas, e empr\u00e9ganse, asociadas con auga, para pediluvios e sinapismos: por veces, para o \u00faltimo uso, as\u00f3cianse con vinagre: rep\u00fatanse tam\u00e9n como antiescorb\u00faticas\".\nPosteriormente no s\u00e9culo XX faise sonada por unha simple semellanza de cheiro coa iperita que ten o gas mostaza (non ten ningunha outra cousa en com\u00fan). Hoxe en d\u00eda empr\u00e9gase como mollo acompa\u00f1ante de salchichas (especialmente os hotdogs) e \u00e9 un ingrediente importante das hamburguesas xunta o \"ketchup\". Tam\u00e9n se emprega nalg\u00fans s\u00e1ndwichs.\nPropiedades.\nA mostaza \u00e9 un mollo baixo en calor\u00edas e colesterol. A s\u00faa semente ten un alto contido proteico e de minerais. Ademais pos\u00fae propiedades antis\u00e9pticas e dixestivas.\nEspecies.\nA mostaza branca doce (\"Brassica alba\") medra brava no norte de \u00c1frica, Oriente Medio e a Europa mediterr\u00e1nea, estend\u00e9ndose amplamente polo seu prolongado cultivo. A mostaza morena (\"Brassica juncea\"), orixinaria das ladeiras do Himalaia, cult\u00edvase comercialmente no Reino Unido, o Canad\u00e1 e os Estados Unidos. A mostaza negra (\"Brassica nigra\"), cult\u00edvase na Arxentina, Chile, os Estados Unidos e alg\u00fans pa\u00edses europeos. O Canad\u00e1 cultiva o 90% de toda a semente de mostaza para o comercio internacional.\nDas corenta especies distintas de mostaza, s\u00f3 tres te\u00f1en interese culinario e m\u00e9dico: \nUsos.\nEmpr\u00e9gase fundamentalmente en gastronom\u00eda coma condimento dalg\u00fans pratos, e na elaboraci\u00f3n dalg\u00fans mollos coma o cumberland (elaborada con vi\u00f1o do Porto) na coci\u00f1a portuguesa e o mollo Robert inventado por Robert Vinot na gastronom\u00eda francesa. En pa\u00edses de Europa Oriental aparece unha mostaza agridoce feita a base de d\u00faas partes de mostaza por cada unha de maionesa e especiada con condimentos e adozada con azucre.\nA mostaza \u00e9 un ingrediente que polo xeral, est\u00e1 presente en numerosos alimentos, e debido \u00e1 s\u00faa capacidade de inducir procesos de alerxia, de acordo coas directivas da Uni\u00f3n Europea \u00e9 de obriga a s\u00faa identificaci\u00f3n nos alimentos que puidesen contela.\nA mostaza, tanto coma especia coma mollo, non forma parte da coci\u00f1a galega. Nos \u00faltimos anos aparece o mollo amarelo coma acompa\u00f1amento de comida r\u00e1pida, v\u00e9ndese en botes de pl\u00e1stico ou sobres monodose. Tam\u00e9n atopamos \u00e1 venda tarros de cristal con mostazafrancesa, principalmente do tipo Dijon e a chamada \"mostaza \u00e1 antiga\" (\"moutarde \u00e0 l'ancienne\"), para preparar pratos franceses."}
{"id": "273236", "revid": "18868", "url": "https://gl.wikipedia.org/wiki?curid=273236", "title": "Sinapis alba", "text": ""}
{"id": "273241", "revid": "23204", "url": "https://gl.wikipedia.org/wiki?curid=273241", "title": "Maionesa", "text": "A maionesa ou salsa maionesa \u00e9 un mollo feito con xema cr\u00faa de ovo, sal e aceite, batidos at\u00e9 que espesan. \u00c1s veces eng\u00e1denselle unhas pingas de lim\u00f3n. Crese que \u00e9 orixinaria de Menorca (Illas Baleares - Espa\u00f1a). Tecnicamente \u00e9 unha emulsi\u00f3n de aceite que se pode formar porque a xema do ovo cont\u00e9n lecitina que fai de emulsionante. Forma parte da coci\u00f1a mediterr\u00e1nea (non da galega), a\u00ednda que hoxe aparece en todo o mundo.\nEtimolox\u00eda.\nO termo maionesa entra no galego a trav\u00e9s do franc\u00e9s: \"mayonnaise\". En castel\u00e1n tam\u00e9n se emprega, ademais de \"mayonesa\" a palabra \"mahonesa\", e \u00e9 que despois de moitas especulaci\u00f3ns hist\u00f3ricas, demostrouse que \"maionesa\" prov\u00e9n de \"maonesa\", xentilicio de Ma\u00f3 (Menorca). A primeira documentaci\u00f3n escrita do mollo est\u00e1 inclu\u00edda en 19 receitas, previas \u00e1 ocupaci\u00f3n francesa, do manuscrito de Fra Roger publicado polo Institut Menorqu\u00ed d'Estudis co t\u00edtulo \"Art de la Cuina\". O seu nome neste libro era \"aioli bo\".\nSemella que era unha variante do alioli, moi popular e con m\u00e1is prestixio (pola incorporaci\u00f3n dos ovos) nas Baleares e m\u00e1is concretamente na illa de Menorca. Os comerciantes que paraban na illa falaban dun mollo coma o alioli que comeran en Ma\u00f3, ao estilo de Ma\u00f3, dunha salsa maonesa. O mollo espallouse polo resto da costa mediterr\u00e1nea ib\u00e9rica, non sempre considerada como un mollo a parte sen\u00f3n frecuentemente coma parte dalg\u00fans pratos precisos, que son os que realmente foron copiados ao inicio. Posteriormente tam\u00e9n noutras terras mestur\u00e1base este mollo en novos pratos e ingredientes.\nDisque un coci\u00f1eiro franc\u00e9s, na \u00e9poca da ocupaci\u00f3n francesa da illa, degustou o mollo e intentouno copiar e exportar ao seu pa\u00eds. Nun comezo, cham\u00e1bao \"mahonnaise\", por\u00e9n a ignorancia de co\u00f1ecer a orixe e significado fixo que vulgarmente aos poucos se ouvise a variante de pronuncia moito m\u00e1is sinxela: \"mahoinnaise\" e despois \"mayonnaise\". Hai documentos escritos que fan referencia a este vulgarismo.\nUnha an\u00e9cdota citada na \"Revista de Menorca\" atrib\u00fae a s\u00faa expansi\u00f3n ao Duque de Richelieu, que se namorou do mollo e posibelmente da coci\u00f1eira na s\u00faa estad\u00eda na illa.\nOs franceses exportaron a idea do mollo, despois de engadir mostaza francesa, cambiaren o aceite de oliva por aceite de colza e engadiren outras especies, especialmente en Am\u00e9rica. Dende os Estados Unidos deuse a co\u00f1ecer a todo o mundo.\nNa Am\u00e9rica hispan\u00f3fona, a verba chegou do ingl\u00e9s, que de feito era o vulgarismo franc\u00e9s pronunciado \u00e1 inglesa, e castelaniz\u00e1rono, sen saber que xa hab\u00eda unha palabra castel\u00e1 (\"mahonesa\") para \"mayonesa\".\nComo a maior\u00eda de hispanoparlantes est\u00e1n nas Am\u00e9ricas, os ling\u00fcistas propuxeron a verba \"mayonesa\" con alternativa a \"mahonesa\". A palabra co \"y\" comezou a verse nos tarros das maionesas comerciais en Espa\u00f1a e Galiza. Deste xeito, ad\u00f3itase empregar en Espa\u00f1a o termo \"mayonesa\", que se galeguizou en \"maionesa\".\nAlg\u00fans entendidos, coma Camilo Jos\u00e9 Cela cren que soamente ter\u00eda que ser correcta a forma \"maonesa\" en catal\u00e1n e galego, e \"mahonesa\" en castel\u00e1n.\nOrixe.\nA orixe de xema de ovo para ligar mollos xa era co\u00f1ecida na coci\u00f1a da Idade Media tradicional dos pa\u00edses catal\u00e1ns. Os mollos pod\u00edan complicarse m\u00e1is ou menos. Posteriormente, as xemas pasar\u00edan a ser ovos enteiros, para non desbotar as claras (o feito de aproveitar todos os ingredientes, como por exemplo, comer as alcachofas enteiras, \u00e9 identitario da coci\u00f1a catal\u00e1), como a\u00ednda se fai nalg\u00fans pratos tradicionais menorquinos. Unha particularidade da coci\u00f1a menorquina \u00e9 que alg\u00fans dos seus pratos tradicionais a base de peixe conte\u00f1en ovo para ligar a salsa.\nMais realmente, a maionesa orixinouse en Ma\u00f3 (Menorca) e de a\u00ed v\u00e9n o nome.\nPor outra banda, unha teor\u00eda popular postula que a maionesa non \u00e9 m\u00e1is que unha variante do cl\u00e1sico alioli que aparecer\u00eda cara o s\u00e9culo XVIII, ser\u00eda unha versi\u00f3n da illa ou m\u00e1is pretensiosa, que pretend\u00eda tirarlle o sabor a allo, que era considerado campesi\u00f1o e polo tanto, segundo a \u00e9poca, pouco prestixioso. Alg\u00fans entendidos consideran que un dos trazos xerais da coci\u00f1a balear fronte \u00e1 da peninsular, dun ar m\u00e1is se\u00f1orial. O feito que te\u00f1a ovo expl\u00edcase porque o alioli faise tradicionalmente con ovo no interior de Valencia e nas Illas Baleares, mentres que en Catalu\u00f1a e a beiramar valenciana faise sen ovo. En Occitania tam\u00e9n hai tradici\u00f3n de alioli, que se fai con xema de ovo e miolo de pan primeiro, que despois se substitu\u00edu por pataca.\nNon se sabe con certeza a orixe do alioli, mais si se sabe que \u00e9 moi antiga. C\u00edtase xa na Grecia Antiga (coma \"skordalia\") na comedia \"Os cabaleiros\", de Arist\u00f3fanes, que data do ano 424 aC, e seguramente os exipcios xa ti\u00f1an alg\u00fan mollo semellante.\"\nDe feito, salsas semellantes, moi simples e con ingredientes tan b\u00e1sicos coma o aceite de oliva e o allo, est\u00e1n presentes na coci\u00f1a tradicional de todo o mediterr\u00e1neo. En Espa\u00f1a existe o \"ajoaceite\", en Occitania hai o \"alh\u00f2li\", en Italia a \"agliata\", en Grecia, a Malta, no L\u00edbano hai o \"zeit bil toum\" (literalmente, \"aceite con allo\") etc. En Galicia, coma mestura de coci\u00f1as atl\u00e1nticas e mediterr\u00e1neas, non existe ning\u00fan mollo deste tipo. O que semella claro \u00e9 que \u00e9 un produto mediterr\u00e1neo e de orixe humilde (campesi\u00f1o e pescador).\nO alioli aparece xa citado no \"Llibre de Sent Sov\u00ed\" (ano 1.324) e no s\u00e9culo XIX xa \u00e9 co\u00f1ecido como salsa \"catal\u00e1\". A primeira receita de maionesa atopada no Pa\u00eds Valenciano data de 1905, escribiuna Joan Company e, segundo esta, faise co morteiro fregado con allo. O alioli sen allo p\u00f3dese considerar unha versi\u00f3n relativamente recente do alioli cl\u00e1sico, coa intenci\u00f3n de facelo m\u00e1is fino. Josep Pla res\u00fameo as\u00ed \"a maionesa non \u00e9 m\u00e1is que o alioli idealizado e distinguido: sen sabor a allo, para resumir\".\nSegundo Jaume F\u00e0brega, a maionesa \"espallouse internacionalmente pola coci\u00f1a francesa. Con todo, non \u00e9 mais ca un alioli sen allo. N\u00f3tese que a coci\u00f1a francesa non emprega nin allo nin aceite de oliva, polo tanto non forma parte dos seus par\u00e1metros habituais. Por\u00e9n, tanto en Provenza coma nos Pa\u00edses Catal\u00e1ns sempre se fixeron \"maonesas\" con allo, ou sexa alioli.\" e \"a maionesa, tan francesa, non costar\u00eda res admitir que est\u00e1 inspirada (e hai raz\u00f3ns hist\u00f3ricas que o avalar\u00edan, coma \u00e9 o breve dominio franc\u00e9s sobre a illa de Menorca) no alioli aut\u00f3ctono, iso si, ao gusto dos amigos de Richelieu.\" De feito, na Francia actual, a maionesa def\u00ednese coma unha \"emulsi\u00f3n de aceite e de xema de ovo\". Adaptada aos gustos franceses, o aceite nunca \u00e9 de oliva, xa que o consideran caro e de sabor demasiado intenso, cont\u00e9n imperativamente mostaza francesa e a mi\u00fado outros ingredientes (condimentos e ingredientes que axudar\u00edan a emulsionala, que poden ser diversos). Neste pa\u00eds \u00e9 moi raro facela na casa, xa que se considera demasiado dif\u00edcil.\nPreparaci\u00f3n.\nPrep\u00e1rase en fr\u00edo, batendo enerxicamente os ingredientes nun morteiro at\u00e9 conseguir a emulsi\u00f3n; primeiro ponse o ovo, o sal e as pingas de lim\u00f3n, a seguir vaise engadindo o aceite mentres se vai batendo. Algunhas receitas cambian o lim\u00f3n por vinagre. Hoxe en d\u00eda \u00e9 doado preparala cun batedor el\u00e9ctrico (batedor de brazo ou \"minipimer\") ou cun sif\u00f3n de coci\u00f1a.\nActualmente p\u00f3dese mercar a maionesa comercial xa envasada no supermercado. Normalmente ven en botes de vidro cunha tampa fechada ao baleiro, e cont\u00e9n estabilizadores e substancias conservantes.\nPerigo.\nA maionesa emprega xemas de ovo cr\u00faas e isto fai que se deba ter en conta a posibilidade de contaminaci\u00f3n por salmonelose. O emprego de \u00e1cidos (\u00e1cido ac\u00e9tico en forma de vinagre) dimin\u00fae a posibilidade da s\u00faa proliferaci\u00f3n no mollo. Outra posibilidade \u00e9 o emprego de ovos pasteurizados ou asegurar que o proceso de elaboraci\u00f3n do mollo se mant\u00e9n por riba dos 70\u00aaC.\nUsos.\nAd\u00f3itase acompa\u00f1ar de verduras cocidas (ch\u00edcharos, feix\u00f3ns verdes e patacas), mariscos (principalmente crust\u00e1ceos, coma a lagosta, os lumbrigante, os lagostinos, as cigalas etc.) e peixes brancos de auga salgada. \u00c9 insubstitu\u00edbel para acompa\u00f1ar o peixe cocido, coma a muxo, a pescada, o rodaballo ou a robaliza. P\u00f3dese empregar para acompa\u00f1ar o peixe -e eventualmente patacas- alg\u00fans tipos de arroces ou peixes coci\u00f1ados ao sal coma a dourada ao sal.\nP\u00f3dese comer quente en camadas sobre patacas ou peixes gratinados no forno.\n\u00c9 un ingrediente caracter\u00edstico do c\u00f3ctel de gambas, da ensalada rusa e frecuente noutras ensaladas con base de pataca, pasta ou arroz. Acostuma ser un ingrediente dos ovos cocidos recheos. Actualmente util\u00edzase tam\u00e9n cos mexill\u00f3ns ao vapor e algunhas conservas de verduras, coma os esp\u00e1rragos brancos e as alcachofas.\nMollos a base de maionesa.\nA partir deste mollo p\u00f3dense preparar moitas outros mollos fr\u00edos, como a salsa t\u00e1rtara, a salsa rosa e a salsa c\u00f3ctel; ou simplemente versi\u00f3ns diferentes, formadas simplemente pola adici\u00f3n doutro ingrediente, coma bocartes en conserva ou olivas.\nOutros mollos cunha base semellante:"}
{"id": "273242", "revid": "18868", "url": "https://gl.wikipedia.org/wiki?curid=273242", "title": "Salsa maionesa", "text": ""}
{"id": "273244", "revid": "18868", "url": "https://gl.wikipedia.org/wiki?curid=273244", "title": "Pementa branca", "text": " #REDIRECCI\u00d3N Pementa"}
{"id": "273245", "revid": "18868", "url": "https://gl.wikipedia.org/wiki?curid=273245", "title": "Pementa negra", "text": ""}
{"id": "273247", "revid": "55340", "url": "https://gl.wikipedia.org/wiki?curid=273247", "title": "Batedor (hom\u00f3nimos)", "text": "Batedor p\u00f3dese referir a:"}
{"id": "273248", "revid": "5312", "url": "https://gl.wikipedia.org/wiki?curid=273248", "title": "Batedor", "text": "Un batedor el\u00e9ctrico \u00e9 un electrodom\u00e9stico de coci\u00f1a que permite moer ingredientes no mesmo recipiente no que se preparan. P\u00f3dese utilizar para facer diferentes tipos de pur\u00e9s, mollos e sopas. \u00c9 a evoluci\u00f3n do batedor de globo ou manual.\nDescrici\u00f3n.\nO batedor el\u00e9ctrico foi inventado en Su\u00edza por Roger Perrinjaquet, quen patentou a idea en 1950 e chamou \u00e1 s\u00faa creaci\u00f3n \"bamix\", unha contracci\u00f3n de \"bat et mixe\" (bate e mestura). O 24 de abril de 1955 presentouse por vez primeira o novo batedor \"Bamix\" na Feira de Hannover.\nMais a versi\u00f3n m\u00e1is popular foi a inventada polo enxe\u00f1eiro Gabriel Lluelles (Barcelona, 1923) para a empresa espa\u00f1ola Pimer (acr\u00f3nimo de \"Pequenas Industrias Mec\u00e1nico El\u00e9ctricas Reunidas\"), e que foi chamada de \"Minipimer\", comercializada en 1959. A empresa foi posteriormente comprada pola alem\u00e1 Braun GmbH, que mantivo o nome orixinal do aparello, que se converteu no nome com\u00fan deste tipo de batedor.\nDifer\u00e9nciase dos batedores de vaso e dos robots de coci\u00f1a en que non require que os alimentos sexan colocados nun recipiente especial para procesalos. \u00c1 s\u00faa vez, difer\u00e9nciase do batedor mesturador (manual ou el\u00e9ctrico) en que este \u00faltimo non tritura os ingredientes e dos liquidificadores en que estes te\u00f1en as fibras dos ingredientes na cesta centr\u00edfuga separ\u00e1ndoas da parte l\u00edquida.\nCont\u00e9n o motor, prolongado por un accesorio no que se aloxan as coitelas dispostas en cruz. O accesorio triturador/mesturador pode ser de pl\u00e1stico ou de metal, e en moitos modelos p\u00f3dese desmontar para limpalo sen risco de mollar o motor. \u00dasase mergullando as coitelas na preparaci\u00f3n que se quere mesturar ou triturar e alg\u00fans modelos poden empregarse directamente nas tixolas, potas e olas, mentres est\u00e1n no lume. Poden dispor de 15 velocidades e accesorios para montar nata, a xeito do batedor mesturador.\nComo curiosidade en portugu\u00e9s recibe o nome de \"varinha m\u00e1gica\". En castel\u00e1n de Espa\u00f1a co\u00f1\u00e9cese como \"batidora de brazo\", mais en Latinoam\u00e9rica coma \"Licuadora de brazo\"."}
{"id": "273252", "revid": "23204", "url": "https://gl.wikipedia.org/wiki?curid=273252", "title": "Leopold Bloom", "text": "Leopold Bloom, ou \"Poldy\", \u00e9 o personaxe protagonista, caracterizado como antiheroe, da novela de James Joyce \"Ulises\". Bloom \u00e9 un axente de publicidade de 37 ou 38 anos de idade de orixe xud\u00eda. Est\u00e1 casado con Molly Bloom, outro dos personaxes centrais, quen lle \u00e9 infiel, e te\u00f1en unha filla.\n\"Ulises\" est\u00e1 focalizada en Bloom e na s\u00faa \"Odisea\" contempor\u00e1nea, na que se embarca a trav\u00e9s de Dubl\u00edn no curso dun d\u00eda (16 de xu\u00f1o de 1904), e tam\u00e9n nos varios tipos de persoas con que se vai cruzando. Ao igual que o heroe grego da \"Odisea\", non aparece no principio da obra; a s\u00faa entrada ten lugar no cap\u00edtulo 4 (Calipso), con que se inicia a segunda parte da novela, tralo protagonismo do mozo Stephen Dedalus nos tres primeiros.\nEsta \u00e9 a presentaci\u00f3n do personaxe:\nNado en 1866, Bloom \u00e9 o fillo \u00fanico de Rudolf Vir\u00e1g (un h\u00fangaro de Szombathely, emigrado a Irlanda e convertido do xuda\u00edsmo ao protestantismo; mudou o seu nome polo de Rudolph Bloom e posteriormente suicidouse) e de Ellen Higgins, unha protestante irlandesa. Bloom casou con Marion (Molly) Tweedy o 8 de outubro de 1888. A parella tivo unha filla, Millicent (Milly), nada en 1889; o seu fillo Rudolph (Rudy), nado en decembro de 1893, morreu aos once d\u00edas. A familia vive no n\u00famero 7 de Eccles Street, en Dubl\u00edn.\nJoyce exterioriza os pensamentos de Bloom a trav\u00e9s da t\u00e9cnica do mon\u00f3logo interior. No principio refl\u00edctese a preocupaci\u00f3n de Leopold pola lea que ten a s\u00faa muller, que \u00e9 cantante, co seu representante (Hugh 'Blazes' Boylan; \"blazes\", en ingl\u00e9s, significa tanto \"lapelas\" como \"resplandece\"), circunstancia que el co\u00f1ece perfectamente. Despois asiste ao funeral do seu amigo Paddy Dignam, o que lle fai recordar escuros pensamentos relacionados co seu fillo morto ao pouco de nacer, Rudy. Esta ausencia de fillos var\u00f3ns l\u00e9vao a relacionarse con Stephen Dedalus, un rapaz que toma baixo a s\u00faa protecci\u00f3n nun bordel no episodio 'Circe'. Despois l\u00e9vao \u00e1 s\u00faa casa de madrugada, e mesmo lle ofrece un lugar para estudar e traballar. Amais aparecen os pensamentos de Bloom respecto ao chovinismo (representado este polo \"Cidad\u00e1n\" no cap\u00edtulo 'Ciclope'), a s\u00faa inclinaci\u00f3n polo voyeurismo e o seu infiel \"alter ego\" epistolar, \"Henry Flower\". Detesta a violencia, e a s\u00faa aparente indiferenza ante o nacionalismo irland\u00e9s dos seus conveci\u00f1os l\u00e9vao \u00e1 controversia.\nCada ano conmem\u00f3rase cada 16 de xu\u00f1o o \"Bloomsday\", celebrando a s\u00faa traves\u00eda desde o seu almorzo de v\u00edsceras coci\u00f1adas."}
{"id": "273254", "revid": "1131", "url": "https://gl.wikipedia.org/wiki?curid=273254", "title": "Eurovisi\u00f3n (rede)", "text": "Eurovisi\u00f3n \u00e9 unha rede iniciada no 1954 que forma parte da Uni\u00f3n Europea de Radiodifusi\u00f3n, xurdida \u00e1 s\u00faa vez no 1950 como un sistema de cooperaci\u00f3n internacional de radiodifusi\u00f3n. A rede de Eurovisi\u00f3n foi creada co prop\u00f3sito de intercambiar programas de televisi\u00f3n e, como consecuencia, retransmisi\u00f3ns de noticias a trav\u00e9s do \"Eurovision news exchange\".\nActividades.\nAs principais actividades que realiza a rede de Eurovisi\u00f3n son:"}
{"id": "273255", "revid": "56817", "url": "https://gl.wikipedia.org/wiki?curid=273255", "title": "El Vig\u00eda Villalb\u00e9s", "text": "El Vig\u00eda Villalb\u00e9s foi un peri\u00f3dico editado en Vilalba entre 1913 e 1914.\nHistoria e caracter\u00edsticas.\nApareceu en 1913. Public\u00e1base co lema \"Por tu prosperidad, Villalba, vigilar\u00e9 constantemente\". O \u00faltimo n\u00famero do que se ten constancia \u00e9 o 14, correspondente ao 7 de marzo de 1914."}
{"id": "273256", "revid": "98629", "url": "https://gl.wikipedia.org/wiki?curid=273256", "title": "Batedor de globo", "text": "O batedor de globo \u00e9 un utensilio de coci\u00f1a manual empregado para mesturar e bater ovos, mollos e masas de bolos, biscoitos e outros alimentos.\nEst\u00e1 formado por varios arames fortes curvados en forma de pinga e presos a un cabo, ou a un arame enrolado nunha espiral aberta. Tam\u00e9n existen instrumentos destes en pl\u00e1stico.\nEste utensilio caeu un pouco en desuso coa invenci\u00f3n do batedor el\u00e9ctrico. Co\u00f1\u00e9cese tam\u00e9n coma \"fouet\"."}
{"id": "273257", "revid": "7802", "url": "https://gl.wikipedia.org/wiki?curid=273257", "title": "Eurovision Network", "text": ""}
{"id": "273260", "revid": "18868", "url": "https://gl.wikipedia.org/wiki?curid=273260", "title": "Fritideira", "text": ""}
{"id": "273261", "revid": "18868", "url": "https://gl.wikipedia.org/wiki?curid=273261", "title": "Frixideira", "text": ""}
{"id": "273262", "revid": "18868", "url": "https://gl.wikipedia.org/wiki?curid=273262", "title": "Sarta\u00f1a", "text": ""}
{"id": "273263", "revid": "18868", "url": "https://gl.wikipedia.org/wiki?curid=273263", "title": "Tixela", "text": ""}
{"id": "273264", "revid": "98629", "url": "https://gl.wikipedia.org/wiki?curid=273264", "title": "George Enescu", "text": "George Enescu, nado en Liveni o 19 de agosto de 1881 e finado en Par\u00eds (Francia) o 4 de maio de 1955, foi un compositor, violinista, pedagogo, pianista e director de orquestra roman\u00e9s, considerado un dos m\u00e1is importantes m\u00fasicos do seu pa\u00eds. A s\u00faa carreira estivo profundamente vinculada a Francia, onde adoitan citar o seu apelido como Enesco.\nTraxectoria.\nDende idade moi nova, empezou a demostrar as s\u00faas dotes art\u00edsticas. Comezou a tocar o viol\u00edn aos 4 anos, e aos 5 celebrou o seu primeiro concerto. Comezou a estudar tendo como profesor a Eduard Caudella.\nEntre os anos 1888-1894 estudou no Conservatorio de Viena, tendo como profesores a Josef Hellmesberger (viol\u00edn), Robert Fuchs e a Sigismond Bachrich entre outros moitos. Acomodouse moi r\u00e1pido na vida musical de Viena, e os seus concertos nos que interpretaba obras de Johannes Brahms, Pablo Sarasate, Henri Vieuxtemps, Felix Mendelssohn Bartholdy entusiasmaron \u00e1 prensa e ao p\u00fablico; por aquel ent\u00f3n s\u00f3 ti\u00f1a 12 anos.\nDespois da graduaci\u00f3n do Conservatorio de Viena coa medalla de prata, seguiu os seus estudos no Conservatorio de Par\u00eds (1895-99) tendo como profesores a Armand Marsick, Andr\u00e9 Gedalge, Jules Massenet e Gabriel Faur\u00e9. O 6 de febreiro de 1898 fixo o seu debut como compositor nos Concertos Colonne de Par\u00eds coa s\u00faa obra Opus 1, \"Poema Roman\u00e9s\". No mesmo ano empezou a dirixir concertos en Bucarest e a dar concertos de viol\u00edn. Admirado pola ra\u00ed\u00f1a Elisabeta de Roman\u00eda foi varias veces invitado para tocar as s\u00faas obras no castelo Pele\u015f de Sinaia.\nDos primeiros anos do s\u00e9culo XX datan as composici\u00f3ns m\u00e1is reco\u00f1ecidas, como as d\u00faas \"Rapsodias Romanesas\" (1901-02), a \"Suite n\u00ba 1\" para a orquestra (1903), a s\u00faa primeira \"Sinfon\u00eda de Madurez\" (1905), \"Sete Canci\u00f3ns para os versos de Cl\u00e9ment Marot\" (1908). Os seus concertos suced\u00e9ronse en moitos pa\u00edses de Europa e en ocasi\u00f3ns foi acompa\u00f1ado de persoas prestixiosas como: Alfredo Casella, Pau Casals, Louis Fournier o Richard Strauss.\nDurante a primeira guerra mundial permaneceu en Bucarest e dirixiu a \"Sinfon\u00eda n\u00ba 9\" de Ludwig van Beethoven (que se tocaba integramente por primeira vez en Roman\u00eda), composici\u00f3ns de Hector Berlioz, Claude Debussy, Richard Wagner, e tam\u00e9n as s\u00faas propias composici\u00f3ns: a \"Sinfon\u00eda n\u00ba 2\" (1913), \"Suite para orquestra n\u00ba 2\" (1915) e a \u00f3pera Oedipo (1936). No mesmo ano tivo lugar a primeira edici\u00f3n do concurso de composici\u00f3n que leva seu nome: George Enescu.\nAp\u00f3s a guerra, continuou a s\u00faa actividade dividida entre Roman\u00eda e Francia. Deixounos por sempre as s\u00faas interpretaci\u00f3ns do \"Poema para viol\u00edn e orquestra\" de Ernest Chausson e das sonatas e as partituras para viol\u00edn de Johann Sebastian Bach. Fixo algunhas viaxes aos Estados Unidos de Am\u00e9rica, onde dirixiu as orquestras de Filadelfia (1923) e Nova York (1938).\nA s\u00faa actividade pedag\u00f3xica tivo tam\u00e9n unha grande importancia. Entre os seus alumnos atopamos violinistas como: Christian Ferras, Ivry Gitlis, Arthur Grumiaux, Ginette Neveu o Yehudi Menuhin. Este \u00faltimo manifestou un gran cari\u00f1o e admiraci\u00f3n por Enescu, consider\u00e1ndoo coma o seu pai espiritual:"}
{"id": "273266", "revid": "1093", "url": "https://gl.wikipedia.org/wiki?curid=273266", "title": "Caio Salt, Turks e Caicos", "text": ""}
{"id": "273268", "revid": "1093", "url": "https://gl.wikipedia.org/wiki?curid=273268", "title": "Gran Turk", "text": ""}
{"id": "273271", "revid": "1093", "url": "https://gl.wikipedia.org/wiki?curid=273271", "title": "Caio Ambergris, Turks e Caicos", "text": ""}
{"id": "273273", "revid": "1093", "url": "https://gl.wikipedia.org/wiki?curid=273273", "title": "Illa Cooper, Illas Virxes Britanicas", "text": ""}
{"id": "273274", "revid": "1093", "url": "https://gl.wikipedia.org/wiki?curid=273274", "title": "Illa Ginger, Illas Virxes Britanicas", "text": ""}
{"id": "273275", "revid": "1093", "url": "https://gl.wikipedia.org/wiki?curid=273275", "title": "Illa Guana, Illas Virxes Britanicas", "text": ""}
{"id": "273276", "revid": "1093", "url": "https://gl.wikipedia.org/wiki?curid=273276", "title": "Illa Necker, Illas Virxes Britanicas", "text": ""}
{"id": "273277", "revid": "1093", "url": "https://gl.wikipedia.org/wiki?curid=273277", "title": "Illa Norman, Illas Virxes Britanicas", "text": ""}
{"id": "273278", "revid": "1093", "url": "https://gl.wikipedia.org/wiki?curid=273278", "title": "Illa Peter, Illas Virxes Britanicas", "text": ""}
{"id": "273279", "revid": "1093", "url": "https://gl.wikipedia.org/wiki?curid=273279", "title": "Illa Salt, Illas Virxes Britanicas", "text": ""}
{"id": "273280", "revid": "89787", "url": "https://gl.wikipedia.org/wiki?curid=273280", "title": "Nanterre 92", "text": "O Nanterre 92, antes co\u00f1ecido como Jeunesse sportive des Fontenelles de Nanterre ou JSF Nanterre, \u00e9 un equipo de baloncesto profesional franc\u00e9s con sede na cidade de Nanterre (Hauts-de-Seine, Illa de Francia). Actualmente xoga na Ligue Nationale de Basket Pro A, a m\u00e1xima categor\u00eda do baloncesto franc\u00e9s. Os seus maiores \u00e9xitos conc\u00e9ntranse na d\u00e9cada de 2010, onde conseguen ga\u00f1ar unha Liga, d\u00faas Copas, o EuroChallenge e a FIBA Europe Cup.\nHistoria.\nA Jeunesse sportive des Fontenelles de Nanterre foi fundada no ano 1927. Entre os anos 1990 e 1995, o equipo foi reforzado pola fusi\u00f3n entre a secci\u00f3n de baloncesto do club e o Entente Sportive de Nanterre. Coa s\u00faa sede en Nanterre, nos Hauts-de-Seine, o club vaga at\u00e9 o final da d\u00e9cada de 1980 nas divisi\u00f3ns departamentais e rexionais inferiores. Ap\u00f3s a chegada dunha nova directiva ao club en 1987, o club comeza a subir de categor\u00eda. Desde 1989 at\u00e9 2004 o equipo ascende at\u00e9 dez veces en quince anos sen descender nunca. As pezas angulares deste proxecto foron o presidente Jean Donnadieu e o adestrador Pascal Donnadieu, que permaneceron no posto durante todo este tempo. \nO equipo debuta na Pro B, segunda categor\u00eda do baloncesto franc\u00e9s, na temporada 2004\u201305. No ano 2007 o club abre un centro de formaci\u00f3n que permite, co apoio do Consello Rexional e o Concello de Nanterre, a doce xogadores compatibilizar os estudos co deporte de alto nivel. Ese mesmo ano o equipo chega \u00e1 final da Copa de Francia, onde perden por 92\u201383 ante o Pau-Orthez. No ano 2011 o club ga\u00f1a o campionato de Segunda Divisi\u00f3n e ascende por vez primeira \u00e1 m\u00e1xima categor\u00eda. Despois do ascenso o equipo segue a mellorar at\u00e9 ga\u00f1ar en tan s\u00f3 dous anos o seu primeiro t\u00edtulo de Liga, que vir\u00e1 acompa\u00f1ado da consecuci\u00f3n de d\u00faas Copas, e dous t\u00edtulos europeos: o EuroChallenge e a FIBA Europe Cup. En febreiro de 2016 o club muda o seu nome de JSF Nanterre a Nanterre 92.\nPavill\u00f3ns.\nO Nanterre 92 xoga os seus partidos coma local da liga francesa no Palais des Sports Maurice Thorez, con capacidade para 3.000 espectadores. Por\u00e9n, ocasionalmente e para partidos europeos, o club usa o Halle Georges Carpentier de Par\u00eds con capacidade para 5.009 espectadores. O 11 de marzo de 2018, o equipo xogou un partido de Liga no U Arena de Nanterre, onde o Nanterre 92 venceu ao ASVEL Basket por 81\u201380 ante 15.220 espectadores, m\u00e1xima asistencia a un partido da competici\u00f3n gala da s\u00faa historia.\nT\u00edtulos.\nCompetici\u00f3ns locais.\nLiga\nCopa\nSupercopa\nSegunda Divisi\u00f3n\nCompetici\u00f3ns europeas.\nFIBA Europe Cup\nEuroChallenge"}
{"id": "273281", "revid": "5132", "url": "https://gl.wikipedia.org/wiki?curid=273281", "title": "Jeunesse Sportive des Fontenelles de Nanterre", "text": ""}
{"id": "273284", "revid": "18868", "url": "https://gl.wikipedia.org/wiki?curid=273284", "title": "Batedor de brazo", "text": ""}
{"id": "273285", "revid": "18868", "url": "https://gl.wikipedia.org/wiki?curid=273285", "title": "Batedeira", "text": ""}
{"id": "273286", "revid": "1131", "url": "https://gl.wikipedia.org/wiki?curid=273286", "title": "Castelo de Porqueira", "text": ""}
{"id": "273287", "revid": "89787", "url": "https://gl.wikipedia.org/wiki?curid=273287", "title": "Xard\u00edn bot\u00e1nico da Fundaci\u00f3n Sales", "text": "O Xard\u00edn bot\u00e1nico da Fundaci\u00f3n Sales e o \u00fanico xard\u00edn bot\u00e1nico da cidade de Vigo. Tr\u00e1tase dun arboretum, \u00e9 dicir, un compendio de diversas especies de \u00e1rbores de todos os recunchos do mundo, a\u00ednda que a s\u00faa colecci\u00f3n incl\u00fae todo tipo de especies vexetais.\nHistoria.\nO xard\u00edn era propiedade do arquitecto e paisaxista Francisco de Sales Covelo. \u00c1 s\u00faa morte, os seus achegados crearon a Fundaci\u00f3n que recibe o seu nome e que se encarga do cuidado e ampliaci\u00f3n do seu legado. Nos cerca de 7000 metros cadrados que ocupa a propiedade at\u00f3pase a antiga casa de Sales Covelo, que actualmente \u00e9 a sede da Fundaci\u00f3n.\nEspecies vexetais.\nA fundaci\u00f3n pos\u00fae algunhas xoias do mundo vexetal:"}
{"id": "273292", "revid": "1888", "url": "https://gl.wikipedia.org/wiki?curid=273292", "title": "Manuel Iglesias", "text": "O nome de Manuel Iglesias pode referirse a:"}
{"id": "273296", "revid": "1131", "url": "https://gl.wikipedia.org/wiki?curid=273296", "title": "La Raz\u00f3n de Cesures", "text": "La Raz\u00f3n de Cesures foi un semanario publicado en Pontecesures en 1900, cando a\u00ednda pertenc\u00eda ao concello de Valga.\nHistoria e caracter\u00edsticas.\nApareceu en outubro de 1900 pola suspensi\u00f3n de \"La Verdad de Cesures\". Estaba dirixido por Victoriano Llerena Bra\u00f1a. Cesou a s\u00faa publicaci\u00f3n en novembro de 1900, logo do cesamento da suspensi\u00f3n de \"La Verdad de Cesures\"."}
{"id": "273297", "revid": "56817", "url": "https://gl.wikipedia.org/wiki?curid=273297", "title": "El Combate (Caldas de Reis)", "text": "El Combate foi un peri\u00f3dico editado en Caldas de Reis en 1910.\nHistoria e caracter\u00edsticas.\nApareceu en 1910. Estaba dirixido por Jos\u00e9 Mar\u00eda Barreiro."}
{"id": "273302", "revid": "1131", "url": "https://gl.wikipedia.org/wiki?curid=273302", "title": "D\u00eda do traballador", "text": ""}
{"id": "273303", "revid": "89787", "url": "https://gl.wikipedia.org/wiki?curid=273303", "title": "Arandeira americana", "text": "A arandeira americana ou arandeira azul (Vaccinium corymbosum) \u00e9 unha planta do x\u00e9nero \"Vaccinium\", que tam\u00e9n incl\u00fae moitos arbustos bravos produtores de bagas comest\u00edbeis redondas e con v\u00e9rtices brillantes (froitas do bosque). C\u00f3mpre non confundilo coa arandeira rubia (\"Vaccinium macrocarpon\"). Os froitos, que nacen en acios, son brancos ao comezo e a medida que van madurecendo t\u00f3rnanse vermellos-purp\u00fareos para se converter en azuis cando fican completamente maduros. Polo seu doce sabor util\u00edzanse para elaborar xeleas, marmeladas, vi\u00f1os, pasteis e diversos pratos doces. \u00c9 unha especie norteamericana que non medra en Europa (a especie europea que medra brava en Galiza \u00e9 a arandeira brava (\"Vaccinium myrtillus\")), a\u00ednda que si se cultiva.\nH\u00e1bitat.\nEsta especie \u00e9 orixinaria dos Estados Unidos, que tam\u00e9n \u00e9 o meirande produtor e consumidor de arandos azuis no mundo.\nOs froitos das plantas bravas, m\u00e1is mi\u00fados e caros que os das cultivadas, son apreciados polo seu sabor e cor intensa.\nXeneralidades.\nO froito da arandeira americana \u00e9 unha baga pequena, de cor azul, de a\u00ed a denominaci\u00f3n \"blueberry\", en ingl\u00e9s a\u00ednda que tanto para o arando azul americano coma para o vermello a denominaci\u00f3n xen\u00e9rica nesa lingua \u00e9 \"huckleberry\". \nA arandeira \u00e9 unha froiteira de aspecto arbustivo, pertencente \u00e1 familia bot\u00e1nica das Eric\u00e1ceas, dentro da cal se atopan tam\u00e9n importantes especies ornamentais, como as azaleas e os rododendros; e bravas coma as uces.\nExisten distintas especies de arandeiras. A maior extensi\u00f3n cuberta por esta froiteira corresponde \u00e1 \"arandeira baixa\", que medra brava en rexi\u00f3ns fr\u00edas de Am\u00e9rica do Norte, de onde \u00e9 orixinaria. A \"arandeira alta\" e a \"arandeira rubia ollo de coello\" a son cultivadas comercialmente.\nA arandeira americana silvestre pos\u00fae un sabor e textura superiores malia seren os seus froitos de menor tama\u00f1o que os ofrecidos comercialmente.\nDescrici\u00f3n.\nAs ra\u00edces da arandeira americana te\u00f1en un aspecto fibroso e distrib\u00faense superficialmente, o que as volve dependentes dunha provisi\u00f3n constante de humidade. En condici\u00f3ns naturais as ra\u00edces est\u00e1n asociadas con fungos micorrizas espec\u00edficos, cos que mante\u00f1en unha relaci\u00f3n de mutuo beneficio (simbi\u00f3tica).\nEntre as ra\u00edces e a parte a\u00e9rea at\u00f3pase a coroa, que ten a capacidade de emitir rebentos.\nA altura da arandeira baixa non supera o medio (1/2) metro. En troques, a arandeira alta en condici\u00f3n de cultivo pode acadar alturas de at\u00e9 2,5 m. A arandeira \"ollo de coello\" medrar\u00eda a\u00ednda m\u00e1is, por\u00e9n \u00e9 contida coa poda.\nAs xemas vexetativas, das cales se orixinan as follas, e mailas xemas frut\u00edferas, que producen as flores, distrib\u00faense de xeito separado ao longo das p\u00f3las, a diferenza doutras froiteiras.\nAs follas son simples, de forma ovada a lanceolada, e caducas, adquirindo unha tonalidade avermellada polo outono.\nAs flores pos\u00faen corola branca ou rosada, reun\u00edndose en acios.\nO froito, o arando, \u00e9 unha baga case esf\u00e9rica, que dependendo da especie e cultivar, pode variar en tama\u00f1o de 0,7 a 1,5\u00a0cm de di\u00e1metro, e en cor dende azul claro at\u00e9 negro. A epiderme do froito est\u00e1 cuberta por secreci\u00f3ns cerosas, que lle dan unha terminaci\u00f3n moi atractiva, como no caso das ameixas.\nCultivo.\nOs arando americanos eran apa\u00f1ados e usados na coci\u00f1a nativa norteamericana en \u00e1reas onde a arandeira americana medraba brava. Tam\u00e9n \u00e9 a especie de arandeira m\u00e1is com\u00fan comercializada hoxe en d\u00eda nos Estados Unidos.\nCult\u00edvase tam\u00e9n coma planta ornamental en xard\u00edns naturais e proxectos de paisaxismo que fomentan a vida silvestre. O pH do solo debe ser moi acedo (de 4.5 a 5.5), polo que se d\u00e1 ben nos solos galegos. En h\u00e1bitats naturais \u00e9 alimento de paxaros, osos e pequenos mam\u00edferos.\nF\u00f3ra do seu h\u00e1bitat natural en Am\u00e9rica do Norte, \"Vaccinium corymbosum\" naturalizouse na Columbia Brit\u00e1nica e no estado de Washington. Noutros continentes tense naturalizado no Xap\u00f3n, Nova Zelandia Gran Breta\u00f1a, Lituania, e os Pa\u00edses Baixos.\nCultivares.\nAlg\u00fans cultivares com\u00fans aparecen a seguir, agrupados dende comezos da colleita:\nOs cultivares \"Duke\" e \"Spartan\" ga\u00f1aron o premio \"Award of Garden Merit\" da Royal Horticultural Society."}
{"id": "273304", "revid": "22795", "url": "https://gl.wikipedia.org/wiki?curid=273304", "title": "Congrinae", "text": ""}
{"id": "273305", "revid": "18868", "url": "https://gl.wikipedia.org/wiki?curid=273305", "title": "Arandeira azul", "text": ""}
{"id": "273306", "revid": "18868", "url": "https://gl.wikipedia.org/wiki?curid=273306", "title": "Vaccinium corymbosum", "text": ""}
{"id": "273308", "revid": "23204", "url": "https://gl.wikipedia.org/wiki?curid=273308", "title": "Congrinos", "text": "A dos congrinos (\"Congrinae\") \u00e9 unha subfamilia de peixes da familia dos c\u00f3ngridos, integrada na orde dos ang\u00fciliformes.\nA subfalilia conta cunhas 125 especies de congros (propiamente ditos) reunidas en 22 x\u00e9neros que viven en augas superficiais dos mares tropicais e subtropicais de todo o mundo. \nOs congros son na s\u00faa maior\u00eda de h\u00e1bitos nocturnos e durante o d\u00eda viven agochados en covas, fendas das rochas ou enterrados en fondos areosos. Son depredadoes, aliment\u00e1ndose de pequenos peixes, crust\u00e1ceos e cefal\u00f3podos.\nCatacter\u00edsticas.\nSon moi semellantes \u00e1s angu\u00edas, das que difiren pola lonxitude da aleta dorsal, que comeza \u00e1 altura das puntas das pectorais, e pola mand\u00edbula superior, que supera \u00e1 inferior. A s\u00faa pel est\u00e1 desprovista de escamas, e presentan dentes en ambos os maxilares e no v\u00f3mer. As aletas pectorais est\u00e1n ben desenvolovidas (con relaci\u00f3n \u00e1s dos outros ang\u00fciliformes), e s\u00f3 os orificios nasais anteriores son tubulados. Os posteriores est\u00e1n entre os ollos.\nReproduci\u00f3n.\nA biolox\u00eda reprodutiva destes peixes \u00e9 desco\u00f1ecida. As femias do congro europeo (\"Conger conger\"), a especie m\u00e1is co\u00f1ecida, alcanzan a madurez sexual a idades comprendidas entre os 5 e os 15 anos. Durante o per\u00edodo de cr\u00eda o tubo dixestivo dexenera, se lle caen os dentes e o esqueleto descalcif\u00edcase, ao tempo que as g\u00f3nadas aumentan considersablemente de tama\u00f1o. Po\u00f1en de 3 a 8 mill\u00f3ns de ovos,e os adultos morren despois da desova. Dos ovos xorden unhas larvas transparentes en forma de folla de salgueiro (leptoc\u00e9falas) que, durante un ou dous anos, levan unha vida pel\u00e1xica a profundidades de 1 a 200 m e, cando alcanzan uns 15\u00a0cm de lonxitude, transf\u00f3rmanse na t\u00edpica forma de meix\u00f3n e rreasl\u00e1danse a augas costeiras pouco profundas pero, a diferenza das angu\u00edas, nunca penetran nas augas doces. As cr\u00edas medran a moi rap\u00ecdamente.\nX\u00e9neros.\nA subfamilia dos congrinos comprende os seguintes 22 x\u00e9neros:"}
{"id": "273309", "revid": "22795", "url": "https://gl.wikipedia.org/wiki?curid=273309", "title": "Heterocongrinae", "text": ""}
{"id": "273313", "revid": "75439", "url": "https://gl.wikipedia.org/wiki?curid=273313", "title": "Heterocongrinos", "text": "A dos heterocongrinos (\"Heterocongrinae\") \u00e9 unha subfamilia que comprende dous x\u00e9neros de peixes pertencentes \u00e1 familia dos c\u00f3ngridos, que incl\u00faen varias especies denominadas, na terminolox\u00eda internacional, como heterocongros, angu\u00edas de xard\u00edn ou angu\u00edas tub\u00edcolas.\nDescrici\u00f3n.\nEstes peixes pequenos, longos e delgados (m\u00e1ximo 40\u00a0cm de lonxitude e 15\u00a0mm de di\u00e1metro) te\u00f1en a particularidade de viviren medio enterrados nun tubo vertical escavado no fondo areoso, e de teren o corpo revestido dunha mucosidade secretada por uns \u00f3rganos especiais secretores da pel do animal. Te\u00f1en a punta da cola modificada para asegurar que estean firmemente ancorados ao substrato, e nunca saen totalmente f\u00f3ra do seu burato, mesmo nin para reproduc\u00edrense. Os seus ollos pos\u00faen unha visi\u00f3n binocular. A s\u00faa li\u00f1a lateral est\u00e1 modificada, e ao m\u00e1is leve movemento da auga, ag\u00f3chanse e no seu tobo. A cabeza prox\u00e9ctase cara a adiante, e capturan o zooplancto tra\u00eddo polas correntes a trav\u00e9s da boca situada cara a arriba. Viven en colonias (chamadas \"xard\u00edns\") e a mi\u00fado chegan a reun\u00edrense nelas centos de individuos, xeralmente dispostos a distancias iguais entre si. Adoita ocorrer que os \"xard\u00edns\" comprenden varias especies de diferentes heterocongros.\nDistribuci\u00f3n.\nEstes peixes habitan nas augas c\u00e1lidas dos oc\u00e9anos \u00cdndico, Pac\u00edfico e Atl\u00e1ntico (inclu\u00ednso o mar Caribe, e no mar Vermello. As colonias est\u00e1s situadas en fondos desde 1 m at\u00e9 m\u00e1is de 300 m de profundidade. A nedida que se descende as colonias son m\u00e1is grandes, pero son raras m\u00e1is al\u00e1 dos 200 m, xa que a luz \u00e9 demasiado d\u00e9bil como para permitir que os heterocongros vexan \u00e1s s\u00faas presas.\nAs colonias dos heterocongros sempre est\u00e1n situadas en ladeiras areosas expostas \u00e1 corrente, de modo que poden capturar constantemente \u00e1s s\u00faas presas, pero sempre ao abrigo das ondas.\nReproduci\u00f3n.\nOs heterocongros te\u00f1en un modo de reproduci\u00f3n sexual. No abandonan xamais o seu tobo, nin para reproducirse. Cando desovan, os machos e as femias m\u00e1is pr\u00f3ximos entretecen os seus corpos e soltan os espermatozoides e os \u00f3vulos na auga. Unha vez fecundados, os ovos conv\u00e9rtense de larvas leptoc\u00e9falas que, desde que alcanzan o estadio de xuven\u00eds, se unen \u00e1 colonia e crean os seus tobos na periferia, de maneira que o \"xard\u00edn\" est\u00e1 crecendo constantemente.\nClasificaci\u00f3n: x\u00e9neros e especies.\nA sufamilia comprende dous x\u00e9neros cun total de 35 especies:\nSubfamila \"Heterocongrinae\"\nX\u00e9nero \"Gorgasia\" Meek &amp; Hildebrand, 1923\nX\u00e9nero \"Heteroconger\" Bleeker, 1868"}
{"id": "273314", "revid": "1093", "url": "https://gl.wikipedia.org/wiki?curid=273314", "title": "Elecci\u00f3ns ao Parlamento Europeo, 2009", "text": ""}
{"id": "273317", "revid": "5863", "url": "https://gl.wikipedia.org/wiki?curid=273317", "title": "Acci\u00f3n Agraria (Caldas de Reis)", "text": "Acci\u00f3n Agraria foi un peri\u00f3dico publicado en Caldas de Reis en 1917.\nHistoria e caracter\u00edsticas.\nApareceu o 5 de agosto de 1917. Semanario que era \u00f3rgano da Federaci\u00f3n Agraria do Partido Xudicial de Caldas de Reis. Polemizou con \"El B\u00f3lido\". Entre os seus colaboradores figurou Jos\u00e9 V\u00e1zquez Grela. Parece que cesou a s\u00faa publicaci\u00f3n a finais dese ano de 1917."}
{"id": "273318", "revid": "98629", "url": "https://gl.wikipedia.org/wiki?curid=273318", "title": "Elecci\u00f3ns ao Parlamento Europeo de 2014", "text": "As Elecci\u00f3ns ao Parlamento Europeo tiveron lugar entre o 22 e o 25 de maio de 2014, e celebr\u00e1ronse por primeira vez en 28 estados membros, logo da admisi\u00f3n na Uni\u00f3n Europea de Croacia.\nData e sistema electoral.\nAs elecci\u00f3ns celebr\u00e1ronse entre o xoves 22 e o domingo 25 de maio, para seguir os costumes dos distintos pa\u00edses sobre o d\u00eda habitual de votaci\u00f3n. O primeiro pa\u00eds en votar foi o Reino Unido.\nCelebr\u00e1ronse ao mesmo tempo que as elecci\u00f3ns ao parlamento europeo outros comicios:\nSistema electoral.\nO voto \u00e9 obrigatorio en B\u00e9lxica, Grecia, Chipre e Luxemburgo, e optativo en todos os demais. Os pa\u00edses que te\u00f1en unha participaci\u00f3n tradicionalmente m\u00e1is alta son dous onde o voto \u00e9 obrigatorio, pois B\u00e9lxica e Luxemburgo roldan o 90% de participaci\u00f3n. Ademais, a participaci\u00f3n tende a superar o 50% en Malta, Italia, Irlanda, Dinamarca, Chipre (obrigatorio), Letonia e Grecia (obrigatorio). Os pa\u00edses do leste europeo son m\u00e1is abstencionistas con estados como Eslovaquia, Polonia, Lituania ou Croacia que se moven ao redor do 20-25% de participaci\u00f3n.\nHai 66 circunscrici\u00f3ns electorais. A maior parte dos pa\u00edses te\u00f1en unha \u00fanica circunscrici\u00f3n, pero existen alg\u00fans que te\u00f1en varias: Polonia ten 13 circunscrici\u00f3ns, e o Reino Unido 12; Francia ten 8 e Italia 5; Irlanda e B\u00e9lxica te\u00f1en tres cada unha.\nO sistema m\u00e1is com\u00fan \u00e9 o de listas abertas e voto proporcional, pero tam\u00e9n existen excepci\u00f3ns precisamente nos pa\u00edses con m\u00e1is electores: Alema\u00f1a, Francia, o Reino Unido, Espa\u00f1a. Roman\u00eda, Grecia, Portugal e Hungr\u00eda te\u00f1en listas pechadas. \u00c9 dicir, o 60% dos eurodeputados son escollidos en listas pechadas. Ademais, Irlanda, Malta e a circunscrici\u00f3n de Irlanda do Norte no Reino Unido te\u00f1en un sistema de voto transferible, onde se van descartando as opci\u00f3ns que te\u00f1en menos votos e consider\u00e1ndose segundas, terceiras, e demais opci\u00f3ns de preferencia do votante.\nNovidades.\nEstes comicios presentan como principais novidades fronte aos de 2009 estes:\nCandidatos a Presidente da Comisi\u00f3n.\nOs principais partidos europeos presentaron como candidatos a presidir a Comisi\u00f3n Europea os seguintes persoeiros:\nCandidaturas en Galicia e Espa\u00f1a.\nOs comicios celebr\u00e1ronse en Galicia o 25 de maio. Galicia non \u00e9 unha circunscrici\u00f3n propia nas elecci\u00f3ns europeas, como si sucede con algunhas divisi\u00f3ns territoriais noutros pa\u00edses da Uni\u00f3n Europea, polo que os seus votos s\u00famanse aos emitidos no resto de Espa\u00f1a, e entre eles reparten os 54 escanos.\nA estes comicios concorreron 41 formaci\u00f3ns pol\u00edticas, das que s\u00f3 unha candidatura \u00e9 exclusivamente galega, a do Partido da Terra. Estas foron as candidaturas, os seus principais integrantes e os seus cabezas de lista:\nResultados globais europeos.\n\u00c9 moi complexo ofrecer unha panor\u00e1mica xeral de resultados por partidos, dado que a afiliaci\u00f3n a cada grupo parlamentario europeo \u00e9 individual. Ademais, a propia formaci\u00f3n de grupos ou non depender\u00e1 dos resultados das elecci\u00f3ns e dos pactos posteriores.\nO PPE \u00e9 o grupo parlamentario de centro-dereita europeo, e recolle no seu seo a maior parte dos partidos conservadores do continente, entre eles o PP, afiliados ao Partido Popular Europeo. A S&amp;D \u00e9 o grupo parlamentario socialdem\u00f3crata, e recolle tam\u00e9n a maior parte dos partidos de esquerda moderada europea, como o PSOE. A maior parte destes partidos pertencen \u00e1 s\u00faa vez ao Partido Socialista Europeo. Estas d\u00faas formaci\u00f3ns ocuparon tradicionalmente a maior parte dos euroescanos.\nA ALDE \u00e9 o grupo parlamentario liberal, e nel coinciden, ademais doutras formaci\u00f3ns, os partidos integrantes da ALDE (CDC), e do Partido Dem\u00f3crata Europeo (PNV). A ALE \u00e9 o partido que re\u00fane a distintas minor\u00edas rexionais, e que forma grupo parlamentario cos Verdes; o BNG forma parte da ALE. A EUE-EVN \u00e9 o grupo parlamentario de partidos de esquerda, esquerda ecoloxista e extrema esquerda; aos que pertence Izquierda Unida. A ACRE \u00e9 un grupo parlamentario conservador, moderadamente eurosc\u00e9ptico, que agrupa a diferentes formaci\u00f3ns de dereita do leste europeo e o Partido Conservador brit\u00e1nico. O MELD tam\u00e9n \u00e9 un partido conservador e m\u00e1is claramente eurosc\u00e9ptico, m\u00e1is \u00e1 dereita da ACRE.\nAdemais existen no Parlamento Europeo un grupo restante, o Grupo Europarlamentario dos Non Inscritos, que recolle diversas formaci\u00f3ns pol\u00edticas que non atopan acomodo nos grandes grupos. Moitas destas formaci\u00f3ns son de ultradereita e outras, como UPyD, de perfil populista, socioliberal ou conservador."}
{"id": "273319", "revid": "1888", "url": "https://gl.wikipedia.org/wiki?curid=273319", "title": "Fray Prudencio", "text": "Fray Prudencio foi un semanario publicado en Caldas de Reis entre 1897 e 1916.\nHistoria e caracter\u00edsticas.\nApareceu o 4 de xullo de 1897. Public\u00e1base os domingos. Promovido por Laureano Salgado Rodr\u00edguez. Entre os seus colaboradores figuraban Jos\u00e9 Salgado Rodr\u00edguez, Jes\u00fas Salgado de la Riva, Laureano Salgado de la Riva, Benito Seijo Salgado (co pseud\u00f3nimo Plat\u00f3n), Joaqu\u00edn Roca, Mat\u00edas Roca, Arturo S\u00e1nchez, Jos\u00e9 Rey Gonz\u00e1lez, Vicente Carnota P\u00e9rez, Lisardo Barreiro e Enrique Amado Dom\u00ednguez. Nas secci\u00f3ns Variedades e Galicia literaria publicou poemas en galego de Alberto Camino, Juan G\u00f3mez del Ferrol, Marcial Valladares, Francisco A\u00f1\u00f3n, Jos\u00e9 Rey Gonz\u00e1lez e Enrique Labarta Pose. Na secci\u00f3n Paliques apareceron textos en prosa e poemas en castel\u00e1n de Juan Manuel Pintos Villar e Antonio de la Iglesia e outros sen sinatura. Cesou a s\u00faa publicaci\u00f3n o de 28 de xu\u00f1o de 1906.\nTivo unha segunda \u00e9poca a partir de setembro de 1909, dirixido por Jos\u00e9 Garc\u00eda Barreiro."}
{"id": "273320", "revid": "89787", "url": "https://gl.wikipedia.org/wiki?curid=273320", "title": "Sveriges Television", "text": "Sveriges Television (abreviado, SVT; en galego, \"Televisi\u00f3n de Suecia\") \u00e9 a empresa de televisi\u00f3n p\u00fablica de Suecia.\nA empresa, separada desde 1979 de Sveriges Radio (compa\u00f1\u00eda p\u00fablica de radio), non \u00e9 estatal, sen\u00f3n que est\u00e1 dirixida por unha fundaci\u00f3n independente, a \"F\u00f6rvaltningsstiftelsen f\u00f6r Sveriges Radio AB\", na que os membros do seu Consello de Administraci\u00f3n son elixidos polo Parlamento Sueco.\nA SVT mantivo o monopolio da televisi\u00f3n en Suecia ata a chegada das emisoras privadas v\u00eda sat\u00e9lite en 1987 e a posterior entrada anal\u00f3xica da cadea privada TV4 en 1992.\nA SVT \u00e9 membro da Uni\u00f3n Europea de Radiodifusi\u00f3n, a\u00ednda que o ingreso como un dos 23 membros fundadores corresponde a Sveriges Radio, xa que ambas act\u00faan por separado.\nHistoria.\nA base da cadea de televisi\u00f3n est\u00e1 na emisora de radio Sveriges Radio (nos seus inicios, Radiotj\u00e4nst), organismo creado en 1925.\nRadiotj\u00e4nst comezou a facer probas do sinal de televisi\u00f3n en 1954 desde a Universidade Tecnol\u00f3xica Real de Estocolmo, e a cadea de televisi\u00f3n comezou en per\u00edodo de probas desde o 4 de setembro de 1956 como \"Radiotj\u00e4nst TV\". Estableceuse posteriormente que dita cadea financiar\u00edase a trav\u00e9s dun canon televisivo, do mesmo xeito que o servizo de radio. En 1957, momento no que comezaron as emisi\u00f3ns regulares da cadea de televisi\u00f3n, Radiotj\u00e4nst pasou a chamarse Sveriges Radio (SR). Un ano despois iniciar\u00edanse os servizos informativos (Aktuellt)\nEn 1966 comezaron a emitir en cor (de forma continua en 1970) e a s\u00faa segunda cadea de televisi\u00f3n nacer\u00eda o 5 de decembro de 1969. A intenci\u00f3n da creaci\u00f3n da segunda cadea era fomentar unha competencia entre ambas cadeas, que pasar\u00edan a chamarse TV1 e TV2. Tam\u00e9n nacer\u00edan as desconexi\u00f3ns rexionais a comezos dos anos 70.\nEn 1979 Sveriges Radio sufriu unha importante remodelaci\u00f3n. Pasar\u00eda a haber unha empresa, Sveriges Radio AB, que aglutinase 4 compa\u00f1\u00edas: Sveriges Radio (SR, Radio nacional), Sveriges Lokalradio (LRAB, radio local; m\u00e1is tarde fusionar\u00edase con SR), Sveriges Utbildningsradio (UR, televisi\u00f3n educativa), e Sveriges Television (SVT, televisi\u00f3n). Desde ese momento, a SVT ir\u00eda por separado dentro dunha mesma compa\u00f1\u00eda.\nDurante os anos 80 produciuse outra reestruturaci\u00f3n das cadeas: TV1, unha televisi\u00f3n centralizada na sede de Estocolmo, e TV2 con desconexi\u00f3ns territoriais, con ambas cadeas competindo entre si. En 1988 a cadea pasar\u00eda a emitir por completo en Stereo, e tam\u00e9n lanzar\u00eda unha cadea v\u00eda sat\u00e9lite chamado TV4 (actualmente, SVT Europa), que nun principio emitir\u00eda s\u00f3 para o Sur de Finlandia pero que co aumento da s\u00faa cobertura en 1997 converter\u00edase na cadea europea de SVT.\nEse per\u00edodo tam\u00e9n supuxo para a SVT a perda da s\u00faa monopolio televisivo. Primeiro coa aparici\u00f3n das cadeas privadas que s\u00f3 pod\u00edan emitir v\u00eda sat\u00e9lite (como TV3 en 1987), e posteriormente o monopolio en anal\u00f3xico, coa concesi\u00f3n de licenza anal\u00f3xica en 1992 para a cadea privada xa existente en sat\u00e9lite TV4.\nEn 1994 a cadea pasou a estar controlada por unha Fundaci\u00f3n cuxo obxectivo \u00e9 \"garantir a independencia dos organismos p\u00fablicos de radiodifusi\u00f3n\" produciuse unha nova reestruturaci\u00f3n na que as d\u00faas cadeas deixar\u00edan de competir entre si, e pasaban a chamarse SVT 1 e SVT 2.\nEn 1999 comezaron as probas de emisi\u00f3n de cadeas en Televisi\u00f3n Dixital Terrestre, lanzando varias cadeas rexionais e o especializado en informativos SVT24. En 2001 prod\u00facese unha remodelaci\u00f3n completa na organizaci\u00f3n, que ata cambia de logo, e que levou a unha reorganizaci\u00f3n importante na que SVT1 pasar\u00eda a ser a cadea xeralista e SVT2 dedicar\u00edase a unha audiencia m\u00e1is xuvenil.\nSveriges Television comezou os seus servizos de v\u00eddeo baixo demanda en Internet en 2006, a emisi\u00f3n dunha cadea en alta definici\u00f3n chamado SVT HD, e desde 2005 levou a cabo a transici\u00f3n do anal\u00f3xico ao dixital, completada en 2007. En 2008 cambiou os logotipos de SVT1, SVT2 e Barnkanalen que pasou a chamarse SVTB.\nOrganizaci\u00f3n.\nDesde 1994 a SVT \u00e9 dirixida por unha Fundaci\u00f3n cuxo obxectivo \u00e9 tratar de garantir a independencia dos medios p\u00fablicos.\nA Fundaci\u00f3n propietaria, dirixida por un Directorio de 11 membros nomeados polo Goberno a partir de propostas dos grupos pol\u00edticos, non pode incidir na Organizaci\u00f3n, Financiamento, Oferta de programas ou orientaci\u00f3n, que recae na Direcci\u00f3n de programas e Direcci\u00f3n Executiva. Ademais, a elecci\u00f3n do presidente da Fundaci\u00f3n non se realiza inmediatamente logo de celebrarse as elecci\u00f3ns, sen\u00f3n que se ten que esperar un ano ao termo das mesmas. O cargo de Presidente dura 4 anos e o dos membros do Consello 8 anos.\nFinanciamento.\nOs suecos deben pagar un canon polo mantemento dos servizos p\u00fablicos de radiodifusi\u00f3n que se reparte entre as empresas Sveriges Television, Sveriges Radio e Sveriges Utbildningsradio (a\u00ednda que o goberno pode variar as cotas que perciban). O di\u00f1eiro do canon, aproximadamente 2000 coroas suecas, p\u00e1gase a trav\u00e9s dunha conta do Banco de Suecia, e \u00e9 cobrada pola empresa Radiotj\u00e4nst i Kiruna AB.\nSVT ten prohibida a emisi\u00f3n de publicidade nos seus espazos, polo que o canon \u00e9 a s\u00faa principal fonte de financiamento.\nCadeas.\nSveriges Television enc\u00e1rgase das seguintes cadeas:\nAdemais destas cadeas, Sveriges Television leva varios rexionais e ten unha versi\u00f3n internacional chamada SVT World, que emite o mellor da produci\u00f3n propia das cadeas de SVT para o resto do mundo a trav\u00e9s dos sat\u00e9lites Eurobird (toda Europa e Oriente Medio) e Thaicom (gran parte de \u00c1frica, Asia e Ocean\u00eda). Tam\u00e9n emiten v\u00eda sat\u00e9lite (bastante estendido a ra\u00edz das cadeas privadas) por Viasat, e a trav\u00e9s do cable. Tam\u00e9n existe unha plataforma de internet (SVT Play) no que se poden ver os programas de SVT continuamente."}
{"id": "273321", "revid": "89787", "url": "https://gl.wikipedia.org/wiki?curid=273321", "title": "Sven Kramer", "text": "Sven Kramer, nado en Heerenveen (Frisia) o 23 de abril de 1986, \u00e9 un patinador de velocidade neerland\u00e9s, que foi campi\u00f3n ol\u00edmpico de 5000 metros en Vancouver 2010 e mais en Sochi 2014.\nTraxectoria.\nSven \u00e9 fillo do patinador de velocidade Yep Kramer, fixo a s\u00faa estrea na alta competici\u00f3n no Campionato Mundial Xuvenil de 2004, onde quedou segundo tras do canadense Justin Warsylewicz. En decembro dese ano con 18 anos ga\u00f1ou o Campionato Neerland\u00e9s KNSB o que lle permitiu cualificarse para o Campionato Europeo de Patinaxe de Velocidade, logrando al\u00ed a medalla de prata. O 19 de novembro de 2005 en Salt Lake City estableceu unha nova marca mundial nos 5000 metros con 6:08.78 e entrou na lista dos dez mellores de todos os tempos, o Adelskalender. No Campionato do Mundo de Patinaxe de Velocidade dese ano logrou a medalla de prata e para rematar o ano foi o campi\u00f3n do Campionato Xuvenil e asinou contrato co equipo neerland\u00e9s TVM.\nO 11 de febreiro de 2006, ga\u00f1ou a medalla de prata nos 5000 m. nos Xogos Ol\u00edmpicos de Inverno de 2006 en Tur\u00edn. Kramer tam\u00e9n participou en persecuci\u00f3n por equipos, onde os neerlandeses eran os favoritos pero na semifinal, Kramer tropezou e caeu levando con el a Carl Verheijen, finalmente os Pa\u00edses Baixos ser\u00edan bronce, levando Kramer a s\u00faa segunda medalla nos Xogos. Tam\u00e9n participou en 1500 m quedando o 15\u00ba e en 10.000 m onde foi s\u00e9timo. No Campionato Europeo de 2006 en Hamar, Kramer foi cuarto e no Mundial en Calgary, estableceu un novo r\u00e9cord do mundo en 10000 m con 12:51.60.\nNa temporada 2006\u20132007, Kramer ga\u00f1ou as primeiras d\u00faas carreiras de 5000 m da copa do mundo, a segunda en 6:09.78, pr\u00f3xima ao seu r\u00e9cord do mundo, en decembro de 2006 foi de novo campi\u00f3n nacional. O 14 de xaneiro de 2007, Kramer converteuse no campi\u00f3n europeo en Collalbo (Italia), cunha forte competenci\u00f3n do ga\u00f1ador de 2006, Enrico Fabris, que ga\u00f1ara as d\u00faas carreiras curtas, mentres Kramer fac\u00eda o propio coas d\u00faas de longa distancia, pero a s\u00faa puntuaci\u00f3n foi menor que a de Fabris (148.800 fronte a 149.389), ademais os tempos en 5 e 10\u00a0km. foron novos r\u00e9cords mundiais en patinaxe exterior, superando a Fabris e a Jochem Uytdehaage no Adelskalender. O 11 de febreiro Kramer converteuse no campi\u00f3n mundial por vez primeira, conseguindo unha nova marca mundial en 10\u00a0km. con 12:49.88.\nNos Campionatos do Mundo de 2007 en Salt Lake City, Kramer participou en 5.000, 10.000 metros e persecuci\u00f3n por equipos, ga\u00f1ando os tres e conseguindo r\u00e9cords do mundo en 10.000 e persecuci\u00f3n. Kramer converteuse no patinador de velocidade do ano, xunto con Ireen W\u00fcst., e situouse primeiro no Adelskalendar o 17 de novembro de 2007.\nNa primeira competici\u00f3n da temporada 2007/2008 Kramer caeu derrotado diante Fabris en 5.000 m., quen ademais estableceu unha nova marca mundial 6.07,40 pero unha semana m\u00e1is tarde Kramer recuperada o r\u00e9cord con 6.03,32. Por segunda vez Kramer ga\u00f1ou o Campionato Europeo e o 10 de febreiro, tam\u00e9n por segunda vez converteuse no campi\u00f3n mundial en Berl\u00edn. Durante a Copa do Mundo en Hamar Kramer recibiu o premio Oscar Mathisen polos seus catro r\u00e9cords mundiais realizados en 2007. Kramer participou en 1500, 5000, 10000 m., e persecuci\u00f3n por equipos. En 1500 metros foi segundo tras do canadense Denny Morrison e ga\u00f1ou as outras tres probas, fac\u00e9ndose as\u00ed con tres ouros, como o ano anterior. Kramer foi patinador de velocidade do ano por segunda vez, xunto con Paulien van Deutekom en categor\u00eda feminina.\nKramer ga\u00f1ou o ouro nos campionatos europeo e mundial de 2009, e por terceira vez foi elixido patinador de velocidade do ano, ademais recibiu o premio Ard Schenk.\nNo campionato europeo celebrado en Hamar en xaneiro de 2010 Kramer levou o ouro por cuarta volta\nNos Xogos Ol\u00edmpicos de 2010, Kramer era o favorito para ga\u00f1ar tres ouros, como fora o seu compatriota Ard Schenk nos de 1972. Na carreira de 5000 m. logrou a medalla de ouro cun novo r\u00e9cord ol\u00edmpico de 6:14.60, superando a marca de Jochem Uytdehaage por 0.06 segundos.\nNa final de 10.000 m. Kramer rematou primeiro, cun tempo de 12:54.50, pero foi descualificado por cometer un erro, como resultado o ga\u00f1ador foi Lee Seung-hoon cun novo r\u00e9cord ol\u00edmpico, 12:58.55. No Campionato Mundial de 2010 ga\u00f1ou o seu cuarto t\u00edtulo consecutivo. e por cuarta vez Kramer foi patinador de velocidade do ano, acompa\u00f1ado en categor\u00eda feminina por Ireen W\u00fcst. Pola s\u00faa carreira deportiva recibiu o 3 de marzo de 2010 o t\u00edtulo de cabaleiro da Orde do Le\u00f3n Neerland\u00e9s.\nKramer retirouse da alta competici\u00f3n durante a temporada 2010/2011 debido a unha neuropat\u00eda perif\u00e9rica nunha perna, volvendo \u00e1 competici\u00f3n a primeiros de 2012, conseguindo o seu quinto campionato europeo e mundial, ga\u00f1ando tam\u00e9n \u00e1mbolos dous campionatos en 2013. Nos Xogos Ol\u00edmpicos de 2014 en Sochi logrou a medalla de ouro en 5.000 m. cun r\u00e9cord ol\u00edmpico de 6:10.76. Kramer tam\u00e9n ga\u00f1ou a prata nos 10.000 m."}
{"id": "273322", "revid": "7802", "url": "https://gl.wikipedia.org/wiki?curid=273322", "title": "Delta Airlines", "text": ""}
{"id": "273323", "revid": "15490", "url": "https://gl.wikipedia.org/wiki?curid=273323", "title": "Cecilia (cantante)", "text": "Evangelina Sobredo Galanes, nada en El Pardo (Madrid) o 11 de outubro de 1948 e finada en Colinas de Trasmonte (Provincia de Zamora) o 2 de agosto de 1976, foi unha cantautora espa\u00f1ola, m\u00e1is co\u00f1ecida como Cecilia. Acadou sona con canci\u00f3ns como \"Un ramito de violetas\", \"Mi querida Espa\u00f1a\" ou \"Dama, dama\".\nTraxectoria.\nFoi a quinta dos oito fillos do militar e diplom\u00e1tico ferrol\u00e1n Jos\u00e9 Ram\u00f3n Sobredo Rioboo (1909-1990), e da viguesa Mar\u00eda Dolores Galanes Saavedra, \u00abLolocha\u00bb. Por mor do oficio do seu pai tivo unha infancia itinerante, e viviu no Reino Unido, Estados Unidos, Portugal, Alxeria e Xordania. Comezou a tocar a guitarra e a cantar cunha monxa estadounidense. Aprendeu ingl\u00e9s ao tempo que o castel\u00e1n, e as s\u00faas primeiras canci\u00f3ns foron nos dous idiomas, decant\u00e1ndose finalmente por este \u00faltimo. De regreso a Espa\u00f1a comezou os estudos de Dereito, pero decidiu abandonalos e dedicarse por completo \u00e1 m\u00fasica. As s\u00faas letras te\u00f1en un fondo po\u00e9tica e literario, e adscr\u00edbense a correntes existencialistas e \u00e1 canci\u00f3n protesta feminista. Mantivo unha relaci\u00f3n afectiva co tam\u00e9n m\u00fasico Luis G\u00f3mez-Escolar, con quen colaborou nalg\u00fans traballos.\nO 2 de agosto de 1976, sobre as 5:40 horas da madrugada, Cecilia morreu nun accidente de tr\u00e1fico na estrada N-525 na aldea de Colinas de Trasmonte, a 13\u00a0km de Benavente (Zamora). Regresaba tras un concerto esa mesma noite na Sala Nova Olimpia de Vigo, cando o seu autom\u00f3bil, un Seat 124 matr\u00edcula M-2342-AX, bateu coa parte posterior dun carro tirado por bois que circulaba sen luces nun tramo de v\u00eda urbana non iluminado. \u00cda durmida e morreu de forma instant\u00e1nea. Acompa\u00f1\u00e1bana os seus tres m\u00fasicos, finando o bater\u00eda, Carlos de la Iglesia, amais dos dous ocupantes do carro.\nEst\u00e1 soterrada no Cemiterio da Almudena.\nCarreira musical.\nEn Madrid comezou a tocar e cantar canci\u00f3ns en ingl\u00e9s en colexios maiores. En 1970 gravou o sinxelo \"Expresi\u00f3n\" canda a Ignacio S\u00e1ez de Tejada (Nuestro Peque\u00f1o Mundo), que inclu\u00eda as canci\u00f3ns \"Try catch the sun\" e \"Have you ever had a blue day?\". En 1971 firmou un contrato coa multinacional CBS, que acababa de instalarse en Espa\u00f1a. Adoptou o nome art\u00edstico de Cecilia polo tema hom\u00f3nimo de Simon and Garfunkel. Gravou o seu primeiro sinxelo en solitario coas canci\u00f3ns \"Ma\u00f1ana\" e \"Reun\u00edos\", esta \u00faltima adicada a The Beatles, que vi\u00f1an de separarse.\nEn 1975 representou a Espa\u00f1a no Festival da OTI."}
{"id": "273325", "revid": "56817", "url": "https://gl.wikipedia.org/wiki?curid=273325", "title": "Gorgasia", "text": "Gorgasia \u00e9 un x\u00e9nero de peixes ang\u00fciliformes da familia dos c\u00f3ngridos, subfamilia dos heterocongrinos. de distribuci\u00f3n circumtropical.\nDescrici\u00f3n.\nAs principais caracter\u00edsticas do x\u00e9nero son:\nEspecies.\nUsualmente adm\u00edtense 14 especies no x\u00e9nero, a\u00ednda que SIIT s\u00f3 reco\u00f1ece 13."}
{"id": "273326", "revid": "65337", "url": "https://gl.wikipedia.org/wiki?curid=273326", "title": "D\u00f3lar liberiano", "text": "O d\u00f3lar liberiano (en ingl\u00e9s \"Liberian dollar\") \u00e9 a unidade monetaria da Rep\u00fablica de Liberia. O c\u00f3digo ISO 4217 \u00e9 LRD e se abrevia $ ou L$ para diferencialo do d\u00f3lar estadounidense e dos outros tipos de d\u00f3lar. Se subdivide en 100 \"cents\" ou centavos.\nHistoria.\nCando Liberia declarou a s\u00faa independencia en 1847 adoptou o d\u00f3lar liberiano, que estivo en vigor ata 1907, ano en que se introduciu a libra da \u00c1frica occidental. En 1943 esta unidade monetaria foi substitu\u00edda polo d\u00f3lar estadounidense, ata que en 1960 volveuse a adoptar o d\u00f3lar liberiano, do cal inicialmente s\u00f3 se emitiron moedas.\nBilletes.\nCirculan billetes de:\nMoedas.\nAs caracter\u00edsticas principais das moedas en circulaci\u00f3n son as siguintes:\nAs moedas dun centavo a\u00ednda est\u00e1n en circulaci\u00f3n, a\u00ednda que xa non se acu\u00f1an debido ao seu escaso valor."}
{"id": "273328", "revid": "98629", "url": "https://gl.wikipedia.org/wiki?curid=273328", "title": "Arandeira vermella", "text": "O termo arandeira vermella, fai referencia a un grupo de gamallos ananos perennes do x\u00e9nero Vaccinium, subx\u00e9nero Oxycoccus, malia consideraren alg\u00fans botanistas a Oxycoccus un x\u00e9nero \u00e1 parte. Medran en turbeiras de car\u00e1cter acedo nas zonas m\u00e1is fr\u00edas do Hemisferio Norte.\nA arandeira vermella \u00e9 baixa, con talos magros de 10\u00a0cm ou menos de longo, e follas pequenas perennes. As flores son de cor rosa escuro, con distintivos p\u00e9talos \"reflectidos\" que deixan o estilo e os estames completamente expostos, apuntando cara a adiante. O froito \u00e9 unha baga aut\u00e9ntica de tama\u00f1o superior ao das follas. \u00c9 inicialmente branco, mais se torna dun encarnado intenso ao madurecer. \u00c9 comest\u00edbel, cun sabor acedo que pode agochar a s\u00faa dozura.\nEspecies.\nExisten tres ou catro especies de arandeira vermellar, clasificadas en d\u00faas secci\u00f3ns:\nA arandeira vermella pode ser v\u00edtima da \"falsa flor\", unha doenza dani\u00f1a mais control\u00e1bel do fitoplasma que \u00e9 frecuente nas \u00e1reas de produci\u00f3n de Massachusetts e Nova Jersey.\nHistoria.\nO arando vermello formou parte da dieta dos pobos \u00e1rticos durante milenios, e segue a ser un froito moi popular en Escandinavia e Rusia. En Escocia as bagas eran apa\u00f1adas en gamallos bravos, por\u00e9n a perda de h\u00e1bitats axeitados fixeron escasear as plantas. No leste de Am\u00e9rica do Norte, os amerindios utilizaban os froitos do \"Vaccinium macrocarpon\" como alimento sendo un dos ingredientes principais do alimento de supervivencia chamado pemmican. S\u00e1bese que llo ensinaron aos famentos colonos ingleses en Massachusetts arredor de 1620, polo que o arando vermello foi incorporado \u00e1 tradicional festa do D\u00eda de Acci\u00f3n de Grazas.\nCultivo e aplicaci\u00f3ns.\nO arando vermello ou \"cranberry\" \u00e9 un importante cultivo comercial en varios estados dos Estados Unidos e en varias provincias canadenses. Tam\u00e9n no sur de Chile e da Arxentina, nos Estados b\u00e1lticos e en Europa Oriental existen pequenas \u00e1reas de produci\u00f3n.\nO 95% dos froitos proc\u00e9sanse en produtos coma zumes, mollos, marmeladas, ou se secan e adozan para o seu consumo. O 5% restante v\u00e9ndese fresco para o seu consumo directo. Os arandos vermellos destinados ao procesado ad\u00f3itanse conxelar pouco despois da colleita.\nCando se obt\u00e9n fresco, o froito ad\u00f3itase usar na elaboraci\u00f3n de compotas ou xeleas caseiras que se serven como acompa\u00f1amento de carnes asadas. Tam\u00e9n \u00e9 habitual usalos na confecci\u00f3n de bolar\u00eda (p. ex. madalenas). Se consideran demasiado acedos para ser comestos s\u00f3s, sen acompa\u00f1amento.\nO zume que se obt\u00e9n do froito, normalmente azucrado, tam\u00e9n \u00e9 un produto derivado importante.\nO arando vermello \u00e9 unha fonte de polifenois antioxidantes, substancias beneficiosas para os sistemas cardiovascular e inmunol\u00f3xico.\nDisque o consumo regular do zume de arando vermello combate as infecci\u00f3ns das v\u00edas urinarias. A\u00ednda que moitas das probas ao respecto son equ\u00edvocas, alg\u00fans ensaios cl\u00ednicos suxestionan que realmente hai un efecto demostr\u00e1bel: un compo\u00f1ente do zume semella inhibir a adhesi\u00f3n de bacterias \u00e1 vexiga e \u00e1 uretra.\nPolo otouno de 2004 publicouse un aviso no Reino Unido advertindo aos pacientes que tomen warfarina de que non bebesen zume de arando vermello, por mor dos efectos adversos que esta combinaci\u00f3n parece producir.\nO arando vermello igual que todos os arandos cont\u00e9n cantidades significativas de \u00e1cido benzoico.\nO zume de arando vermello tam\u00e9n cont\u00e9n unha substancia qu\u00edmica que bloquea os axentes pat\u00f3xenos que provocan a carie."}
{"id": "273329", "revid": "18868", "url": "https://gl.wikipedia.org/wiki?curid=273329", "title": "Cranberry", "text": ""}
{"id": "273330", "revid": "18868", "url": "https://gl.wikipedia.org/wiki?curid=273330", "title": "Arando vermello", "text": ""}
{"id": "273331", "revid": "18868", "url": "https://gl.wikipedia.org/wiki?curid=273331", "title": "Vaccinium oxycoccus", "text": ""}
{"id": "273332", "revid": "18868", "url": "https://gl.wikipedia.org/wiki?curid=273332", "title": "Amorodo ventureiro", "text": ""}
{"id": "273335", "revid": "18868", "url": "https://gl.wikipedia.org/wiki?curid=273335", "title": "Grosella", "text": ""}
{"id": "273336", "revid": "18868", "url": "https://gl.wikipedia.org/wiki?curid=273336", "title": "Maz\u00e1 brava", "text": ""}
{"id": "273341", "revid": "35560", "url": "https://gl.wikipedia.org/wiki?curid=273341", "title": "Mir", "text": "Mir (en ruso: \u041c\u0438\u0440, significa \"paz\" ou \"mundo\") foi o nome da famosa estaci\u00f3n espacial orixinalmente sovi\u00e9tica, que despois do colapso da URSS pasou a ser rusa. Mir foi a primeira estaci\u00f3n espacial de investigaci\u00f3n habitada de forma permanente da historia, e a culminaci\u00f3n do programa espacial sovi\u00e9tico. Estaba previsto que funcionase tan s\u00f3 5 anos; pero finalmente estivo operativa durante 13 anos. Grazas a numerosas colaboraci\u00f3ns internacionais, foi accesible a cosmonautas e astronautas.\nA Mir foi ensamblada en \u00f3rbita ao conectar de forma sucesiva distintos m\u00f3dulos, cada un lanzado de forma separada dende o 19 de febreiro de 1986 ata o ano 1996. Estaba situada nunha \u00f3rbita entre os 300 e 400 quil\u00f3metros da superficie terrestre, orbitando completamente a Terra en menos de d\u00faas horas. Serviu como laboratorio de probas para numerosos experimentos cient\u00edficos e observaci\u00f3ns astron\u00f3micas, establecendo r\u00e9cords de permanencia de seres humanos no espazo. Tras un incendio en febreiro de 1997, a estaci\u00f3n empezou a quedar vella e obsoleta, coa consecuente cadea de fallos que puxo en marcha a s\u00faa desorbitaci\u00f3n e desintegraci\u00f3n na atmosfera. Foi destru\u00edda de forma controlada o 23 de marzo de 2001, precipit\u00e1ndose sobre o Oc\u00e9ano Pac\u00edfico."}
{"id": "273342", "revid": "1888", "url": "https://gl.wikipedia.org/wiki?curid=273342", "title": "Jos\u00e9 Luis Baltar Pumar", "text": ""}
{"id": "273343", "revid": "75439", "url": "https://gl.wikipedia.org/wiki?curid=273343", "title": "Arandeira negra", "text": "A arandeira negra Vaccinium uliginosum \u00e9 unha especie de planta faner\u00f3gama pertencente \u00e1 familia das eric\u00e1ceas.\nEn Galiza aparece (\"Vaccinium uliginosum\" subsp \"microphyllum\"), \u00e1s veces dif\u00edcil de diferenciar da arandeira brava (\"Vaccinium myrtillus\").\nEn ingl\u00e9s recibe o nome de \"black billberry\".\nH\u00e1bitat.\n\u00c9 nativo das rexi\u00f3ns temperadas do hemisferio norte, a baixa altura no \u00c1rtico, e en grandes altitudes ao sur dos Pireneos, os Alpes e o C\u00e1ucaso en Europa, as monta\u00f1as de Mongolia, no norte da China central e o Xap\u00f3n en Asia, e a Sierra Nevada en California e as Monta\u00f1as Rochosas en Utah en Am\u00e9rica do Norte.\nMedra sobre solos acedos en uceiras h\u00famidos, p\u00e1ramos, tundra, e no sotobosque dos bosques de con\u00edferas, desde o nivel do mar no \u00c1rtico, at\u00e9 3400 msnm de altitude no sur da gama. En Galiza atop\u00e1mola nas monta\u00f1as orientais.\nDescrici\u00f3n.\n\u00c9 un gamallo caducifolio que medra decia os 10\u201375\u00a0cm de altura, rara vez 1 m de altura, cos talos de cor marr\u00f3n (a diferenza dos talos verdes da estreitamente relacionada arandeira brava (\"Vaccinium myrtillus\"). As follas son ovaladas de 4\u201330\u00a0mm de longo e 2\u201315\u00a0mm de largo, de cor azul-verde p\u00e1lido, cunha boa marxe e \u00e1pice arredondado. As flores son pendulares, en forma de urna, de cor rosa p\u00e1lido e 4\u20136\u00a0mm de longo, producidas a mediados da primavera. O froito, o arando, \u00e9 unha baga de cor azul escura-negra de 5\u20138\u00a0mm de di\u00e1metro, cunha polpa branca, doce e comest\u00edbel cando est\u00e1 chegada a finais do ver\u00e1n."}
{"id": "273344", "revid": "18868", "url": "https://gl.wikipedia.org/wiki?curid=273344", "title": "Vaccinium uliginosum", "text": ""}
{"id": "273345", "revid": "18868", "url": "https://gl.wikipedia.org/wiki?curid=273345", "title": "Vaccinium uliginosum subsp microphyllum", "text": ""}
{"id": "273346", "revid": "18868", "url": "https://gl.wikipedia.org/wiki?curid=273346", "title": "Arando negro", "text": ""}
{"id": "273348", "revid": "85894", "url": "https://gl.wikipedia.org/wiki?curid=273348", "title": "Teorema de Bayes", "text": "En probabilidade e estat\u00edstica, o Teorema de Bayes (tam\u00e9n co\u00f1ecido como \"Regra de Bayes\" ou \"F\u00f3rmula de Bayes\") \u00e9 un resultado que evidencia a importancia das probabilidades condicionadas. \u00c9 de interese para a ciencia en todas as s\u00faas ramas, xa que permite a comprensi\u00f3n da probabilidade de aspectos causais unha vez observados os seus efectos. Der\u00edvase dos axiomas de probabilidade.\nFormulaci\u00f3n.\nA regra de Bayes relaciona as probabilidades totais formula_1 e formula_2 de dous sucesos formula_3 e formula_4 e as probabilidades condicionadas formula_5 e formula_6 de formula_3 dado formula_4 e viceversa.\nFormalmente, representase como:\nHistoria.\nO teorema de Bayes debe o seu nome ao Reverendo Thomas Bayes (1701\u20131761), que foi o primeiro en mostrar como usar novas evidencias para modificar crenzas. A formulaci\u00f3n moderna d\u00e9bese a Pierre Simon Laplace, que o publicou en 1812 na s\u00faa obra \"Th\u00e9orie analytique des probabilit\u00e9s\"."}
{"id": "273350", "revid": "98629", "url": "https://gl.wikipedia.org/wiki?curid=273350", "title": "Manuel \u00c1lvarez Fuentes", "text": "Manuel \u00c1lvarez Fuentes, nado na Habana o 20 de novembro de 1939, \u00e9 un poeta cubano-galego, escribe poemas en castel\u00e1n e nos \u00faltimos anos en lingua galega polo que se lle denominou \u201cO bardo da Colectividade Galega\u201d da Habana e \u201cO galego do gran lagarto verde\u201d.\nBiograf\u00eda.\nNado no Hospital Hijas de Galicia da barriada de Luyan\u00f3, fillo de Manuel \u00c1lvarez Iglesias, natural de Fortesende (Arteixo) e Petrona Florinda Fuentes V\u00e1zquez, natural de Cienfuegos, Cuba, filla doutro emigrante galego, Manuel Fuentes San Mart\u00edn, tam\u00e9n da Coru\u00f1a. O ensino primario realizouno en escolas cat\u00f3licas nos seus graos inferiores e posteriormente no Colexio \u201cLa Empresa\u201d de arraigada tradici\u00f3n mambisa. O ensino secundario en escolas p\u00fablicas, Escola Primaria Superior N\u00ba 2 da V\u00edbora. En 1955 ingresa na Escola Profesional de Comercio da Habana onde realiza estudos de contabilidade. Estudou a lingua checa na Escola de Idiomas \u201cJohn Reed\u201d e o ingl\u00e9s na Escola de Comercio Exterior da Habana, onde tam\u00e9n estudou Investigaci\u00f3ns de Mercado e Comercio Exterior con diploma acreditado perante profesores da Universidade Carlos Marx de Budapest. En 1978 lic\u00e9nciase en Econom\u00eda na Universidade da Habana.\nO 30 de novembro de 2017 no cap\u00edtulo da Habana,fix\u00e9rono ilustre Cabaleiro da Enxebre Orde da Vieira e a s\u00fba Muller Adis P\u00e9rez Garc\u00eda ilustre Dama.\nActividades revolucionarias.\nDesde o seu ingreso na Escola Profesional de Comercio da Habana incorp\u00f3rase \u00e1s loitas estudant\u00eds primeiro e \u00e1s revolucionarias posteriormente, participando en manifestaci\u00f3ns na r\u00faa, acci\u00f3ns de sabotaxe etc. O 24 de xullo de 1957 decl\u00e1rase en Folga de Fame xunto a outros tres dirixentes estudant\u00eds do Movemento \u201c26 de Julio\u201d \u00a0da propia escola (Pedro Ort\u00edz Anaya, Guillermo Merino e Roberto Alonso M\u00e9ndez), en solidariedade cos presos pol\u00edticos do Castillo del Pr\u00edncipe e pedindo a destituci\u00f3n do Supervisor Militar do Presidio de Isla de Pinos, Coronel Manuel Ugalde Carrillo, sendo detido, suceso recolleito pola prensa, a radio e a televisi\u00f3n da \u00e9poca. O seu primeiro poema escr\u00edbeo en 1955 titulado \"\u201c\u00bfMi amor?\u201d\" (aparece no libro \"Eu te\u00f1o d\u00faas Patrias\"). Escrib\u00eda os seus poemas para revistas estudant\u00eds como \u201cESPROCO\u201d da Asociaci\u00f3n de Alumnos da Escuela Profesional de Comercio da Habana e para \u201cLa Rosa Blanca\u201d que publicaba xunto con Pedro Ortiz Anaya ademais de \u201cLa Erupci\u00f3n Volc\u00e1nica\u201d, revista sat\u00edrica que el dirix\u00eda e na que atacaba \u00e1 Tiran\u00eda de Fulgencio Batista. Nas actividades estudant\u00eds recitaba os seus poemas de contido patri\u00f3tico e revolucionario. A finais de 1957 fundou con outros dous compa\u00f1eiros a \u201cJuventud Socialista\u201d na Escuela de Comercio, formando parte do Bur\u00f3 estudantil de devandita organizaci\u00f3n xunto a Fulgencio Oroz (m\u00e1rtir asasinado pola tiran\u00eda) e participando no Frente Estudiantil Nacional; a maior\u00eda dos poemas destes anos de loita (1955 a 1958) aparecen no seu libro Eu te\u00f1o d\u00faas Patrias. Tras a detenci\u00f3n, asasinato e desaparici\u00f3n de Fulgencio Oroz incorp\u00f3rase ao \u201cEj\u00e9rcito Rebelde\".\nActividade laboral.\nEstivo asignado \u00e1 Embaixada de Cuba en Checoslovaquia ocupando o cargo de Agregado Comercial e participou nas negociaci\u00f3ns comerciais co devandito pa\u00eds como Secretario da Delegaci\u00f3n Gobernamental Cubana. En 1972 realizou unha investigaci\u00f3n de mercado sobre as posibilidades do ron cubano en auspiciado polo Centro de Comercio Internacional. Traballando como Xefe do Departamento de Informaci\u00f3n da Direcci\u00f3n de estat\u00edsticas da Xunta Central de Planificaci\u00f3n colaborou co Atlas de Cuba de 1978 sendo autor do \u201cMapa Econ\u00f3mico General\u201d xunto con Alfredo Yi Cernuda (p\u00e1xinas 50-51) e de tres mapas demogr\u00e1ficos xunto a Gabriel Ram\u00edrez N\u00fa\u00f1ez e Raul Carrillo Hidalgo (P\u00e1xinas 84-85-86-87). Participou na Primeira Conferencia Cient\u00edfico T\u00e9cnica de Numism\u00e1tica no Palacio de Convenciones de La Habana onde presentou un relatorio. Logo de xubilado foi Xefe de Sistemas Contables da Consultor\u00eda da Asociaci\u00f3n Nacional de Economistas de Cuba na Habana. Actualmente ten responsabilidades econ\u00f3micas na Diocese Nacional da Igrexa episcopal de Cuba. Foi profesor de institutos de econom\u00eda por anos. Tam\u00e9n est\u00e1 impartiendo cursos de lingua galega a asociados del Centro Galego da Habana.\nPublicaci\u00f3n de poemas despois de 1959.\nTras o triunfo da Revoluci\u00f3n cubana (1959) publica varios poemas na Revista \u201cVerde Olivo\u201d das Forzas Armadas Revolucionarias (Tabloide Ano II N\u00ba. 23, 4 de xaneiro de 1960, p\u00e1xina 11, Poema \u00a1Qu\u00e9 vengan!, Revistas: Ano IV N\u00ba. 8, 24 de febreiro de 1963. \u201cFebrero amaneci\u00f3 en Enero\u201d, Ano IV N\u00ba. 19, 12 de maio de 1963. Poema: \u00a1La paloma vol\u00f3!, Ano IV, N\u00ba. 5,3 de febreiro de 1963. Poema : \u00a1De pi\u00e9! , Ano VI, N\u00ba. 3, 24 de xaneiro de 1965. Poema : \u00a1Jes\u00fas!, Ano VI, N\u00ba. 16, 25 de abril de 1965. Poema: \u00a1El grito de la patria o muerte!) e en revistas xuven\u00eds do Ministerio de Comercio Exterior de Cuba. Publicou poemas no \u201cHeraldo Episcopal\u201d da Igrexa Episcopal de Cuba.Ostenta o Certificado do Fundador do PCC (Libro: Partido Comunista de Cuba-Fundadores -Ciudad de La Habana) e ten entre outras a Medalla de \u201cCombatiente de la Lucha Clandestina\u201d durante a Guerra de Liberaci\u00f3n Nacional. No 2009 escribiu o seu primeiro poema en lingua galega \u201cEu te\u00f1o d\u00faas Patrias\u201d polo que recibiu o Premio do Concurso \u201cMadre Espa\u00f1a, Madre Galicia\u201d da \u201cSociedade Monterroso e Antas de Ulla\u201d. No ano 2010 recibe o Premio de Poes\u00eda do Obradoiro de Cultura Galega \u201cXos\u00e9 Fontenla Leal\u201d \u201cConcurso As mi\u00f1as ra\u00edces galegas\u201d da Federaci\u00f3n de Sociedades Galegas de Cuba co poema \u201cLa simiente de Galicia\u201d.\nRecibiu distintos reco\u00f1ecementos polas s\u00faas achegas \u00e1 Cultura Galega en Cuba outorgados pola \u201cFederaci\u00f3n de Sociedades Gallegas de Cuba\u201d, o \u201cCentro Uni\u00f3n Ourens\u00e1 da Habana\u201d, o \u201cObradoiro de Cultura Galega\u201d, a \u201cSociedad El valle de Lemos\u201d entre outras.Varias personalidades galegas falaron da s\u00faa obra entre eles o Alcalde de Oleiros, Anxo Garc\u00eda Seoane, e os estradenses David Otero (Poeta) e Manuel de Castro Garc\u00eda (xornalista). O escritor cruce\u00f1o pontevedr\u00e9s Xos\u00e9 Neira Vilas en \u201cEl Correo Gallego\u201d no seu artigo \u201cPoeta e Loitador\u201d, sinala:\n\u2026\u201dEn Cuba sempre cami\u00f1an xuntos poes\u00eda e combate. Poetas eran Carlos Manuel de C\u00e9spedes e Jos\u00e9 Mart\u00ed\u2026 Rub\u00e9n Mart\u00ednez Villena, e no noso tempo, Ernesto Che Guevara. Hoxe quero referirme a un poeta habaneiro de arestora: Manuel \u00c1lvarez Fuentes, fillo de galego e cubana; ama fondamente ao seu pa\u00eds e ao mesmo tempo s\u00e9ntese galego de segunda xeraci\u00f3n\u2026\u201d"}
{"id": "273351", "revid": "5863", "url": "https://gl.wikipedia.org/wiki?curid=273351", "title": "Mar\u00eda Alonso Alonso", "text": "Mar\u00eda Alonso Alonso, nada en Matam\u00e1 (Vigo) o 19 de abril de 1978, \u00e9 unha escritora galega.\nTraxectoria.\nLicenciada en Filolox\u00eda Hisp\u00e1nica e Inglesa, doutorouse no 2014 pola Universidade de Vigo. Ten publicado colaboraci\u00f3ns en \"Madrygal,\" \"Elipse\" e \"Contos Estra\u00f1os\"."}
{"id": "273355", "revid": "89787", "url": "https://gl.wikipedia.org/wiki?curid=273355", "title": "Cambroeira", "text": "Co termo cambroeira ou cambr\u00f3n des\u00edgnanse as diversas especies de arbustos pertencentes ao x\u00e9nero Lycium (da familia solanaceae), de 1 a 3 m de altura, moi ramificados, espi\u00f1entos, con follas lanceoladas ou oblongas, flores axilares, tubulares, solitarias ou en grupos reducidos, con corola a xeito de camp\u00e1 de cor vermella ou viol\u00e1cea, estames soldados a esta, e froitos en baga indehiscente, que medran nas sebes e nos bordos dos cami\u00f1os. A polinizaci\u00f3n adoita ser entom\u00f3fila ou mediante aves, grazas \u00e1 presenza dun disco nectar\u00edfero intraestaminal.\nComprende 83 especies distribu\u00eddas en zonas subtropicais, xeralmente \u00e1ridas e secas, por todo o globo. O froito dalgunhas especies empr\u00e9gase na medicina tradicional chinesa coma menci\u00f1a para os problemas de circulaci\u00f3n sangu\u00ednea, recibindo o nome de \"gouqizi\" (\u67b8\u675e\u5b50). En Galiza son raros.\nEspecies.\nA distribuci\u00f3n xeogr\u00e1fica da s\u00faa diversidade \u00e9 tal que en Am\u00e9rica do Norte hai unhas 20 especies, 30 en Am\u00e9rica do Sur, 30 en \u00c1frica, 10 en Eurasia e unha en Australia.\nListaxe parcial:"}
{"id": "273356", "revid": "18868", "url": "https://gl.wikipedia.org/wiki?curid=273356", "title": "Cambr\u00f3n", "text": ""}
{"id": "273357", "revid": "18868", "url": "https://gl.wikipedia.org/wiki?curid=273357", "title": "Lycium", "text": ""}
{"id": "273358", "revid": "18868", "url": "https://gl.wikipedia.org/wiki?curid=273358", "title": "Camari\u00f1eira", "text": " #REDIRECCI\u00d3N Camari\u00f1a"}
{"id": "273360", "revid": "1888", "url": "https://gl.wikipedia.org/wiki?curid=273360", "title": "Luis Emilio Batall\u00e1n Gonz\u00e1lez", "text": ""}
{"id": "273361", "revid": "85894", "url": "https://gl.wikipedia.org/wiki?curid=273361", "title": "Bego\u00f1a Bas", "text": "Mar\u00eda Bego\u00f1a Bas L\u00f3pez, nada en Vigo o 4 de maio de 1953, \u00e9 unha profesora e etn\u00f3grafa galega.\nTraxectoria.\nFixo o bacharelato en Vigo e licenciouse en Xeograf\u00eda e Historia na Universidade de Santiago de Compostela, onde se doutorou en Xeograf\u00eda. Traballou no Museo Arqueol\u00f3xico e Hist\u00f3rico Castelo de San Ant\u00f3n da Coru\u00f1a. \u00c9 profesora do Departamento de Did\u00e1cticas Espec\u00edficas na Universidade da Coru\u00f1a. Dedicase ao estudo da arquitectura popular galega. Colabora nas revistas \"Verba\", \"Gallaecia\" e \"Brigantium\". Recibiu o Premio de Etnograf\u00eda Vicente Risco (1978), o Premio Domingo Fern\u00e1ndez del Riego (1984) e o Premio da Cr\u00edtica Galicia (1992)."}
{"id": "273362", "revid": "1888", "url": "https://gl.wikipedia.org/wiki?curid=273362", "title": "Mar\u00eda Bego\u00f1a Bas L\u00f3pez", "text": ""}
{"id": "273363", "revid": "1888", "url": "https://gl.wikipedia.org/wiki?curid=273363", "title": "Bego\u00f1a Bas L\u00f3pez", "text": " #REDIRECCI\u00d3N Bego\u00f1a Bas"}
{"id": "273364", "revid": "1888", "url": "https://gl.wikipedia.org/wiki?curid=273364", "title": "Nemesio Barxa \u00c1lvarez", "text": ""}
{"id": "273365", "revid": "1888", "url": "https://gl.wikipedia.org/wiki?curid=273365", "title": "Feliciano Barrera Fern\u00e1ndez", "text": " #REDIRECCI\u00d3N Feliciano Barrera"}
{"id": "273366", "revid": "1888", "url": "https://gl.wikipedia.org/wiki?curid=273366", "title": "Eduardo Barreiros Rodr\u00edguez", "text": ""}
{"id": "273367", "revid": "134712", "url": "https://gl.wikipedia.org/wiki?curid=273367", "title": "Curlie", "text": "O Open Directory Project (ODP), tam\u00e9n co\u00f1ecido como DMoz (por directory.mozilla.org o seu nome de dominio orixinal) \u00e9 un proxecto colaborativo multiling\u00fce, no que editores voluntarios listan e categorizan ligaz\u00f3ns a p\u00e1xinas web.\nCalquera persoa pode suxerir unha ligaz\u00f3n nunha categor\u00eda determinada, que logo ha de ser aprobada por un editor. Calquera persoa pode optar a ser editor enchendo un formulario no que defende a s\u00faa aptitude para organizar unha categor\u00eda.\nO proxecto est\u00e1 dividido en varias ramas segundo o idioma, e as categor\u00edas de p\u00e1xinas organ\u00edzanse xer\u00e1rquicamente dentro de cada unha das ramas.\nOs datos do proxecto est\u00e1n dispo\u00f1ibles para calquera p\u00e1xina web que queira usalos, mentres se coloque a atribuci\u00f3n adecuada e siga a s\u00faa licenza de uso. Por exemplo, o directorio de Google est\u00e1 baseado no ODP ao cal engade a ordenaci\u00f3n segundo o PageRank de cada p\u00e1xina categorizada.\nInformaci\u00f3n do proxecto.\nODP foi fundada como Gnuhoo por Rich Skrenta e Bob Truel en 1998. Por ent\u00f3n, Skrenta e Truel traballan como enxe\u00f1eiros de Sun Microsystems. Chris Tolles, que traballou en Sun Microsystems como xefe de mercadotecnia de produtos de seguridade de rede, tam\u00e9n asinou en 1998 como cofundadora de Gnuhoo xunto cos cofundadores Bryn Dole e Jeremy Wenokur. Skrenta era xa ben co\u00f1ecido polo seu papel no desenvolvemento de TASS, un antepasado de TIN, o popular lector de novas Usenet de rosca para sistemas Unix. Coincidentemente, a estrutura orixinal de categor\u00eda do directorio Gnuhoo bas\u00e9ase vagamente na estrutura dos grupos de novas Usenet existente daquela.\nO directorio Gnuhoo naceu o 5 de xu\u00f1o de 1998. Logo dun artigo, Slashdot Gnuhoo suxeriu que non ti\u00f1a nada en com\u00fan co esp\u00edrito do software libre, polo que o proxecto GNU era co\u00f1ecido. Richard Stallman e a Free Software Foundation opux\u00e9ronse \u00e1 utilizaci\u00f3n de \"GNU\". As\u00ed Gnuhoo cambiouse a NewHoo. Yahoo ent\u00f3n op\u00faxose \u00e1 utilizaci\u00f3n de \"Hoo\" no nome, polo que o nome houbo de ser novamente cambiado. ZURL foi o nome inicialmente escollido. Con todo, antes de pasar a ser ZURL, NewHoo foi adquirido por Netscape Communications Corporation en outubro de 1998, e converteuse no Open Directory Project. Netscape liberou aos datos ODP en virtude da licenza de Open Directory. Netscape foi adquirida por AOL pouco despois, ODP e foi un dos activos inclu\u00eddos na adquisici\u00f3n. AOL posteriormente fusionouse con Time-Warner."}
{"id": "273368", "revid": "25871", "url": "https://gl.wikipedia.org/wiki?curid=273368", "title": "Goxi", "text": "O goxi ou as bagas de \"goji\" son unhas bagas vermellas que prove\u00f1en de d\u00faas especies de cambroeiras (plantas do x\u00e9nero \"Lycium\"): a cambroeira negra (\"Lycium barbarum\") e unha especie semellante: a cambroeira chinesa (\"Lycium chinense\") (\u67b8\u675e ou \u67b8\u675e g\u01d2uq\u01d0). As d\u00faas especies de arbusto son da familia solanaceae: o mesmo que as tomateiras, as pataqueiras, as pementeiras ou as berenxenas.\nAs bagas de \"goji\" est\u00e1n en voga nos \u00faltimos tempos como parte de dietas saudables.\nEtimolox\u00eda.\nO termo \"goxi\" (de inminente introduci\u00f3n na lingua) \u00e9 unha galeguizaci\u00f3n da pronuncia orixinal chinesa, seguindo o mesmo modelo das linguas achegadas (en portugu\u00e9s, castel\u00e1n, ingl\u00e9s e franc\u00e9s: \"goji\"). En ingl\u00e9s o nome \"goji\" vense usando dende comezos do s\u00e9culo XXI; sendo tam\u00e9n unha achega \u00e1 pronuncia da verba chinesa orixina en diferentes dialectos: g\u01d2uq\u01d0 (\u67b8\u675e). O nome posibelmente derive da mesma ra\u00edz da lingua persiana \"gojeh\" (\u06af\u0648\u062c\u0647) que significa \"abru\u00f1o/baga\". No T\u00edbet a planta co\u00f1\u00e9cese co nome \"dretsherma \" que v\u00e9n de \"dre\"(\"pantasma\") e \"tsherma\" (\"espi\u00f1o\"), espi\u00f1o das pantasmas.\nCaracter\u00edsticas.\nActualmente as bagas destes arbustos comercial\u00edzanse en Europa (inclu\u00edndo Galiza) coma parte dunha dieta sa. At\u00f3pase acot\u00eda en forma de froita seca. C\u00f3mense mesturadas con muesli, cereais de almorzar, ensaladas ou con iogur. O seu sabor \u00e9 m\u00e1is ben doce, semellante ao dunha pasa, a\u00ednda que m\u00e1is ins\u00edpido.\nA\u00ednda que \u00e1s veces se comercializan co nome de \"bagas tibetanas\" as bagas de goxi non prove\u00f1en do T\u00edbet. Cult\u00edvanse xeralmente en extensas plantaci\u00f3ns no norte da China, especialmente ne beira do r\u00edo Amarelo, terras moi f\u00e9rtiles. Segundo a medicina tradicional chinesa, estas bagas te\u00f1en a propiedade de aumentar a vitalidade e de contrarestar a fatiga ou o cansazo. As\u00edmesmo, os beneficios que \u00e1s veces se lle dan ao goxi nos medios son a mi\u00fado esaxerados. Segundo Emilio Mart\u00ednez de Victoria, director do \"'Instituto de Nutrici\u00f3n y Tecnolog\u00eda de los Alimentos\" da Universidade de Granada, os goxis conte\u00f1en os mesmo nutrientes c\u00e1s froitas e verduras tradicionais."}
{"id": "273369", "revid": "98629", "url": "https://gl.wikipedia.org/wiki?curid=273369", "title": "Abrostola triplasia", "text": "Abrostola triplasia \u00e9 unha especie de avela\u00ed\u00f1a da familia Noctuidae. A s\u00faa \u00e1rea de distribuci\u00f3n abrangue toda a ecozona paleo\u00e1rtica (Europa, Norte de \u00e1frica, Rusia, Siberia e o Xap\u00f3n).\nA lonxitude das \u00e1s \u00e9 de 32\u201338\u00a0mm."}
{"id": "273370", "revid": "18868", "url": "https://gl.wikipedia.org/wiki?curid=273370", "title": "Goji", "text": ""}
{"id": "273371", "revid": "98629", "url": "https://gl.wikipedia.org/wiki?curid=273371", "title": "G\u00f3nada", "text": "As g\u00f3nadas (do grego antigo \u03b3\u03bf\u03bd\u03ae \"gon\u00e9\" = xeraci\u00f3n, xerme), son os \u00f3rganos reprodutores dos animais que producen gametos, ou c\u00e9lulas sexuais. (Os \u00f3rganos equivalentes das plantas denom\u00ednanse gametanxios).\nNos vertebrados tam\u00e9n exercen unha funci\u00f3n hormonal, polo que tam\u00e9n se denominan gl\u00e1ndulas xenitais ou gl\u00e1ndulas sexuais. As g\u00f3nadas femininas denom\u00ednanse ovarios, e as masculinas denom\u00ednase test\u00edculos. Alg\u00fans animais hermafroditas presentan unha estrutura gonadal \u00fanica que produce ambos os gametos, denominada ovotestes."}
{"id": "273372", "revid": "98629", "url": "https://gl.wikipedia.org/wiki?curid=273372", "title": "Acanthurus lineatus", "text": "Acanthurus lineatus \u00e9 unha especie de peixe da familia Acanthuridae, os peixes cirurxi\u00e1ns.\nDistribuci\u00f3n.\nA especie at\u00f3pase no oeste do Oc\u00e9ano Pac\u00edfico, no leste de \u00c1frica ata a Gran Barreira de Coral e o Xap\u00f3n, e numerosas illas do Pac\u00edfico. \u00c9 co\u00f1ecido en Hawai, mais non \u00e9 nativo da zona.\nH\u00e1bitat.\nEste peixe vive nos arrecifes, en augas mari\u00f1as de poucos metros de profundidade. \u00c9 un peixe demersal.\nUsos humanos.\nA especie ten valor comercial e ornamental. \u00c9 especialmente importante entre os peixes de arrecife da Samoa Americana. Nalgunhas \u00e1reas sufriu de explotac\u00f3n, mais tam\u00e9n vive en numerosas zonas protexidas e en xeral \u00e9 unha especie e numerosa e com\u00fan."}
{"id": "273373", "revid": "5863", "url": "https://gl.wikipedia.org/wiki?curid=273373", "title": "Acci\u00f3n Agraria (Buenos Aires)", "text": "Acci\u00f3n Agraria foi un peri\u00f3dico publicado en Buenos Aires entre 1927 e 1928.\nHistoria e caracter\u00edsticas.\nSubtitulado \"Peri\u00f3dico de informaci\u00f3n y fomento del agrarismo de los distritos de Puenteareas y Salvatierra (Galicia)\", apareceu a principios de 1927. De tendencia agrarista de esquerdas, foi denunciada e prohibida a s\u00faa venda en Galicia."}
{"id": "273374", "revid": "27155", "url": "https://gl.wikipedia.org/wiki?curid=273374", "title": "Lycium barbarum", "text": "Lycium barbarum (\u00e1s veces tam\u00e9n catalogada coma \"Lycium chinense\"), chamada vulgarmente cambroeira chinesa \u00e9 unha especie de planta faner\u00f3gama pertencente \u00e1 familia Solanaceae, macrofaner\u00f3fito caducifolio orixinario da China, mais introducido e amplamente naturalizado en Europa.\n\u00c9 co\u00f1ecida polos seus froitos, unhas bagas antioxidantes co\u00f1ecidas coma goxis.\nCaracter\u00edsticas.\n\u00c9 un arbusto de sebe ou matogueira que acada entre 2 e 3 metros de altura, e entre 2 e 3 metros e medio de largura. Ten as p\u00f3las espi\u00f1entas e as follas alongadas, enteiras e algo grosas. As flores de cor rosada ou violeta, te\u00f1en un c\u00e1liz a xeito de camp\u00e1 e unha corola con cinco lobos. O froito \u00e9 unha baga ovoide carnosa de cor vermella ou alaranxada. A propia planta e as bagas son co\u00f1ecidas comunmente coma goxi (a partir do ingl\u00e9s \"goji\", as\u00ed mesmo a partir do chin\u00e9s) ou \"bagas de goxi\".\nCultivo e variedades.\nTen unha longa tradici\u00f3n na medicina natural oriental. Na actualidade varios estudos cient\u00edficos atoparon m\u00e1is de 41 especies diferentes de bagas de goxi. Unha das variedades m\u00e1is apreciadas pola calidade dos seus froitos \u00e9 Ningxian, cuxas bagas adoitan comercializarse secas.\nCult\u00edvase especialmente no norte da China, principalmente na rexi\u00f3n de Ningxia, ao longo das f\u00e9rtiles chairas do R\u00edo Amarelo. Cando as bagas madurecen son moi febles e a s\u00faa colla debe realizarse con moito tino, manualmente mexendo as p\u00f3las. As bagas comercial\u00edzanse frescas e especialmente secas, proceso que se fai deix\u00e1ndoas delourar ou con secado mec\u00e1nico.\nChina cultiva case a metade da produci\u00f3n mundial; non se cultivan nin no T\u00edbet nin no Himalaia.\nNo sueste de Espa\u00f1a (nas provincias de Almer\u00eda, Murcia e Alacant) medran outras d\u00faas especies do x\u00e9nero Lycium: \"Lycium europaeum\" L. e \"Lycium intricatum\" Boiss., e se empregan coma sebes para separar leiras grazas aos seus espi\u00f1os.\nComposici\u00f3n.\nEntre as s\u00faas substancias nutritivas son de salientar:\nPropiedades.\nAs bagas de goxi recibiron a atribuci\u00f3n de m\u00faltiples beneficios para a sa\u00fade, por\u00e9n diversos artigos cuestionaron o aval cient\u00edfico desas supostas virtudes.\n\u00c9 usada desde antano na medicina tradicional chinesa e entre as supostas propiedades que se lle atrib\u00faen salientan:\nHistoria.\nNa antig\u00fcidade cham\u00e1baselle de \"spina benedicta\" por mor a que as reliquias da coroa de Xes\u00fas Cristo que se gardan en Roma son doutra especie de cambroeira (\"Lycium europaeum\"), o mesmo x\u00e9nero ao que pertence a planta do goxi.\nTaxonom\u00eda.\n\"Lycium barbarum\" foi descrita por vez primeira por Carl von Linn\u00e9 no seu Species Plantarum en 1753"}
{"id": "273375", "revid": "18868", "url": "https://gl.wikipedia.org/wiki?curid=273375", "title": "Cambroeira chinesa", "text": ""}
{"id": "273376", "revid": "18868", "url": "https://gl.wikipedia.org/wiki?curid=273376", "title": "Lycium chinense", "text": ""}
{"id": "273377", "revid": "1888", "url": "https://gl.wikipedia.org/wiki?curid=273377", "title": "El B\u00f3lido de Cuntis", "text": "El B\u00f3lido de Cuntis foi un peri\u00f3dico editado en Cuntis en 1918.\nHistoria e caracter\u00edsticas.\nApareceu a principios de 1918 para matizar a opini\u00f3n de \"El B\u00f3lido\". Fundado e dirixido por Jos\u00e9 V\u00e1zquez Grela cando conseguiu o control da Sociedade de Labradores de Cuntis e pactou co conservadorismo dominante no distrito. Desapareceu a finais de maio de 1918, cando V\u00e1zquez Grela foi substitu\u00eddo na presidencia da Sociedade por Agust\u00edn Guillarey."}
{"id": "273378", "revid": "88215", "url": "https://gl.wikipedia.org/wiki?curid=273378", "title": "Quini", "text": "Enrique Castro Gonz\u00e1lez, co\u00f1ecido como Quini, nado en Oviedo o 23 de setembro de 1949 e finado en Xix\u00f3n o 27 de febreiro de 2018, foi un futbolista espa\u00f1ol. Xogaba de dianteiro e foi internacional coa selecci\u00f3n espa\u00f1ola."}
{"id": "273381", "revid": "1888", "url": "https://gl.wikipedia.org/wiki?curid=273381", "title": "C\u00e9sar Barja Carral", "text": ""}
{"id": "273383", "revid": "22795", "url": "https://gl.wikipedia.org/wiki?curid=273383", "title": "Ang\u00fciliforme", "text": ""}
{"id": "273384", "revid": "23204", "url": "https://gl.wikipedia.org/wiki?curid=273384", "title": "Congro americano", "text": "O congro americano, \"Conger oceanicus\" , \u00e9 unha especie de peixe ang\u00fciliforme da familia dos c\u00f3ngridos, subfamilia dos congrinos.\nCaracter\u00edsticas.\n\u00c9 un congro de coloraci\u00f3n de gris escura a verde, con pequenas pintas de cor vermello ferruxento, que pode chegar a medir at\u00e9 2 m de lonxitude e pesar ao redor dos 40\u00a0kg.\nDistribuci\u00f3n.\n\u00c9 unha especie mari\u00f1a, demersal (e dicir, nadadora), ocean\u00f3droma, que vive desde 1 a 477 m de profundidade, xeralmente de 75 a 150 m. Subtropical habita nas costas do Atl\u00e1ntico occidental (entre os 50 \u00b0N - 16 \u00b0S, e os 97 \u00b0W - 5 \u00b0W) desde o cabo Cod en Massachusetts at\u00e9 o nordeste de Florida, nos Estados Unidos e o norte do golfo de M\u00e9xico. Tam\u00e9n se citou cerca da illa atl\u00e1ntica de Santa Helena e nas costas do Canad\u00e1.\nBiolox\u00eda.\nBent\u00f3nico, enc\u00f3ntrase desde as augas costeiras pouco profundas at\u00e9 profundidades de 477 m e de at\u00e9 260 m no golfo de Maine. Alim\u00e9ntase principalmente de peixes, pero tam\u00e9n de camar\u00f3ns e outros crust\u00e1ceos pequenos e moluscos.\nPesca.\nComunmente capt\u00farase por pescadores estadounidenses ao longo das costas dos estados de Atl\u00e1ntico medio con canas desde embarcadoiros, peiraos e \u00e1 li\u00f1a, desde embarcaci\u00f3ns de baixura."}
{"id": "273385", "revid": "1131", "url": "https://gl.wikipedia.org/wiki?curid=273385", "title": "Ram\u00f3n Baltar Dom\u00ednguez", "text": "Ram\u00f3n Baltar Dom\u00ednguez, nado en Santiago de Compostela o 10 de abril de 1902 e finado na mesma cidade o 8 de setembro de 1981, foi un m\u00e9dico galego.\nTraxectoria.\nFillo de \u00c1ngel Baltar Cort\u00e9s, estudou Medicina en Compostela. Foi profesor axudante de Anatom\u00eda, Patolox\u00eda e Cirurx\u00eda na Facultade de Medicina da USC. Traballou desde 1928 como cirurxi\u00e1n no Hospital Real de Santiago. Dende a morte do seu pai dirixiu o Sanatorio Baltar (1934-1963) e o Gran Hospital (1940). Co golpe de Estado do 18 de xullo de 1936 foi mobilizado como capit\u00e1n m\u00e9dico asimilado para traballar como cirurxi\u00e1n nos hospitais da vangarda da fronte no bando franquista. C\u00f3mpre sinalar que concederlles o grao de capit\u00e1n era o que se fac\u00eda con catedr\u00e1ticos e m\u00e9dicos de alto prestixo. Inicialmente non tivo problemas, pois foi acusado polo Servizo de Informaci\u00f3n Militar de Burgos de ser \"cotizante del Socorro Rojo, izquierdista y propagandista del Frente Popular. Tenido com\u00fanmente por mas\u00f3n\". Conseguiu sa\u00edr sobresido grazas \u00e1s testemu\u00f1as que presentou. Pero en 1939 foi novamente sancionado coa inhabilitaci\u00f3n perpetua para todo tipo de cargos directivos e de confianza.\nAo rematar a guerra volveu exercer a docencia na Facultade de Medicina. Deu apoio m\u00e9dico a fuxidos, guerrilleiros e represaliados da comarca de Santiago. No seu sanatorio fix\u00e9ronselle radiograf\u00edas ao guerrilleiro Foucellas en marzo de 1945 despois de que se ferise coa s\u00faa arma de forma fortu\u00edta, e tras ser inicialmente atendido en Ordes e Tordoia. En 1947 foi encarcerado breves d\u00edas en Vigo xunto co m\u00e9dico Ulpiano Villanueva, acusados de contribu\u00edr ao Socorro Rojo Internacional a\u00ednda que, en realidade, estaban vinculados \u00e1 Uni\u00f3n de Intelectuales Libres. Sa\u00edron libres axi\u00f1a. A s\u00faa relaci\u00f3n co franquismo foi a dun liberal con certa controversia xa que ocupou cargos de direcci\u00f3n a pesar dos problemas que tivo coa ditadura. Ga\u00f1ou a oposici\u00f3n a profesor da Sala de Cirurx\u00eda da Beneficencia Provincial e foi nomeado decano do corpo m\u00e9dico desa entidade (1952). Recibi\u00fa nos anos sesenta a gran cruz o m\u00e9rito da Beneficencia. Foi presidente da Sociedade Espa\u00f1ola de Cirurx\u00eda (1965). Publicou libros relacionados coa medicina e a historia e investigou a relaci\u00f3n entre Castelao e a medicina, como reflicten o artigo \"Castelao m\u00e9dico\" e o volume \"Castelao ante la medicina, la enfermedad y la muerte\".\nVida persoal.\nCasou en 1928 con Emma Tojo Sieyro, con quen tivo doce fillos, entre eles Lu\u00eds, Rafael, Fernando, Alberto e Asunci\u00f3n Baltar Tojo, esta \u00faltima casou con Xerardo Fern\u00e1ndez Albor."}
{"id": "273386", "revid": "22795", "url": "https://gl.wikipedia.org/wiki?curid=273386", "title": "Conger oceanicus", "text": ""}
{"id": "273389", "revid": "89787", "url": "https://gl.wikipedia.org/wiki?curid=273389", "title": "D\u00f3lar namibio", "text": "O D\u00f3lar namibio (ISO: NAD) \u00e9 a moeda de curso legal de Namibia desde o ano 1993. Se abrevia normalmente co signo \"$\" do D\u00f3lar, ou N$ para distinguir esta moeda doutras tam\u00e9n chamadas d\u00f3lar. Div\u00eddese en 100 centavos.\nHistoria.\nO d\u00f3lar substitu\u00edu ao Rand surafricano, que fora o signo monetario vixente do pa\u00eds mentres que estaba baixo dominio de Sur\u00e1frica. Por\u00e9n, Rand segue sendo moeda de curso legal, pois o D\u00f3lar de Namibia l\u00edgase ao rand R1-N$1.\nNo ano 1990 empezouse a falar acerca da creaci\u00f3n dunha moeda namibia que fose fixada \u00e1 vez co Rand. O Kalahar foi a moeda proposta, pois o Deserto de Kalahari est\u00e1 situado en Namibia do leste, o cal pareceu oportuno nomear \u00e1 moeda dese modo. O nome do Banco Central Namibia \u00eda ser co\u00f1ecido como o Banco de Reserva de Namibia. As denominaci\u00f3ns do Kalahar previstas eran de 2, 5, 10 e 20 kalahar. (Nota: Hab\u00eda dous dese\u00f1os diferentes para os billetes de 20 kalahar). Con todo, esta proposta non tivo \u00e9xito, pero malia iso alg\u00fans billetes de Kalahar foron impresos.\nO Banco de Namibia publicou os primeiros billetes de D\u00f3lar Namibio o 15 de setembro de 1993, e durante decembro dese ano, tam\u00e9n publicaron as primeiras moedas nacionais.\nD\u00f3lar ou Marco?\nDurante a fase dos plans para a introduci\u00f3n dunha nova divisa nacional que substitu\u00eda ao Rand surafricano, o novo Banco de Namibia emitiu unha serie de proba de moedas denominadas en d\u00f3lares as\u00ed como en marcos, para a consideraci\u00f3n do ministerio de finanzas de Namibia. A decisi\u00f3n foi adoptar o nome \"D\u00f3lar\" para div\u00edsaa do pa\u00eds.\nHab\u00eda tam\u00e9n series de moedas do patr\u00f3n de Namibia denominadas co nome Rand cu\u00f1adas en 1990. Estas moedas p\u00f3dense apreciar no cat\u00e1logo de moedas \"Krause's Unusual World Coins\" editado en 2005.\nMoedas.\nEn 1993 introduc\u00edronse todas as denominaci\u00f3ns do d\u00f3lar namibio. A cu\u00f1axe m\u00e1is recente data de 2010, cando se introduciu a moeda bimet\u00e1lica conmemorativa de 10 d\u00f3lares de libre circulaci\u00f3n dedicada ao 20 aniversario do Banco de Reserva de Namibia, da que se cu\u00f1aron 5 mill\u00f3ns de pezas.\nOs anos en que se cu\u00f1aron moedas de d\u00f3lar namibio foron 1993, 1996, 1998, 2000, 2002 e 2010.\nBilletes.\nOs billetes de d\u00f3lar namibio te\u00f1en estas denominaci\u00f3ns:"}
{"id": "273400", "revid": "18868", "url": "https://gl.wikipedia.org/wiki?curid=273400", "title": "Oxycoccus", "text": ""}
{"id": "273419", "revid": "5863", "url": "https://gl.wikipedia.org/wiki?curid=273419", "title": "Gonzalez Tosar", "text": ""}
{"id": "273420", "revid": "89787", "url": "https://gl.wikipedia.org/wiki?curid=273420", "title": "Estevia", "text": "A estevia (chamada na lingua orixinal \"ka'a he'\u1ebd\") Stevia rebaudiana \u00e9 unha especie do x\u00e9nero \"Stevia\", familia Asteraceae, orixinaria da Am\u00e9rica do Sur, na Serra de Amambai (Mato Grosso do Sul), rexi\u00f3n lim\u00edtrofe entre o Brasil e o Paraguai. Planta de h\u00e1bito arbustivo que forma, co tempo, m\u00faltiplos gomos e mide de 40 a 80\u00a0cm de altura. A ra\u00edz \u00e9 perenne, fibrosa e filiforme.\nA estevia tornouse bastante popular cando un poderoso adozante ori\u00fando das s\u00faas follas comezou a utilizarse en forma de extracto en po nos pa\u00edses da Am\u00e9rica do Sur. Xa era utilizada polos indios guaran\u00eds para adozar remedios.\nCaracter\u00edsticas.\nO estevi\u00f3sido \u00e9 un diterpeno da clase dos cauranos, o cal pos\u00fae tres mol\u00e9culas de glicosa ligadas \u00e1 s\u00faa, sendo d\u00faas \u00e1 hidroxila do carbono-13 e unha \u00e1 carboxila do carbono-19. Ten a propiedade de adozar cerca de 300 veces m\u00e1is ca o azucre com\u00fan. Ten sabor agrad\u00e1bel e non presenta gusto residual, sendo agrad\u00e1bel ao padal. 1,0 g de estevi\u00f3sido pos\u00fae aproximadamente 3,8 kcal e adoza o equivalente a d\u00faas culleradas sopeiras de azucre com\u00fan (sacarosa).\nNo mercado.\nNa s\u00faa forma natural, o estevi\u00f3sido \u00e9 un po branco, present\u00e1ndose no mercado nesta forma ou na forma l\u00edquida (dilu\u00edda). Algunhas empresas xa presentan produtos como chocolates, condimentos e xelatinas adozados con estevia.\nDesde 1970 o estevios\u00eddeo util\u00edzase no Xap\u00f3n como axente edulcorante (adozante) en alimentos e bebidas. No Brasil, desde 1987 e nos Estados Unidos, a partir de 1995, como ingrediente para suplementos diet\u00e9ticos.\nUso medicinal.\nEstudos cient\u00edficos revelaron que alg\u00fans dos nutrientes que poden atoparse na herba estevia son o cinc, vitamina C, vitamina A, prote\u00ednas, potasio, f\u00f3sforo, magnesio, ferro e calcio. A estevia \u00e9 amplamente popular coma excelente fonte de fibra \nPropiedades terap\u00e9uticas.\nHipoglicemiante, hipotensora, diur\u00e9tica, cardiot\u00f3nica, t\u00f3nica para o sistema vascular e antiflox\u00edstica.\nPrincipios activos.\nGlicos\u00eddeos, estevios\u00eddeo (5 a 10%), rebaudios\u00eddeo (2 a 4%), dulcos\u00eddeo, saponinas, aceite esencial e taninos.\nIndicaci\u00f3ns terap\u00e9uticas.\nDiabetes, hipertensi\u00f3n arterial, ac\u00eda, baixada do \u00e1cido \u00farico, reumatismo, fatiga, depresi\u00f3n, insomnio e enmagrecemento.\nEfectos colaterais.\nA\u00ednda que se afirme que a estevia non presenta efectos colaterais, c\u00f3mpre alertar o feito dunha suposta acci\u00f3n anticonceptiva, xa que os indios guaran\u00eds utiliz\u00e1bana para esta finalidade, malia desco\u00f1eceren o uso da infusi\u00f3n dentro do ritual da contracepci\u00f3n.\nAo final dos anos 1960, a Universidade da Rep\u00fablica (Montevideo, Uruguai) e a Universidade de Purdue (Indiana, Estados Unidos) comprobaron que quince gramos da folla seca en trescentos mil\u00edmetros c\u00fabicos de auga comprende a dose diaria que impide a ovulaci\u00f3n, por\u00e9n, ao se suspender o uso da infusi\u00f3n por dez d\u00edas, a muller poder\u00e1 quedar embarazada normalmente."}
{"id": "273421", "revid": "18868", "url": "https://gl.wikipedia.org/wiki?curid=273421", "title": "Stevia rebaudiana", "text": ""}
{"id": "273442", "revid": "92340", "url": "https://gl.wikipedia.org/wiki?curid=273442", "title": "George Thorogood", "text": "George Thorogood, nado en Wilmington (Delaware) o 24 de febreiro de 1950, \u00e9 un cantante de blues e rock estadounidense.\nTraxectoria.\nCoa banda de The Delaware Destroyers acadou importantes \u00e9xitos con versi\u00f3ns de cl\u00e1sicos do blues e do rock como Bo Diddley, Muddy Waters ou Jonh Lee Hooker. O seu maior \u00e9xito foi \"Bad to the Bone\". Dos seus dezaseis \u00e1lbums, acadou dous discos de Platino (\"Live\" e \"The Baddest of George Thorogood and the Destroyers\") e seis de ouro. Leva vendidas unhas quince mill\u00f3ns de copias. As s\u00faas discogr\u00e1ficas foron Rounder, MCA, EMI, Eagle e CMC International.\nFoi tam\u00e9n un notable xogador de b\u00e9isbol."}
{"id": "273444", "revid": "98629", "url": "https://gl.wikipedia.org/wiki?curid=273444", "title": "JBW", "text": "JBW Cars foi un fabricante brit\u00e1nico de autom\u00f3biles de carreiras a finais de 1950, converteuse en construtor de F\u00f3rmula 1 de a .\nBrian Naylor, un piloto afeccionado de Stockport, financiou ao seu mec\u00e1nico Fred Wilkinson para constru\u00edr unha serie de coches deportivos que eran competitivos nos circu\u00edtos nacionais de segundo nivel, pero non eran competitivos no \u00e1mbito internacional. Ademais da construci\u00f3n dos seus propios autom\u00f3biles deportivos, JBW tam\u00e9n preparou e entrou autom\u00f3biles Cooper de carreiras monoprazas para que os pilotara Naylor en carreiras ocasionais de F\u00f3rmula 1 e F\u00f3rmula 2.\nF\u00f3rmula Un.\nLogo de d\u00faas tempadas competindo nas carreiras de F\u00f3rmula D\u00faas co JBW Cooper T43 e T45, Brian Naylor decidiu participar na F\u00f3rmula Un en . Para logralo Fred Wilkinson constru\u00edu un coche, o JBW Tipo 1, que estaba fortemente influenciado polo dese\u00f1o dos Cooper contempor\u00e1neos, colocando o motor Maserati de 2\u00b45 L detr\u00e1s do piloto. A primeira aparici\u00f3n do JBW-Maserati foi na pre-tempada, na carreira f\u00f3ra de campionato Trofeo Internacional BRDC en Silverstone, o 2 de maio de 1959. Naylor chegou demasiado tarde para lograr un tempo de clasificaci\u00f3n, e retirouse na volta 41 da carreira con fallo no cambio. O 18 de xullo Naylor apareceu co JBW no Gran Premio do Reino Unido de 1959 en Aintree. Malia que logrou clasificarse por diante de pilotos de renome tales como Tony Brooks, Jack Fairman e Ivor Bueb, de novo o JBW deixou Naylor nas \u00faltimas posici\u00f3ns e a transmisi\u00f3n do coche fallou na volta 18. A \u00faltima participaci\u00f3n da tempada resultou un fracaso ata para cualificar, logo Naylor sufriu un accidente durante a pr\u00e1ctica para a carreira Gold Cup en Oulton Park o 26 de setembro.\nO Tipo JBW 1 non volveu aparecer ata que a carreira do Trofeo Internacional do ano seguinte, o 14 de maio de 1960. Mentres Naylor e o JBW-Maserati cualificou no 25\u00ba e \u00faltimo lugar, ao final rematou na 11\u00aa posici\u00f3n, o coche aguantou por primeira vez nun evento competitivo. Desafortunadamente para Naylor, a primeira carreira da tempada do Campionato Mundial de , o Gran Premio de M\u00f3naco de 1960, non proporcionou resultados tan positivos e fracasou unha vez m\u00e1is para cualificar. Pero, a s\u00faa seguinte carreira, o Gran Premio do Reino Unido de 1960 proporcionou a Brian Naylor o seu mellor resultado no Campionato, despois de que chegara \u00e1 meta na 13\u00aa posici\u00f3n, logo de cualificar no posto 18. A s\u00faa racha continuou en Snetterton na carreira Trophy Silver City o 1 de agosto, onde terminou 11\u00ba. As cousas parec\u00edan estar mellorando para o equipo JBW cando Naylor cualificou o JBW-Maserati en s\u00e9tima posici\u00f3n para o Gran Premio de Italia de 1960 en Monza, pero a s\u00faa sorte empezou a cambiar e caixa de cambios do coche fallou na volta 42. A \u00faltima carreira do Campionato Mundial en (nos Estados Unidos) e d\u00faas carreiras non de campionato no resto da tempada de 1960, remataron todas con retiradas anticipadas.\nO JBW-Maserati realizou m\u00e1is sa\u00eddas nas carreiras da F\u00f3rmula Intercontinental de 1961, pero en ningunha ocasi\u00f3n Naylor puido terminar. O coche tam\u00e9n correu cun motor de 1\u00b45 litros de Maserati nalgunhas carreiras f\u00f3ra do campionato, pero sen mellor resultado. Para o Campionato do Mundo de e a maior\u00eda doutras carreiras de F\u00f3rmula Un Naylor e Wilkinson decidiron cambiar ao motor Coventry Climax, e redese\u00f1ou o coche JBW ao redor do seu motor \"FPF\" de 1\u00b45 L con catro cilindros en li\u00f1a. Este novo coche, o JBW Tipo 2, fixo a s\u00faa primeira aparici\u00f3n na carreira do British Empire Trophy en Silverstone (ironicamente unha carreira de F\u00f3rmula Intercontinental), pero non puido terminar. Tampouco puido chegar \u00e1 bandeira final na s\u00faa \u00fanica carreira do Campionato Mundial, o Gran Premio de Italia de 1961, pero s\u00f3 unha semana m\u00e1is tarde Naylor logrou o seu mellor resultado da historia ao terminar no noveno lugar no International Gold Cup de 1961 en Oulton Park. Naylor s\u00f3 fixo unha aparici\u00f3n m\u00e1is no JBW-Climax, e retirouse na primeira volta do Lewis-Evans Trophy en Brands Hatch. Ao final da tempada 1961, a s\u00faa sa\u00fade estaba cada vez peor, Naylor retirouse da competici\u00f3n e foi o fin de JBW Cars.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "273445", "revid": "1131", "url": "https://gl.wikipedia.org/wiki?curid=273445", "title": "Cabo Cod", "text": "O cabo Cod (\"Cape Cod\" en ingl\u00e9s), co\u00f1ecido popularmente en ingl\u00e9s como \"the Cape\" (o cabo), e denominado \"cabo de Keel\" polos antigos exploradores n\u00f3rdicos, \u00e9 unha pen\u00ednsula no extremo oriental do estado de Massachusetts, no nordeste dos Estados Unidos. O seu territorio coincide co condado de Barnstable. Moitas pequenas illas achegadas, inclu\u00edndo Monomoy, Monmoscoy, Popponesset e Seconsett, pertecen tam\u00e9n ao condado, como parte dos municipios do cabo. As pequenas vilas e a extensa fronte mar\u00edtima atraen masivamente ao turismo durante os meses de ver\u00e1n.\nA pen\u00ednsula de Cabo Cod formouse como a morena terminal dun glaciar, resultando nunha pen\u00ednsula sobre o oc\u00e9ano Atl\u00e1ntico. En 1914, constru\u00eduse o canal de Cabo Cod, que cortou o istmo, pero a\u00ednda hoxe \u00e9 definido como pen\u00ednsula polos xe\u00f3grafos, que non cambian de criterio por modificaci\u00f3ns artificiais do territorio.\nOs veh\u00edculos poden cruzar ao cabo polas pontes Sagamore e Borunes, o \u00faltimo situado no extremo suroeste. Ademais, c\u00f3ntase cunha ponte ferroviaria que permite o transporte de cmercador\u00edas e pasaxeiros.\nHistoria.\nO cabo Cod foi unha terra co\u00f1ecida para os primeiros exploradores europeos, posibelmente o \"Promontorio de Vinland\" mencionado polos viaxieros n\u00f3rdicos (985-1025). En 1524, Giovanni da Verrazzano aproximouse desde o sur, e Esteban G\u00f3mez chamouno en 1525 \"Cabo San Jaime\". En 1602, Bartholomew Gosnold deulle o seu nome actual, a novena toponimia inglesa m\u00e1is antiga que se conserva nos Estados Unidos.\nEn 1606, Samuel de Champlain cartografou os seus portos de area limosa, e en 1609 Henry Hudson desembarcou no cabo. O capit\u00e1n John Smith rexistrouno no seu mapa de 1614 e, finamente, os \"Pais Peregrinos\" (grupo formado por separatistas relixiosos europeos) chegaron, no famoso nav\u00edo \"Mayflower\", ao \"Cape Harbor\" na actual situaci\u00f3n de Provincetown, contrariamente ao difundido mito da \"rocha de Plymouth\", o 11 de novembro de 1620. Moi pronto, no que actualmente \u00e9 Eastham, encontr\u00e1ronse por primeira vez cos poboadores nativos.\nO cabo Cod foi dos primeiros lugares colonizados por europeos en Norteam\u00e9rica. Ademais de Barnstable (1639), Sandwich (1637) e Yarmouth (1639), as quince cidades do cabo desenvolv\u00e9ronse lentamente. A \u00faltima cidade fundada no cabo foi Bourne, en 1884.\nProvincetown foi un conxunto de cabanas at\u00e9 o s\u00e9culo XVIII. No mapa de Southhack de 1717 m\u00f3strase un canal desde a ba\u00eda de Massachusetts \u00e1 ba\u00eda Buzzards, pero o canal actual tivo unha accidentada construci\u00f3n entre 1870 e 1914. O canal foi adquirido polo goberno federal en 1928.\nAo sur, pr\u00f3ximas ao Cabo, est\u00e1n as illas de Martha's Vineyard e Nantucket. Martha's Vineyards f\u00edxose famosa hai alg\u00fans anos por ser o lugar onde o presidente norteamericano Bill Clinton pasaba as s\u00faas vacaci\u00f3ns de ver\u00e1n. Nantucket, que no idioma ind\u00edxena local, o wampanoag, quere dicir \"a illa que est\u00e1 distante\", foi un gran centro da industria baleeira nos s\u00e9culos XVIII e XIX. Esta actividade, que xerou naquela \u00e9poca un gran fluxo de di\u00f1eiro na illa, inspirou a escritores como Nathaniel Philbrick (\"No coraz\u00f3n do mar\") e, talvez, o m\u00e1is famoso Herman Melville, que escribiu \"Moby Dick\".\nOutro feito interesante, que marcou a historia do cabo Cod, foi a construci\u00f3n da estaci\u00f3n experimental para radiotransmisi\u00f3n de Guglielmo Marconi en Wellfleet. Foi nesta estaci\u00f3n desde a que se emitiu a primeira mensaxe transatl\u00e1ntica de radio, o 18 de xaneiro de 1903, orixinada nos Estados Unidos, que foi enviada polo presidente Theodore Roosevelt ao rei Eduardo VII do Reino Unido. Esta estaci\u00f3n foi tam\u00e9n unha das primeiras en recibir os sinais de socorro do navio \"Titanic\".\nO cabo Cod tam\u00e9n \u00e9 co\u00f1ecido por ser o lugar onde a familia Kennedy ten a s\u00faa casa de ver\u00e1n, localizada en Hyannisport."}
{"id": "273448", "revid": "624", "url": "https://gl.wikipedia.org/wiki?curid=273448", "title": "Ornit\u00f3logo", "text": ""}
{"id": "273449", "revid": "624", "url": "https://gl.wikipedia.org/wiki?curid=273449", "title": "Icti\u00f3logo", "text": ""}
{"id": "273453", "revid": "27155", "url": "https://gl.wikipedia.org/wiki?curid=273453", "title": "Camelo bactriano", "text": "O camelo bactriano (\"Camelus bactrianus\") \u00e9 unha especie artiod\u00e1ctila nativa das estepas de Asia Central. Das d\u00faas especies de camelos que a\u00ednda existen, \u00e9 a menos com\u00fan. O camelo bactriano caracter\u00edzase por ter d\u00faas xibas no lombo no canto dunha soa, en contraste co camelo dromedario. A s\u00faa poboaci\u00f3n de 2 mill\u00f3ns de exemplares d\u00e9bese principalmente \u00e1 forma domesticada da especie. Algunhas autoridades, principalmente a Uni\u00f3n Internacional para a Conservaci\u00f3n da Natureza (IUCN), empregan o nome binomial \"Camelus ferus\" para o camelo bactriano salvaxe e reservan \"Camelus bactrianus\" para o domesticado. O seu nome prov\u00e9n da antiga rexi\u00f3n hist\u00f3rica de Bactria."}
{"id": "273454", "revid": "23204", "url": "https://gl.wikipedia.org/wiki?curid=273454", "title": "Camelus bactrianus", "text": ""}
{"id": "273456", "revid": "27155", "url": "https://gl.wikipedia.org/wiki?curid=273456", "title": "Coilina", "text": "A coilina \u00e9 unha prote\u00edna que nos humanos est\u00e1 codificada polo xene \"COIL\".\nA prote\u00edna coilina \u00e9 un dos principais compo\u00f1entes dos corpos de Cajal. A coilina recibe o seu nome da forma enrolada que te\u00f1en os corpos de Cajal onde se atopan (do ingl\u00e9s \"coil\", enrolar). Foi identificada inicialmente utilizando soro autoinmune humano. Os corpos de Cajal son suborg\u00e1nulos celulares que se encontran no n\u00facleo en n\u00famero variable e con diversa composici\u00f3n, que est\u00e1n implicados na modificaci\u00f3n postranscricional de ARNs nucleares pequenos e ARN nucleolares pequenos. Ademais do seu papel estrutural, a coilina act\u00faa como un pegamento que conecta os corpos de Cajal co nucl\u00e9olo. O extremo N-terminal da coilina dirixe a s\u00faa propia oligomerizaci\u00f3n e o extremo C-terminal infl\u00fae no n\u00famero de corpos nucleares que se ensamblan por c\u00e9lula. A metilaci\u00f3n e fosforilaci\u00f3n diferencial da coilina infl\u00fae probablemente na s\u00faa localizaci\u00f3n entre os corpos nucleares e a composici\u00f3n e ensamblaxe dos corpos de Cajal. O xene da coilina ten pseudoxenes nos cromosomas 4 e 14.\nPara estudar os corpos de Cajal, pode facerse que a coilina se combine coa prote\u00edna fluorescente verde (GFP) para formar a prote\u00edna h\u00edbrida coilina-GFP. Esta prote\u00edna h\u00edbrida pode despois utilizarse para localizas os corpos de Cajal en exame microsc\u00f3pico, que xeralmente est\u00e1n preto do nucl\u00e9olo do c\u00e9lula. Outras prote\u00ednas que forman parte dos corpos de Cajal son as ribonucleoprote\u00ednas nucleares pequenas (snRNP) e as ribonucleoprote\u00ednas nucleolares pequenas (snoRNP).\nInteracci\u00f3ns.\nA coilina presenta interacci\u00f3ns coa SMN1, a SNRPB, a fosfoprote\u00edna nucleolar p130 e a ataxina 1."}
{"id": "273458", "revid": "56817", "url": "https://gl.wikipedia.org/wiki?curid=273458", "title": "El Progreso (1912)", "text": "El Progreso foi un peri\u00f3dico editado na Coru\u00f1a en 1912.\nTraxectoria.\nApareceu en maio de 1912. Peri\u00f3dico quincenal, entre os seus redactores figurou C\u00e9sar Alvajar."}
{"id": "273459", "revid": "27155", "url": "https://gl.wikipedia.org/wiki?curid=273459", "title": "Ribonucleoprote\u00edna nucleolar pequena", "text": ""}
{"id": "273460", "revid": "27155", "url": "https://gl.wikipedia.org/wiki?curid=273460", "title": "SnoRNP", "text": ""}
{"id": "273461", "revid": "5863", "url": "https://gl.wikipedia.org/wiki?curid=273461", "title": "Google Glass", "text": "Google Glass (literalmente \"lentes Google\") \u00e9 un proxecto en desenvolvemento da Google que consiste nunhas lentes conectadas \u00e1 Internet que usan unha tecnolox\u00eda futurista de realidade aumentada.. As Google Glass son un dispositivo de visualizaci\u00f3n tipo \"Head-mounted display\" (HMD)\nAs \"Google Glass Explorer Edition\" foron lanzadas para os desenvolvedores de Google I/O por 1500 $ + impostos no ano 2013, mentres que a versi\u00f3n para consumidores ag\u00e1rdase que estea pronta no decorrer de 2014.\nAs Google Glass son un dispositivo semellante a unhas lentes, que fixadas nun dos ollos, fan aparecer unha capa/pantalla por riba do campo de visi\u00f3n. A pequena capa presenta ao usuario mapas, opci\u00f3ns de m\u00fasica, previsi\u00f3n do tempo, rutas de mapas, e al\u00e9n disto, tam\u00e9n \u00e9 pos\u00edbel efectuar chamadas de v\u00eddeo ou tirar fotos de algo que se estea a ver e compartir inmediatamente a trav\u00e9s de Internet.\nF\u00e1lase do Proxecto dende 2006 e, at\u00e9 o d\u00eda 4 de abril de 2012, o Google Glass a\u00ednda era un proxecto secreto da Google. Actualmente, o Google X conta co apoio de especialistas en alta tecnolox\u00eda coma Richard W. DeVaul e Babak Parviz. O visual do Google Glass semella sofisticado e futurista mais non pos\u00fae lentes dos dous lados. S\u00e1bese que a Google forneceu os prototipos aos seus colaboradores para poder lanzar o produto en 2014.\nA lente de proxecci\u00f3n da Google Glass non ocupa todo o campo de visi\u00f3n do usuario e pos\u00fae unha tecnolox\u00eda de foco que permite ao observador ler os contidos sen a necesidade de mudar o foco de visi\u00f3n. Todos eses coidados garanten o confort e a seguranza da persoa que utiliza a tecnolox\u00eda."}
{"id": "273462", "revid": "18868", "url": "https://gl.wikipedia.org/wiki?curid=273462", "title": "Project Glass", "text": ""}
{"id": "273463", "revid": "18868", "url": "https://gl.wikipedia.org/wiki?curid=273463", "title": "Google glass", "text": ""}
{"id": "273464", "revid": "5863", "url": "https://gl.wikipedia.org/wiki?curid=273464", "title": "Relative strength index", "text": "O Indicador Relative Strength Index (RSI) \u00e9 un indicador t\u00e9cnico usado na an\u00e1lise de mercados financeiros. O seu obxectivo \u00e9 mostrar de xeito gr\u00e1fico a forza (ou debilidade) dun activo financeiro nun per\u00edodo determinado. Bas\u00e9ase nos prezos de peche dun per\u00edodo de cotizaci\u00f3n recente.\nO RSI \u00e9 un oscilador de momento, que mide a velocidade e a magnitude dos movementos dirixidos no prezo dun activo. O momento \u00e9 a taxa de ca\u00edda ou crecemento no prezo. O \u00edndice valora o momento como a taxa entre os peches \u00e1 alta e os peches \u00e1 baixa. As\u00ed, os activos que te\u00f1en m\u00e1is cambios positivos (ou cambios m\u00e1is fortes) te\u00f1en un valor de RSI m\u00e1is altos ca aqueles que te\u00f1en m\u00e1is baixadas no prezo.\nAcot\u00edo, este indicador emprega un per\u00edodo de 14 d\u00edas no seu c\u00e1lculo, medido nunha escala de 0 a 100. Tradicionalmente consid\u00e9ranse niveis altos e baixos no mercado os valores 70 e 30 respectivamente. Con todo, outros valores do per\u00edodo poden empregarse cando se precisa informaci\u00f3n sobre intervalos maiores ou menores. Como \u00e9 sinxelo de intu\u00edr, valores m\u00e1is extremos do indicador coma 80-20 indican un momento m\u00e1is forte, pero danse con menor frecuencia.\nO \u00edndice de forza relativa (RSI) foi definido por primeira vez por J. Welles Wilder en 1978, no seu libro \"New Concepts in Technical Trading Systems\" . Hoxe en d\u00eda \u00e9 un dos indicadores t\u00e9cnicos m\u00e1is empregados, especialmente no FOREX.\nC\u00e1lculo.\nPara cada per\u00edodo de cotizaci\u00f3n considerado calc\u00falanse dous valores U e D.\nNo caso en que o peche do per\u00edodo considerado como actual sexa maior ca o valor \u00f3 peche previo, temos:\nAs\u00ed mesmo, no caso de que o prezo baixase dende o per\u00edodo previo \u00f3 actual:\nEstes valores para U e D ser\u00e1n sempre maiores ou iguais que 0, tendo a situaci\u00f3n formula_5 no caso de que o prezo de peche sexa o mesmo nos dous per\u00edodos considerados.\nAs medias destes valores calc\u00falanse usando unha media m\u00f3bil exponencial (EMA) cun per\u00edodo n. Esta proporci\u00f3n \u00e9 co\u00f1ecida como \"Forza Relativa\" (Relative Strength ou RS)\nA continuaci\u00f3n apl\u00edcase a correcci\u00f3n:\nCando os valores de D son cero, o valor da Forza Relativa aproximase a infinito, que resulta no RSI tomando valores pr\u00f3ximos a 100 (por causa da correcci\u00f3n)"}
{"id": "273473", "revid": "23204", "url": "https://gl.wikipedia.org/wiki?curid=273473", "title": "Pieter Bleeker", "text": "Pieter Bleeker, nado en Zaandam, Pa\u00edses Baixos o 10 de xullo de 1819 e finado na Haia o 24 de xaneiro de 1878, foi un naturalista, anatomista comparativo e icti\u00f3logo holand\u00e9s, experto no estudo comparado dos peixes \u2014fundamente da ictiolox\u00eda\u2014 do leste asi\u00e1tico.\nTraxectoria.\nTraballos de campo.\nDesempe\u00f1ou un traballo como oficial m\u00e9dico na Armada Holandesa das Indias Orientais entre 1842 e 1860, destinado en Indonesia durante a etapa deste pa\u00eds como colonia dos Pa\u00edses Baixos. Durante este tempo fixo a maior parte do seu traballo como icti\u00f3logo polo que \u00e9 recorecido como cient\u00edfico.\nMoitos dos esp\u00e9cimes que catalogou obt\u00edvoos directamente dos pescadores indonesios, pero tam\u00e9n estableceu unha extensa rede de contactos para recibir especies de peixes doutas zonas do leste de Asia baixo dominio doutros gobernos. Chegou a recolectar 12.000 exemplares, moitos dos cales cons\u00e9rvanse hoxe no Museo de Historia Natural de Leiden.\nPublicaci\u00f3ns.\nTras o seu regreso aos Pa\u00edses Baixos en 1860, publicou o seu \"Altlas Ichthyologique\", unha recompilaci\u00f3n detallada de todos os seus estudos en Indonesia, con cerca de 1.500 ilustraci\u00f3ns. A obra foi publicada en 36 volumes entre 1862 e a s\u00faa morte, en 1878.\nBleeker publicou ademais m\u00e1is de 500 traballos sobre ictiolox\u00eda, describindo neles 511 novos x\u00e9neros e 1.925 novas especies.\nAbreviatura.\nA abreviatura Bleeker util\u00edzase para indicar a Pieter Bleeker como autoridade na descrici\u00f3n e taxonom\u00eda en zoolox\u00eda."}
{"id": "273475", "revid": "1888", "url": "https://gl.wikipedia.org/wiki?curid=273475", "title": "Francisco Soli\u00f1o Pintos", "text": ""}
{"id": "273476", "revid": "89787", "url": "https://gl.wikipedia.org/wiki?curid=273476", "title": "Muesli", "text": "O muesli (do su\u00edzo alem\u00e1n \"Bircherm\u00fcesli\", literalmente \"papas de cereais de Bircher\") \u00e9 un alimento de orixe su\u00edza que se atopa no grupo dos cereais, tipicamente do almorzo, a\u00ednda que tam\u00e9n se consuma nas merendas e ceas (especialmente en Su\u00edza). Algunhas marcas comercial\u00edzano co nome alem\u00e1n: \"m\u00fcsli\".\nComo produto envasado dispo\u00f1\u00edbel no comercio, os seus ingredientes son cereais, froitos secos e froitas desecadas ou deshidratadas, mesturadas sen que haxa unha receita r\u00edxida, dependendo do fabricante.\nSe se fai unha preparaci\u00f3n caseira, ad\u00f3itanse empregar os produtos \"de temporada\" que se atopan frescos no mercado.\nEntre os cereais que o compo\u00f1en poden estar a avea, trigo, centeo, orxo, millo ou arroz, ben en flocos o inflados, integrais ou refinados. Na escolma de froitas p\u00f3dense atopar maz\u00e1s, peras, bananas, pasas, d\u00e1tiles, ameixas, mangas, figos, pexegos, amorodos, anan\u00e1s, coco, froitas do bosque (arandos, framboesas, bagas de goxi, grosellas)... e, entre os froitos secos e sementes, noces, abel\u00e1s, am\u00e9ndoas, cacahuetes, sementes de xirasol, li\u00f1o ou s\u00e9samo.\nP\u00f3dese consumir previamente rehidratado con auga, leite (non aconsell\u00e1bel fresco se hai bastante proporci\u00f3n de froitas acedas que poidan callalo), leite fermentado, bebida de soia, quefir, iogur, chocolate, zumes... e, segundo o gusto do consumidor, adozado con canela, an\u00eds, mel ou azucre.\nDende a s\u00faa invenci\u00f3n polo m\u00e9dico su\u00edzo Maximilian Bircher-Benner a comezos do s\u00e9culo XX, inspirado na cea dun pastor nunha das s\u00faas excursi\u00f3ns coa s\u00faa dona pola zona dos Alpes, tense popularizando como alimento san, nutritivo, enerx\u00e9tico e que sacia a fame, e por ser un c\u00f3ctel bastante completo de vitaminas e minerais, prote\u00ednas e gl\u00edcidos, e para normalizar as modernas dietas desequilibradas, ou para persoas con problemas de estrinximento."}
{"id": "273480", "revid": "98629", "url": "https://gl.wikipedia.org/wiki?curid=273480", "title": "Pasa", "text": "Unha pasa ou uva pasa \u00e9 unha uva secada ao sol ou por m\u00e9todos artificiais, parcialmente deshidratada. Acostuman comerse en cru, coci\u00f1adas ou coma condimento noutros pratos gastron\u00f3micos. Son moi doces pola alta concentraci\u00f3n de azucres e se se almacenan durante bastante tempo o azucre cristaliza dentro da froita.\nAs pasas forman parte da gastronom\u00edadas zonas vitivin\u00edcolas de Galiza.\nEtimolox\u00eda.\nO termo galego \"pasa\" (en portugu\u00e9s \"passa\", en catal\u00e1n \"pansa\") v\u00e9n do lat\u00edn \"uva passa\", derivado de \"pand\u0115re\" deitar, estender; neste caso deitar ao sol.\nProduci\u00f3n.\nAs pasas son bagos de uva de tama\u00f1o medio e de cor dourada, con ou sen carabu\u00f1as, que se delouran (secar coa luz do sol). Unha excepci\u00f3n \u00e9 a variedade da uva cultivada especialmente en Corinto (Grecia) que d\u00e1 un tipo m\u00e1is escuro e mi\u00fado que d\u00e1 orixe a outras pasas sen carabu\u00f1as, as pasas corintias.\nA pansificaci\u00f3n \u00e9 a t\u00e9cnica para secar a uva e outros froitos, e \u00e9 co\u00f1ecida dende a Antig\u00fcidade. A humidade, e tam\u00e9n a choiva, constit\u00faen o principal risco para a elaboraci\u00f3n da pasa. Son un perigo constante que ameaza de estragar toda a produci\u00f3n e que o labrego sempre soubo valorar: unha campa\u00f1a chuviosa ou excesivamente h\u00famida ha minguar a produci\u00f3n polo efecto da podremia, mentres que un bo tempo ha permitir asollar a froita.\nO bago c\u00f3mpre de sol e ar para poder se transformar en pasa, e a auga \u00e9 un elemento dani\u00f1o neste proceso.\nAs pasas en Galiza.\n\u00c9 crenza popular en Galiza, especialmente nas comarcas vit\u00edcolas, que as pasas avivan a memoria do que as come; e en sentido ir\u00f3nico atrib\u00faeselles comunmente esta propiedade aos rabos; e as\u00ed adoita dicirse ao desmemoriado: \"T\u00e9s que comer rabos de pasas\".\nValor nutricional.\nNunha porci\u00f3n de 1/4 de cunca de pasas de California (uns 40 gramos), hai xeralmente bastante azucre (28-32 gramos), que xeran unhas aproximadamente 110-140 calor\u00edas. Tam\u00e9n, adoitan ter uns gramos de fibra, tam\u00e9n cantidades moi pequenas de prote\u00ednas (a mi\u00fado 1 gramo), de sodio (xeralmente arredor 10 miligramos), de calcio, e de ferro. As pasas son altas en potasio, con 310 miligramos (preto de 9% do valor diario).\nPasas e carie.\nOs dentistas acostuman recomendar non comer pasas pola forte combinaci\u00f3n de azucres e que a s\u00faa propia viscosidade fomenta a aparici\u00f3n de carie e outras doenzas bucais. Por\u00e9n, diversos estudos cient\u00edficos po\u00f1en en d\u00fabida que a viscosidade realmente prexudique de xeito decisivo, ademais de que se te\u00f1en atopado alg\u00fans compostos qu\u00edmicos que poden axudar a combater algunhas bacterias orais. Nun laboratorio, os extractos das pasas conseguiron retardar o desenvolvemento do estreptococo, unha das principais bacterias que orixinan a carie. Cinco produtos qu\u00edmicos nas pasas - \u00e1cido olean\u00f3lico, aldehido olean\u00f3lico, betul\u00edn, \u00e1cido betul\u00ednico, e 5-(hydroximetil)-2-furfural - semellan ser respons\u00e1beis de retardar estas bacterias. Ademais, o \u00e1cido olean\u00f3lico evita que algunhas bacterias se instalen no esmalte do dente."}
{"id": "273481", "revid": "18868", "url": "https://gl.wikipedia.org/wiki?curid=273481", "title": "Uva pasa", "text": ""}
{"id": "273483", "revid": "89390", "url": "https://gl.wikipedia.org/wiki?curid=273483", "title": "Pi\u00f1\u00f3n (semente)", "text": "Un pi\u00f1\u00f3n \u00e9 a semente dos pi\u00f1eiros (\u00e1rbores do x\u00e9nero \"Pinus\" (familia Pinaceae)), de casca dura e am\u00e9ndoa branca.\nO nome pi\u00f1\u00f3n tam\u00e9n pode designar a semente doutras \u00e1rbores con\u00edferas que te\u00f1en pi\u00f1as, como as araucarias\nO pi\u00f1\u00f3n (\"pinh\u00e3o\" en portugu\u00e9s) procede da pi\u00f1a. Arredor de vinte especies de pi\u00f1eiros producen pi\u00f1\u00f3ns grandes dabondo para que a s\u00faa colleita sexa produtiva; noutras especies, a\u00ednda que tam\u00e9n comest\u00edbeis, son demasiado pequenos e sen valor para a alimentaci\u00f3n humana, \u00e9 o que ocorre co pi\u00f1eiro bravo (\"Pinus pinaster\"), t\u00edpico de Galiza.\nNon forma parte da coci\u00f1a galega tradicional, mais, hoxe en d\u00eda aparecen pola influencia da gastronom\u00eda mediterr\u00e1nea.\nEspecies.\nEn Europa, os pi\u00f1ones proceden do pi\u00f1eiro manso (\"Pinus pinea\"), especie rara en Galiza, pero que nas zonas mediterr\u00e1neas tense cultivado polos seus froitos durante m\u00e1is de 6.000 anos, por\u00e9n a colla de \u00e1rbores silvestres rem\u00f3ntase moito m\u00e1is atr\u00e1s no tempo.\nOutra das especies utilizadas, a\u00ednda que en menor medida, \u00e9 \"Pinus cembra\".\nEn Asia ap\u00e1\u00f1anse d\u00faas especies, principalmente: \"Pinus koraiensis\", no nord\u00e9s e \"Pinus gerardiana\", na zona occidental do Himalaia. Outras especies usadas en menor grao son: \"Pinus sibirica\", \"Pinus pumila\", \"Pinus armandii\" e \"Pinus bungeana\".\nEn Am\u00e9rica do Norte, as tres principais especies de pi\u00f1eiros pi\u00f1oneiros son: \"Pinus edulis\", \"Pinus monophylla\" e \"Pinus cembroides\" (o pi\u00f1eiro mexicano). Outras especies menos utilizadas son: \"Pinus sabineana\", \"Pinus torreyana\" e \"Pinus lambertiana\".\nOs pi\u00f1\u00f3ns est\u00e1n cubertos dunha casca dura, m\u00e1is ou menos grosa dependendo da especie. O nutrimento almac\u00e9nase no tecido do gamet\u00f3fito feminino que mant\u00e9n o embri\u00f3n en desenvolvemento (espor\u00f3fito) no centro.\nNo senso culinario, os pi\u00f1\u00f3ns son froitos; por\u00e9n, no senso bot\u00e1nico, son sementes e, malia seren ximnospermas, carecen de carpelo exterior. O seu per\u00edodo de conservaci\u00f3n con casca \u00e9 moi longo, se se mante\u00f1en refrixerados (entre -5 a +2\u00a0\u00b0C), mais tanto os enteiros coma os pelados se deterioran axi\u00f1a en condici\u00f3ns c\u00e1lidas e en ambientes h\u00famidos, torn\u00e1ndose rancios nunha cantas semanas.\nPropiedades e usos.\nPor cada 100 gramos de pi\u00f1\u00f3ns, o contido en prote\u00ednas \u00e9 de 31 gramos; unha proporci\u00f3n moi alta dentro das noces ou sementes. As\u00ed mesmo, son unha fonte de fibra.\nPolo xeral, na coci\u00f1a mediterr\u00e1nea eng\u00e1dense con frecuencia \u00e1 carne, ao peixe, en ensaladas, en pratos de verduras e tam\u00e9n a doces e sobremesas. Na gastronom\u00eda galega son raros. Na gastronom\u00eda catal\u00e1 e valenciana \u00fasanse acot\u00edo tanto en receitas doces, como a coca de pi\u00f1\u00f3ns ou os \"panellets\", como en salgadas, como as espinacas \u00e1 catal\u00e1. Son un compo\u00f1ente esencial dun mollo italiano, o pesto. No suroeste franc\u00e9s ad\u00f3itanse utilizar na ensalada landesa. En Grecia e no Magreb util\u00edzanse, entre outras sobremesas, para algunhas variedades de \"Baclava\"."}
{"id": "273485", "revid": "1888", "url": "https://gl.wikipedia.org/wiki?curid=273485", "title": "ATEO", "text": ""}
{"id": "273486", "revid": "89787", "url": "https://gl.wikipedia.org/wiki?curid=273486", "title": "\u1e9f", "text": "O delta latino ( ) \u00e9 unha letra suplementaria do alfabeto latino. \u00c9 semellante \u00e1 letra grega delta.\nHistoria.\nO delta latino deriva da letra \"d\" manuscrita (\u201cd insular\u201d).\nUnha proposta para inclu\u00edr varios caracteres medievais no Unicode chamaba a esta letra LATIN SMALL LETTER SCRIPT D pero finalmente foi chamada como LATIN SMALL LETTER DELTA ao ser inclu\u00edda no 2008."}
{"id": "273487", "revid": "624", "url": "https://gl.wikipedia.org/wiki?curid=273487", "title": "Ateo", "text": ""}
{"id": "273488", "revid": "23204", "url": "https://gl.wikipedia.org/wiki?curid=273488", "title": "Yery (cir\u00edlico)", "text": "Yery (\u042b, \u044b) \u00e9 unha letra do alfabeto cir\u00edlico. Representa o son [i] despois de consoantes non palatalizadas en ruso e belaruso. Despois de consoantes alveolares adoita retraerse a [\u0268] ou [\u02b7i].\nTranscr\u00edbese como \"y\" na maior\u00eda das linguas de Europa Occidental.\nC\u00f3digos.\nAs s\u00faas correspondencias en HTML son: &amp;#1067; ou &amp;#x42B; para a mai\u00fascula e &amp;#1099; ou &amp;#x44B; para a min\u00fascula.\nUso no alfabeto latino.\nO yery \u00e9 utilizado como letra no alfabeto latino do vakh\u00ed."}
{"id": "273489", "revid": "1888", "url": "https://gl.wikipedia.org/wiki?curid=273489", "title": "Adolfo Rodr\u00edguez Ansias", "text": "Adolfo Rodr\u00edguez Ansias, nado no Brasil o 11 de agosto de 1908, foi un mestre e pol\u00edtico galego.\nTraxectoria.\nA familia era orixinaria de San Cibrao das Vi\u00f1as. Mestre en B\u00f3veda de Amoeiro. Foi un dos fundadores da Asociaci\u00f3n de Trabajadores de la Ense\u00f1anza de Orense e administrador da s\u00faa revista \"Escuela del Trabajo\". De ideolox\u00eda radical-socialista, era co\u00f1ecido polo seu activismo anticlerical. Foi detido o 28 de outubro de 1934 acusado de inxurias ao r\u00e9xime, pero a causa foi sobresida e pux\u00e9ronlle unha multa de 2.000 pesetas. Co golpe de Estado do 18 de xullo de 1936 foi perseguido, pero eludiu a s\u00faa detenci\u00f3n mant\u00e9ndose agochado durante 28 anos nun zulo constru\u00eddo na vivenda dos seus t\u00edos en Ourense. Foi reposto como mestre en Ferreira de Pant\u00f3n. En 1965 foi mestre en Requi\u00e1s (Mu\u00ed\u00f1os) e ao ano seguinte trasladouse a Marce (Pant\u00f3n)."}
{"id": "273490", "revid": "5863", "url": "https://gl.wikipedia.org/wiki?curid=273490", "title": "Rafael Alonso Rodr\u00edguez", "text": "Rafael Alonso Rodr\u00edguez, nado en Amoeiro o 25 de xullo de 1901 e finado en Maceda o 21 de setembro de 1937, foi un mestre galego.\nTraxectoria.\nMestre que proced\u00eda da oposici\u00f3n de 1928, obtivo praza en Amoeiro. Foi un dos fundadores da Asociaci\u00f3n de Trabajadores de la Ense\u00f1anza de Orense. De ideolox\u00eda radical-socialista, caracteriz\u00e1base polo entusiasmo na pr\u00e1ctica dos novos m\u00e9todos pedag\u00f3xicos, e a loita contra o caciquismo local. Co golpe de Estado do 18 de xullo de 1936 foi perseguido. Detido, foi asasinado o 21 de setembro de 1937 na Curva Grande do Rodicio, na estrada de Ourense a Ponferrada (actual OU-536) pouco antes do Alto do Rodicio (Maceda)."}
{"id": "273491", "revid": "23204", "url": "https://gl.wikipedia.org/wiki?curid=273491", "title": "Franz von Paula Schrank", "text": "Franz von Paula Schrank, nado o 21 de agosto de 1747 en Neuburg am Inn e finado o 22 de decembro de 1835 en M\u00fanic, foi un xesu\u00edta, bot\u00e1nico e naturalista alem\u00e1n.\nTraxectoria.\nComezou a frecuentar o Colexio Xesu\u00edta de Passau con nove anos, entrando aos quince ma Compa\u00f1\u00eda de Xes\u00fas. Pasou o primeiro aoo do seu noviciado en Viena e o segundo en \u00d6denburg (hoxe Sopron en Hungr\u00eda), onde seguiu os cursos dun misioneiro vindo do Brasil, o que lle fai interesarse na historia natural. Estudou logo en Raab, Tyrnau (hoxe Trnava, Hungr\u00eda) e en Viena.\nEnsinou no Colexio de Linz a partir de 1769. Ao suprimirse a s\u00faa orde trasladouse a Passau, onde foi ordenado sacerdote en decembro de 1774, obtendo o seu doutoramento en teolox\u00eda en 1776, en Viena.\nNese ano de 1776 prepara \"Beitr\u00e4ge zur Naturgeschichte\" e foi nomeado profesor de matem\u00e1ticas e f\u00edsica no Liceo de Amberg, e logo profesor de ret\u00f3rica en Burghausen.\nEn 1784 era profesor de elocuencia, e ensinar\u00eda bot\u00e1nica econ\u00f3mica e econom\u00eda rural na Universidade de Ingolstadt, para m\u00e1is tarde ser conselleiro eclesi\u00e1stico en Landshut.\nEn 1809 a Academia de Ciencias de M\u00fanic el\u00edxeo como membro coa condici\u00f3n que tome ao seu cargo op xard\u00edn bot\u00e1nico que se creara na cidade, cargo que ocupar\u00e1 at\u00e9 a s\u00faa morte.\nObras pricipais.\nEstudou igualmente os insectos (inclu\u00edndo os ar\u00e1cnidos, daquela considerdos como insectos) fisiolox\u00eda vexetal e micolox\u00eda, as\u00ed como o movemento dos infusorios."}
{"id": "273492", "revid": "89787", "url": "https://gl.wikipedia.org/wiki?curid=273492", "title": "Recombinaci\u00f3n xen\u00e9tica", "text": "A recombinaci\u00f3n xen\u00e9tica \u00e9 o proceso polo cal d\u00faas mol\u00e9culas de ADN intercambian informaci\u00f3n xen\u00e9tica, o que d\u00e1 lugar \u00e1 produci\u00f3n dunha nova combninaci\u00f3n de alelos, e ocorre principalmente na meiose (pero hai casos especiais na mitose) e entre cromosomas hom\u00f3logos (pero tam\u00e9n pode darse entre non hom\u00f3logos). Nos eucariotas, a recombinaci\u00f3n xen\u00e9tica durante a meiose pode orixinar un novo conxunto de informaci\u00f3n xen\u00e9tica que pode transmitirse \u00e1 proxenia. A maior\u00eda da recombinaci\u00f3n ocorre de forma natural.\nDurante a meiose en eucariotas, a recombinaci\u00f3n xen\u00e9tica implica o emparellamento dos cromosomas hom\u00f3logos. Isto pode ir seguido de intercambio de informaci\u00f3n entre os cromosomas. O intercambio de informaci\u00f3n pode ocorrer en moitos casos sen un intercambio f\u00edsico de ADN, xa que unha secci\u00f3n de material xen\u00e9tico se copia dun cromosoma a outro, sen que o cromosoma doante sufra cambios (ver v\u00eda SDSA da figura); ou ben pode haber unha rotura, intercambio e re-uni\u00f3n das febras do ADN, o cal formar\u00e1 novas mol\u00e9culas de ADN distintas das iniciais (ver v\u00eda DHJ da figura).\nA recombinaci\u00f3n pode tam\u00e9n ocorrer durante a mitose nos eucariotas e nela est\u00e1n xeralemnte implicados os dous cromosomas irm\u00e1ns formados despois da replicaci\u00f3n cromos\u00f3mica. Neste caso, non se producen novas combinaci\u00f3ns de alelos, xa que os cromosomas irm\u00e1ns son normalmente id\u00e9nticos.\nNa meiose e na mitose a recombinaci\u00f3n ocorre entre mol\u00e9culas de ADN similares (hom\u00f3logos). Na meiose, os cromosomas hom\u00f3logos non irm\u00e1ns empar\u00e9llanse un co outro para que a recombinaci\u00f3n te\u00f1a lugar caracteristicamente entre hom\u00f3logos non irm\u00e1ns. Tanto nas c\u00e9lulas mei\u00f3ticas coma nas mit\u00f3ticas a recombinaci\u00f3n entre cromosomas hom\u00f3logos \u00e9 un mecanismo com\u00fan utilizado na reparaci\u00f3n do ADN.\nA recombinaci\u00f3n xen\u00e9tica e a reparaci\u00f3n do ADN recombinacional ocorren tam\u00e9n en bacterias e arqueas.\nA recombinaci\u00f3n pode ser inducida artificialmente no laboratorio (\"in vitro\") para producir ADN recombinante, por exemplo para producir vacinas.\nA recombinaci\u00f3n V(D)J en organismos cun sistema inmunitario adaptativo \u00e9 un tipo de recombinaci\u00f3n xen\u00e9tica espec\u00edfica de sitio que axuda \u00e1s c\u00e9lulas inmunitarias a diversificarse rapidamente para poder reco\u00f1ecer e adaptarse a novos pat\u00f3xenos.\nSinapse.\nDurante a meiose, a sinapse cromos\u00f3mica (o emparellamento de cromosomas hom\u00f3logos) \u00e9 o proceso que normalmente precede \u00e1 recombinaci\u00f3n xen\u00e9tica.\nEncimas.\nA recombinaci\u00f3n xen\u00e9tica \u00e9 catalizada por moitos encimas diferentes. As recombinases son os encimas fundamentais que catalizan o paso de transferencia de febra durante a recombinaci\u00f3n. A RecA \u00e9 a recombinase principal de \"Escherichia coli\", e \u00e9 a responsable da reparaci\u00f3n das roturas de dobre cadea do ADN. Nos l\u00e9vedos e outros organismos eucari\u00f3ticos c\u00f3mpren d\u00faas recombinases para a reparaci\u00f3n das roturas de dobre cadea. A prote\u00edna RAD51 \u00e9 necesaria para as recombinaci\u00f3ns mit\u00f3tica e mei\u00f3tica, mentres que a prote\u00edna DMC1 \u00e9 espec\u00edfica da recombinaci\u00f3n mei\u00f3tica. Nas arqueas o ort\u00f3logo da prote\u00edna bacteriana RecA \u00e9 a RadA.\nSobrecruzamento cromos\u00f3mico.\nNos eucariotas o sobrecruzamento cromos\u00f3mico facilita a recombinaci\u00f3n durante a meiose. O proceso de sobrecruzamento d\u00e1 lugar a descendencia que ten diferentes combinaci\u00f3ns de xenes con respecto aos seus proxenitores, e pode ocasionalmente producir novos alelos quim\u00e9ricos. A reordenaci\u00f3n de xenes ocasionada pola reordenaci\u00f3n xen\u00e9tica produce un incremento da variaci\u00f3n xen\u00e9tica. Tam\u00e9n permite que os organismos que se reproducen sexualmente eviten o trinquete de Muller, fen\u00f3meno no cal os xenomas dunha poboaci\u00f3n con reproduci\u00f3n sexual acumulan mutaci\u00f3ns delet\u00e9reas de maneira irreversible.\nO sobrecruzamento cromos\u00f3mico implica a recombinaci\u00f3n entre os cromosomas hom\u00f3logos emparellados herdados de cada un dos proxenitores, e ocorre xeralmente na meiose. Durante a profase I (estadio de paquitene) as catro crom\u00e1tides das t\u00e9trades est\u00e1n estreitamente aplicadas unha sobre outra. Mentres est\u00e1n nesta formaci\u00f3n, os sitios hom\u00f3logos de d\u00faas crom\u00e1tides poden emparellarse estreitamente e intercambiar informaci\u00f3n xen\u00e9tica.\nComo a recombinaci\u00f3n pode ocorrer (cunha probabilidade baixa) en calquera lugar do cromosoma, a frecuencia de recombinaci\u00f3n entre dous lugares no cromosoma depende da distancia que os separa. Por tanto, para xenes suficientemente distantes do mesmo cromosoma a cantidade de sobrecruzamento \u00e9 alta dabondo como para destru\u00edr a correlaci\u00f3n entre alelos.\nPara os xenetistas \u00e9 moi \u00fatil rastrexar o movemento dos xenes que se orixinan por sobrecruzamento. Como dous xenes que est\u00e1n moi xuntos no cromosoma \u00e9 menos probable que queden separados no sobrecruzamento que os xenes que est\u00e1n a m\u00e1is distancia, pode deducirse de forma aproximada a que distancia se encontran no cromosoma co\u00f1ecendo a s\u00faa frecuencia de sobrecruzamento. Pode utilizarse tam\u00e9n este m\u00e9todo para inferir a presenza de certos xenes. Os xenes que tipicamente permanecen xuntos durante a recombinaci\u00f3n dise que est\u00e1n ligados. Un xene nun par ligado pode \u00e1s veces usarse como marcador para deducir a presenza doutro xene. Isto \u00fasase para detectar a presenza dun xene causante dunha doenza.\nConversi\u00f3n x\u00e9nica.\nNa conversi\u00f3n x\u00e9nica, unha secci\u00f3n de material xen\u00e9tico c\u00f3piase dun cromosoma a outro, sen que o cromosoma doante sufra cambios. A conversi\u00f3n x\u00e9nica ocorre a alta frecuencia no sitio onde ten lugar o evento de recombinaci\u00f3n durante a meiose. \u00c9 un proceso polo cal unha secuencia de ADN se copia dunha h\u00e9lice de ADN (que permanece inalterada) a outra h\u00e9lice, cuxa secuencia queda, en consecuencia, alterada. \u00c9 dicir, non se transferiu un fragmento f\u00edsico do outro cromosoma, sen\u00f3n que se copiou o fragmento, e a copia inseriuse no outro cromosoma. A conversi\u00f3n x\u00e9nica foi moi estudada en cruzamentos de fungos, onde poden observarse convenientemente os catro produtos dunha determinada meiose. Os eventos de conversi\u00f3n x\u00e9nica poden distinguirse como desviaci\u00f3ns nunha determinada meiose do patr\u00f3n de segregaci\u00f3n normal 2:2 (por exemplo, aparece un patr\u00f3n 3:1).\nRecombinaci\u00f3n non hom\u00f3loga.\nA recombinaci\u00f3n pode ocorrer entre secuencias de ADN que non presentan homolox\u00eda de secuencia (non hom\u00f3logas). Isto pode orixinar translocaci\u00f3ns cromos\u00f3micas, que \u00e1s veces poden causar cancros.\nNos linfocitos.\nTam\u00e9n se chama recombinaci\u00f3ns \u00e1s reordenaci\u00f3ns x\u00e9nicas que sofren os xenes dos anticorpos e receptores inmunitarios nos linfocitos.\nAs c\u00e9lulas B do sistema inmunitario realizan recombinaci\u00f3ns xen\u00e9ticas, chamadas cambio de clase das inmunoglobulinas que afectan \u00e1 s\u00faa rexi\u00f3n constante. \u00c9 un mecanismo biol\u00f3xico que fai cambiar un anticorpo dunha clase a outra, por exemplo, dun isotipo IgM a un isotipo IgG. O linfocito disp\u00f3n de varios xenes C, que te\u00f1en \"corrente arriba\" unhas rexi\u00f3ns S de cambio (\"switch\"), onde se corta encimaticamente unha rexi\u00f3n con xenes C para as cadeas \u03bc e \u03b4, que ser\u00e1 eliminada do cromosoma, polo que a c\u00e9lula deixa de expresar, por exemplo, a cadea \u03bc (das IgM) e pasa a expresar outra cadea caracter\u00edstica doutro isotipo de inmunoglobulina.\nNa formaci\u00f3n da rexi\u00f3n variable das cadeas dos anticorpos das c\u00e9lulas B e os receptores TCR das c\u00e9lulas T ten lugar a recombinaci\u00f3n V(D)J. O linfocito disp\u00f3n de moitos xenes V, D e J, que mediante a mencionada recombinaci\u00f3n dan lugar a unha combinaci\u00f3n particular de xenes V, D e J (na cadea pesada) ou V e J (na lixeira) en cada linfocito, \u00fanica para cada linfocito, o que permite que o sistema inmunitario te\u00f1a anticorpos e receptores con innumerables centros de reco\u00f1ecemento de ant\u00edxenos. Os xenes rexionais V, D, J est\u00e1n flanqueados por secuencias sinal de recombinaci\u00f3n (RSSs, polas s\u00faas siglas en ingl\u00e9s) que son reco\u00f1ecidas por un grupo de encimas co\u00f1ecidos colectivamente como VDJ recombinases. Neses puntos real\u00edzase a recombinaci\u00f3n.\nEnxe\u00f1ar\u00eda xen\u00e9tica.\nEn enxe\u00f1ar\u00eda xen\u00e9tica, a recombinaci\u00f3n pode tam\u00e9n referirse \u00e1 recombinaci\u00f3n artificial e deliberada de fragmentos diferentes de ADN, a mi\u00fado procedentes de diferentes organismos, creando o que se denomina ADN recombinante. Un bo exemplo dese uso da recombinaci\u00f3n d\u00e1se no \"gene targeting\", que se pode usar para engadir, eliminar ou cambiar os xenes dun organismo. Esta t\u00e9cnica \u00e9 importante para os investigadores bioqu\u00edmicos porque lles permite estudar os efectos espec\u00edficos dos xenes. As t\u00e9cnicas baseadas na recombinaci\u00f3n xen\u00e9tica apl\u00edcanse tam\u00e9n \u00e1 enxe\u00f1ar\u00eda de prote\u00ednas para desenvolver novas prote\u00ednas de interese biol\u00f3xico.\nReparaci\u00f3n recombinacional.\nDurante a mitose e a meiose, os danos no ADN causados por diversos axentes ex\u00f3xenos (por exemplo, luz ultravioleta, raios X, axentes qu\u00edmicos de reticulaci\u00f3n) poden ser reparados por reparaci\u00f3n recombinacional hom\u00f3loga (HRR). Estes achados suxiren que os danos no ADN que ocorren de forma natural, como a exposici\u00f3n a especies reactivas do ox\u00edxeno que son produtos secundarios do metabolismo normal, son tam\u00e9n reparados por reparaci\u00f3n recombinacional hom\u00f3loga. Nos humanos e roedores, as deficiencias nos produtos x\u00e9nicos necesarios para a reparaci\u00f3n recombinacional hom\u00f3loga durante a meiose causan infertilidade. Nos humanos, as deficiencias en produtos x\u00e9nicos necesarios para este tipo de reparaci\u00f3n, como BRCA1 e BRCA2, incrementan o risco de cancro (trastorno de deficiencia na reparaci\u00f3n do ADN).\nEn bacterias, a transformaci\u00f3n \u00e9 un proceso de transferencia de xenes que ocorre normalmente entre c\u00e9lulas individuais da mesma especie bacteriana. A transformaci\u00f3n implica a integraci\u00f3n do ADN doante no cromosoma receptor por recombinaci\u00f3n. Este proceso parece ser unha adaptaci\u00f3n para a reparaci\u00f3n dos danos no ADN no cromosoma receptor por reparaci\u00f3n recombinacional hom\u00f3loga. A transformaci\u00f3n pode ser beneficiosa para as bacterias pat\u00f3xenas ao permitirlles reparar os danos no ADN, especialmente os danos que ocorren nos ambientes oxidantes inflamatorios asociados cunha infecci\u00f3n no h\u00f3spede.\nCando dous ou m\u00e1is virus que presentan cada un deles danos letais no seu xenoma, infectan a mesma c\u00e9lula h\u00f3spede, os xenomas dos virus poden a mi\u00fado emparellarse un co outro e realizar unha reparaci\u00f3n recombinacional hom\u00f3loga para producir proxenie viable. Este proceso, denominado como reactivaci\u00f3n de multiplicidade (\"multiplicity reactivation\"), foron estudados nos bacteri\u00f3fagos T4 e lambda, e en varios virus pat\u00f3xenos. No caso de virus pat\u00f3xenos, a reactivaci\u00f3n de multiplicidade pode ser un beneficio adaptativo para o virus, xa que isto lles permite reparar os danos no ADN causados pola exposici\u00f3n ao ambiente oxidante producido durante a infecci\u00f3n no h\u00f3spede.\nRecombinaci\u00f3n mei\u00f3tica.\nOs modelos moleculares de recombinaci\u00f3n mei\u00f3tica evolucionaron ao longo dos anos a medida que se acumulaban as evidencias. Ter unha boa comprensi\u00f3n do mecanismo da recombinaci\u00f3n mei\u00f3tica \u00e9 crucial para resolver o problema da funci\u00f3n adaptativa do sexo, un asunto importante en biolox\u00eda. Un modelo recente que reflicte o estado de co\u00f1ecemento actual \u00e9 o presentado por Anderson e Sekelsky, e est\u00e1 esquematizado na primeira figura deste artigo. A figura mostra que d\u00faas das catro crom\u00e1tides presentes inicialmente na meiose (profase I) est\u00e1n emparelladas unha con outra e poden interaccionar. Nesta versi\u00f3n do modelo, a recombinaci\u00f3n in\u00edciase por unha rotura de dobre cadea (ou oco) que se mostra na mol\u00e9cula de ADN (crom\u00e1tide) na parte superior da primeira figura da p\u00e1xina. Por\u00e9n, outros tipos de danos no ADN poden tam\u00e9n iniciar a recombinaci\u00f3n. Por exemplo, unha reticulaci\u00f3n interfebras (uni\u00f3n entre febras), causada pola exposici\u00f3n a un axente de reticulaci\u00f3n como a mitomicina C, pode repararse por reparaci\u00f3n recombinacional hom\u00f3loga.\nComo se indica na primeira figura, prod\u00facense dous tipos de produtos recombinantes. No lado dereito ind\u00edcase o tipo \u201ccrossover\u201d ou con sobrecruzamento (CO), no que as rexi\u00f3ns que flanquean os cromosomas est\u00e1n intercambiadas, e na parte esquerda, vese outro tipo, o tipo \u201cnon-crossover\u201d ou de non sobrecruzamento (NCO), no que as rexi\u00f3ns flanqueantes non foron intercambiadas. O tipo CO de recombinaci\u00f3n implica a formaci\u00f3n intermedia de d\u00faas \u201cuni\u00f3ns de Holliday\u201d indicadas na parte inferior dereita da figura por d\u00faas estruturas con forma de X en cada unha das cales hai un intercambio dunha febra entre as d\u00faas crom\u00e1tides participantes. Esta v\u00eda est\u00e1 indicada na figura como v\u00eda DHJ (uni\u00f3n dobre de Holliday).\nOs recombinantes NCO (ilustrados \u00e1 esquerda na figura) orix\u00ednanse por un proceso denominado annealing de febra dependente de s\u00edntese (SDSA, \"synthesis dependent strand annealing\"). Os eventos de recombinaci\u00f3n do tipo NCO/SDSA parecen ser m\u00e1is com\u00fans que os de tipo CO/DHJ. A v\u00eda NCO/SDSA contrib\u00fae pouco \u00e1 variaci\u00f3n xen\u00e9tica, xa que os brazos dos cromosomas que flanquean a recombinaci\u00f3n permanecen na configuraci\u00f3n parental. As\u00ed, as explicaci\u00f3ns da funci\u00f3n adaptativa da meiose que se centran exclusivamente no sobrecruzamento son inadecuadas para explicar a maior\u00eda dos episodios de recombinaci\u00f3n.\nA aquiasmia \u00e9 un fen\u00f3meno no que a recombinaci\u00f3n autos\u00f3mica est\u00e1 completamente ausente nun dos sexos dunha especie. A segregaci\u00f3n cromos\u00f3mica aqui\u00e1smica est\u00e1 ben documentada no macho da mosca \"Drosophila melanogaster\". A heteroquiasmia \u00e9 o fen\u00f3meno que consiste en que hai diferentes taxas de recombinaci\u00f3n en cada sexo dunha especie. Este patr\u00f3n de dimorfismo sexual na taxa de recombinaci\u00f3n foi observado en moitas especies. As femias de mam\u00edferos te\u00f1en xeralmente taxas de recombinaci\u00f3n m\u00e1is altas que os machos."}
{"id": "273493", "revid": "5863", "url": "https://gl.wikipedia.org/wiki?curid=273493", "title": "Fern\u00e1n Caballero (hom\u00f3nimos)", "text": ""}
{"id": "273496", "revid": "5863", "url": "https://gl.wikipedia.org/wiki?curid=273496", "title": "Ernesto Caballero", "text": "O nome de Ernesto Caballero pode referirse a:"}
{"id": "273503", "revid": "5863", "url": "https://gl.wikipedia.org/wiki?curid=273503", "title": "Congro arxentino", "text": "O congro arxentino, \"Conger orbignianus\" Valenciennes, 1847, \u00e9 unha especie de peixe ang\u00fciliforme da familia dos c\u00f3ngridos, subfamilia dos congrinos.\nDescrici\u00f3n.\nMorfolox\u00eda t\u00edpica de congro. Pode chegar a medir at\u00e9 112\u00a0cm de lonxitude m\u00e1xima. As aletas pectorais son pequenas.\nBiolox\u00eda e ecolox\u00eda.\nH\u00e1bitat.\n\u00c9 un peixe mari\u00f1o, demersal e propio de climas subtropicais (4 \u00b0N-45 \u00b0S) que vive na plataforma continental.\nDistribuci\u00f3n xeogr\u00e1fica.\nHabita no oc\u00e9ano Atl\u00e1ntico oriental (desde o sur do golfo da Guinea \u2014Annob\u00f3n, Guinea Ecuatorial\u2014 at\u00e9 Angola e Namibia) e no Atl\u00e1ntico occidental (desde R\u00edo de Xaneiro \u2014Brasil\u2014 at\u00e9 o norte da Arxentina).\nAlimentaci\u00f3n.\nAlim\u00e9ntase de peixes, gambas, camar\u00f3ns, cangrexos e moluscos.\nDepredadores.\n\u00c9 atacado por \"Squatina guggenheim\"."}
{"id": "273505", "revid": "1888", "url": "https://gl.wikipedia.org/wiki?curid=273505", "title": "Ignacio Herrero Fuentes", "text": "Ignacio Herrero Fuentes, nado en Pedrafita do Cebreiro o 6 de abril de 1909 e finado en San Carlos-Cojedes (Venezuela) en 2001, foi un mestre e pol\u00edtico galego.\nTraxectoria.\nFoi elixido secretario-bibliotecario da Juventud Esperantista de Ourense en 1928. Foi mestre en Pedrafita (A Teixeira) en 1930, e na escola de Tamallancos dende 1931. Pertenceu \u00e1 Asociaci\u00f3n de Trabajadores de la Ense\u00f1anza de Orense e colaborou en \"Escuela del Trabajo\". Presentou o relatorio \"El problema ling\u00fc\u00edstico de la escuela gallea\" no Congreso Regional de Trabajadores de la Ense\u00f1anza de Galicia celebrado en abril de 1936. Co golpe de Estado do 18 de xullo de 1936 foi detido, pero logrou fuxir da cadea. Exiliouse en Cuba e despois pasou a Panam\u00e1 onde foi profesor na Universidade de Panam\u00e1. Publicou artigos filol\u00f3xicos na revista \"Universidad\" e dirixiu un bolet\u00edn pol\u00edtico. Trasladouse despois a Venezuela onde foi director do Colexio estatal Cojedes. Foi autor do estudo preliminar de \"La versificaci\u00f3n hispanoamericana pre-modernista. H\u00e9ctor Pedre\u00e1\u00f1ez Trejo\". Publicou baixo o pseud\u00f3nimo de Dr. I\u00f1igo sobre a erudici\u00f3n dos debates intelectuais entre Risco e Couceiro Freijomil."}
{"id": "273508", "revid": "89787", "url": "https://gl.wikipedia.org/wiki?curid=273508", "title": "Pesto", "text": "O pesto (pron\u00fanciase en lingua l\u00edgur: /'pestu/) \u00e9 un mollo t\u00edpico orixinario da Liguria (Italia). O seu ingrediente principal \u00e9 a alf\u00e1bega ou alfabaca (\"Ocimum basilicum\"), ou mellor a alf\u00e1bega xenovesa (en lingua l\u00edgur \"baxeic\u00f2\" [ba\u0292e\u026a'k\u0254] o \"baxaic\u00f2\" [ba\u0292a\u026a'k\u0254]). Ademais da alf\u00e1bega, m\u00f3ense pi\u00f1\u00f3ns e allo, todo isto adubado con queixo parmesano (e/ou queixo de ovella (pecorino), dependendo das tradici\u00f3ns locais) e de aceite de oliva.\nA verba \"pesto\" v\u00e9n do xenov\u00e9s \"pestare\", que significa esmagar ou moer nun morteiro, que \u00e9 o xeito no que tradicionalmente se prepara este mollo.\nIngredientes.\nSegundo a tradici\u00f3n, os ingredientes do pesto xenov\u00e9s son sete:\nVariantes.\nUnha das m\u00e1is co\u00f1ecidas variantes \u00e9 o pesto vermello (\"pesto rosso\") ou siciliano, que se comp\u00f3n de tomates secos e pementos, queixo pecorino, sal e aceite de oliva.\nNo sur do pa\u00eds, os pestos adoitan levar tomates. O pesto de Tr\u00e1pani, Sicilia componse de aceite de oliva en gran cantidade, alf\u00e1bega, tomates escaldados e pelados, am\u00e9ndoas e allo, todo picado e emulsionado en morteiro. O seu aspecto lembra aos mollos catal\u00e1ns coma o romesco ou a salvitxada, coas que a diferenza m\u00e1is evidente \u00e9 que estes non levan alf\u00e1bega sen\u00f3n que est\u00e1n perfumadas con pemento."}
{"id": "273514", "revid": "1822", "url": "https://gl.wikipedia.org/wiki?curid=273514", "title": "Heterocongro", "text": ""}
{"id": "273516", "revid": "1822", "url": "https://gl.wikipedia.org/wiki?curid=273516", "title": "Heterocongros", "text": ""}
{"id": "273517", "revid": "1888", "url": "https://gl.wikipedia.org/wiki?curid=273517", "title": "Mar\u00eda Bouzas P\u00e9rez", "text": "Mar\u00eda Bouzas P\u00e9rez, nada en Allariz o 28 de maio de 1908, foi unha mestra galega.\nTraxectoria.\nMestra como s\u00faa irm\u00e1 Pilar Bouzas P\u00e9rez. Casou co m\u00e9dico Antonio Fern\u00e1ndez Carnicero en 1926. Foi membro do Partido Comunista. Era mestra en Ponte Maior en 1936 e pertenc\u00eda \u00e1 Asociaci\u00f3n de Trabajadores de la Ense\u00f1anza de Orense. Pasou a Francia. En decembro de 1938 exiliouse a M\u00e9xico cos seus dous fillos para reunirse co seu marido, procedente dun campo de refuxio franc\u00e9s. Logo da morte de Franco, regresou a Espa\u00f1a coa familia.\nVida persoal.\nCasou con Antonio Fern\u00e1ndez Carnicero e foi nai de Antonio e Roberto Fern\u00e1ndez Bouzas."}
{"id": "273521", "revid": "98629", "url": "https://gl.wikipedia.org/wiki?curid=273521", "title": "Antonio Fern\u00e1ndez Carnicero", "text": "Antonio Fern\u00e1ndez Carnicero, nado en Ba\u00f1os de Molgas o 7 de xullo de 1904 e finado en M\u00e9xico en 1997, foi un m\u00e9dico e pol\u00edtico galego.\nTraxectoria.\nFillo de Antonio Fern\u00e1ndez Ramos, m\u00e9dico de Ba\u00f1os de Molgas e Carmen Carnicero. Estudou Medicina na Universidade de Santiago de Compostela, rematando en 1925. Neses anos iniciou a s\u00faa militancia no Partido Comunista. Casou coa mestra Mar\u00eda Bouzas P\u00e9rez en 1926. Exerceu como m\u00e9dico en Ba\u00f1os de Molgas e en 1928 solicitou colexiarse en Ourense. Trasladouse \u00e1 capital para ser m\u00e9dico xeral e en 1930 firmou contrato como m\u00e9dico da compa\u00f1\u00eda ferroviaria V\u00edas y Construcciones. Ti\u00f1a a s\u00faa consulta enfronte da Estaci\u00f3n de Ourense e os luns consultaba gratis \u00e1s familias pobres. Activo militante do Partido Comunista participou na edici\u00f3n de \"El Soviet\" xunto con Lu\u00eds Soto e Juan N\u00f3voa. Co golpe de Estado do 18 de xullo de 1936 foi buscado polos falanxistas, a s\u00faa consulta e domicilio foron arrasados, pero conseguiu pasar a Portugal por Tour\u00e9m e chegar a Chaves coa axuda de varios curas e familiares. En Chaves foi detido polas autoridades portuguesas pero grazas \u00e1 axuda de amigos e pacientes ourens\u00e1ns conseguiu eludir a s\u00faa repatriaci\u00f3n e partir inmediatamente cara a Lisboa. Tras pasar por un campo de concentraci\u00f3n en Francia exiliouse en M\u00e9xico en xaneiro de 1937, onde se estableceu como m\u00e9dico. Conseguiu levar a M\u00e9xico \u00e1 s\u00faa muller e os dous fillos, que lograron salvarse da represi\u00f3n dos falanxistas.\nEn M\u00e9xico e en compa\u00f1\u00eda de Lu\u00eds Soto, proseguiu o activismo pol\u00edtico vinculado ao Grupo Gallego de la UGT en M\u00e9xico (cuxo m\u00e1ximo representante era Lu\u00eds Soto) e contribu\u00edu a formar a Comisi\u00f3n Gallega de Ayuda a la Junta Suprema de Uni\u00f3n Nacional en 1944, sendo responsable de propaganda da mesma. Participou no financiamento do primeiro n\u00famero de \"Vieiros\" e colaborou economicamente co Partido Comunista e coas iniciativas galeguistas en M\u00e9xico. Regresou a Espa\u00f1a logo da morte de Franco, en agosto de 1978, coa s\u00faa esposa e acompa\u00f1ados do agregado cultural de Cuba en M\u00e9xico.\nO seu fillo m\u00e1is vello, Antonio Fern\u00e1ndez Bouzas, tam\u00e9n m\u00e9dico, exerceu como investigador na Universidade Nacional Aut\u00f3noma de M\u00e9xico (UNAM). Un dos seus netos, Antonio Armon\u00eda, \u00e9 un guionista do cine mexicano, e prepara un proxecto (\"Mi padre\") centrado na historia da s\u00faa familia."}
{"id": "273522", "revid": "23204", "url": "https://gl.wikipedia.org/wiki?curid=273522", "title": "Titushki", "text": "Titushki (en ucra\u00edno \"\u0442\u0456\u0442\u0443\u0448\u043a\u0438\") \u00e9 a denominaci\u00f3n que lles dan os medios de comunicaci\u00f3n ucra\u00ednos, especialmente os vencellados \u00e1 oposici\u00f3n e en xeral a opini\u00f3n p\u00fablica daquel pa\u00eds aos mercenarios de bandas que consideran organizadas polas autoridades e que act\u00faan como axentes provocadores que ilegalmente asaltan e dispersan demostraci\u00f3ns pac\u00edficas de opo\u00f1entes ao goberno de Viktor Yanukovych. Durante os acontecementos desenvolvidos en Ucra\u00edna a finais de 2013 e comezos de 2014, co\u00f1ecidos como Euromaidan converteuse nun termo colectivo para os axentes provocadores e criminais sospeitosos de estar a soldo do Partido das Rexi\u00f3ns e membros das forzas de seguridade vestidos de civil, e como tal pasou \u00e1 prensa internacional\nOrixe do nome.\nO nome procede de Vadym Titushko (\u0412\u0430\u0434\u0438\u043c \u0422\u0456\u0442\u0443\u0448\u043a\u043e) un loitador de artes marciais de Bila Tserkva que atacou os xornalistas dunha canle de televisi\u00f3n ucra\u00edna o 18 de maio de 2013., condenado a tres anos de prisi\u00f3n pero posteriormente foi modificada a dous anos de liberdade condicionada, con posterioridade o propio Titushko apoiou publicamente \u00e1 oposici\u00f3n\nCaracter\u00edsticas.\nSegundo un antigo xefe do Servizo de Seguridade de Ucra\u00edna, o goberno usa os \"titushki\" activamente en conflitos locais, a cambio de cartos, son xente nova que viste de forma similar, con roupa deportiva e chaquetas, a mi\u00fado a s\u00faa imaxe conf\u00fandese coa dos nost\u00e1lxicos da \u00e9poca sovi\u00e9tica, a\u00ednda que os titushki son recrutados entre practicantes mozos de boxeo, wrestling ou artes marciais sen emprego e sen consideraci\u00f3n \u00e1 ideolox\u00eda, s\u00f3 a cambio de cartos. O n\u00famero de todos os que actuaron en K\u00ediv durante as protestas de 2013/2014 est\u00edmase en 2000 ."}
{"id": "273541", "revid": "89787", "url": "https://gl.wikipedia.org/wiki?curid=273541", "title": "Fry F1", "text": "Fry foi un construtor de autom\u00f3biles de F\u00f3rmula D\u00faas do Reino Unido. O equipo foi fundado por David Fry e Alec Issigonis, cuxo anterior patr\u00f3n John Parkes en Alvis levou ao seu fillo Mike Parkes como piloto de desenvolvemento. O coche, constru\u00eddo cas especificaci\u00f3ns da F\u00f3rmula 2, equipouse cun motor Coventry Climax e constru\u00eduse con varios conceptos avanzados, un dese\u00f1o semimonocasco, unha posici\u00f3n de conduci\u00f3n cara a adiante extrema e unha aleta de quenlla na s\u00faa parte posterior.\nO Fry F2 fixo o seu debut en xu\u00f1o de 1958 en Brands Hatch, Parkes terminou a s\u00faa primeira carreira en sexto lugar en Crystal Palace. Aparecendo nunha serie de carreiras de F\u00f3rmula Dous durante 1958 e 1959, o coche foi presentado na F\u00f3rmula Un no Gran Premio do Reino Unido de 1959. Parkes non se clasificou para a carreira, marcando o 27\u00ba tempo m\u00e1is r\u00e1pido, o coche non se presentou en ning\u00fan outro Gran Premio do Campionato do Mundo. O coche participou en varias carreiras m\u00e1is, antes da s\u00faa \u00faltima aparici\u00f3n cun segundo lugar en Brands Hatch na carreira do Boxing Day.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "273545", "revid": "1131", "url": "https://gl.wikipedia.org/wiki?curid=273545", "title": "Xeorxia, Estados Unidos", "text": ""}
{"id": "273548", "revid": "89787", "url": "https://gl.wikipedia.org/wiki?curid=273548", "title": "Cereal para o almorzo", "text": "Os cereais de almorzo ou simplemente cereais son produtos alimentarios empaquetados derivados de distintos cereais como o arroz, o millo ou a avea, dando como resultado unha especie de folli\u00f1as ou flocos de avea, flocos de millo, flocos de arroz, que se comercializan para seren consumidos principalmente de ma\u00f1\u00e1 cedo polo almorzo. Cons\u00f3mense xeralmente fr\u00edos e servidos cun l\u00edquido como o leite ou a auga. Ocasionalmente tam\u00e9n se lle engaden noces, outros froitos secos, froita fresca ou seca, as\u00ed como complementos alimentarios (vitaminas, l\u00e9vedo de cervexa, lecitina de soia etc.).\nA promoci\u00f3n destes cereais dir\u00edxese tanto ao p\u00fablico infantil coma a adultos. No caso dos primeiros, os cereais son azucrados ou saborizados con mel, chocolate ou froitas, e enriquecidos con distintas vitaminas e minerais. Para os adultos, prom\u00f3vense os beneficios dunha dieta saud\u00e1bel, baixa en graxas e alta en fibras (est\u00e1n moi dirixidos ao p\u00fablico feminino).\nEntre os maiores produtores de cereais para o alm\u00f3rzo at\u00f3panse a Kellogg's, a Quaker Oats e a Nestl\u00e9. A industria dos cereais ten unhas marxes de beneficios brutos do 40-45%, 90% de penetraci\u00f3n nalg\u00fans mercados, e un crecemento continuado ao longo da s\u00faa historia.\nHistoria.\nOs cereais para o almorzo te\u00f1en as s\u00faas orixes no movemento vexetariano do \u00faltimo cuarto do s\u00e9culo XIX, que influenciou os membros da Igrexa Adventista do S\u00e9timo D\u00eda nos Estados Unidos. O principal almorzo da cultura occidental nesa \u00e9poca era o almorzo completo que inclu\u00eda ovos, touci\u00f1o, salchichas ou outros produtos c\u00e1rnicos. En Galicia tradicionalmente o almorzo consist\u00eda nunha cunca de leite ou caldo con pan cando o almorzo se fac\u00eda na casa, e en pan con touci\u00f1o entrefebrado, chourizo ou xam\u00f3n cando se almorzaba f\u00f3ra da casa. Moitas veces tom\u00e1base antes do almorzo a parva, que consist\u00eda polo xeral nunha copa de augardente con pan .\nO primeiro cereal para o almorzo, \"Granula\", foi inventado en 1863 por James Caleb Jackson, en Dansville, Nova York. Os cereais non prosperaron por seren impr\u00e1cticos, pois necesitaban ficar na auga durante a noite anterior para pod\u00e9rense consumir.\nA xeraci\u00f3n de cereais para o almorzo a seguir foi considerabelmente m\u00e1is conveniente, e en combinaci\u00f3n cunha promoci\u00f3n intelixente, finalmente lograron prosperar. En 1877, John Harvey Kellogg, inventou un biscoito feito de trigo, avea e fari\u00f1a de millo para pacientes que sufr\u00edan do intestino. Inicialmente, o seu produto tam\u00e9n se chamou \"Granula\", mais cambiouse a \"Granola\" tras unha decisi\u00f3n xudicial. M\u00e1is tarde, o seu irm\u00e1n, Will Keith Kellogg inventou os flocos de millo e fundou a compa\u00f1\u00eda Kellogg's en 1906. Grazas a distintas campa\u00f1as publicitarias, Kellogg's vendeu un mill\u00f3n de caixas ao cabo de tres anos."}
{"id": "273550", "revid": "23204", "url": "https://gl.wikipedia.org/wiki?curid=273550", "title": "Culex pipiens", "text": "Culex pipiens \u00e9 unha especie de mosquito chuchador de sangue da familia Culicidae. \u00c9 un Vector epidemiol\u00f3xico dalgunhas doenzas, como a encefalite xaponesa, a meninxite e a urticaria. Nos Estados Unidos, tam\u00e9n pode transmitir o Virus do Nilo Occidental.\nDistribuci\u00f3n.\n\u00c9 com\u00fan nos seguintes pa\u00edses: Alema\u00f1a, Arxentina, Austria, Bosnia e Hercegovina, Bulgaria, Canad\u00e1, Chipre, Rep\u00fablica Checa, Exipto, Francia, Grecia, Hungr\u00eda, Ir\u00e1n, Irlanda, Israel, Italia, Xap\u00f3n, Xordania, Corea do Sur, Letonia, L\u00edbano, Lituania, Luxemburgo, Marrocos, Paquist\u00e1n, Polonia, Portugal, Roman\u00eda, Rusia, Arabia Saudita, Eslovaquia, Espa\u00f1a, Suecia, Taxiquist\u00e1n, Tunisia, Turqu\u00eda, Reino Unido, Serbia, Estados Unidos, Uruguai, Pa\u00edses Baixos e Montenegro.\nDescrici\u00f3n.\nO tama\u00f1o do seu corpo var\u00eda dende os tres \u00f3s sete mil\u00edmetros. As femias alim\u00e9ntanse do sangue de paxaros e humanos, e os machos do pole, n\u00e9ctar e o zume das plantas."}
{"id": "273551", "revid": "23204", "url": "https://gl.wikipedia.org/wiki?curid=273551", "title": "Clarence Seedorf", "text": "Clarence Clyde Seedorf, nado en Paramaribo o 1 de abril de 1976, \u00e9 un exfutbolista e actual adestrador de f\u00fatbol surinam\u00e9s nacionalizado neerland\u00e9s. Xogaba de centrocampista e foi internacional coa selecci\u00f3n neerlandesa.\nTraxectoria.\nAdestrador.\nO 5 de febreiro de 2018 foi presentado como adestrador do Deportivo da Coru\u00f1a, en substituci\u00f3n de Crist\u00f3bal Parralo. O 22 de maio de 2018, o club branquiazul anunciou que Seedorf non continuar\u00eda coma adestrador para a seguinte tempada, tras o descenso \u00e1 Segunda Divisi\u00f3n."}
{"id": "273553", "revid": "22795", "url": "https://gl.wikipedia.org/wiki?curid=273553", "title": "Angu\u00eda de xard\u00edn", "text": ""}
{"id": "273554", "revid": "22795", "url": "https://gl.wikipedia.org/wiki?curid=273554", "title": "Angu\u00edas de xard\u00edn", "text": ""}
{"id": "273555", "revid": "865", "url": "https://gl.wikipedia.org/wiki?curid=273555", "title": "Empire of the Sun (grupo musical)", "text": "Empire of the Sun \u00e9 un grupo musical australiano orixinario da cidade de Sidney e formado no 2007. O grupo est\u00e1 conformado por Luke Steele de The Sleepy Jackson e Nick Littlemore de Pnau. Abandonaron o proxecto no 2009, mais dous anos m\u00e1is tarde reun\u00edronse para gravar novo material. O grupo acadou sona en moitas partes do mundo grazas \u00f3 seu caracter\u00edstico son e \u00e1 tem\u00e1tica m\u00edstica e alternativa da s\u00faa imaxe."}
{"id": "273556", "revid": "22795", "url": "https://gl.wikipedia.org/wiki?curid=273556", "title": "Angu\u00edas tub\u00edcolas", "text": ""}
{"id": "273557", "revid": "22795", "url": "https://gl.wikipedia.org/wiki?curid=273557", "title": "Angu\u00eda tub\u00edcola", "text": ""}
{"id": "273558", "revid": "89787", "url": "https://gl.wikipedia.org/wiki?curid=273558", "title": "Antonio Di Natale", "text": "Antonio Di Natale, nado en N\u00e1poles o 13 de outubro de 1977, \u00e9 un futbolista italiano. Xoga de dianteiro e o seu equipo actual \u00e9 o Udinese."}
{"id": "273559", "revid": "98629", "url": "https://gl.wikipedia.org/wiki?curid=273559", "title": "Roberto Donadoni", "text": "Roberto Donadoni, nado en Cisano Bergamasco (B\u00e9rgamo) o 16 de abril de 1960, \u00e9 un exfutbolista e actual adestrador de f\u00fatbol italiano. Xogaba de centrocampista."}
{"id": "273561", "revid": "27155", "url": "https://gl.wikipedia.org/wiki?curid=273561", "title": "National Center for Biotechnology Information", "text": "O National Center for Biotechnology Information (NCBI), en galego Centro Nacional para a Informaci\u00f3n Biotecnol\u00f3xica, forma parte da Biblioteca Nacional de Medicina dos Estados Unidos (National Library of Medicine), unha rama dos Institutos Nacionais de Sa\u00fade (National Institutes of Health ou NIH). Est\u00e1 localizado en Bethesda, Maryland e foi fundado o 4 de novembro de 1988 coa misi\u00f3n de ser unha importante fonte de informaci\u00f3n de biolox\u00eda molecular.\nBases de datos.\nO NCBI almacena e constantemente actualiza a informaci\u00f3n referente a secuencias xen\u00f3micas en GenBank, un \u00edndice de artigos cient\u00edficos referentes a biomedicina, biotecnolox\u00eda, bioqu\u00edmica, xen\u00e9tica e xen\u00f3mica en PubMed, unha recompilaci\u00f3n de enfermidades xen\u00e9ticas humanas en OMIM, ademais doutros datos biotecnol\u00f3xicos de relevancia en diversas bases de datos.\nTodas as bases de datos do NCBI est\u00e1n dispo\u00f1\u00edbeis en li\u00f1a de maneira gratu\u00edta, e son acces\u00edbeis usando o buscador Entrez..\nO NCBI ofrece ademais algunhas ferramentas bioinform\u00e1ticas para a an\u00e1lise de secuencias de ADN, ARN e prote\u00ednas, sendo BLAST unha das m\u00e1is usadas.\nNCBI alberga xenoma secuenciado en GenBank, e un \u00edndice dos artigos biom\u00e9dicos de investigaci\u00f3n en PubMed Central e PubMed, as\u00ed como outra informaci\u00f3n relevante para a biotecnolox\u00eda. Todas estas bases de datos son acces\u00edbeis en li\u00f1a co motor de busca de Entrez.\nO NCBI est\u00e1 dirixido por David Lipman, un dos autores orixinais do programa de ali\u00f1aaci\u00f3n de secuencias BLAST e unha figura moie respectada en bioinform\u00e1tica. Tam\u00e9n dirixe un programa de investigaci\u00f3n intramuros, inclu\u00edndo grupos dirixidos por Stephen Altschul (outro coautor de BLAST), David Landsman e Eugene Koonin (autor prol\u00edfico sobre xen\u00f3mica comparada).\nGenBank.\nO NCBI ten a responsabilidade de facer acces\u00edbel a base de datos de secuencias de ADN de GenBank desde 1992. GenBank coord\u00ednase con laboratorios individuais e outras bases de datos de secuencias tales como as do \"European Molecular Biology Laboratory\" (EMBL) e a Base de Datos de ADN do Xap\u00f3n (DDBJ).\nDesde 1992, NCBI creceu para proporcionar outras bases de datos ademais de GenBank. NCBI proporciona Herdanza Mendeliana no Home en li\u00f1a, a Molecular Modeling Database (estruturas 3D de prote\u00ednas), dbSNP (unha base de datos de polimorfismos de nucle\u00f3tidos simples, a \"Unique Human Gene Sequence Collection\", un mapa de xenes do xenoma humano, un buscador taxon\u00f3mico, e tam\u00e9n se coordina co \"National Cancer Institute\" para proporcionar o \"Cancer Genome Anatomy Project\".\nEn taxonom\u00eda.\nO NCBI asigna un identificador \u00fanico (n\u00famero de identificaci\u00f3n da taxonom\u00eda) a cada especie."}
{"id": "273564", "revid": "1505", "url": "https://gl.wikipedia.org/wiki?curid=273564", "title": "NCBI", "text": ""}
{"id": "273566", "revid": "98629", "url": "https://gl.wikipedia.org/wiki?curid=273566", "title": "D\u00f3lar de Singapur", "text": "O d\u00f3lar (en chin\u00e9s: \u5143, t\u00e1mil: \u0bb5\u0bc6\u0bb3\u0bcd\u0bb3\u0bbf, malaio: Ringgit, e ingl\u00e9s: dollar), \u00e9 a moeda de curso legal de Singapur. Div\u00eddese en 100 centavos e o seu c\u00f3digo ISO 4217 \u00e9 SGD. Normalmente ad\u00f3itase abreviar utilizando o s\u00edmbolo do d\u00f3lar e engadindo a letra \"S\" para diferencialo doutros d\u00f3lares: S$.\nHistoria.\nEntre 1845 e 1939 Singapur utilizou o d\u00f3lar do Estreito. Este foi substitu\u00eddo polo d\u00f3lar malaio e, desde 1953, o d\u00f3lar de Malaia e Borneo, que foron emitidos polo Consello Monetario para Malaia e Borneo.\nSingapur seguiu utilizando a moeda com\u00fan ata que se integrou en Malaisia en 1963, pero dous anos despois independizouse, e desligouse a uni\u00f3n monetaria con Malaisia e Brunei. O 7 de abril de 1976, Singapur estableceu un Consello Monetario e emitiu as primeiras moedas e billetes. De todos os xeitos, o d\u00f3lar de Singapur cambi\u00e1base \u00e1 vez co ringgit malaio ata 1973, e hoxe en d\u00eda mant\u00e9n esa intercambiabilidade co d\u00f3lar de Brunei.\nAo principio, o d\u00f3lar de Singapur fixouse \u00e1 libra esterlina cunha taxa de cambio de 60 SGD = 7 GBP. Esta taxa mant\u00edvose ata a decimalizaci\u00f3n de todas as moedas baseadas na libra esterlina a principios dos 70. Tras este cambio, Singapur fixou a s\u00faa taxa de cambio en base ao d\u00f3lar durante un curto per\u00edodo de tempo. Co desenvolvemento econ\u00f3mico do pa\u00eds e a diversificaci\u00f3n dos seus intercambios entre distintos pa\u00edses, Singapur fixou a s\u00faa taxa de cambio definitiva a unha cesta de divisas entre 1973 e 1985. Desde 1985 en diante, Singapur adoptou un sistema de mercado baseado no r\u00e9xime de cambio de divisas, no que o d\u00f3lar de Singapur ti\u00f1a a propiedade de ser unha moeda flutuante, pero fortemente controlada pola Autoridade Monetaria de Singapur en comparaci\u00f3n coas demais divisas coas que Singapur realizaba intercambios. Isto en teor\u00eda d\u00e1lle un maior control ao goberno de Singapur sobre a inflaci\u00f3n importada e para asegurar que as exportaci\u00f3ns sexan m\u00e1is competitivas. Toda a moeda emitida por Singapur est\u00e1 amplamente apoiada polo mercado internacional para manter a confianza do p\u00fablico. O 1 de outubro de 2002 o Consello Monetario de Singapur disolveuse, e as s\u00faas funci\u00f3ns e competencias foron asumidas pola Autoridade Monetaria de Singapur.\nMoedas.\nNo 1967, introduc\u00edronse as primeiras series de moedas en denominaci\u00f3ns de 1, 5, 10, 20, 50 centavos e 1 d\u00f3lar. Exceptuando a moeda de 1 centavo, todas as demais cu\u00f1\u00e1ronse en cupron\u00edquel. En 1985 introduciuse unha nova serie nas mesmas denominaci\u00f3ns, s\u00f3 que os tama\u00f1os, os metais e os dese\u00f1os var\u00edan.\nEstas moedas foron cu\u00f1adas na Casa da Moeda de Singapur, que acababa de establecerse.\nO 21 de febreiro\u00a0de 2013 a Autoridade Monetaria de Singapur anunciou a emisi\u00f3n dunha nova serie de moedas que entraron en circulaci\u00f3n o 26 de xu\u00f1o\u00a0de 2013, representando s\u00edmbolos nacionais e paisaxes de Singapur.\nBilletes.\nO 12 de xu\u00f1o de 1967, emit\u00edronse as primeiras series de billetes co\u00f1ecidos como a \"Serie das Orqu\u00eddeas\". Introduc\u00edronse as denominaci\u00f3ns de 1, 5, 10, 50, 100 e 1.000 d\u00f3lares. En 1972 engad\u00edronse denominaci\u00f3ns de 25 e 500 d\u00f3lares, seguidos dos billetes de 10.000 d\u00f3lares en 1973. Entre 1976 e 1980 introduciuse unha nova serie, co\u00f1ecida como a \"Serie dos Paxaros\". Esta serie engadiu unha denominaci\u00f3n de 20 d\u00f3lares en 1979. A \"Serie dos Barcos\" introduciuse ntre 1985 e 1989 nas mesmas denominaci\u00f3ns excepto porque non se introduciu o billete de 20 d\u00f3lares, e engadiuse un de 2 d\u00f3lares.\nA serie actual introduciuse en 1999, coa omisi\u00f3n das denominaci\u00f3ns de 1 e 500 d\u00f3lares. Nos billetes aparece o retrato do primeiro presidente da Rep\u00fablica de Singapur, Yusof bin Ishak. Esta serie ten billetes impresos en papel normal e en pol\u00edmero.\nTam\u00e9n se emiten billetes conmemorativos en cantidades concretas, por exemplo o de 20 d\u00f3lares emitido o 27 de xu\u00f1o de 2007 para conmemorar os corenta anos do acordo monetario entre Singapur e Brunei."}
{"id": "273568", "revid": "7802", "url": "https://gl.wikipedia.org/wiki?curid=273568", "title": "D\u00f3lar singapuriano", "text": ""}
{"id": "273570", "revid": "89787", "url": "https://gl.wikipedia.org/wiki?curid=273570", "title": "Ariosoma", "text": "Ariosoma \u00e9 un x\u00e9nero de peixes da orde dos ang\u00fciliformes pertencente \u00e1 familia dos c\u00f3ngridos, subfamilia dos batimirinos.\nDescrici\u00f3n.\nAs principais caracter\u00edsticas das especies deste x\u00e9nero son as seguintes:\nDistribuci\u00f3n xeogr\u00e1fica.\nEnc\u00f3ntranse nas augas tropicais e subtropicais de todos os oc\u00e9anos do mundo."}
{"id": "273571", "revid": "56817", "url": "https://gl.wikipedia.org/wiki?curid=273571", "title": "Byeoreseo on geudae", "text": "Byeoreseo on geudae (hangul \"\ubcc4\uc5d0\uc11c \uc628 \uadf8\ub300\"; literalmente Ti vi\u00f1eches das estrelas) \u00e9 unha serie de televisi\u00f3n coreana sobre un extraterrestre que chegou \u00e1 Terra hai 400 anos durante a dinast\u00eda Joseon, e que se namora dunha actriz na \u00e9poca actual. Em\u00edtea aSBS do 18 de decembro de 2013 ao 27 de febreiro de 2014 os m\u00e9rcores e xoves \u00e1s 21:55 cun total de 21 episodios e que acadou un grande \u00e9xito de p\u00fablico. Esta protagonizada por Kim Soo-hyun e Jun Ji-hyun\nArgumento.\nDo Min-joon \u00e9 un extraterrestre que aterrou na pen\u00ednsula de Corea no ano 1609 durante a dinast\u00eda Joseon. Ao quedar inutilizada a s\u00faa nave non pode volver ao seu fogar e permanece no planeta durante os seguintes catro s\u00e9culos; fisicamente \u00e9 igual aos humanos pero pos\u00faa unha case perfecta aparencia, con visi\u00f3n e o\u00eddo con maior alcance, acadando maior velocidade ao correr e ten habelencias especiais como teletransportarse e deter o tempo; a s\u00faa visi\u00f3n dos humanos \u00e9 aborrecida e c\u00ednica. O tempo pasa e cada dez anos ten que mudar de identidade por canto el non cambia fisicamente. No momento actual traballa como profesor de universidade e ten esperanzas que en tres meses cando un cometa pase pola terra el poder\u00e1 volver ao seu planeta, pero entrementres co\u00f1ece de forma casual a unha famosa actriz, Cheon Song-yi, a m\u00e1is co\u00f1ecida das estrelas Hallyu de Corea, ao se converter en veci\u00f1a s\u00faa e alumna. Ela \u00e9 estrela desde a adolescencia, e non aprendeu a vivir unha vida normal, vaidosa fai que lle peta, e a el l\u00e9mbralle unha moza que co\u00f1eceu ao chegar ao planeta e a que el lle salvara a vida pero que pouco despois deu a vida por el."}
{"id": "273572", "revid": "7802", "url": "https://gl.wikipedia.org/wiki?curid=273572", "title": "A comisaria (filme)", "text": ""}
{"id": "273574", "revid": "23204", "url": "https://gl.wikipedia.org/wiki?curid=273574", "title": "Barbatesa", "text": ""}
{"id": "273575", "revid": "23204", "url": "https://gl.wikipedia.org/wiki?curid=273575", "title": "Galbana", "text": ""}
{"id": "273576", "revid": "23204", "url": "https://gl.wikipedia.org/wiki?curid=273576", "title": "Parraguesa", "text": ""}
{"id": "273577", "revid": "89787", "url": "https://gl.wikipedia.org/wiki?curid=273577", "title": "Alfabeto africano de referencia", "text": "O Alfabeto africano de referencia \u00e9 un alfabeto baseado no alfabeto latino proposto nunha conferencia organizada pola UNESCO en 1978. Foi creado para harmonizar as transcrici\u00f3ns das linguas de \u00c1frica. O alfabeto ten como base a idea de relacionar unha letra para cada fonema, evitando os d\u00edgrafos.\nHistoria.\nDesde o s\u00e9culo XIX desenvolv\u00e9ronse varios alfabetos para transcribir as linguas africanas. Karl Richard Lepsius creou o \u201cStandard Alphabet by Lepsius\u201d, baseado no alfabeto latino, para transcribir xer\u00f3glifos exipcios. Nas edici\u00f3ns posteriores inclu\u00edu outras linguas africanas.\nEn 1928 Diedrich Westermann liderou o grupo de ling\u00fcistas que desenvolveu o \u201cAfrica Alphabet\u201d, tam\u00e9n chamado \u201cInternational African Alphabet\u201d. Baseado no Alfabeto Fon\u00e9tico Internacional, era un alfabeto sen diacr\u00edticos, pero si con d\u00edgrafos. Foi creado no \u201cInternational Institute of African Languages and Cultures\u201d en Londres.\nA partir dos anos sesenta do s\u00e9culo XX tiveron lugar varias conferencias sobre a alfabetizaci\u00f3n en \u00c1frica (Abidjan e Ibadan, 1964) nas que se recomendou a utilizaci\u00f3n das linguas maternas. Na conferencia de Bamaco de 1966 f\u00edxose un estudo sobre as transcrici\u00f3ns existentes de distintas linguas, encami\u00f1ado ao seu desenvolvemento.\nA conferencia de Niamey, que tivo lugar en xullo de 1978 estableceu o alfabeto para a harmonizaci\u00f3n das linguas da \u00c1frica subsahariana, tendo en conta especialmente as linguas faladas en varios pa\u00edses. Baseouse en gran medida no \"International African Alphabet\".\nEn 1982 os ling\u00fcistas Michael Mann e David Dalby, que asistiran \u00e1 conferencia de Niamey, propuxeron unha revisi\u00f3n do alfabeto. Este alfabeto constaba de sesenta letras, xa que inclu\u00eda \u028c, \u0188, \u00e7, \u0260, \u0266, \u025f, \u03bb, , \u01a5, \u027d, \u01b9 e \u0241 e suprim\u00eda c\u0331, \u1e0f, \u1e96, q\u0331, \u024d, s\u0331, \u1e6f, x\u0331, \u1e95. O cambio fundamental era que as letras s\u00f3 ti\u00f1an versi\u00f3n min\u00fascula. Tam\u00e9n propuxeron un teclado africano.\nO alfabeto.\nO alfabeto africano de referencia est\u00e1 composto por 57 letras, con mai\u00fasculas e min\u00fasculas. Alg\u00fans dos grafemas consisten en letras latinas con sinais diacr\u00edticos, como trazos e ganchos:\nNa versi\u00f3n manuscrita aparecen as letras \u1e0d, \u1e25, \u1e63, \u1e6d e \u1e93 cun punto inferior en lugar dun macron inferior.\nNa relaci\u00f3n de grafemas incl\u00faense tam\u00e9n diacr\u00edticos sobrescritos (agudo ( \u00b4 ), grave ( ` ), circunflexo ( ^ ), caron ( \u02c7 ), macron ( \u00af ), til ( \u02dc ), di\u00e9rese ( \u00a8 ) e punto superior (\u02d9)) e nove signos de puntuaci\u00f3n (punto, coma, punto e coma, par\u00e9nteses, comi\u00f1as, signo de interrogaci\u00f3n e signo de exclamaci\u00f3n)."}
{"id": "273582", "revid": "89787", "url": "https://gl.wikipedia.org/wiki?curid=273582", "title": "Conversi\u00f3n x\u00e9nica", "text": "A conversi\u00f3n x\u00e9nica \u00e9 o proceso polo cal unha secuencia de ADN substit\u00fae a unha secuencia hom\u00f3loga de maneira que finalmente as d\u00faas secuencias son id\u00e9nticas. A conversi\u00f3n x\u00e9nica pode se al\u00e9lica, na cal un alelo do mesmo xene substit\u00fae ao outro alelo (e os dous alelos acaban sendo iguais entre si), ou ect\u00f3pica, na que unha secuencia de ADN par\u00e1logo se converte noutra.\nConversi\u00f3n x\u00e9nica al\u00e9lica.\nA conversi\u00f3n x\u00e9nica al\u00e9lica ten lugar durante a meiose cando a recombinaci\u00f3n hom\u00f3loga entre sitios heterocig\u00f3ticos orixina unha falta de correspondencia no apareamento de bases. Esta falta de corespondencia \u00e9 despois reco\u00f1ecida e corrixida pola maquinaria celular o que causa que un dos alelos se converta no outro. Isto pode causar segregaci\u00f3n non mendeliana de alelos nas c\u00e9lulas xerminais.\nConversi\u00f3n x\u00e9nica ect\u00f3pica/non al\u00e9lica.\nA recombinaci\u00f3n non s\u00f3 ocorre durante a meiose, sen\u00f3n tam\u00e9n como un mecanismo para a reparaci\u00f3n de roturas de dobre cadea causadas por danos no ADN. Estas roturas de dobre cadea son reparadas xeralmente utilizando a crom\u00e1tide irm\u00e1 do d\u00faplex roto e non o cromosoma hom\u00f3logo, polo que non se orixina unha conversi\u00f3n al\u00e9lica. A recombinaci\u00f3n tam\u00e9n ocorre entre secuencias hom\u00f3logas presentes en diferentes loci xen\u00f3micos (secuencias par\u00e1logas) que se orixinaron por duplicaci\u00f3ns x\u00e9nicas previas. A conversi\u00f3n x\u00e9nica que ocorre entre secuencias par\u00e1logas (conversi\u00f3n x\u00e9nica ect\u00f3pica) \u00e9 responsable da chamada evoluci\u00f3n concertada de familias x\u00e9nicas.\nMecanismo.\nA conversi\u00f3n dun alelo no outro d\u00e9bese a mi\u00fado a que se produciu unha falta de correspondencia na complementariedade de bases na reparaci\u00f3n durante a recombinaci\u00f3n hom\u00f3loga: se durante a meiose unha das catro crom\u00e1tides se emparella con outra crom\u00e1tide, o que pode acontecer por causa da homolox\u00eda de secuencias, pode ocorrer a transferencia da febra de ADN seguida dunha de reparaci\u00f3n por falta de correspondencia. Isto pode alterar a secuencia dese tramo dun dos cromosomas, para que se converta en id\u00e9ntica \u00e1 secuencia do outro.\nA recombinaci\u00f3n mei\u00f3tica in\u00edciase coa formaci\u00f3n de roturas de dobre cadea ou dobre febra. Os extremos 5' da zona da rotura son despois degradados, deixando longas porci\u00f3ns 3' colgantes que sobresaen de varios centos de nucle\u00f3tidos de lonxitude. Un destes segmentos de ADN 3' monocatenarios invade despois unha secuencia hom\u00f3loga do cromosoma hom\u00f3logo adxacente, formando un intermediato que pode ser reparado por diferentes v\u00edas orixinando produtos con sobrecruzamento (CO ou \"crossovers\") ou de non sobrecruzamento (NCO ou \"non-crossovers\"). En varios pasos do proceso de recombinaci\u00f3n, f\u00f3rmase un ADN heterod\u00faplex (ADN de dobre cadea formado por unha cadea de cada un dos dous cromosomas hom\u00f3logos, que pode ser completamente complementaria ou non). Cando hai unha falta de correspondencia nas bases do ADN heterod\u00faplex, a secuencia dunha das febras ser\u00e1 reparada para que se una \u00e1 outra febra con perfecta complementariedade, o que ten como resultado a conversi\u00f3n dunha secuencia na outra. Este proceso de reparaci\u00f3n pode seguir algunha das v\u00edas alternativas que se mostran na figura. Nunha das v\u00edas, f\u00f3rmase unha estrutura chamada uni\u00f3n de Holliday dobre (DHJ, \"double Holliday junction\"), orixinando o intercambio f\u00edsico de febras de ADN. Na outra das v\u00edas, chamada annealing de febra dependente de s\u00edntese (SDSA ou \"synthesis dependent strand annealing\"), hai intercambio de informaci\u00f3n pero non un intercambio f\u00edsico de ADN. A conversi\u00f3n x\u00e9nica ocorre durante a SDSA se as d\u00faas mol\u00e9culas de ADN son heterocigotas no sitio da reparaci\u00f3n recombinacional. A conversi\u00f3n x\u00e9nica pode tam\u00e9n ocorrer durante a reparaci\u00f3n recombinacional cando est\u00e1 implicada unha DHJ, e esta conversi\u00f3n x\u00e9nica pode estar asociada coa recombinaci\u00f3n f\u00edsica dos d\u00faplex de ADN en ambos os lados da DHJ.\nConversi\u00f3n x\u00e9nica nesgada e non nesgada.\nA conversi\u00f3n x\u00e9nica nesgada ocorre cando un alelo ten unha maior probabilidade de ser o doante que o outro nun evento de conversi\u00f3n x\u00e9nica. Por exemplo, cando ocorre un apareamento errado T:G, neste tipo de conversi\u00f3n haber\u00e1 m\u00e1is ou menos probabilidades (pero non as mesmas) de que sexa corrixido de maneira que se forme un par C:G que de maneira que se forme un par T:A. Isto fai que ese alelo te\u00f1a unha maior probabilidade de transmitirse \u00e1 seguinte xeraci\u00f3n. A conversi\u00f3n x\u00e9nica non nesgada significa que ambas as posibilidades ocorren con igual probabilidade.\nConversi\u00f3n x\u00e9nica nesgada a GC.\nA conversi\u00f3n x\u00e9nica nesgada a GC \u00e9 o proceso polo cal o contido GC dun ADN se incrementa debido \u00e1 conversi\u00f3n x\u00e9nica durante a recombinaci\u00f3n. Existen evidencias deste tipo de conversi\u00f3n en l\u00e9vedos e humanos e a teor\u00eda foi examinada m\u00e1is recentemente noutros eucariotas. En secuencia s de ADN humano analizadas, a taxa de sobrecruzamento correlaci\u00f3nase positivamente co contido GC. As rexi\u00f3ns pseudoautos\u00f3micas dos cromosomas X e Y humanos, que se sabe que te\u00f1en altas taxas de recombinaci\u00f3n tam\u00e9n te\u00f1en altos contidos GC. Certos xenes de mam\u00edferos sofren unha evoluci\u00f3n concertada (por exemplo, os oper\u00f3ns ribos\u00f3micos, ARNts, e xenes de histonas) son moi ricos en GC. O contido GC \u00e9 maior en xenes de histonas par\u00e1logos humanos e de ratos que son membros de grandes subfamilias de xenes (que presumiblemente experimentaron evoluci\u00f3n concertada) que en par\u00e1logos de xenes de histonas con secuencias relativamente \u00fanicas.\nHai tam\u00e9n evidencias dun nesgo GC no proceso de reparaci\u00f3n de emparellamentos de bases errados. Crese que isto pode ser unha adaptaci\u00f3n ao alto grao de desaminaci\u00f3n de metil-citosina que pode causar transici\u00f3ns C\u2192T.\nConversi\u00f3n x\u00e9nica nesgada do xene Fxy do rato.\nOs xenes Fxy ou Mid1 dalg\u00fans mam\u00edferos emparentados co rato \"Mus musculus\" (ratas, outras especies do x\u00e9nero \"Mus\", pero tam\u00e9n en humanos) est\u00e1 localizado na rexi\u00f3n ligada ao sexo do cromosoma X. Por\u00e9n, en \"Mus musculus\", o xene debeu sufrir unha translocaci\u00f3n recente de modo que o extremo 3\u2019 do xene se solapa coa rexi\u00f3n pseudoautos\u00f3mica (PAR) do cromosoma X, a cal se sabe que \u00e9 un punto quente de recombinaci\u00f3n. Esta porci\u00f3n do xene sufriu un dr\u00e1stico incremento no contido GC e na taxa de substituci\u00f3n na 3\u00aa posici\u00f3n do cod\u00f3n e en intr\u00f3ns, mentres que a rexi\u00f3n 5\u2019 do xene que est\u00e1 ligado ao X non. Como este efecto se d\u00e1 s\u00f3 na rexi\u00f3n do xene que est\u00e1 experimentando un incremento da taxa de recombinaci\u00f3n, ten que ser debido a unha conversi\u00f3n x\u00e9nica nesgada e non a unha presi\u00f3n selectiva.\nConversi\u00f3n x\u00e9nica nesgada a GC en patr\u00f3ns xen\u00f3micos humanos.\nO contido GC var\u00eda amplamente no xenoma humano (do 40 ao 80%), mais parece haber grandes secci\u00f3ns do xenoma humano nas que o contido GC \u00e9 como media maior ou menor que noutras rexi\u00f3ns. Estas rexi\u00f3ns non sempre te\u00f1en fronteiras claras, pero reciben o nome de isocoros. Unha posible explicaci\u00f3n do presenza de isocoros ricos en GC \u00e9 que evolucionaron debido a conversi\u00f3n x\u00e9nica nesgada a GC en rexi\u00f3ns con altos nives de recombinaci\u00f3n.\nImportancia evolutiva.\nFunci\u00f3n adaptativa da recombinaci\u00f3n.\nOs estudos sobre a conversi\u00f3n x\u00e9nica contribu\u00edron ao noso co\u00f1ecemento da funci\u00f3n adaptativa da recombinaci\u00f3n mei\u00f3tica. O patr\u00f3n de segregaci\u00f3n ordinaria dun par de alelos (Aa) entre os catro produtos da meiose \u00e9 2A:2a. A detecci\u00f3n de eventos infrecuentes de conversi\u00f3n x\u00e9nica (por exemplo, ao detectar patr\u00f3ns de segregaci\u00f3n 3:1 ou 1:3 durante unha determinada meiose) proporciona unha idea das v\u00edas alternativas de recombinaci\u00f3n que dan lugar a que se formen cromosomas con sobrecruzamento ou sen sobrecruzamento no alelo estudado. Os episodios de conversi\u00f3n x\u00e9nica p\u00e9nsase que se orixinan cando os alelos \u201cA\u201d e \u201ca\u201d casualmente est\u00e1n preto do punto onde se produce un episodio de recombinaci\u00f3n molecular. As\u00ed, \u00e9 posible medir a frecuencia coa cal os eventos de conversi\u00f3n x\u00e9nica est\u00e1n asociados con rexi\u00f3ns cromos\u00f3micas con sobrecruzamento ou sen sobrecruzamento adxacentes (pero f\u00f3ra delas) do lugar do episodio de conversi\u00f3n. Realiz\u00e1ronse numerosos estudos da conversi\u00f3n x\u00e9nica en varios fungos (que son especialmente axeitados para facer estes estudos), e os seus resultados foron revisados por Whitehouse. Nesta revisi\u00f3n queda claro que a maior\u00eda dos episodios de conversi\u00f3n x\u00e9nica non est\u00e1n asociados con marcadores de intercambio externos. A maior\u00eda dos episodios de conversi\u00f3n x\u00e9nica estudados en diversos fungos est\u00e1n asociados con produtos de non sobrecruzamento de marcadores externos. Os episodios de conversi\u00f3n x\u00e9nica de non sobrecruzamento prod\u00facense principalmente polo mecanismo de annealing de febra dependente de s\u00edntese (SDSA). Este proceso implica un intercambio de informaci\u00f3n limitado, pero non un intercambio f\u00edsico de ADN, entre os dous cromosomas hom\u00f3logos participantes no sitio do evento de conversi\u00f3n, e prod\u00facese pouca variaci\u00f3n xen\u00e9tica. Deste modo, parece inadecuado explicar a funci\u00f3n adaptativa da recombinaci\u00f3n mei\u00f3tica exclusivamente polos beneficios adaptativos de producir nova variabilidade xen\u00e9tica e/ou intercambio f\u00edsico de ADN na maior\u00eda dos episodios de recombinaci\u00f3n durante a meiose. Por\u00e9n, a maior\u00eda dos episodios de recombinaci\u00f3n mei\u00f3tica poden ser explicados coa proposta de que son unha adaptaci\u00f3n para a reparaci\u00f3n dos danos sufridos polo ADN que pasar\u00eda aos gametos.\nDesde un punto de vista da recombinaci\u00f3n \u00e9 de especial interese unha adaptaci\u00f3n para a reparaci\u00f3n do ADN, e estudos nos l\u00e9vedos indican que a conversi\u00f3n x\u00e9nica en c\u00e9lulas mit\u00f3ticas increm\u00e9ntase coa luz ultravioleta e radiaci\u00f3n ionizante.\nEnfermidades xen\u00e9ticas en humanos e evoluci\u00f3n.\nNas enfermidades xen\u00e9ticas humanas, a conversi\u00f3n x\u00e9nica mediada por pseudoxenes que introduce mutaci\u00f3ns pat\u00f3xenas en xenes funcionais \u00e9 un mecanismo ben co\u00f1ecido de mutaci\u00f3n. Por outra parte, existe a posibilidade de que os pseudoxenes sirvan como moldes a partir dos cales durante o decurso da evoluci\u00f3n derivasen de m\u00faltiples cambios na s\u00faa \u00fanica copia xenes funcionais que son potencialmente vantaxosos. Os cambios moldeados por pseudoxenes poder\u00edan finalmente quedar fixados con tal de que non pos\u00faan efectos delet\u00e9reos. As\u00ed, os pseudoxenes poden actuar como unha fonte de variantes de secuencias que poden transferirse a un xene funcional en novas combinaci\u00f3ns que non foron probadas ata ent\u00f3n e pode actuar sobre elas a selecci\u00f3n. O xene da lectina 11 (SIGLEC11), que \u00e9 unha inmunoglobulina humana que se une ao \u00e1cido si\u00e1lico, pode ser considerado como un exemplo deses episodios de conversi\u00f3n x\u00e9nica que xogan un importante papel na evoluci\u00f3n. Comparando os xenes hom\u00f3logos do xene humano SIGLEC11 e o seu pseudoxene no chimpanc\u00e9, bonobo, gorila e orangut\u00e1n, descubriuse o evento de conversi\u00f3n x\u00e9nica da secuencia de rexi\u00f3ns 5\u2019 \"augas arriba\" e os ex\u00f3ns que codifican o dominio de reco\u00f1ecemento do \u00e1cido si\u00e1lico adxacente ao pseudoxene hSIGLECP16 (Hayakawa et al., 2005). Suxeriuse que este evento \u00e9 un cambio adaptativo de grande importancia evolutiva no x\u00e9nero \"Homo\". Esta conversi\u00f3n s\u00f3 ocorreu na li\u00f1axe humana. O c\u00f3rtex cerebral adquiriu unha importante expresi\u00f3n de SIGLEC11 nas c\u00e9lulas da microgl\u00eda especificamente na li\u00f1axe humana, e tam\u00e9n un cambio na uni\u00f3n ao substrato na li\u00f1axe humana comparada coa dos chimpanc\u00e9s. A frecuencia da contribuci\u00f3n deste mecanismo de conversi\u00f3n x\u00e9nica mediada por pseudoxenes aos cambios funcionais e adaptativos na evoluci\u00f3n humana a\u00ednda se desco\u00f1ece e ata agora foi pouco explorada. Malia todo, a introduci\u00f3n de cambios xen\u00e9ticos positivamente selectivos por ese mecanismo pode propo\u00f1erse para a s\u00faa consideraci\u00f3n con este exemplo do xene SIGLEC11. \u00c1s veces debido \u00e1 interferencia de elementos transpo\u00f1ibles nalg\u00fans membros dunha familia x\u00e9nica, prod\u00facese unha variaci\u00f3n entre eles e finalmente pode tam\u00e9n cesar o grao de conversi\u00f3n x\u00e9nica debido \u00e1 falta de semellanza de secuencia, o cal leva a unha evoluci\u00f3n diverxente.\nAn\u00e1lise xen\u00f3mica.\nDe varias an\u00e1lises xen\u00f3micas, conclu\u00edse que as roturas de dobre cadea ou febra poden ser reparadas por medio da recombinaci\u00f3n hom\u00f3loga por d\u00faas v\u00edas diferentes pero relacionadas. No caso da v\u00eda principal, empr\u00e9ganse as secuencias hom\u00f3logas a ambos os lados da rotura de dobre cadea, o que parece ser an\u00e1logo ao modelo de reparaci\u00f3n de roturas de dobre cadea conservador (Szostak et al., 1983) que foi proposto orixinalmente para a recombinaci\u00f3n mei\u00f3tica en l\u00e9vedos, nos que a v\u00eda menor est\u00e1 restrinxida a s\u00f3 un dos lados da rotura de dobre cadea como postula o modelo de invasi\u00f3n dun s\u00f3 lado non conservador. Por\u00e9n, en ambos os casos a secuencia das cadeas que interve\u00f1en na recombinaci\u00f3n ser\u00e1 absolutamente conservada. Debido ao seu alto grao de homolox\u00eda, as copias do xene novas que se orixinan despois dunha duplicaci\u00f3n x\u00e9nica tenden naturalmente a un evento de sobrecruzamento desigual ou a unha conversi\u00f3n x\u00e9nica unidireccional. No \u00faltimo destes procesos, existen secuencias aceptoras e doantes e a secuencia aceptora ser\u00e1 substitu\u00edda por unha secuencia copiada do doante, mentres que a secuencia do doante permanece sen cambios (Chen et al., 2007).\nA homolox\u00eda efectiva entre as secuencias que interact\u00faan fai que o evento de conversi\u00f3n x\u00e9nica sexa exitoso. Adicionalmente, a frecuencia da conversi\u00f3n x\u00e9nica \u00e9 inversamente proporcional \u00e1 distancia entre as secuencias interactuantes en cis (Schildkraut et al., 2005), e o grao de conversi\u00f3n x\u00e9nica \u00e9 xeralmente directamente proporcional \u00e1 lonxitude de tractos de secuencias ininterrompidas na rexi\u00f3n convertida asumida. Parece que eses tractos de conversi\u00f3n con sobrecruzamento son m\u00e1is longos (como media de \u223c460 bp) que os tractos de conversi\u00f3n sen sobrecruzamento (media 55\u2013290 bp). Nos estudos dos xenes das globulinas humanas, ap\u00f3iase desde hai moito tempo que os evento de conversi\u00f3n x\u00e9nica ou eventos de migraci\u00f3n da rama poden ser promovidos ou inhibidos polos motivos espec\u00edficos que existen na veci\u00f1anza de secuencias de ADN (Papadakis e Patrinos, 1999). Outra clasificaci\u00f3n b\u00e1sica dos eventos de conversi\u00f3n x\u00e9nica son as conversi\u00f3ns x\u00e9nicas interal\u00e9licas e as interlocus (tam\u00e9n chamadas non al\u00e9licas). Os eventos de conversi\u00f3n x\u00e9nica cis ou trans non al\u00e9licas ou conversi\u00f3ns x\u00e9nicas interlocus ocorren entre copias de xenes non al\u00e9licas que residen en crom\u00e1tides irm\u00e1s ou en cromosomas hom\u00f3logos, e, no caso das interal\u00e9licas, os eventos de conversi\u00f3n x\u00e9nica te\u00f1en lugar entre alelos que residen en cromosomas hom\u00f3logos (Adaptado de Chen et al., (2007). Se se comparan os eventos de conversi\u00f3n x\u00e9nica interlocus, obs\u00e9rvase con frecuencia que mostran unha direccionalidade nesgada. \u00c1s veces, como no caso dos xenes das globinas humanas (Papadakis e Patrinos, 1999), a direcci\u00f3n da conversi\u00f3n x\u00e9nica correlaci\u00f3nase cos niveis de expresi\u00f3n relativos dos xenes que participan no evento, e o xene que se expresa a maior nivel, denominado xene \"mestre\", converte ao que ten unha expresi\u00f3n menor, denominado xene \"escravo\". Formulada orixinalmente nun contexto evolutivo, a regra do \"xene mestre/escravo\" deber\u00eda explicarse con cautela. De feito, o incremento na transcrici\u00f3n dun xene indica non s\u00f3 o incremento da probabilidade de que sexa usado como doante sen\u00f3n tam\u00e9n como aceptor (Schildkraut et al., 2006).\nEfecto.\nNormalmente, un organismo que herdou distintas copias dun xene de cada un dos seus proxenitores dise que \u00e9 heterocigoto. Isto repres\u00e9ntase xeneticamente como o xenotipo Aa (\u00e9 dicir, ten unha copia de cada un dos alelos ou variantes do xene, 'A' e 'a'). Cando un heterocigoto forma gametos por meiose, os alelos normalmente dupl\u00edcanse e a raz\u00f3n final \u00e9 2:2 nas catro c\u00e9lulas resultantes da meiose. Por\u00e9n, na conversi\u00f3n x\u00e9nica obs\u00e9rvase unha raz\u00f3n distinta da agardada (que era 2A:2a), como pode ser 3A:1a e 1A:3a. Noutras palabras pode haber, por exemplo, tres veces m\u00e1is alelos A nas c\u00e9lulas fillas, como ocorre no caso 3A:1a.\nImportancia m\u00e9dica.\nA conversi\u00f3n x\u00e9nica que d\u00e1 lugar \u00e1 mutaci\u00f3n do xene CYP21A2 \u00e9 unha causa xen\u00e9tica subxacente com\u00fan da hiperplasia adrenal conx\u00e9nita. A conversi\u00f3n x\u00e9nica som\u00e1tica \u00e9 un dos mecanismos que pode dar lugar ao retinoblastoma, un cancro conx\u00e9nito da retina, e teor\u00edzase que a conversi\u00f3n x\u00e9nica pode xogar un papel no desenvolvemento da enfermidade de Huntington."}
{"id": "273583", "revid": "89787", "url": "https://gl.wikipedia.org/wiki?curid=273583", "title": "Congro das Baleares", "text": "O congro das Baleares, \"Ariosoma balearicum\"\n(Delaroche, 1809), \u00e9 un peixe da orde dos ang\u00fciliformes, familia dos c\u00f3ngridos e subfamilia dos batimirinos.\nCaracter\u00edsticas.\nAs principais caracter\u00eds desta especie son:\nH\u00e1bitat.\n\u00c9 unha especie bent\u00f3nica e litoral que vive sobre fondos areosos, lamacentos ou rochosos at\u00e9 os 732 m de profundidade, pero normalmente enc\u00f3ntrase entre os 20 e os 100 m.\nDistribuci\u00f3n xeogr\u00e1fica.\nVive en todo o mar Mediterr\u00e1neo (onde \u00e9 pouco com\u00fan), nas costas do oc\u00e9ano Atl\u00e1ntico intertropical oriental (desde o sur de Portugal at\u00e9 Angola) e occidental (desde o Canad\u00e1 at\u00e9 o norte de Suram\u00e9rica, pasando por Carolina do Norte (Estados Unidos), e o norte do golfo de M\u00e9xico, e nas do oeste do oc\u00e9ano \u00cdndico, inclu\u00edndo o mar Vermello.\nAlimentaci\u00f3n.\nO congro das Baleares ten unha dieta carn\u00edvora.\nPesca.\nA especie \u00e9 obxecto de pesca comercianl no Atl\u00e1ntico centroocciental e centrooriental, no Mediterr\u00e1neo e no \u00cdndico oriental."}
{"id": "273585", "revid": "22795", "url": "https://gl.wikipedia.org/wiki?curid=273585", "title": "Ariosoma balearicum", "text": ""}
{"id": "273586", "revid": "27155", "url": "https://gl.wikipedia.org/wiki?curid=273586", "title": "Quimera (xen\u00e9tica)", "text": "En xen\u00e9tica, unha quimera \u00e9 un individuo dunha especie composto por c\u00e9lulas xeneticamente distintas, xeralmente orixinado a partir da fusi\u00f3n de dous cigotos (a\u00ednda que hai m\u00e1is posibilidades). O fen\u00f3meno que as orixina denom\u00ednase quimerismo. As quimeras animais prod\u00facense ao fusion\u00e1rense dous ou m\u00e1is c\u00e9lulas ovo fertilizadas; o resultado \u00e9 un organismo con dous conxuntos de proxenitores, o que fai que te\u00f1an tecidos que son unha mestura de diferentes herdanzas xen\u00e9ticas. Isto pode dar lugar por veces a ter \u00e1 vez \u00f3rganos xenitais masculinos ou femininos, dous tipos sangu\u00edneos diferentes \u00e1 vez, ou sut\u00eds variaci\u00f3ns na forma. Nas quimeras de plantas, os distintos tipos de tecidos poden orixinarse do mesmo cigoto, e a diferenza d\u00e9bese xeralmente a mutaci\u00f3ns que ocorreron durante a divisi\u00f3n celular corrente, polo que \u00e9 un caso de mosaicismo persistente. Normalmente, o quimerismo non \u00e9 visible nunha inspecci\u00f3n superficial do individuo afectado, pero adoita detectarse cando se est\u00e1n a facer probas de paternidade.\nOutro caso que se poder\u00eda considerar en certo modo similar ao quimerismo \u00e9 o orixinado por transplante de \u00f3rganos en animais. Por exemplo, un transplante de medula \u00f3sea pode orixinar un cambio no grupo sangu\u00edneo, e as c\u00e9lulas sangu\u00edneas ser\u00e1n xeneticamente distintas das doutros tecidos. De todos modos, este \u00e9 un caso de tecidos inseridos artificialmente cando xa o individuo est\u00e1 desenvolvido, polo que non \u00e9 comparable co verdadeiro quimerismo natural.\nAnimais.\nUnha quimera animal \u00e9 un individuo que est\u00e1 composto por d\u00faas ou m\u00e1is poboaci\u00f3ns diferentes de c\u00e9lulas xeneticamente distintas que se orixinaron a partir de cigotos distintos durante a reproduci\u00f3n sexual. Se as c\u00e9lulas diferentes se orixinan do mesmo cigoto, o organismo denominar\u00edase mosaico. As quimeras est\u00e1n formadas a partir de polo menos catro c\u00e9lulas de catro proxenitores (un espermatozoide e un \u00f3vulo forman un cigoto, e outro espermatozoide e outro \u00f3vulo forman outro cigoto, e despois fusi\u00f3nanse os dous cigotos ou fusi\u00f3nanse os embri\u00f3ns nas etapas iniciais). Cada poboaci\u00f3ns de c\u00e9lulas mant\u00e9n as s\u00faas caracter\u00edsticas xen\u00e9ticas e o organismo resultante est\u00e1 formado por unha mestura de tecidos xenticamente distintos. Hai uns poucos informes de quimerismo en humanos. As quimeras poden a mi\u00fado aparearse, pero a fertilidade e o tipo de descendencia depende de que li\u00f1a celular deu lugar aos ovarios e test\u00edculos; poden orixinarse diversos graos de intersexualidade se un conxunto de c\u00e9lulas \u00e9 xeneticamente feminina e outro masculino.\nEsta condici\u00f3n na li\u00f1a hematopo\u00e9tica h\u00e9rdase, ou adqu\u00edrese por medio da infusi\u00f3n de c\u00e9lulas hematopo\u00e9ticas alox\u00e9nicas durante o transplante de \u00f3rganos. En xemelgos non id\u00e9nticos, o quimerismo ocorre por medio de anastomoses de vasos sangu\u00edneos.\nQuimerismo tetragam\u00e9tico.\nO quimerismo tetragam\u00e9tico \u00e9 unha forma de quimerismo conx\u00e9nito. Esta condici\u00f3n prod\u00facese pola fertilizaci\u00f3n de dous ovos distintos por dous espermatozoides, seguida da fusi\u00f3n dos dous cigotos formados ou dos embri\u00f3ns na etapa de blastocisto. Isto d\u00e1 lugar a que se desenvolva un organismo con li\u00f1as de c\u00e9lulas mesturadas. Dito con outras palabras, estas quimeras pode dicirse que son o resultado da fusi\u00f3n de dous xemelgos, polo que poden ser machos, femias ou hermafroditas.\nA medida que se desenvolve o organismo, poden formarse \u00f3rganos que te\u00f1en diferentes conxuntos de cromosomas. Por exemplo, as quimeras poden ter un f\u00edgado composto de c\u00e9lulas cun conxunto de cromosomas e riles con c\u00e9lulas con outro conxunto de cromosomas. Isto ocorre tam\u00e9n en humanos, e antes pens\u00e1base que era un fen\u00f3meno extremadamente raro, a\u00ednda que evidencias m\u00e1is recentes indican que non o \u00e9 tanto.\nOutro exemplo son os monos da familia dos calitr\u00edcidos. Recentes investigaci\u00f3ns indican que a maior\u00eda dos calitr\u00edcidos son quimeras, que comparten ADN cos seus xemelgos fraternos. O 95% dos calitr\u00edcidos xemelgos fraternos comparten sangue no embri\u00f3n debido a fusi\u00f3ns cori\u00f3nicas, o que os converte en quimeras hematopo\u00e9ticas.\nA maior\u00eda das quimeras humanas non se dan conta que o son en toda a s\u00faa vida. As diferenzas en fenotipos son moi sut\u00eds (por exemplo, ten un polgar de autoestopista e o outro polgar recto, ollos de diferentes cores, crecemento do pelo diferencial en lados opostos do corpo, pigmentaci\u00f3n diferencial, gl\u00f3bulos vermellos de dous tipos sangu\u00edneos etc.) ou son completamente indetectables. As quimeras poden tam\u00e9n presentar, observados con luz ultravioleta, marcas distintivas nas costas que lembran puntas de frecha que apuntan cara a abaixo desde os ombreiros cara ao final das costas; esta \u00e9 unha expresi\u00f3n de desigualdade na distribuci\u00f3n dos pigmentos chamada li\u00f1as de Blaschko.\nA frecuencia con que aparecen estas condici\u00f3ns non indica a verdadeira prevalencia do quimerismo. A maior\u00eda das quimeras compostas de c\u00e9lulas masculinas e femininas probablemente non presentar\u00e1n unha condici\u00f3n de intersexualidade, como se poder\u00eda esperar se as d\u00faas poboaci\u00f3ns de c\u00e9lulas se mesturasen en todo o corpo. A mi\u00fado, a maior\u00eda ou todas as c\u00e9lulas dunha determinada li\u00f1a celular son todas do mesmo tipo, \u00e9 dicir, o sangue pode estar composto fundamentalmente por unha li\u00f1a celular, e os \u00f3rganos internos por outra li\u00f1a distinta. Os xenitais producen as hormonas responsables doutras caracter\u00edsticas sexuais. Se os \u00f3rganos sexuais son homox\u00e9neos, o individuo non se espera que mostre trazos de intersexualidade.\nA existencia de quimerismo \u00e9 un problema para as probas de ADN, un feito que ten implicaci\u00f3ns na investigaci\u00f3n criminal e de paternidade/filiaci\u00f3n. Houbo casos en que se negou a mulleres ser as nais biol\u00f3xicas dos seus fillos porque as probas de ADN as\u00ed o indicaban, pero probas posteriores indicaron que esas nais eran quimeras e mostras de ADN de certas partes do seu corpo si coincid\u00edan co ADN dos seus fillos.\nO estado tetragam\u00e9tico ten importantes implicaci\u00f3ns para transplantes de \u00f3rganos e de c\u00e9lulas nai. As quimeras te\u00f1en tipicamente tolerancia inmunol\u00f3xica a ambas as li\u00f1as celulares que as forman.\nMicroquimerismo.\nO microquimerismo \u00e9 a presenza dun pequeno n\u00famero de c\u00e9lulas que son xeneticamente distintas das restantes do individuo. A maior\u00eda das persoas nacen cunhas poucas c\u00e9lulas que son xeneticamente iguais \u00e1s das s\u00faas nais (e, por tanto, distintas das propias) e a proporci\u00f3n destas c\u00e9lulas dimin\u00fae nos individuos sans a medida que crecen. As persoas que rete\u00f1en grandes cantidades de c\u00e9lulas xeneticamente id\u00e9nticas \u00e1s das s\u00faas nais presentan maiores taxas dalgunhas enfermidades autoinmunes, presumiblemente porque o sistema inmunitario \u00e9 responsable de destru\u00edr esas c\u00e9lulas e un defecto inmunitario com\u00fan imp\u00eddelles facelo e tam\u00e9n causa os problemas autoinmunes.\nAs mulleres a mi\u00fado te\u00f1en tam\u00e9n unhas poucas c\u00e9lulas xeneticamente id\u00e9nticas \u00e1s dos seus fillos, e algunhas persoas te\u00f1en algunhas c\u00e9lulas id\u00e9nticas \u00e1s dos seus irm\u00e1ns (esas c\u00e9lulas pasan a eles porque a s\u00faa nai as ret\u00e9n desde o seu anterior embarazo e p\u00e1sallas ao fillo seguinte).\nQuimerismo parasito no peixe sapo.\nO quimerismo d\u00e1se de forma natural nos Ceratiidae (peixes sapo de augas profundas) e \u00e9 unha parte natural e esencial do seu ciclo de vida. Cando nace un macho empeza a buscar unha femia utilizando o seu olfacto. O macho, que mide menos de 3\u00a0cm e \u00e9 moito m\u00e1is pequeno que a femia, morde a pel dela e libera un encima que dixire a pel da s\u00faa boca e do corpo dela, fusion\u00e1ndose ambos os dous polos vasos sangu\u00edneos. Pode dicirse que os dous peixes sapo se fusionan nun s\u00f3 organismo hermafrodita. Unha vez fusionados coa femia, os machos chegan \u00e1 madurez sexual, desenvolven grandes test\u00edculos a medida que o resto dos seus \u00f3rganos se atrofian. Este proceso permite unha constante subministraci\u00f3n de esperma cando a femia produza ovos, polo que este pez fusionado quim\u00e9rico pode producir unha gran cantidade de descendencia.\nQuimerismo de li\u00f1a xerminal.\nO quimerismo de li\u00f1a xerminal ocorre cando as c\u00e9lulas xerminais (como espermatozoides e \u00f3vulos) dun organismo non son xeneticamente id\u00e9nticas \u00e1s s\u00faas outras c\u00e9lulas. Descubriuse recentemente que os monos calitr\u00edcidos poden levar c\u00e9lulas reprodutoras dos seus irm\u00e1ns xemelgos (fraternais), debido \u00e1 fusi\u00f3n placentaria que se produce durante o seu desenvolvemento uterino. (os calitr\u00edcidos case sempre te\u00f1en xemelgos fraternos).\nInvestigaci\u00f3n.\nNa investigaci\u00f3n biol\u00f3xica as quimeras son producidas artificialmente por transplante selectivo de c\u00e9lulas embrionais dun organismo ao embri\u00f3n doutro, e permitindo que o blastocisto resultante se desenvolva. As quimeras non son h\u00edbridos, os cales se forman pola fusi\u00f3n de gametos de d\u00faas especies que forman un s\u00f3 cigoto cunha constituci\u00f3n xen\u00e9tica combinada, nin son hidridomas, os cales, igual que os h\u00edbridos, orix\u00ednanse pola fusi\u00f3n de c\u00e9lulas de d\u00faas especies nunha soa c\u00e9lula que se propaga artificialmente en laboratorio. Esencialmente, nunha quimera unha c\u00e9lula determinada calquera deriva dunha das especies parentais (e outras c\u00e9lulas do seu corpo da outra especie), mentres que nun hibridoma e un h\u00edbrido, cada c\u00e9lula deriva de ambas as especies parentais. \"Quimera\" \u00e9 un termo amplo e a mi\u00fado apl\u00edcase ao resultado de moitos mecanismos diferentes de mesturar c\u00e9lulas de diferentes especies.\nIgual que na clonaci\u00f3n, o proceso de crear e implantar unha quimera \u00e9 impreciso, e espontaneamente a maior\u00eda dos embri\u00f3ns non se desenvolven. Por\u00e9n os \u00e9xitos levaron a grandes avances no campo da embriolox\u00eda, xa que a creaci\u00f3n de quimeras con diferentes trazos f\u00edsicos, como a cor, permitiu aos investigadores rastrexar a diferenciaci\u00f3n de c\u00e9lulas embrionais por medio da formaci\u00f3n de sistemas org\u00e1nicos no individuo adulto.\nAs primeiras quimeras co\u00f1ecidas de primate foron uns xemelgos de macaco Rhesus aos que se lles chamou Roku e Hex; que ti\u00f1an cada un seis xenomas. Foron creados mesturando c\u00e9lulas totipotentes de blastocistos de 4 c\u00e9lulas; as c\u00e9lulas nunca se fusionaron sen\u00f3n que funcionaron xuntas para formar \u00f3rganos. Descubriuse que un destes primates, Roku, era unha quimera sexual; xa que o 4% das c\u00e9lulas sangu\u00edneas de Roku conti\u00f1a dous cromosomas X.\nUn grande avance na experimentaci\u00f3n con quimeras ocorreu en 1984, cando se produciu un individuo quim\u00e9rico ao combinar embri\u00f3ns de cabra e ovella, que sobreviviu \u00e1 idade adulta, ao que se pode denominar \"cabrella\" (cabra + ovella; ou, en ingl\u00e9s \"geep\" = goat + sheep). A creaci\u00f3n desta \"cabrella\" serviu para descubrir diversas complexidades no desenvolvemento das quimeras. Ao implantar un embri\u00f3n de cabra para que se produza a s\u00faa xestaci\u00f3n nunha ovella, o sistema inmunitario da ovella rexeita o embri\u00f3n de cabra en desenvolvemento, pero o embri\u00f3n de \"cabrella\", que comparte marcadores de inmunidade tanto coa ovella coma coa cabra, pode sobrevivir \u00e1 implantaci\u00f3n en calquera das s\u00faas d\u00faas especies parentais.\nEn 2003, os investigadores da Universidade M\u00e9dica Segunda de Shangai na China informaron que conseguiran fusionar exitosamente c\u00e9lulas de pel humanas e c\u00e9lulas ovo mortas de coello para crear os primeiros embri\u00f3ns quim\u00e9ricos humanos. Permitiuse que os embri\u00f3ns se desenvolvesen durante varios d\u00edas no laboratorio, despois destru\u00edronos para recoller as c\u00e9lulas nai resultantes. En 2007, cient\u00edficos da Escola de Medicina da Universidade de Nevada, Reno crearon unha ovella cuxo sangue conti\u00f1a un 15% de c\u00e9lulas humanas e un 85% de c\u00e9lulas de ovella. As implicaci\u00f3ns deste tipo de proxectos cient\u00edficos cada vez m\u00e1is facilmente realizables que usan h\u00edbridos humano-animal para a produci\u00f3n biofarmac\u00e9utica, e que servir\u00edan potencialmente para a produci\u00f3n de c\u00e9lulas e \u00f3rganos, orixinan un conxunto de preocupaci\u00f3ns \u00e9ticas e de seguridade.\nRatos quim\u00e9ricos.\nOs ratos quim\u00e9ricos son importantes ferramentas en investigaci\u00f3n biol\u00f3xica, xa que permiten experimentar sobre diversas cuesti\u00f3ns biol\u00f3xicas nun animal que ten d\u00faas dotaci\u00f3ns xen\u00e9ticas distintas. Entre elas est\u00e1n as investigaci\u00f3ns sobre problemas de requirimentos dun xene espec\u00edfico dun tecido, li\u00f1axes celulares, e potencial celular.\nOs m\u00e9todos xen\u00e9ticos para crear ratos quim\u00e9ricos pode resumirse que son a inxecci\u00f3n ou agregaci\u00f3n de c\u00e9lulas embrionais de diferentres orixes. O primeiro rato quim\u00e9rico obt\u00edvoo Beatrice Mintz na d\u00e9cada de 1960 por agregaci\u00f3n de embri\u00f3ns no estado de oito c\u00e9lulas. O m\u00e9todo de inxecci\u00f3n foi iniciado por Richard Gardner e Ralph Brinster, que inxectaron c\u00e9lulas en blastocistos para crear ratos quim\u00e9ricos con li\u00f1as xerminais totalmente derivadas de c\u00e9lulas nai embrionais inxectadas.\nAs quimeras poden obterse de embri\u00f3ns de ratos que non foron a\u00ednda implantados no \u00fatero e tam\u00e9n de embri\u00f3ns implantados. As c\u00e9lulas nai embrionais da masa interna dun blastocisto implantado poden contribu\u00edr a formar todas as li\u00f1axes dun rato inclu\u00edndo a li\u00f1a xerminal. As c\u00e9lulas nai embrionais son tam\u00e9n unha \u00fatil ferramenta nas quimeras porque os xenes poden ser mutados nelas usando a recombinaci\u00f3n hom\u00f3loga, o que permite o \"gene targeting\". Desde o seu descubrimento en 1999, estas c\u00e9lulas convert\u00e9ronse nunha ferramenta b\u00e1sica para a xeraci\u00f3n de quimeras espec\u00edficas en ratos.\nProcesos biol\u00f3xicos subxacentes.\nA capacidade de producir quimeras de ratos d\u00e9bese ao co\u00f1ecemento que se ten do desenvolvemento temper\u00e1n do rato. Entre os estadios de fecundaci\u00f3n do ovo e a implantaci\u00f3n dun blastocisto no \u00fatero, hai diferentes partes do embri\u00f3n do rato que mante\u00f1en a capacidade de dar lugar a unha variedade de li\u00f1axes celulares. Unha vez que o embri\u00f3n chegou ao estadio de blastocisto, est\u00e1 composto de varias partes, principalmente o trofoectoderma, a masa de c\u00e9lulas internas, e o endoderma primitivo. Cada unha destas partes do blastocisto d\u00e1 lugar a diferentes partes do embri\u00f3n; a masa de c\u00e9lulas internas d\u00e1 lugar ao propio embri\u00f3n, mentres que o trofoectoderma e o endoderma primitivo d\u00e1 lugar a estruturas embrionarias extra que soste\u00f1en o crecemento do embri\u00f3n.\nOs embri\u00f3ns no estadio de d\u00faas a oito c\u00e9lulas son competentes para facer quimeras, xa que neses estadios de desenvolvemento, as c\u00e9lulas nos embri\u00f3ns non est\u00e1n a\u00ednda destinadas a dar lugar unha determinada li\u00f1a celular en particular, e poder\u00edan dar lugar \u00e1 masa de c\u00e9lulas internas ou ao trofoectoderma. No caso no que se utilizan dous embri\u00f3ns diploides no estadio de oito c\u00e9lulas para formar unha quimera, o quimerismo pode atoparse despois no epiblasto, no endoderma primitivo e no trofoectoderma do blastocisto do rato. \u00c9 posible proceder \u00e1 disecci\u00f3n dun embri\u00f3n noutros estadios para que dea lugar a unha li\u00f1axe de c\u00e9lulas dun embri\u00f3n selectivamente e non a outras. Por exemplo, poden utilizarse subconxuntos de blast\u00f3meros para dar lugar a quimeras con li\u00f1axes celulares espec\u00edficos a partir dun embri\u00f3n. A masa de c\u00e9lulas interna dun blastocisto diploide por exemplo pode utilizarse para facer unha quimera con outro blastocisto de embri\u00f3n no estadio de oito c\u00e9lulas; as c\u00e9lulas tomadas da masa celular interna dar\u00e1n lugar ao endoderma primitivo e ao epiblasto no rato quimera.\nGrazas a estes co\u00f1ecementos, desenvolv\u00e9ronse as contribuci\u00f3ns de c\u00e9lulas nai embrionais \u00e1 produci\u00f3n de quimeras. As c\u00e9lulas nai embrionais poden utilizarse en combinaci\u00f3n con embri\u00f3ns no estadio de oito e d\u00faas c\u00e9lulas para facer quimeras e dar lugar exclusivamente ao embri\u00f3n propiamente dito. Os embri\u00f3ns que se van usar para producir quimeras poden ademais alterarse xeneticamente para que contrib\u00faan especificamente a formar s\u00f3 unha parte da quimera. Un exemplo \u00e9 a construci\u00f3n de quimeras a partir de c\u00e9lulas nai embrionais e embri\u00f3ns tetraploides, estes \u00faltimos orixinados artificialmente por electrofusi\u00f3n de dous embri\u00f3ns diploides no estadio de d\u00faas c\u00e9lulas. O embri\u00f3n tetraploide dar\u00e1 lugar exclusivamente ao trofoectoderma e ao endoderma primitivo na quimera.\nM\u00e9todos de produci\u00f3n.\nHai diversas combinaci\u00f3ns que poden dar lugar a unha quimera en ratos e, segundo o obxectivo do experimento, pode escollerse unha c\u00e9lula apropiada e unha combinaci\u00f3n de embri\u00f3ns; estas combinaci\u00f3ns xeralmente son (pero non est\u00e1n limitadas) as seguintes: embri\u00f3n diploide + c\u00e9lulas nai embrionais, ou embri\u00f3n diploide + embri\u00f3n diploide, ou c\u00e9lulas nai embrionais + embri\u00f3n tetraploide, ou c\u00e9lulas nai embrionais + c\u00e9lulas nai embrionais. A combinaci\u00f3n de c\u00e9lulas nai embrionais e embri\u00f3ns diploides \u00e9 unha t\u00e9cnica com\u00fan usada para obter ratos quim\u00e9ricos, xa que se pode aplicar a \"gene targeting\" na c\u00e9lula nai embrionaria. Esta clase de quimeras pode facerse por agregaci\u00f3n de c\u00e9lulas nai e embri\u00f3ns diploides ou a inxecci\u00f3n de c\u00e9lulas nai en embri\u00f3ns diploides. Se se van usar c\u00e9lulas naiembrionais para o \"gene targeting\" para facer quimeras, o seguinte procedemento \u00e9 o habitual: introd\u00facese un constructo para a recombinaci\u00f3n hom\u00f3loga para o xene obxectivo en c\u00e9lulas nai embrionais de rato cultivadas procedentes dun rato doante, por medio de electroporaci\u00f3n; as c\u00e9lulas positivas para o evento de recombinaci\u00f3n ter\u00e1n resistencia a antibi\u00f3ticos, que lles foi proporcionada pola inserci\u00f3n casete usada no \"gene targeting\"; polo que poden ser positivamente seleccionadas. As c\u00e9lulas nai embrionais co xene obxectivo correcto son despois inxectadas nun blastocisto de rato h\u00f3spede diploide. Estes blastocistos inxectados son despois implantados nunha femia de rato pseudoembarazada surrogada que levar\u00e1 o embarazo dos embri\u00f3n a termo e dar\u00e1 a luz un rato cuxa li\u00f1a xerminal deriva de c\u00e9lulas nai embrionais do rato doante. Este mesmo procedemento pode facerse por agregaci\u00f3n de c\u00e9lulas nai embrionais e embri\u00f3ns diploides; os embri\u00f3ns diploides son cultivados en placas de agregaci\u00f3n en pozos onde cabe un s\u00f3 embri\u00f3n, e a estes pozos eng\u00e1dense as c\u00e9lulas nai; o agregado \u00e9 cultivado ata que se forma un s\u00f3 embri\u00f3n e progresa ao estadio de blastocisto, e este pode despois ser transferido a un rato femia surrogado.\nPlantas.\nO termo \u201cquimera\u201d apl\u00edcase a plantas que xeneticamente son mosaicos cando o mosaicismo \u00e9 persistente e coexisten c\u00e9lulas con dous ou m\u00e1is xenotipos distintos nun meristema. Por\u00e9n, cando se describen mosaicos nos cales as c\u00e9lulas de distintos xenotipos est\u00e1n distribu\u00eddos por toda a planta, tam\u00e9n se pode usar o termo quimera. As quimeras forman un amplo e heterox\u00e9neo grupo de plantas, que son clasificadas en tres formas. Unha distinci\u00f3n moi utilizada \u00e9 a que diferencia as quimeras sectoriais, mericlinais e periclinais.\nQuimeras de enxerto.\nProd\u00facense polo enxerto de plantas parentais xenticamente diferentes, distintos cultivares ou diferentes especies mesmo de distintos x\u00e9neros. Os tecidos poden fusionarse parcialmente despois de realizar o enxerto para formar un s\u00f3 organismo en crecemento que mant\u00e9n ambos os tipos de tecidos nun s\u00f3 gromo. Como as especies constitu\u00edntes probablemente difiren en moitas caracter\u00edsticas, o comportamento das s\u00faas quimeras periclinais \u00e9 problemente moi variable.\nA primeira quimera co\u00f1ecida foi probablemente a Bizzaria, que \u00e9 unha fusi\u00f3n da \"Citrus medica\" e a laranxa amarga. O exemplo mellor co\u00f1ecido de quimera de enxerto \u00e9 quizais \"Laburnocytisus\" 'Adamii', orixinado por unha fusi\u00f3n de \"Laburnum\" e \"Cytisus\".\nQuimeras cromos\u00f3micas.\nSon quimeras nas cales as capas celulares difiren na s\u00faa constituci\u00f3n cromos\u00f3mica. Ocasionalmente as quimeras orix\u00ednanse pola perda ou ganancia de cromosomas individuais ou fragmentos de cromosomas debido a fallos na divisi\u00f3n celular. O m\u00e1is com\u00fan \u00e9 que as citoquimeras te\u00f1an m\u00faltiplos simples do complemento normal de cromosomas na capa cambiada. Prod\u00facense varios efectos no tama\u00f1o da c\u00e9lula e caracter\u00edsticas de crecemento.\nQuimeras diferenciais de xenes nucleares.\nEstas quimeras orix\u00ednanse por mutaci\u00f3n espont\u00e1nea ou inducida dun xene nuclear a un alelo dominante ou recesivo. Como norma un car\u00e1cter \u00e9 afectado \u00e1 vez nas follas, flores, froito, ou outras partes.\nQuimeras diferenciais de xenes de plastidios.\nEstas quimeras orix\u00ednanse por mutaci\u00f3ns espont\u00e1neas ou inducidas dun xene de plastidio, seguidos da elecci\u00f3n de dous tipos de plastidios durante o crecementio vexetativo. Os plastidios poden elixirse a partir dun ovo mixto ou cigoto mixto. Este tipo de quimera reco\u00f1\u00e9cese no momento de orixinarse polo patr\u00f3n de pigmentaci\u00f3n nas follas. Despois de que a selecci\u00f3n \u00e9 completa, as quimeras periclinais dist\u00ednguense de quimeras diferenciais nucleares de aspecto similar pola s\u00faa herdanza non mendeliana. A maior\u00eda de quimeras de follas variegadas son deste tipo.\nTodas as quimeras diferenciais de xenes de plastidios e algunhas de xenes nucleares afectan \u00e1 cor dos plastidios nas follas, e estas denom\u00ednanse quimeras da clorofila, ou preferiblemente quimeras de follas variegadas. Para a maior\u00eda dos casos de variegaci\u00f3n, a mutaci\u00f3n implicada \u00e9 a perda dos cloroplastos no tecido mutado, de modo que parte dos tecidos da planta non te\u00f1en pigmento verde e carecen de capacidade fotosint\u00e9tica. Este tecido mutado \u00e9 incapaz de sobrevivir por si s\u00f3 e mantense vivo pola s\u00faa asociaci\u00f3n co tecido fotosint\u00e9tico normal. \u00c1s veces as quimeras se encontran tam\u00e9n con capas que difiren con respecto aos seus xenes nucleares e plastidiais.\nLexislaci\u00f3n.\nNos pa\u00edses da Uni\u00f3n Europea e Estados Unidos hai c\u00f3digos \u00e9ticos estritos e regulaci\u00f3ns que prohiben expresamente certo tipo de experimentos que usan c\u00e9lulas humanas, a\u00ednda que hai grandes diferenzas na regulaci\u00f3n. Por exemplo, en Reino Unido en 2008 decidiuse permitir crear quimeras nos laboratorios con c\u00e9lulas nai humanas, pero deben ser destru\u00eddas antes dos primeiros 14 d\u00edas."}
{"id": "273587", "revid": "27155", "url": "https://gl.wikipedia.org/wiki?curid=273587", "title": "Quimerismo", "text": ""}
{"id": "273588", "revid": "12452", "url": "https://gl.wikipedia.org/wiki?curid=273588", "title": "Pen\u00ednsula salentina", "text": ""}
{"id": "273589", "revid": "35560", "url": "https://gl.wikipedia.org/wiki?curid=273589", "title": "Pen\u00ednsula Salento", "text": ""}
{"id": "273590", "revid": "85894", "url": "https://gl.wikipedia.org/wiki?curid=273590", "title": "A Bouza, Vilar, Mondariz", "text": "A Bouza \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 11 habitantes no ano 2013 segundo datos do Instituto Galego de Estat\u00edstica, dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 16 habitantes."}
{"id": "273591", "revid": "85894", "url": "https://gl.wikipedia.org/wiki?curid=273591", "title": "A Costeira, Vilar, Mondariz", "text": "A Costeira \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 22 habitantes no ano 2013 segundo datos do Instituto Galego de Estat\u00edstica, dos cales eran 7 homes e 15 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 28 habitantes."}
{"id": "273592", "revid": "85894", "url": "https://gl.wikipedia.org/wiki?curid=273592", "title": "A Igrexa, Vilar, Mondariz", "text": "A Igrexa \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "273593", "revid": "89787", "url": "https://gl.wikipedia.org/wiki?curid=273593", "title": "Vilde Frang", "text": "Vilde Frang Bj\u00e6rke ou Vilde Frang, nada o 19 de agosto de 1986 en Oslo (Noruega), \u00e9 unha violinista norueguesa. Desenvolve unha intensa actividade concert\u00edstica con algunhas das mellores orquestras do mundo, as\u00ed como concertos de m\u00fasica de c\u00e1mara con artistas como Martha Argerich, Yuri Bashmet, Renaud Capu\u00e7on, Gautier Capu\u00e7on, Gidon Kremer, Julian Rachlin, e os noruegueses Leif Ove Andsnes, Lars Anders Tomter e Truls M\u00f8rk. Tam\u00e9n ten tocado como solista co director, violinista e viola ruso Maxim Vengerov.\nTraxectoria.\nVilde Frang naceu en Oslo o 19 de agosto de 1986. Aos catro anos comezou os seus estudos de viol\u00edn, e posteriormente estudou, entre outros, con Alf Richard Kraggerud, Henning Kraggerud e Stephan Barratt-Due no Barratt Due Musikkinstitutt da capital norueguesa, con Kolja Blacher na Musikhochschule Hamburg, e con Ana Chumachenco na Kronberg Academy. Realizou o seu debut aos 10 anos coa Kringkastingsorkestret (Orquestra da Radio de Noruega) tocando a Fantas\u00eda sobre Carmen de Pablo Sarasate. En 1999 foi convidada polo director let\u00f3n Mariss Jansons para tocar coa Oslo-Filharmonien. Tam\u00e9n tocou nunha xira por Europa e os Estados Unidos con Anne-Sophie Mutter interpretando o concerto para dous viol\u00edns de Bach. Frang declarou que todo o que fixo na s\u00faa infancia estivo \"de alg\u00fan xeito acompa\u00f1ado da m\u00fasica. Era unha especie de mestura na mi\u00f1a vida. Estaba sempre baixo a mi\u00f1a pel\", e dixo que mesmo ese primeiro concerto con Jansons o sentiu como unha \"evoluci\u00f3n natural\". En 2004 foi finalista do concurso Eurovision Young Musicians celebrado en Lucerna, Su\u00edza.\nLogo do seu debut coa London Philharmonic Orchestra en 2007 foi invitada de novo para un concerto coa orquestra brit\u00e1nica e Vladimir Jurowski no Royal Festival Hall na tempada 2009, seguido dun recital no Wigmore Hall.\nEn maio de 2011 participou nunha xira da Nordwestdeutsche Philharmonie tocando o Concerto para viol\u00edn de Sibelius en Friburgo, o Tonhalle de Z\u00faric, e o seu debut en Italia no Conservatorio \"Giuseppe Verdi\" de Mil\u00e1n. En xu\u00f1o dese mesmo ano ofreceu un recital na Kronberg Academy con Michail Lifits, con quen tam\u00e9n tocar\u00eda en 2013 no Wigmore Hall de Londres, onde a cr\u00edtica eloxiou as s\u00faas li\u00f1as \"limpas e puras\" e calificou a s\u00faa interpretaci\u00f3n da Sonata en Fa Maior de Mendelssohn como \"vigorosa e finamente matizada\". En 2013 tocou o Concerto para viol\u00edn de Erich Wolfgang Korngold coa WDR Sinfonieorchester K\u00f6ln dirixida por Jukka-Pekka Saraste.\nFrang conseguiu o premio ao Artista Novo de Credit Suisse en 2012, debutando ese mesmo ano coa Wiener Philharmoniker baixo a direcci\u00f3n de Bernard Haitink no Lucerne Festival.\nInstrumento.\nFrang toca o Stradivarius \"Engleman\" de 1709, instrumento cedido pola Nippon Music Foundation.\nPremios.\nVilde Frang ten ga\u00f1ado numerosos concursos e premios polas s\u00faas interpretaci\u00f3ns:\nDiscograf\u00eda.\nVilde Frang ten gravado os seguintes discos, todos eles co selo EMI Classics:"}
{"id": "273594", "revid": "85894", "url": "https://gl.wikipedia.org/wiki?curid=273594", "title": "As Cavadas, Vilar, Mondariz", "text": "As Cavadas \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 41 habitantes no ano 2013 segundo datos do Instituto Galego de Estat\u00edstica, dos cales eran 16 homes e 25 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 57 habitantes."}
{"id": "273595", "revid": "85894", "url": "https://gl.wikipedia.org/wiki?curid=273595", "title": "As Laxas, Vilar, Mondariz", "text": "As Laxas \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 13 habitantes no ano 2013 segundo datos do Instituto Galego de Estat\u00edstica, dos cales eran 3 homes e 9 mulleres, o que sup\u00f3n un aumento con relaci\u00f3n ao ano 2000 cando ti\u00f1a 9 habitantes."}
{"id": "273596", "revid": "89787", "url": "https://gl.wikipedia.org/wiki?curid=273596", "title": "Paraconger", "text": "Paraconger \u00e9 un x\u00e9nero de peixes da orde dos ang\u00fciliformes pertencente \u00e1 familia dos c\u00f3ngridos, subfamilia dos batimirinos.\nCaracter\u00edsticas.\nAs principais cartacter\u00edsticas das especies do x\u00e9nero son:\nDistribuci\u00f3n xeogr\u00e1fica.\nAs especies deste x\u00e9nero enc\u00f3ntranse en todos os oc\u00e9anos e mares de clima tropical e temperado c\u00e1lido do mundo.\nEspecies.\nSegundo o WoRMS e m\u00e1is o SIIT, o x\u00e9nero comprende as seguintes sete especies:"}
{"id": "273597", "revid": "85894", "url": "https://gl.wikipedia.org/wiki?curid=273597", "title": "O Caeiro, Vilar, Mondariz", "text": "O Caeiro \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 35 habitantes no ano 2013 segundo datos do Instituto Galego de Estat\u00edstica, dos cales eran 16 homes e 19 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 39 habitantes."}
{"id": "273598", "revid": "22570", "url": "https://gl.wikipedia.org/wiki?curid=273598", "title": "O Xeixo, Vilar, Mondariz", "text": "O Xeixo \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 27 habitantes no ano 2013 segundo datos do Instituto Galego de Estat\u00edstica, dos cales eran 15 homes e 12 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 36 habitantes."}
{"id": "273599", "revid": "22570", "url": "https://gl.wikipedia.org/wiki?curid=273599", "title": "O Granxal, Vilar, Mondariz", "text": "O Granxal \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 47 habitantes no ano 2013 segundo datos do Instituto Galego de Estat\u00edstica, dos cales eran 20 homes e 27 mulleres, o que sup\u00f3n un aumento con relaci\u00f3n ao ano 2000 cando ti\u00f1a 45 habitantes."}
{"id": "273600", "revid": "85894", "url": "https://gl.wikipedia.org/wiki?curid=273600", "title": "Garc\u00edas, Vilar, Mondariz", "text": "Garc\u00edas \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 5 habitantes no ano 2013 segundo datos do Instituto Galego de Estat\u00edstica, dos cales eran 3 homes e 2 mulleres, o que sup\u00f3n un aumento con relaci\u00f3n ao ano 2000 cando ti\u00f1a 4 habitantes."}
{"id": "273601", "revid": "22570", "url": "https://gl.wikipedia.org/wiki?curid=273601", "title": "Torrados, Vilar, Mondariz", "text": "Torrados \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 37 habitantes no ano 2013 segundo datos do Instituto Galego de Estat\u00edstica, dos cales eran 17 homes e 20 mulleres, o que sup\u00f3n un aumento con relaci\u00f3n ao ano 2000 cando ti\u00f1a 32 habitantes."}
{"id": "273602", "revid": "85894", "url": "https://gl.wikipedia.org/wiki?curid=273602", "title": "Redo, Vilar, Mondariz", "text": "Redo \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 16 habitantes no ano 2013 segundo datos do Instituto Galego de Estat\u00edstica, dos cales eran 6 homes e 10 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "273603", "revid": "85894", "url": "https://gl.wikipedia.org/wiki?curid=273603", "title": "Portela da Vella, Vilar, Mondariz", "text": "Portela da Vella \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 7 habitantes no ano 2013 segundo datos do Instituto Galego de Estat\u00edstica, dos cales eran 2 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 14 habitantes."}
{"id": "273604", "revid": "85894", "url": "https://gl.wikipedia.org/wiki?curid=273604", "title": "Souto, Vilar, Mondariz", "text": "Souto \u00e9 un lugar da parroquia de Vilar, no concello pontevedr\u00e9s de Mondariz, na comarca do Condado. Ti\u00f1a 3 habitantes no ano 2013 segundo datos do Instituto Galego de Estat\u00edstica, dos cales eran 2 homes e 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "273605", "revid": "56817", "url": "https://gl.wikipedia.org/wiki?curid=273605", "title": "Redo", "text": "O top\u00f3nimo Redo pode referirse a dous lugares de Galicia:"}
{"id": "273606", "revid": "109216", "url": "https://gl.wikipedia.org/wiki?curid=273606", "title": "\u015eehzade Mustaf\u00e1", "text": "\u015eehzade Mustaf\u00e1 Muhlisi, nado en Manisa en 1515 e finado en Konya o 6 de outubro de 1553, foi un pr\u00edncipe otom\u00e1n, gobernador de Manisa desde 1533 a 1541 e pr\u00edncipe de Amasia. \nTraxectoria.\nMustafa era fillo do sult\u00e1n Suleiman I e da s\u00faa consorte Mahidevran, era o seu primeiro fillo e como tal era o herdeiro ao trono, pero as d\u00faas donas de Soliman d\u00e9ranlle oito fillos, dos quedaban vivos na d\u00e9cada de 1550 catro: Mustaf\u00e1, Selim, Bayezid e Jahangir, estes tres fillos de H\u00fcrrem, esta consciente que se Mustaf\u00e1 acced\u00eda ao trono, os seus propios fillos ser\u00edan estrangulados segundo era costume para evitar disturbios civ\u00eds e revoltas. H\u00fcrrem exerc\u00eda unha poderosa influencia pol\u00edtica na \u00e9poca e para evitar a execuci\u00f3n dos seus fillos utilizou esa influencia para eliminar os partidarios de Mustaf\u00e1 \nAs\u00ed, nas loitas polo poder aparentemente instigadas por H\u00fcrrem, Solim\u00e1n fixo asasinar ao gran visir Pargal\u0131 Ibrahim Pasha a noite do 14 ao 15 de marzo de 1536 e finalmente en 1544 foi nomeado gran visir Damat R\u00fcstem Pasha que contaba coa simpat\u00eda de H\u00fcrrem. En 1552 ao iniciarse a campa\u00f1a contra Persia e R\u00fcstem foi nomeado xefe da expedici\u00f3n comezaron as intrigas contra Mustaf\u00e1. R\u00fcstem enviou un dos seus homes de confianza para informar a Solim\u00e1n do descontento entre os seus soldados por non estar Solim\u00e1n \u00e1 fronte do ex\u00e9rcito e que chegara o momento de po\u00f1er un pr\u00edncipe novo no trono, ao tempo que difund\u00eda rumores que Mustaf\u00e1 era receptivo \u00e1 idea.\nPreocupado polo que cr\u00eda os plans de Mustaf\u00e1 para reclamar o trono, o ver\u00e1n seguinte convocouno na s\u00faa tenda, al\u00ed acode confiando no apoio do ex\u00e9rcito, pero ao entrar os eunucos atac\u00e1rono, o pr\u00edncipe defendeuse ben pero finalmente morreu aganado. O 6 de outubro de 1653 para calmar os xan\u00edzaros favorables ao pr\u00edncipe executado o gran visir foi destitu\u00eddo."}
{"id": "273607", "revid": "1131", "url": "https://gl.wikipedia.org/wiki?curid=273607", "title": "Laxas", "text": "Unha laxa \u00e9 unha pena de grandes dimensi\u00f3ns, ou unha pedra alisada; O top\u00f3nimo galego Laxas pode referirse a:"}
{"id": "273608", "revid": "89787", "url": "https://gl.wikipedia.org/wiki?curid=273608", "title": "Congro da Guinea", "text": "O congro da Guinea, \"Paraconger notialis\" Kanazawa, 1961, \u00e9 unha especie de peixe ang\u00fciliforme da familia dos c\u00f3ngridos, subfamilia dos batimirinos.\nH\u00e1bitat.\n\u00c9 un peixe mari\u00f1o, demersal e propio de climas tropicais (16\u00b0N-17\u00b0S), que vive entre os 25 e os 50 m de profundidade.\nDistribuci\u00f3n xeogr\u00e1fica.\nEnc\u00f3ntrase nas costas do oc\u00e9ano Atl\u00e1ntico oriental, desde o Senegal at\u00e9 Angola.\nPesca.\nO congro da Guinea p\u00e9scase activamente nas costas do oc\u00e9ano Atl\u00e1ntico centrororiental e sudoriental."}
{"id": "273609", "revid": "25871", "url": "https://gl.wikipedia.org/wiki?curid=273609", "title": "Paraconger notialis", "text": ""}
{"id": "273610", "revid": "89787", "url": "https://gl.wikipedia.org/wiki?curid=273610", "title": "Franco Trappoli", "text": "Franco Trappoli, nado en Orvieto o 5 de novembro de 1947, \u00e9 un pol\u00edtico italiano do PSI.\nTraxectoria.\nLicenciado en Ciencias econ\u00f3micas e comerciais, foi alcalde de Fano en 1980-1983.\nFoi elixido deputado na IX Lexislatura (1980-1983) e na XI Lexislatura (1992-1994) e vicepresidente da Comisi\u00f3n de traballo, asistencia e seguridade social, e cooperaci\u00f3n. \u00c9 o primeiro budista en converterse en membro do Parlamento italiano."}
{"id": "273611", "revid": "89787", "url": "https://gl.wikipedia.org/wiki?curid=273611", "title": "\u01b1", "text": "O \u00edpsilon latino ( ', ' ) \u00e9 unha letra suplementaria do alfabeto latino. Est\u00e1 baseada na letra grega omega.\nUnicode.\nA mai\u00fascula e a min\u00fascula est\u00e1n situadas en U+01B1 e U+028A no Unicode, respectivamente."}
{"id": "273612", "revid": "56817", "url": "https://gl.wikipedia.org/wiki?curid=273612", "title": "Gran Premio do Brasil de 1978", "text": "O Gran Premio do Brasil de 1978 foi unha carreira de automobilismo de F\u00f3rmula 1, celebrada o 29 de xaneiro de 1978 no circu\u00edto de Jacarepagu\u00e1. Foi a segunda carreira da tempada de .\nResumo da carreira.\nA carreira foi ga\u00f1ada polo piloto arxentino Carlos Reutemann pilotando un Ferrari 312T2, liderou de principio a fin. O triunfo tam\u00e9n representou a primeira vitoria para o fabricante de pneum\u00e1ticos Michelin. O piloto local Emerson Fittipaldi foi segundo, logrando o primeiro podio para Fittipaldi Automotive o terceiro foi o piloto austr\u00edaco de Brabham Niki Lauda. O piloto franc\u00e9s Didier Pironi logrou os seus primeiros puntos na F\u00f3rmula Un, terminando sexto."}
{"id": "273619", "revid": "98629", "url": "https://gl.wikipedia.org/wiki?curid=273619", "title": "Michael Nesterowicz", "text": "Michael Nesterowicz, nado contra o ano 1974 en Wroc\u0142aw (Polonia), \u00e9 un director de orquestra polon\u00e9s. Dende a tempada 2012-13 \u00e9 o director art\u00edstico da Orquestra Sinf\u00f3nica de Tenerife, posto que desempe\u00f1ar\u00e1 canto menos durante catro anos.\nTraxectoria.\nNesterowicz naceu na cidade polonesa de Wroc\u0142aw, onde estudou direcci\u00f3n orquestral co profesor Marek Pijarowski na Academia de M\u00fasica da cidade polonesa, finaliz\u00e1ndoos en 1997. Tan s\u00f3 dous anos despois de finalizar os seus estudos ga\u00f1ou o Concurso Internacional de Direcci\u00f3n Grzegorz Fitelberg celebrado na cidade polonesa de Katowice.\nEn 2004 foi nomeado director art\u00edstico da Filharmonia Ba\u0142tycka de Gd\u00e1nsk (convert\u00e9ndose no director m\u00e1is novo en converterse no director musical da orquestra con tan s\u00f3 29 anos), e catro anos despois ga\u00f1ou o Concurso Internacional de Direcci\u00f3n organizado pola Orquestra de Cadaqu\u00e9s na localidade catal\u00e1 de Cadaqu\u00e9s. O triunfo no concurso catal\u00e1n impulsou a carreira de Nesterowicz, quen dende ese momento pasou a dirixir a maior\u00eda das orquestras espa\u00f1olas, italianas, su\u00edzas, brit\u00e1nicas e polonesas. En 2007 anunci\u00e1base o nomeamento de Nesterowicz como director titular da Orquestra Sinf\u00f3nica de Chile polos seguintes dous anos, asumindo o cargo en marzo de 2008.\nNa tempada 2012-13 debutou cun grande \u00e9xito da cr\u00edtica \u00e1 fronte da Tonhalle Orchester de Z\u00faric (Su\u00edza), as\u00ed como outras destacadas orquestras europeas como a Royal Philharmonic Orchestra de Londres (Inglaterra), a Orchestre National de Belgique de Bruxelas (B\u00e9lxica), e realizou o seu debut en Rusia (11 de marzo de 2012)."}
{"id": "273622", "revid": "98629", "url": "https://gl.wikipedia.org/wiki?curid=273622", "title": "Guacamole", "text": "O guacamole \u00e9 unha preparaci\u00f3n de orixe mesoamericana, elaborada machucando principalmente aguacate, cebola, tomate, chile e especias at\u00e9 conseguir unha consistencia pastosa.\nO nome guacamole (co\u00f1ecido como \"guacamol\" en Am\u00e9rica Central e Cuba) prov\u00e9n do n\u00e1huatl \"\"Ahuacatlmolli\" traducido ao galego, que se comp\u00f3n das verbas \"Ahuacatl\" (aguacate) + \"molli\" (mollo). O aguacate ti\u00f1a unha significaci\u00f3n er\u00f3tica para os aztecas, tanto que as mulleres non pod\u00edan apa\u00f1ar os froitos, xa que simbolizaban os test\u00edculos. Segundo a mitolox\u00eda prehisp\u00e1nica, Quetzalc\u00f3atl, o deus azteca, ofreceu a receita do guacamole aos toltecas, que a estenderon polo territorio de Mesoam\u00e9rica.\nNun principio consist\u00eda nun mollo de aguacate e auga, \u00e1 que se lle engadiu posteriormente outros ingredientes.\nM\u00e9xico \u00e9 o produtor n\u00famero un de aguacate a nivel mundial e o principal produtor de aguacate en M\u00e9xico \u00e9 a cidade de Uruapan, Michoac\u00e1n, de onde sae o produto de exportaci\u00f3n a lugares tan afastados como o Medio Oriente, os Estados Unidos, o Canad\u00e1, Europa e o Xap\u00f3n, onde \u00e9 moi prezado, a\u00ednda que son produtos moi caros neses lugares, sobre todo en Asia.\nPreparaci\u00f3n.\nA receita orixinal do guacamole, prep\u00e1rase con aguacates esmagados, zume de lim\u00f3n, tomate, pemento, cebola, coandro, allo e sal. Por\u00e9n existen diversas variantes de receitas para facer guacamole, engad\u00edndolle m\u00e1is especies e incluso produtos do mar como luras picadas. Tam\u00e9n nos Estados Unidos comercial\u00edzase o \"guacamole dip\", mais \u00e9 considerado polos mexicanos como unha variante pobre, porque se lle engade maionesa e esta dil\u00fae un chisco o sabor do aguacate.\nA receita moderna e b\u00e1sica do guacamole consiste en moer at\u00e9 ter unha mestura uniforme, nun \"molcajete\" (un morteiro mexicano) a polpa de aguacates, engadindo cebola e pemento verde, picados finamente creando unha mestura de cor verde clara a cal se condimenta con sal e unhas pingas de lim\u00f3n. Tam\u00e9n se lle pode engadir coandro picado moi fino. Unha variante \u00e9 cando se lle engade tomate asado ou cru. Por\u00e9n, en M\u00e9xico, a isto non se lle considera propiamente guacamole, sen\u00f3n salsa. No Norte de M\u00e9xico (Sonora e Baixa California) acost\u00famase moer o aguacate soamente, ou como variante c\u00f3mese engadindi auga un pouco leite ou crema, para facelo m\u00e1is l\u00edquido e lograr que rinda m\u00e1is.\nUso.\nNa coci\u00f1a mexicana \u00fasase como mollo picante para acompa\u00f1ar todo tipo de acos, tortas molotes e outros guisos, a maior\u00eda con base nas carnes vermellas. Polo contrario noutras coci\u00f1as o mesmo mollo ou variedades se usan como mollos, periscos ou prato principal, tal \u00e9 o caso dos Estados Unidos onde se come con totopos ou se usa como mollo para guisos de carne. En lugares onde os aguacates son custosos (por exemplo o norte dos Estados Unidos, Europa, Australia, Xap\u00f3n ou Canad\u00e1) o guacamole \u00e9 considerado como unha exquisitez; polo tanto, a maionesa e a crema serven para complementar e aumentar o volume do mollo; as\u00ed en coci\u00f1as como a australiana eng\u00e1dese vi\u00f1o tinto \u00e1 mestura. Nalgunhas coci\u00f1as suramericanas como a Arxentina ou en Europa estase usando como base para guisados con moluscos e crust\u00e1ceos.\nNa coci\u00f1a mexicana empr\u00e9ganse ademais dous tipos de guacamole, o totalmente moio e o que ten anacod de aguacate, ao primeiro se lle denomina de forma popular como \"aguamole\"\", que \u00e9 o normalmente servido en taquer\u00edas populares ou postos ambulantes de comida. O que ten anacos adoita ser m\u00e1is caro e se usa principalmente no lar, serve para acompa\u00f1ar pratos de carne frixida ou \u00e1 prancha. Na coci\u00f1a mexicana dise que engadir zume de lim\u00f3n ademais de darlle mellor sabor prev\u00e9n que o guacamole perda a cor e oxide coa exposici\u00f3n ao ar libre, tomando un sabor e cor pouco agrad\u00e1bel, ao igual que deixar unha semente de aguacate na mestura, en realidade a presenza de os\u00edxeno \u00e9 a que produce o efecto e se prev\u00e9n tapando a mestura para diminu\u00edr a exposici\u00f3n ao ar.\nAdemais do seu delicioso sabor, o guacamole \u00e9 altamente beneficioso para a sa\u00fade cardiovascular, xa que axuda a baixar os niveis de colesterol, de triglic\u00e9ridos e aumenta os niveis de \"colesterol bo\" Este efecto saud\u00e1bel prod\u00faceos o abacate, por ser un froito de alto valor enerx\u00e9tico rico en graxas monoinsaturadas, que son as recomendadas no momento de termos unha dieta para combater o colesterol. Tem tam\u00e9n antioxidantes, as\u00ed como vitamina E. Unicamente non debe ser consumido por persoas que te\u00f1an c\u00e1lculos na ves\u00edcula biliar, dado que orixina mobilizaci\u00f3n dos mesmos orixinando dor intensa.\nEste delicioso mollo como moitas outras preparaci\u00f3ns da comida mexicana, enriqueceu a comida do mundo, inclu\u00edndo a galega, aport\u00e1ndolle sabor e identidade."}
{"id": "273626", "revid": "89787", "url": "https://gl.wikipedia.org/wiki?curid=273626", "title": "Theodoros Katsanevas", "text": "Theodoros Katsanevas (en grego: \u0398\u03b5\u03cc\u03b4\u03c9\u03c1\u03bf\u03c2 \u039a\u03b1\u03c4\u03c3\u03b1\u03bd\u03ad\u03b2\u03b1\u03c2), nado en Atenas oo 13 de marzo de 1947, \u00e9 un pol\u00edtico grego. Foi presidente da \"Organizaci\u00f3n grega para o emprego de man de obra\" (\u039f\u03c1\u03b3\u03b1\u03bd\u03b9\u03c3\u03cc\u03c2 \u0391\u03c0\u03b1\u03c3\u03c7\u03cc\u03bb\u03b7\u03c3\u03b7\u03c2 \u0395\u03c1\u03b3\u03b1\u03c4\u03b9\u03ba\u03bf\u03cd \u0394\u03c5\u03bd\u03b1\u03bc\u03b9\u03ba\u03bf\u03cd , OAED) desde 1981 at\u00e9 1985 e do Instituto de Seguridade Social (\u038a\u03b4\u03c1\u03c5\u03bc\u03b1 \u039a\u03bf\u03b9\u03bd\u03c9\u03bd\u03b9\u03ba\u03ce\u03bd \u0391\u03c3\u03c6\u03b1\u03bb\u03af\u03c3\u03b5\u03c9\u03bd, IKA) desde 1985 at\u00e9 1989. Tam\u00e9n foi deputado polo PASOK (Movemento Socialista Panhel\u00e9nico) desde 1989 at\u00e9 2004.\nTraxectoria.\nGraduouse en Econom\u00eda na Universidade do Pireo, obtivo unha mestr\u00eda en Relaci\u00f3ns Industriais na Universidade de Warwick e un doutoramento en econom\u00eda no sector laboral na Escola de Econom\u00eda e Ciencia Pol\u00edtica de Londres. Participou na resistencia contra o r\u00e9xime dos coroneis, e foi un dos fundadores do PASOK.\nEn 1981, foi un dos redactores do programa de goberno de Andreas Papandreu e foi nomeado \u00e1 organizaci\u00f3n estatal do emprego, a \"Organizaci\u00f3n grega para o emprego de man de obra\". A continuaci\u00f3n, pasa ao \"Instituto de Seguridade Social\" en 1985. En 1989, foi elixido no segundo distrito de Atenas polo PASOK , do cal foi representante at\u00e9 o 2004. Nese ano, el e outros oito deputados foron exclu\u00eddos oficialmente de candidaturas por parte do propio partido.\nO fundador do PASOK, Andreas Papandreu, sogro de Katsanevas, cunha nota no seu testamento aberto en setembro de 1996, chamouno \"a vergo\u00f1a da familia\".\nEn 1998, o xornalista Spyros Karatzaferis publicou no xornal Athinaiki (\u0391\u03b8\u03b7\u03bd\u03b1\u03ca\u03ba\u03ae) unha foto de Katsanevas coa lenda \"vergo\u00f1a\" (\u038c\u03bd\u03b5\u03b9\u03b4\u03bf\u03c2, \"\u00f2neidos\"). Por esta raz\u00f3n, en 2003, Karatzaferis foi declarado culpable de difamaci\u00f3n por un tribunal ateniense e condenado a unha compensaci\u00f3n de 10 mill\u00f3ns de dracmas (uns 30.000 euros).\nO 1 de maio de 2013 , fundou un novo movemento, Dracma - Movemento Democr\u00e1tico Grego Cinco Estrelas (\u0394\u03a1\u0391\u03a7\u039c\u0397, \u0395\u03bb\u03bb\u03b7\u03bd\u03b9\u03ba\u03ae \u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03ae \u039a\u03af\u03bd\u03b7\u03c3\u03b7 \u03a0\u03ad\u03bd\u03c4\u03b5 \u0391\u03c3\u03c4\u03ad\u03c1\u03c9\u03bd), que se inspira no italiano Movemento 5 Estrelas.\nEn 2014, unha historia similar \u00e1 de 1998, Katsanevas pediu unha indemnizaci\u00f3n de 200\u00a0000 euros e unha pena dun ano de prisi\u00f3n para un administrador de Wikipedia en grego, acus\u00e1ndoo de non eliminar partes de textos difamatorios."}
{"id": "273627", "revid": "1131", "url": "https://gl.wikipedia.org/wiki?curid=273627", "title": "Kelud", "text": "Kelud \u00e9 un volc\u00e1n activo cun lago no seu cr\u00e1ter que se localiza entre as rexencias de Kediri, Blitar e Malang a 27\u00a0km ao leste da cidade de Kediri na provincia de Xava Oriental da illa de Xava en Indonesia. Como moitos volc\u00e1ns indonesios e outros do cinto de lume do Pac\u00edfico, Kelud co\u00f1\u00e9cese polas s\u00faas grandes erupci\u00f3ns explosivas producidas ao longo do tempo, m\u00e1is de trinta desde o ano 1000, a \u00faltima o 13 de febreiro de 2014.\nErupci\u00f3ns.\nO Kelud est\u00e1 considerado un dos m\u00e1is perigosos volc\u00e1ns de Xava, provocando lahars, que alagan a chaira do Blitar, causados pola auga do lago do cr\u00e1ter, fluxos e ondadas pirocl\u00e1sticas durante erupci\u00f3ns que adoitan durar pouco, unhas horas, cun baixo \u00edndice de produtos eruptivos (0.1-0.2\u00a0km2) e un \u00cdndice de Explosividade Volc\u00e1nica (IEV) de 3 ou 4. Consid\u00e9rase a erupci\u00f3n m\u00e1is mort\u00edfera a de 1586, que provocou arredor de 10.000 v\u00edtimas Foron tam\u00e9n importantes as erupci\u00f3ns de 1826 que tivo un IEV de 4 e a de 1901 de 3 e que causou moitas mortes, a\u00ednda que se desco\u00f1ece a cantidade.\n1919.\nO 1 de maio de 1919 o Kelud entrou en erupci\u00f3n matando a m\u00e1is de 5000 persoas e arrasando 15.000 ha de terras produtivas pola acci\u00f3n das coadas de barro, co\u00f1ecidas como lahar, que chegaron ata 38\u00a0km. destru\u00edndo m\u00e1is de cen aldeas. A ra\u00edz desta erupci\u00f3n creouse o Servizo de Vixilancia Vulcanol\u00f3xica de Indonesia que ideou un sistema para drenar auga do cr\u00e1ter mediante un t\u00fanel de saneamento, finalizando os traballos en 1926, o que reduciu o nivel de auga no cr\u00e1ter en 50 m.\n1951.\nO 31 de agosto de 1951 asistiuse a unha erupci\u00f3n de IEV 3, que produciu poucos lahars matando a sete persoas pero danou os tuneis de drenaxe, tras reparalos o volume de auga quedou en 20\u00a0000\u00a0000 de m3\n1966.\nO 26 de abril de 1966 aconteceu unha nova erupci\u00f3n, cun IEV de 4 que causou 215 mortes e que levou a que se constru\u00edse un novo t\u00fanel de drenaxe 45 m. por debaixo do anterior, reducindo o volume de auga do lago a 2\u00a0000\u00a0000 de m3\n1990.\nUnha forte e explosiva erupci\u00f3n o 10 de febreiro de 1990 produciu unha longa columna de 7\u00a0km de tefra que produciu varias nubes pirocl\u00e1sticas pero non produciu lahars, o que houbo foron 33 lahars despois da erupci\u00f3n, entre o 15 de febreiro e o 28 de marzo que cubriron 11 sistemas de drenaxe e chegaron a 24\u00a0km do volc\u00e1n. Desta volta morreron m\u00e1is de trinta persoas.\n2007.\nO 16 de outubro de 2007 as autoridades indonesias ordenaron a evacuaci\u00f3n de 30.000 residentes que viv\u00edan preto do volc\u00e1n, despois que os cient\u00edficos puxeran o volc\u00e1n na alerta m\u00e1xima, significando que esperaban unha erupci\u00f3n inminente., que se produciu arredor das 3 p.m. hora local do s\u00e1bado, 3 de novembro , a dese d\u00eda foi unha erupci\u00f3n pequena. pero ao d\u00eda seguinte, 4 de novembro, o Kelud proxectou cinza a 500 metros no aire, indicando que estaba acontecendo unha erupci\u00f3n completa., a temperatura na superficie do lago do cr\u00e1ter chegaron a 60,7\u00a0\u00b0C e a 15 metros de profundidade a temperatura era de 66,1\u00a0\u00b0C, esa calor extrema creou unha nube de vapor e fume de 488 metros de altura.\nO 5 de novembro form\u00e1ronse do cr\u00e1ter novas columnas de fume e vapor e auga fervendo caeu en fervenza pola aba da monta\u00f1a desde o lago do cr\u00e1ter, deixando de funcionar o equipo sismol\u00f3xico instalado preto do cr\u00e1ter, neses momentos segundo as autoridades indonesias a\u00ednda permanec\u00edan en zona de perigo unhas 25.000 persoas\nO seguinte d\u00eda, 6 de novembro, un domo de lava xurdiu no centro do lago formando unha illa oblonga de 100 m de longo que se levantaba 10 m. sobre a superficie do lago. O volc\u00e1n continuou a emitir columnas de fume e cinza, chegando ata 1.000 metros na atmosfera.\nLogo de 48 horas m\u00e1is sen expeler lava, as autoridades anunciaron que o volc\u00e1n estaba experimentando unha erupci\u00f3n lenta. O 12 de novembro o Kelud comezou a despedir lava no lago do cr\u00e1ter, o domo de lava que aumentara ata os 250 m. de longo e 120 m. de altura rompeu e a lava comezou a zumegar na auga ata que a lava cubriu todo e a auga desapareceu. O fume ascendeu a m\u00e1is de dous quil\u00f3metros no aire, e a cinza cubriu varias aldeas pr\u00f3ximas ao volc\u00e1n e o 14 de novembro as cinzas cubriron aldeas situadas ata a 15 quil\u00f3metros de distancia.\n2014.\nKelud experimentou unha nova erupci\u00f3n o 13 de febreiro de 2014., \u00e1s 22:50 hora local (UT+7), expulsando cinza volc\u00e1nica que cubriu unha \u00e1rea de arredor de 500\u00a0km de di\u00e1metro, co que afectou unha gran parte da illa de Xava, inclu\u00edndo Malang no leste, as\u00ed como Xava Central e Yogyakarta.. Evacu\u00e1ronse 76.000 habitantes das zonas pr\u00f3ximas e por mor das cinzas pecharon sete aeroportos, Yogyakarta, Surakarta, Surabaya, Malang, Semarang, Cilacap e Bandung.. Houbo dous mortos polo derrube das s\u00faas casas debido \u00e1s cinzas e as principais atracci\u00f3ns tur\u00edsticas en Yogyakarta e Xava Central, tales como Borobudur, Prambanan e Ratu Boko."}
{"id": "273629", "revid": "98629", "url": "https://gl.wikipedia.org/wiki?curid=273629", "title": "Radiotelevizija Slovenija", "text": "Radiotelevizija Slovenija (en galego, \"Radiotelevisi\u00f3n eslovena\"), m\u00e1is co\u00f1ecida polas siglas RTVSLO ou RTV, \u00e9 a compa\u00f1\u00eda de radiodifusi\u00f3n p\u00fablica de Eslovenia. Fundouse en 1928 e actualmente xestiona tres cadeas de televisi\u00f3n (TV SLO 1, TV SLO 2 e TV SLO 3), tres cadeas nacionais de radio (Prvi program, Val 202 e ARS), unha internacional, dous estudos rexionais e un sitio web multimedia.\nO grupo formou parte da radiotelevisi\u00f3n iugoslava ata 1991, cando Eslovenia se independiz\u00f3. A s\u00faa sede central at\u00f3pase en Liubliana e conta con centros de produci\u00f3n en Maribor, que elabora contidos para a minor\u00eda ling\u00fc\u00edstica h\u00fangara, e en Koper, para a poboaci\u00f3n de fala italiana. O seu programaci\u00f3n cumpre un servizo p\u00fablico e ofrece contidos representativos de todo o pa\u00eds.\n\u00c9 membro da Uni\u00f3n Europea de Radiodifusi\u00f3n desde 1993.\nHistoria.\nA actual RTVSLO nace o 1 de setembro de 1928 coa primeira emisi\u00f3n en probas de \"Radio Ljubljana\", que iniciou a s\u00faa actividade regular o 28 de outubro do mesmo ano. Durante a segunda guerra mundial as s\u00faas repetidores foron destru\u00eddos e a emisora foi ocupada polos soldados italianos, pero a s\u00faa actividade volveu \u00e1 normalidade co restablecemento de Iugoslavia e pasou a formar parte da radiotelevisi\u00f3n iugoslava.\nO 1 de abril de 1949 lev\u00e1ronse a cabo as primeiras emisi\u00f3ns de televisi\u00f3n en probas, pero o servizo non quedou inaugurado ata o 28 de novembro de 1958, como \"Televizija Ljubljana\". O novo medio tivo un r\u00e1pido desenvolvemento, en colaboraci\u00f3n con outras cadeas da rede iugoslava. O informativo en esloveno emitiuse por primeira vez o 15 de abril de 1968.\nA diferenza doutras emisoras iugoslavas, a radiotelevisi\u00f3n de Liubliana desenvolveu cadeas espec\u00edficas para as minor\u00edas ling\u00fc\u00edsticas. En 1970 creouse a segunda canle de televisi\u00f3n esloveno e un ano despois comezaron as emisi\u00f3ns de \"TV Koper Capodistria\", con sede en Koper. A\u00ednda que estaba dirixida en exclusiva aos falantes italianos da rexi\u00f3n de Istria, o seu sinal tam\u00e9n pod\u00eda captarse nalgunhas rexi\u00f3ns italianas, onde rompeu o monopolio que ata a data ostentaba a RAI. As emisi\u00f3ns comezaron en 1972 e non se consolidaron ata 1975.\nEn 1990, a empresa de radiodifusi\u00f3n p\u00fablica cambiou o seu nome de \"RTV Ljubljana\" ao actual \"Radiotelevizija Slovenija\". Eslovenia foi o primeiro estado que declarou a s\u00faa independencia de Iugoslavia o 25 de xu\u00f1o de 1991 e pouco tempo despois, RTVSLO se desligou da radiotelevisi\u00f3n iugoslava. O 1 de xaneiro de 1993 ingresou na Uni\u00f3n Europea de Radiodifusi\u00f3n. Nun novo panorama audiovisual marcado pola aparici\u00f3n de medios de car\u00e1cter comercial, RTVSLO tivo que reforzar o seu papel de servizo p\u00fablico e iniciou un proceso de dixitalizaci\u00f3n, consolidado coa creaci\u00f3n en 2001 do seu servizo multimedia MMC (\"Multimedijski center\"). En 2008, comezou a emitir en alta definici\u00f3n a trav\u00e9s da televisi\u00f3n dixital terrestre.\nOrganizaci\u00f3n.\nRadiotelevizija Slovenija \u00e9 unha empresa p\u00fablica estatal, controlada por un Consello de Programaci\u00f3n que est\u00e1 formado por 29 membros, nomeados entre a Asemblea Nacional e distintos estamentos da sociedade civil eslovena para un mandato de catro anos. Este Consello elixe ao director xeral, que despois ser\u00e1 ratificado polo Parlamento. O actual director xeral \u00e9 Marko Filli. Por baixo at\u00f3pase o Consello Supervisor, formado por 11 membros elixidos entre o Goberno, a Asemblea Nacional e os traballadores da entidade. RTVSLO fin\u00e1nciase principalmente a trav\u00e9s dun imposto directo e tam\u00e9n percibe ingresos pola venda de publicidade, cuxa emisi\u00f3n est\u00e1 limitada.\nSegundo o primeiro artigo da Lei de Radiotelevizija Slovenija, aprobada en novembro de 2005, o grupo \u00e9 unha \"instituci\u00f3n p\u00fablica de especial importancia cultural e nacional\" e con vocaci\u00f3n de servizo p\u00fablico, que debe cubrir as necesidades democr\u00e1ticas, sociais e culturais de \"os cidad\u00e1ns da Rep\u00fablica de Eslovenia, os eslovenos de todo o mundo, as minor\u00edas nacionais eslovenas en Italia, Austria e Hungr\u00eda, e a minor\u00eda h\u00fangara en territorio esloveno\". Ademais, debe asegurarse a autonom\u00eda institucional e independencia editorial da radiotelevisi\u00f3n p\u00fablica, as\u00ed como dotarlle do orzamento necesario para o cumprimento do servizo.\nSobre o control da radiotelevisi\u00f3n p\u00fablica, celebr\u00e1ronse dous referendos. En 2005, o executivo de Janez Jan\u0161a impulsou unha reforma da Lei de Radiotelevizija Slovenija para aumentar o control do Goberno sobre a elecci\u00f3n de membros do Consello de Programaci\u00f3n, que foi aprobada por unha estreita marxe. Cinco anos despois f\u00edxose outra consulta cun obxectivo similar, que nesta ocasi\u00f3n foi rexeitada polo 72% dos votantes.\nOs estudos centrais at\u00f3panse en Liubliana, a capital do pa\u00eds. Pero ademais, existen dous centros territoriais para cubrir as necesidades das minor\u00edas ling\u00fc\u00edsticas do pa\u00eds. Para cubrir \u00e1 poboaci\u00f3n de fala h\u00fangara, existe un centro territorial en Maribor que xestiona unha radio e unha canle de televisi\u00f3n. E no caso da poboaci\u00f3n de fala italiana, hai un centro territorial en Koper co mesmo cometido. O seu traballo est\u00e1 reco\u00f1ecido e defendido na Lei de radiodifusi\u00f3n p\u00fablica.\nA imaxe corporativa de RTVSLO est\u00e1 baseada na escultura \"P\u00edcaro cunha frauta\", obra do escultor esloveno Zdenko Kalin, que se atopa na porta dos estudos centrais.\nRadio.\nRTVSLO mant\u00e9n actualmente oito emisoras de radio, das cales tres emiten a nivel nacional, unha \u00e9 internacional e o resto son cadeas rexionais. Todas as canles poden escoitarse en Internet.\nTelevisi\u00f3n.\nRTVSLO gestiona cinco cadeas na televisi\u00f3n dixital terrestre, dos que tres son de cobertura nacional e d\u00faas son rexionais. A primeira e a segunda cadea te\u00f1en ademais a s\u00faa versi\u00f3n en alta definici\u00f3n. Desde 2008 ata 2012 ti\u00f1an unha canle independente tam\u00e9n en alta definici\u00f3n (TV SLO HD)."}
{"id": "273630", "revid": "16946", "url": "https://gl.wikipedia.org/wiki?curid=273630", "title": "Jugoslovenska Radiotelevizija", "text": "Jugoslovenska Radiotelevizija ou JRT (en galego:\"Radiotelevisi\u00f3n iugoslava\") foi o ente p\u00fablico de radiodifusi\u00f3n da Rep\u00fablica Federal Socialista de Iugoslavia, ata a s\u00faa desaparici\u00f3n en 1992. O ente estaba conformado pola uni\u00f3n dos distintos entes de radio e televisi\u00f3n subnacionais (tanto rep\u00fablicas como provincias aut\u00f3nomas) que en conxunto conformaban a federaci\u00f3n iugoslava:\nA JRT foi un dos membros fundadores da Uni\u00f3n Europea de Radiodifusi\u00f3n, ademais de ser o \u00fanico estado socialista pertencente a esta organizaci\u00f3n.\nEntre as actividades do ente, cabo destacar a realizaci\u00f3n do Jugovizija, concurso no cal, as distintas radiodifusoras que conformaban o ente, presentaban as s\u00faas canci\u00f3ns, para logo, escoller a que representar\u00eda a Iugoslavia no Festival da Canci\u00f3n de Eurovisi\u00f3n.\nDesintegraci\u00f3n.\nDurante a partici\u00f3n de Iugoslavia, moitas das s\u00faas antigas unidades federales proclam\u00e1ronse a si mesmas como independentes, \u00e1 vez que os seus respectivos centros radiodifusores cambiaban de nome, por exemplo:"}
{"id": "273632", "revid": "12452", "url": "https://gl.wikipedia.org/wiki?curid=273632", "title": "Radio Televisi\u00f3n Iugoslava", "text": ""}
{"id": "273633", "revid": "7802", "url": "https://gl.wikipedia.org/wiki?curid=273633", "title": "RTVSLO", "text": ""}
{"id": "273636", "revid": "89787", "url": "https://gl.wikipedia.org/wiki?curid=273636", "title": "Mosaico (xen\u00e9tica)", "text": "En xen\u00e9tica, mosaico, mosaico xen\u00e9tico ou mosaicismo son termos que se aplican a individuos que se orixinaron a partir dunha soa c\u00e9lula ovo fertilizada (cigoto) pero que te\u00f1en no seu corpo d\u00faas ou m\u00e1is poboaci\u00f3ns de c\u00e9lulas con diferentes xenotipos.\nO fen\u00f3meno descubriuno Curt Stern. Na d\u00e9cada de 1930, Stern demostrou que a recombinaci\u00f3n xen\u00e9tica, que \u00e9 normal na meiose, pode tam\u00e9n ter lugar na mitose. Cando isto ocorre orix\u00ednanse mosaicos som\u00e1ticos. Estes son organismos que conte\u00f1en dous ou m\u00e1is tipos xeneticamente distintos de tecidos. O termo \"mosaicismo som\u00e1tico\" utilizouno en 1956 C.W. Cotterman nunha publicaci\u00f3n s\u00faa sobre variaci\u00f3n antix\u00e9nica. O mosaicismo pode tam\u00e9n orixinarse debido a unha mutaci\u00f3n que se produciu durante o desenvolvemento que se propaga a s\u00f3 un conxunto de c\u00e9lulas adultas.\nOs mosaicos son diferentes das quimeras, nas que o individuo con c\u00e9lulas con dous ou m\u00e1is xenotipos deriva da fusi\u00f3n de dous ou m\u00e1is cigotos ou embri\u00f3ns nas fases m\u00e1is iniciais do desenvolvemento.\nTipos.\nHai diferentes tipos de mosaicismo, como o mosaicismo gonadal (restrinxido aos gametos) ou mosaicismo som\u00e1tico ou dos tecidos. Nos tecidos da placenta tam\u00e9n se pode detectar \u00e1s veces mosaicisimo.\nMosaicismo som\u00e1tico.\nO mosaicismo som\u00e1tico ocorre cando as c\u00e9lulas som\u00e1ticas do corpo te\u00f1en m\u00e1is dun xenotipo. Nos mosaicos m\u00e1is com\u00fans, os diferentes xenotipos orix\u00ednanse a partir dunha soa c\u00e9lula ovo fertilizada, debido a erros na mitose nas divisi\u00f3ns embrionarias iniciais ou posteriores.\nEn raros casos, as condici\u00f3ns de intersexualidade poden estar causadas por mosaicismo. Nestes casos algunhas c\u00e9lulas do corpo te\u00f1en os cromosomas XX e outras os XY (condici\u00f3n 46, XX/XY).\nAs formas m\u00e1is com\u00fans de mosaicismo que se atopan nas diagnoses prenatais son as trisom\u00edas. A\u00ednda que a maior\u00eda das formas de trisom\u00eda se deben a problemas xurdidos na meiose e afectan a todas as c\u00e9lulas do organismo, hai casos nos que a trisom\u00eda ocorre s\u00f3 nun conxunto seleccionado de c\u00e9lulas e entrar\u00eda dentro do concepto de mosaico. Isto pode ser causado por un episodio de non disxunci\u00f3n nunha das mitoses iniciais do embri\u00f3n, que tivo como resultado a perda dun cromosoma en c\u00e9lulas tris\u00f3micas (esas pasan a ser normais e as outras seguen sendo tris\u00f3micas). Xeralmente isto d\u00e1 lugar a un fenotipo menos grave que nos pacientes sen mosaico co mesmo trastorno tris\u00f3mico.\nUn exemplo disto \u00e9 unha das formas suaves da s\u00edndrome de Klinefelter, a chamada \"46/47 XY/XXY mosaico\", na cal algunhas das c\u00e9lulas do paciente conte\u00f1en os cromosomas XY, e outras conte\u00f1en os cromosomas XXY. A notaci\u00f3n \"46/47\" indica que as c\u00e9lulas XY te\u00f1en o n\u00famero normal total (46) de cromosomas, e as c\u00e9lulas XXY te\u00f1en 47 cromosomas en total.\nArredor do 30% dos casos de s\u00edndrome de Turner mostran mosaicismo, e a monosom\u00eda completa (45,X) ocorre en 50\u201360% dos casos.\nNon \u00e9 necesario que o mosaicismo sexa sempre delet\u00e9reo. Un raro evento de recombinaci\u00f3n \u00e9 o mosaicismo som\u00e1tico revertente, no cal se produce a correcci\u00f3n espont\u00e1nea dun alelo mutante patox\u00e9nico, que volve ao seu estado normal non patox\u00e9nico. No mosaicismo revertente, o tecido san formado por recombinaci\u00f3n mit\u00f3tica poden competir con \u00e9xito co tecido orixinal mutante que o rodea en tecidos como o sangue e epitelios que se rexeneran con frecuencia. No trastorno cut\u00e1neo conx\u00e9nito ictiose variegata, aparecen manchas na pel normais nas primeiras etapas da vida e van incrementando o seu n\u00famero e tama\u00f1o co tempo.\nOutros factores end\u00f3xenos poden tam\u00e9n causar mosaicismo, como os elementos m\u00f3biles, o esvaramento ou \"slippage\" da ADN polimerase, e a segregaci\u00f3n cromos\u00f3mica non equilibrada. Entre os factores ex\u00f3xenos que act\u00faan est\u00e1n a nicotina e a radiaci\u00f3n UV. Cre\u00e1ronse mosaicos som\u00e1ticos en \"Drosophila\" utilizando tratamentos de raios X e usando irradiaci\u00f3n para inducir mutaci\u00f3ns som\u00e1ticas, que \u00e9 unha t\u00e9cnica moi \u00fatil nos estudos xen\u00e9ticos.\nA mutaci\u00f3n som\u00e1tica \u00e9 a causa m\u00e1is com\u00fan de mosaicismo nas etapas iniciais e finais da vida humana. Os mosaicos som\u00e1ticos son com\u00fans na embriox\u00e9nese debido \u00e1 retrotransposici\u00f3n de secuencias LINE L1 e os elementos transpo\u00f1ibles Alu. Nas etapas iniciais do desenvolvemento, o ADN de tipos de c\u00e9lulas indiferenciadas pode ser m\u00e1is susceptible \u00e1 invasi\u00f3n de elementos m\u00f3biles debido a rexi\u00f3ns non metiladas longas do xenoma. Ademais, a acumulaci\u00f3n de erros na copia do ADN e danos ao longo da vida dan lugar a unha aparici\u00f3n m\u00e1is frecuente de tecidos mosaico en humanos vellos. Como a lonxevidade humana aumentou moito en moitos pa\u00edses no \u00faltimo s\u00e9culo, o noso xenoma pode que non tivese tempo de adaptarse ao efecto acumulativo desta mutax\u00e9nese. A investigaci\u00f3n do cancro atopou que as mutaci\u00f3ns som\u00e1ticas se presentan en n\u00famero crecente ao longo da vida e son responsables da maior\u00eda das leucemias, linfomas e tumores s\u00f3lidos.\nDe todos modos, p\u00f3dese dicir que todos os organismos pluricelulares son probablemente mosaicos som\u00e1ticos nalgunha medida. Como a taxa de mutaci\u00f3n interxeneracional humana \u00e9 de aproximadamente 10\u22128 por posici\u00f3n por xenoma haploide e hai 1014 c\u00e9lulas no corpo humano, \u00e9 probable que durante o curso da vida a maior\u00eda dos humanos tivesen moitas mutaci\u00f3ns xen\u00e9ticas nas c\u00e9lulas som\u00e1ticas e as\u00ed os humanos, e os demais organismos pluricelulares, son todos mosaicos som\u00e1ticos nalgunha medida. Para estender a definici\u00f3n, os extremos dos cromosomas, chamados tel\u00f3meros, ac\u00fartanse con cada divisi\u00f3n e o acurtamento pode variar dunha c\u00e9lula a outra o que representar\u00eda un caso especial de mosaicismo som\u00e1tico. Tam\u00e9n hai reordenaci\u00f3ns x\u00e9nicas nos xenes dos linfocitos que forman os anticorpos, polo que non todas as poboaci\u00f3ns de linfocitos son xeneticamente iguais.\nDiferenzas coa inactivaci\u00f3n X.\nA\u00ednda que \u00e1s veces a inactivaci\u00f3n X se considera un tipo de mosaicismo, en realidade o verdadeiro mosaicismo non deber\u00eda confundirse con dito fen\u00f3meno. Na inactivaci\u00f3n X nas femias XX todas as c\u00e9lulas do organismo te\u00f1en o mesmo xenotipo, pero en diferentes conxuntos de c\u00e9lulas est\u00e1 inactivado un cromosoma X diferente dos dous que hai, polo que s\u00f3 se expresa o outro, polo que s\u00f3 un dos alelos se expresar\u00e1, e os distintos conxuntos de c\u00e9lulas poden ter un fenotipo distinto. Por tanto, a inactivaci\u00f3n dun dos X pode afectar ao fenotipo, pero non ao xenotipo, o cal \u00e9 unha diferenza con respecto ao mosaicismo corrente. Un exemplo son os gatos calico.\nRecombinaci\u00f3n mit\u00f3tica.\nUn mecanismo b\u00e1sico que pode producir tecidos mosaico \u00e9 a recombinaci\u00f3n mit\u00f3tica ou sobrecruzamento som\u00e1tico. Foi descuberto inicialmente por Curt Stern en \"Drosophila\" en 1936. A cantidade de tecido mosaico depende do momento, na \u00e1rbore de divisi\u00f3ns celulares, no que ten lugar o intercambio.\nMosaicismo gonadal.\nO \"mosaicismo gonadal\" ou \"mosaicismo da li\u00f1a xerminal\" \u00e9 unha forma especial de mosaicismo, na cal alg\u00fans gametos, (espermatozoides, ovocitos) portan unha mutaci\u00f3n, pero o resto son normais.\nA causa \u00e9 unha mutaci\u00f3n que ocorre nunha c\u00e9lula troncal inicial que deu lugar a todo ou parte do tecido gonadal.\nIsto pode causar que s\u00f3 alg\u00fans dos fillos se vexan afectados, mesmo en enfermidades dominantes xeneticamente. Como ocorre con outras mutaci\u00f3ns, as mutaci\u00f3ns que poden producir o mosaicismo gonadal increm\u00e9ntanse coa idade.\nMosaicismo na placenta.\n\u00c9 un tipo espec\u00edfico de mosaicismo cromos\u00f3mico que aparece cando o cariotipo da placenta presenta mosaicismo para unha determinada anomal\u00eda, xeralmente unha trisom\u00eda, mentres que o feto non presenta mosaicismo nin anomal\u00eda algunha. Esta situaci\u00f3n pode orixinar que un feto ou un neonato sexa fenotipicamente anormal, a pesar de que o seu cariotipo \u00e9 euploide. \u00c1s veces as d\u00faas copias do cromosoma que leva a anomal\u00eda son do mesmo proxenitor (talvez portador dunha mutaci\u00f3n).\nA interpretaci\u00f3n deste fen\u00f3meno base\u00e1se en que un embri\u00f3n tris\u00f3mico non viable pode perder no feto unha das copias do cromosoma implicado na trisom\u00eda. O cromosoma perdido pode ser a \u00fanica copia achegada polo outro proxenitor, dando lugar a unha disom\u00eda uniparental nas c\u00e9lulas restantes.\nO mosaicismo confinado \u00e1 placenta constit\u00fae un dilema no diagn\u00f3stico dos laboratorios de citoxen\u00e9tica e no consello xen\u00e9tico prenatal.\nUso en biolox\u00eda experimental.\nOs mosaicos xen\u00e9ticos poden ser extraordinariamente \u00fatiles no estudo dos sistemas biol\u00f3xicos, e poden crearse deliberadamente en moitos organismos modelo de diversas maneiras. Permiten o estudo de xenes que son importantes para os eventos m\u00e1is iniciais do desenvolvemento embrionario, os cales fan que sexa moi dif\u00edcil obter organismos adultos nos que os efectos tard\u00edos sexan aparentes. Ademais, poden utilizarse para determinar o tecido ou o tipo de c\u00e9lula no cal \u00e9 necesaria a intervenci\u00f3n dun xene dado e para determinar se un xene \u00e9 aut\u00f3nomo da c\u00e9lula, \u00e9 dicir, se o xene act\u00faa ou non exclusivamente dentro da c\u00e9lula que ten ese xenotipo, ou se afecta tam\u00e9n \u00e1s c\u00e9lulas veci\u00f1as que non te\u00f1en ese xenotipo, pero que adquiren ese fenotipo por diferenciaci\u00f3n ambiental.\nOs primeiros exemplos destes experimentos que implicaban facer un transplante de c\u00e9lulas (tecnicamente creando quimeras), consist\u00edan en transplantar c\u00e9lulas embrionarias do estado de bl\u00e1stula cunha dotaci\u00f3n xen\u00e9tica determinada a outra bl\u00e1stula con diferente xenotipo.\nOs mosaicos xen\u00e9ticos son unha ferramenta especialmente poderosa nos estudos feitos coa mosca da froita \"Drosophila melanogaster\", na que se crean por recombinaci\u00f3n mit\u00f3tica. Os mosaicos cre\u00e1ronse orixinalmente irradiando con raios X moscas heterocigotas para un alelo particular, inducindo roturas de dobre cadea, as cales, ao seren reparadas, pod\u00edan orixinar unha c\u00e9lula homocigota para un dos dous alelos. Despois de varias roldas de replicaci\u00f3n, esta c\u00e9lula orixinar\u00eda unha \u00e1rea, ou \"clon\" de c\u00e9lulas mutantes para o alelo estudado.\nM\u00e1is recentemente o uso dun transxene incorporado no xenoma de \"Drosophila\" fixo o sistema moito m\u00e1is flexible. A recombinase Flip (ou FLP) codifocada nun xene do l\u00e9vedo \"Saccharomyces cerevisiae\" reco\u00f1ece os sitios \"Diana da Recombinase Flip\" (FRT), que son curtas secuencias do ADN, e induce a recombinaci\u00f3n entre eleas. Os sitios FRT foron inseridos transxenicamente preto de cada centr\u00f3mero de cada brazo do cromosoma de \"Drosophila melanogaster\". O xene FLP pode inducirse selectivamente, xeralmente usando o promotor de choque de calor ou o sistema GAL4/UAS. Os clons resultantes poden identificarse negativamente ou positivamente.\nNos clons marcados negativamente a mosca \u00e9 transheterocigota para un xene que codifica un marcador visible (normalmente a prote\u00edna fluorescente verde GFP) e para un alelo dun xene que vai ser estudado (ambos os dous no cromosoma que leva os sitios FRT). Despois da induci\u00f3n da expresi\u00f3n de FLP, as c\u00e9lulas que sofren recombinaci\u00f3n ter\u00e1n unha proxenie que \u00e9 homcigota quer para o marcador quer para o alelo estudado. Por tanto, as c\u00e9lulas que non levan o marcador (que son escuras) poden ser identificadas como portadoras da mutaci\u00f3n.\n\u00c1s veces non \u00e9 conveniente usar clons marcados negativamente, especialmente cando se xeran \u00e1reas moi pequenas de c\u00e9lulas, xa que \u00e9 m\u00e1is dif\u00edcil ver unha marca escura sobre un fondo moi brillante que un punto brillante sobre un fondo escuro. \u00c9 posible, non obstante, crear clons marcados positivamente utilizando o chamado sistema MARCM (\"Mosaic Analysis with a Repressible Cell Marker\", An\u00e1lise de Mosaico cun Marcador Celular Reprimible). Este sistema constr\u00faese sobre o sistema GAL4/UAS, que se utiliza para expresar a GFP en c\u00e9lulas espec\u00edficas. Por\u00e9n, util\u00edzase un xene GAL80 expresado globalmente para reprimir a acci\u00f3n de GAL4, impedindo a expresi\u00f3n da GFP. En vez de usar a GFP para marcar o cromosoma de tipo salvaxe como antes, o GAL80 serve para ese prop\u00f3sito, de tal xeito que cando se elimina por recombinaci\u00f3n mit\u00f3tica, GAL4 pode funcionar, e a GFP brilla. Isto ten como resultado que as c\u00e9lulas que interesan est\u00e1n marcadas como brillantes nun fondo escuro."}
{"id": "273637", "revid": "27155", "url": "https://gl.wikipedia.org/wiki?curid=273637", "title": "Mosaico xen\u00e9tico", "text": ""}
{"id": "273638", "revid": "27155", "url": "https://gl.wikipedia.org/wiki?curid=273638", "title": "Mosaicismo", "text": ""}
{"id": "273639", "revid": "23204", "url": "https://gl.wikipedia.org/wiki?curid=273639", "title": "Gran Premio de Sur\u00e1frica de 1978", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o 4 de marzo de 1978. Foi a terceira rolda da tempada de F\u00f3rmula Un de . Foi o 24\u00ba Gran Premio de Sur\u00e1frica desde o primeiro Gran Premio disputado en 1934 e o und\u00e9cimo que se celebrou en Kyalami, nos arredores de Xohanesburgo. Levouse a cabo sobre 78 voltas ao circu\u00edto de catro quil\u00f3metros para unha distancia de carreira de 320 quil\u00f3metros.\nTanto o equipo Ferrari (312T3) como o equipo Brabham (BT46) presentaron coches novos en Kyalami para a carreira. O evento tam\u00e9n viu o regreso de Renault co seu \u00fanico coche turbo.\nRonnie Peterson, no Lotus 78 cunha aerodin\u00e1mica de efecto chan creada por Colin Chapman, loitou con Patrick Depailler no seu Tyrrell na \u00faltima volta para lograr unha dram\u00e1tica vitoria. John Watson terminou terceiro para Brabham. O mozo italiano, Riccardo Patrese puxo o seu Arrows na cabeza antes de retirarse co motor roto. A Pole foi para o actual campi\u00f3n do mundo Niki Lauda, na s\u00faa primeira tempada con Brabham, retirouse por un fallo de motor e os Ferraris de Carlos Reutemann e Gilles Villeneuve retir\u00e1ronse na volta 55. James Hunt, que clasificou terceiro na grella no seu McLaren M26, s\u00f3 durou cinco voltas, mentres que o seu novo compa\u00f1eiro de equipo, Patrick Tambay, que se clasificou en cuarto lugar, estrelouse a mediados de carreira."}
{"id": "273642", "revid": "89787", "url": "https://gl.wikipedia.org/wiki?curid=273642", "title": "Gnathophis", "text": "Gnathophis \u00e9 un x\u00e9nero de peixes da orde dos ang\u00fciliformes pertencente \u00e1 familia dos c\u00f3ngridos, subfamilia dos congrinos.\nCaracter\u00edsticas.\nAs principais caracter\u00edsticas das especies deste x\u00e9nero son as seguintes:\nDistribuci\u00f3n xeogr\u00e1fica.\nAs especies do x\u00e9nero \"Gnathophis\" habitan nas costas das zonas de augas tropicais e subtropicais de todos os oc\u00e9anos do mundo, especialmente do \u00cdndico occidental e do Pac\u00edfico central.\nAlimentaci\u00f3n.\nAs especies deste x\u00e9nero, como as de todos os c\u00f3ngridos, do depredadores, aliment\u00e1ndose de crust\u00e1ceos, cefal\u00f3podos e peixes pequenos.\nEspecies.\nSegundo o WoRMS o x\u00e9nero conta coas seguintes especies:"}
{"id": "273643", "revid": "22795", "url": "https://gl.wikipedia.org/wiki?curid=273643", "title": "Gnathophis mystax", "text": ""}
{"id": "273644", "revid": "111968", "url": "https://gl.wikipedia.org/wiki?curid=273644", "title": "Eesti Rahvusringh\u00e4\u00e4ling", "text": "Eesti Rahvusringh\u00e4\u00e4ling (en galego, \"Radiodifusi\u00f3n P\u00fablica de Estonia\"), tam\u00e9n co\u00f1ecida polas siglas ERR, \u00e9 a compa\u00f1\u00eda de radiodifusi\u00f3n p\u00fablica de Estonia. Creouse en 2007 e actualmente xestiona cinco cadeas de radio e d\u00faas canles de televisi\u00f3n. \u00c9 membro da Uni\u00f3n Europea de Radiodifusi\u00f3n.\nHistoria.\nO primeiro medio de comunicaci\u00f3n estoniano que comezou as s\u00faas emisi\u00f3ns \u00e9 a actual Eesti Raadio, baixo a denominaci\u00f3n \"Raadio-Ringh\u00e4\u00e4lingut\", o 18 de decembro de 1926. Coa incorporaci\u00f3n de Estonia \u00e1 Uni\u00f3n Sovi\u00e9tica, o servizo de radio cambiou o seu nome polo de Radio Tallin. O servizo de televisi\u00f3n iniciou a s\u00faa actividade o 19 de xullo de 1955 como \"Tallinna Televisioonistuudio\".\nCando Estonia obtivo a s\u00faa independencia, os medios de radio e televisi\u00f3n xa existentes convert\u00e9ronse nun servizo p\u00fablico do novo estado. En 1990 renomearonse como \"Eesti Raadio\" e \"Eesti Televisioon\" respectivamente, cun funcionamento independente e separado.\nEn xaneiro de 2007 aprobouse a Lei de Radiodifusi\u00f3n P\u00fablica de Estoniana, que estableceu a creaci\u00f3n do ente p\u00fablico \"Eesti Rahvusringh\u00e4\u00e4ling\" para integrar os servizos de radio e televisi\u00f3n, a partir do 1 de xu\u00f1o do mesmo ano. Nos seus estatutos, sentou as s\u00faas bases nos valores de innovaci\u00f3n, servizo p\u00fablico, profesionalidade e responsabilidade coa sociedade civil."}
{"id": "273645", "revid": "89787", "url": "https://gl.wikipedia.org/wiki?curid=273645", "title": "Ra\u00edz (matem\u00e1ticas)", "text": "En Matem\u00e1ticas, a ra\u00edz en\u00e9sima dun n\u00famero \"x\" \u00e9 un n\u00famero \"r\" que elevado \u00e1 en\u00e9sima potencia \u00e9 igual a \"x\"\nonde \"n\" \u00e9 o \"\u00edndice\" da ra\u00edz. Unha ra\u00edz de \u00edndice 2 ch\u00e1mase \"ra\u00edz cadrada\" e a de \u00edndice 3, \"ra\u00edz c\u00fabica\". As ra\u00edces de \u00edndice superior ch\u00e1manse empregando o ordinal, como \"ra\u00edz cuarta\" ou \"ra\u00edz quinta\".\nPor exemplo:\nNa an\u00e1lise matem\u00e1tica, as ra\u00edces son tratadas como un caso particular de potenciaci\u00f3n, onde o exponente \u00e9 unha fracci\u00f3n:\nAs ra\u00edces adoitan ser escritas empregando o s\u00edmbolo formula_3, con formula_4 indicando unha ra\u00edz cadrada, formula_5 unha ra\u00edz c\u00fabica, formula_6 unha ra\u00edz cuarta e as\u00ed sucesivamente. Na expresi\u00f3n formula_7, \"n\" \u00e9 o \"\u00edndice\" e \"x\" \u00e9 o \"radicando\". Calquera expresi\u00f3n que conte\u00f1a unha ra\u00edz \u00e9 chamada \"expresi\u00f3n radical\".\nHistoria.\nA orixe do s\u00edmbolo de ra\u00edz \u221a \u00e9 dubidosa. Moitos expertos, inclu\u00edndo Leonhard Euler, cren que procede da letra \"r\", inicial da palabra latina \"radix\", que significa \"ra\u00edz\". O s\u00edmbolo aparece impreso por vez primeira, sen o trazo horizontal, en 1525 na obra \"Die Coss\" do matem\u00e1tico alem\u00e1n Christoff Rudolff.\nPropiedades.\nTodos os n\u00fameros reais positivos te\u00f1en ra\u00edz real en\u00e9sima. Se o \u00edndice da ra\u00edz \u00e9 impar esta ra\u00edz \u00e9 un \u00fanico n\u00famero positivo. Se o \u00edndice \u00e9 par a ra\u00edz \u00e9 dobre (un n\u00famero e o seu oposto).\nOs n\u00fameros reais negativos non te\u00f1en ra\u00edz real se o \u00edndice da ra\u00edz \u00e9 par e te\u00f1en como ra\u00edz un \u00fanico n\u00famero real negativo se o \u00edndice da ra\u00edz \u00e9 impar.\nA ra\u00edz dun n\u00famero real que non sexa potencia perfecta \u00e9 un n\u00famero irracional.\nUn n\u00famero complexo distinto de 0 ten \"n\" ra\u00edces distintas de \u00edndice \"n\".\nOs n\u00fameros reais cumpren: \nPor\u00e9n, pode haber problemas no caso dos n\u00fameros complexos. Por exemplo:\npero\nse tomamos un certo valor da ra\u00edz.\nSimplificaci\u00f3n de expresi\u00f3ns radicais.\nUnha expresi\u00f3n radical est\u00e1 simplificada se\nPor exemplo, para simplificar a expresi\u00f3n formula_13 podemos buscar un cadrado perfecto dentro da ra\u00edz e sacalo f\u00f3ra: \nLogo, ao haber unha fracci\u00f3n no radical cambiamos como segue: \nFinalmente quitamos a ra\u00edz do denominador: \nCando no denominador hai unha suma de ra\u00edces p\u00f3dese atopar un factor polo que multiplicar numerador e denominador para simplificar a expresi\u00f3n, o que se denomina racionalizar:\nSerie infinita.\nA ra\u00edz pode ser representada coa serie:\ncon formula_19.\nFunci\u00f3n ra\u00edz.\nSexa n un n\u00famero natural non nulo. A aplicaci\u00f3n x \u2192 xn define unha funci\u00f3n, de formula_20 en formula_20 se n \u00e9 impar, e de formula_22 se formula_23 \u00e9 par. Ch\u00e1mase \"ra\u00edz en\u00e9sima\", ou \"ra\u00edz de \u00edndice n\" \u00e1 s\u00faa funci\u00f3n rec\u00edproca, e ind\u00edcase:\nformula_24.\nNo gr\u00e1fico seguinte, est\u00e1n debuxadas as gr\u00e1ficas das funci\u00f3ns definidas por algunhas ra\u00edces, as\u00ed como das s\u00faas funci\u00f3ns rec\u00edprocas, no intervalo [0;1]. A recta de ecuaci\u00f3n y = x \u00e9 o eixe de simetr\u00eda entre cada curva e a curva da s\u00faa rec\u00edproca.\nCambiando de escala:"}
{"id": "273646", "revid": "100789", "url": "https://gl.wikipedia.org/wiki?curid=273646", "title": "Eesti Televisioon", "text": "Eesti Televisioon (en galego: \u00abTelevisi\u00f3n estoniana\u00bb), m\u00e1is co\u00f1ecido polas s\u00faas siglas ETV, \u00e9 a primeira cadea de televisi\u00f3n p\u00fablica de Estonia, controlada pola organizaci\u00f3n estatal \"Eesti Rahvusringh\u00e4\u00e4ling\".\nAs s\u00faas emisi\u00f3ns regulares comezaron o 19 de xullo de 1955 como \"Tallinna Televisioonistuudio\" (Estudo de Tallin), e durante m\u00e1is de 35 anos foi a \u00fanica canle de televisi\u00f3n dispo\u00f1ible en Estoniana. ETV cumpre funci\u00f3ns de servizo p\u00fablico, e est\u00e1 obrigada a difundir e promover a cultura nacional do pa\u00eds, as\u00ed como dar cobertura \u00e1s comunidades minoritarias. O seu programaci\u00f3n \u00e9 xeral, e est\u00e1 composta por formatos informativos, entretemento, ficci\u00f3n e series documentais. \u00c9 membro da Uni\u00f3n Europea de Radiodifusi\u00f3n\u00a0desde 1993.\nNo ano 2002 foi a cadea encargada de organizar o Festival de Eurovisi\u00f3n, trala vitoria do pa\u00eds no concurso.\nO grupo funcionou por separado do servizo de radio ata o 1 de xaneiro de 2007, cando o Goberno estoniano integrou todas as empresas de radiodifusi\u00f3n p\u00fablica no ente \"ERR\". Nos \u00faltimos anos, \"Eesti Televisioon\" desenvolveu canles tem\u00e1ticos para a Televisi\u00f3n Dixital Terrestre como ETV24, de informaci\u00f3n continua, e ETV2, de car\u00e1cter cultural e creado en 2008.\nFinanciamento.\nEesti Televisioon fin\u00e1nciase a trav\u00e9s de impostos directos. A maior parte do orzamento prov\u00e9n de subvenci\u00f3ns da administraci\u00f3n p\u00fablica estona. Un 15% do mesmo est\u00e1 sufragado polas televisi\u00f3ns comerciais do pa\u00eds, que pagan a cota a cambio do seu dereito exclusivo para emitir publicidade. Desde 2002, ETV ten prohibida a emisi\u00f3n de publicidade en todas as s\u00faas canles. Isto impide tanto anuncios como calquera outra modalidade, como teletenda ou patrocinios."}
{"id": "273649", "revid": "83328", "url": "https://gl.wikipedia.org/wiki?curid=273649", "title": "Festival de Eurovisi\u00f3n 2002", "text": "O XLVII Festival da Canci\u00f3n de Eurovisi\u00f3n celebrouse o 25 de maio de 2002, no complexo Saku Surhall de Tallin, Estonia. Os presentadores foron Annely Peebo e Marko Matvere. Marie N foi a ganadora deste Festival, representando a Letonia coa canci\u00f3n \"I wanna\", desbancando \u00e1s m\u00e1ximas favoritas, Afro-diche (Suecia) e Corinna May (Alema\u00f1a).\nEn 2002, a Uni\u00f3n Europea de Radiodifusi\u00f3n volveu ao sistema simple usado en 1994 e 1995 para determinar que pa\u00edses participar\u00edan no concurso. Os pa\u00edses con menos puntuaci\u00f3n (sen contar Francia, Alema\u00f1a, Espa\u00f1a e o Reino Unido, que formaban o \"Big Four\") do ano anterior foron exclu\u00eddos, omitindo tantos pa\u00edses como fose necesario para reducir o n\u00famero de participantes a 24. Xa que logo clasific\u00e1ronse os 17 primeiros clasificados da edici\u00f3n de 2001 e sete pa\u00edses relegados en 2001. En principio a Portugal correspond\u00edalle unha praza, pero Portugal declinou participar por problemas internos, e foron substitu\u00eddos por Letonia, que acabar\u00eda ga\u00f1ando o concurso.\nEsta edici\u00f3n tivo unha audiencia segundo a UER e televisi\u00f3n estona de 166 mill\u00f3ns de espectadores, alcanzando os maiores \u00edndices en Malta (con m\u00e1is dun 90% de seguimento), Suecia e Espa\u00f1a. Neste \u00faltimo pa\u00eds, ademais, converteuse no espazo m\u00e1is visto desde que exist\u00edan as estat\u00edsticas de audiencia, creando grazas ao concurso de selecci\u00f3n, Operaci\u00f3n Triunfo, un grande eco informativo e fen\u00f3meno de masas en Espa\u00f1a.\nO pavill\u00f3n e escenario de Tallin, pese a albergar a uns 5.000 espectadores, qued\u00e1base lonxe da capacidade das d\u00faas \u00faltimas sedes en Estocolmo e Copenhaguen. Foi o primeiro festival celebrado nun dos pa\u00edses de Europa Oriental incorporados ao certame a partir dos anos 90.\nPa\u00edses participantes.\nCanci\u00f3ns e selecci\u00f3n.\nLinguas.\nDos 24 temas participantes, 16 foron interpretados integramente en ingl\u00e9s. Dos restantes 8, catro foron cantados completamente na s\u00faa lingua oficial (Eslovenia, Francia, a Antiga Rep\u00fablica Iugoslava de Macedonia) e Su\u00edza). Bosnia e Hercegovina, Espa\u00f1a, Israel e Turqu\u00eda mesturaron a s\u00faa lingua propia con frases en ingl\u00e9s.\nCelebraci\u00f3n do festival.\nM\u00e1ximas puntuaci\u00f3ns.\nTrala votaci\u00f3n os pa\u00edses que recibiron 12 puntos (m\u00e1xima puntuaci\u00f3n que pod\u00eda outorgar o xurado) foron:"}
{"id": "273650", "revid": "121631", "url": "https://gl.wikipedia.org/wiki?curid=273650", "title": "Gran Premio do oeste dos Estados Unidos de 1978", "text": "O Gran Premio do oeste dos Estados Unidos de 1978 foi unha carreira de automobilismo de F\u00f3rmula 1, celebrada o 2 de abril de 1978 no circu\u00edto de Long Beach en California. Foi a cuarta carreira da tempada de .\nResumo.\nCarlos Reutemann logrou o liderado a metade da carreira cando o Ferrari do seu compa\u00f1eiro Gilles Villeneuve, estrelouse, e ga\u00f1ou por once segundos. Foi a segunda vitoria americana para o arxentino, que tam\u00e9n ga\u00f1ou con Brabham en Watkins Glen en 1974. O americano Mario Andretti terminou en segunda posici\u00f3n.\n\"No inicio do fin de semana, a\u00ednda que s\u00f3 22 coches pod\u00edan partir da grella, hab\u00eda 30 participantes, o que requiriu unha hora de sesi\u00f3n de precualificaci\u00f3n o venres pola ma\u00f1\u00e1 para os oito membros non FICA. Destes oito, os catro m\u00e1is r\u00e1pidos unir\u00edanse o resto dos pilotos na clasificaci\u00f3n para un dos 22 postos de partida.\"\nNiki Lauda, que colocara o seu Ferrari na pole para a carreira do ano anterior, estableceu de novo o ritmo inicial, esta vez nun Brabham. Pero, a \u00faltima hora da sesi\u00f3n da ma\u00f1\u00e1 do venres, Reutemann logrou a mellor marca cun 1:20.99 e finalmente logrou a mellor do d\u00eda con 1:20.636. Como era habitual en Long Beach, varios pilotos romperon a s\u00faas caixas de cambio, e o s\u00e1bado, a\u00ednda que o clima era mellor, ningu\u00e9n foi capaz de mellorar o tempo de Reutemann. As tres primeiras filas da grella definitiva foron ocupadas por tres equipos, xa que Villeneuve completou a primeira fila para os Ferrari, os pilotos do equipo Brabham Lauda e John Watson foron terceiro e quinto, e os de Lotus, Andretti e Ronnie Peterson foron cuarto e sexto.\nUn fermoso d\u00eda e 75.000 afeccionados presenciaron a carreira do domingo. A sa\u00edda trasladarase desde diante dos boxes en Ocean Boulevard \u00e1 curva \"lineal\" na li\u00f1a de costa co fin de evitar outra montoneira na primeira curva. A estratexia pareceu funcionar, e todo o mundo pasou limpamente, a\u00ednda que freada no final da curva de John Watson polo interior f\u00edxoo sa\u00edr da pista e forzou a Reutemann a abrirse para esquivalo, as\u00ed Villeneuve quedou na cabeza a medida que sa\u00edan.\nLogo dunha volta, a orde era Villeneuve, Watson, Lauda, Reutemann, Andretti, Alan Jones, James Hunt e Peterson. Na cabeza dun Gran Premio por primeira vez, Villeneuve conduc\u00eda magnificamente, e comezou a ampliar a s\u00faa vantaxe. Na sexta volta, Hunt golpeou o muro no \u00e1pice da \u00faltima curva antes da recta de boxes e golpeou a s\u00faa roda dianteira dereita. Tres voltas despois, Watson retirouse da segunda posici\u00f3n co motor roto. Andretti caeu de novo ao cuarto posto, logo de elixir mal os seus pneum\u00e1ticos Goodyears e Jones est\u00e1base acerc\u00e1ndose a el rapidamente. Na volta 19, o Williams pasouno e sa\u00edu tras Reutemann.\nVilleneuve ti\u00f1a unha vantaxe de dous segundos e Reutemann estaba empuxando duro a Lauda polo segundo lugar. De s\u00fapeto, na volta 28, o Brabham sa\u00edu recto na curva un, coma se fallaran os freos. Lauda det\u00edvose sen perigo , pero, sa\u00edu e quitouse o casco. Un fallo el\u00e9ctrico apagara o motor. Mentres tanto, Jones alcanzara a Reutemann, e os tres primeiros estaban separados por s\u00f3 2\u00b45 segundos.\n\"Na volta 39, xusto antes da metade da carreira, Villeneuve chegou a dobrar a Clay Regazzoni, quen se atopaba nunha batalla con Jean-Pierre Jabouille de Renault. En lugar de esperar ata a recta, o canadense tratou de adiantalo na secci\u00f3n revirada que conduce a Ocean Boulevard. Simplemente non hab\u00eda espazo, e cando Regazzoni freou antes do esperado por Villeneuve, a roda dianteira dereita do Ferrari golpeou a parte traseira esquerda do Shadow e sa\u00edu lanzado contra a parede. Afortunadamente, ningu\u00e9n resultou ferido\".\nIsto deixou a Reutemann \u00e1 cabeza, por diante de Jones, cunha gran brecha sobre Andretti. Volta tras volta, Jones perseguiu a Reutemann, pero o Ferrari era demasiado r\u00e1pido nas rectas para podelo adiantar. Por na volta 47, con Jones na cola do Ferrari, as \u00e1s dianteiras da Williams estra\u00f1amente colaps\u00e1ronse, como resultado dun fallo de fabricaci\u00f3n. Jones continuou a batalla, pero comezou a perder ao redor dun segundo por volta. Para aumentar a desgraza do australiano, a presi\u00f3n do combustible comezou a fallar.marchaba a tir\u00f3ns como se o motor cuspira, e \u00e1s veces, cortaba por completo. Pas\u00e1rono un coche tras outro, o Williams caeu ata o oitavo lugar. A consecuci\u00f3n da volta r\u00e1pida na volta 27 e o adiantamento a Emerson Fittipaldi na \u00faltima volta, logrando o s\u00e9timo lugar foron os seus \u00fanicos consolos logo dunha pilotaxe espectacular.\nReutemann cruzou \u00e1 meta, mantendo once segundos de diferenza sobre Andretti, quen ti\u00f1a un cox\u00edn similar sobre Patrick Depailler terceiro."}
{"id": "273651", "revid": "23204", "url": "https://gl.wikipedia.org/wiki?curid=273651", "title": "Fran\u00e7ois-\u00c9tienne de La Roche", "text": "Fran\u00e7ois-\u00c9tienne de La Roche, ou Delaroche, como \u00e9 m\u00e1is co\u00f1ecido, nado 1781 en Xenebra e finado en 1813 en Par\u00eds, foi un m\u00e9dico e naturalista su\u00edzo. \nEra fillo de Daniel De la Roche (1743-1812), m\u00e9dico de Xenebra formado e Edimburgo e amigo de Louis Odier (1748-1817). Despois de exercer a medicina durante varios anos en Xenebra, Delaroche pai trasladouse a Par\u00eds como m\u00e9dico do duque de Orle\u00e1ns (o que foi chamado \"Filipe Igualdade\", pai do rei de Francia Lu\u00eds Filipe I). M\u00e1is tarde traballou como m\u00e9dico na Casa de Sa\u00fade do Faubourg Saint-Martin.\nFran\u00e7ois Delaroche \u00e9 sobre todo con\u00f1ecido polos seus traballos sobre a calor espec\u00edfica dos gases, efectuados conxuntamente con Jacques-Etienne B\u00e9rard, polos que recibiu en 1812 o gran premio de f\u00edsica da \"Acad\u00e9mie des sciences\" de Par\u00eds.\nAs\u00ed mesmo \u00e9 moi famoso polos seus traballos de zoolox\u00eda, concretamente sobre os peixes, en particular as s\u00faas \"Observations sur des poissons recueillis dans un voyage aux \u00eeles Bal\u00e9ares\" (1809), \"Observations sur quelques poissons indiqu\u00e9s dans le pr\u00e9c\u00e9dent tableau et descriptions des esp\u00e8ces nouvelles ou peu connues\" (1809) e \"Observations sur la vessie a\u00e9rienne des poissons\"."}
{"id": "273652", "revid": "22795", "url": "https://gl.wikipedia.org/wiki?curid=273652", "title": "F. E. Delaroche", "text": ""}
{"id": "273653", "revid": "22795", "url": "https://gl.wikipedia.org/wiki?curid=273653", "title": "Delaroche", "text": ""}
{"id": "273654", "revid": "98629", "url": "https://gl.wikipedia.org/wiki?curid=273654", "title": "Congro bocadoce", "text": "O congro bocadoce, ou congro doce, \"Gnathophis mystax\" (Delaroche, 1809), \u00e9 unha especie de peixe ang\u00fciliforme da familia dos c\u00f3ngridos, subfamilia dos congrinos.\nTaxonom\u00eda.\nA especie foi descrita en 1809 polo m\u00e9dico e icti\u00f3logo su\u00edzo residente en Francia Fran\u00e7ois-\u00c9tienne de La Roche (co\u00f1ecido en ciencia como Delaroche), co nome de \"Muraena mystax\". Posteriormente foi reclasificada no x\u00e9nero \"Gnathophis\", como \"Gnathophis mystax\", que hoxe en d\u00eda \u00e9 a denominaci\u00f3n v\u00e1lida admitida polos icti\u00f3logos de toda a comunidade cient\u00edfica.\nH\u00e1bitat.\n\u00c9 un peixe mari\u00f1o, demersal e propio das augas tropicais e subtropicais (46\u00b0N-30\u00b0N, 18\u00b0W-36\u00b0E), que vive entre os 80 e os 800 m de profundidade no noiro continental.\nDistribuci\u00f3n xeogr\u00e1fica.\nEnc\u00f3ntrase preto das costas do oc\u00e9ano Atl\u00e1ntico oriental, desde o sur de Portugal at\u00e9 Marrocos) e o mar Mediterr\u00e1neo.\nAlimentaci\u00f3n.\nO congro doce alim\u00e9ntase de invertebrados bent\u00f3nicps e, probabelmente tam\u00e9n de pequenos [[peixes]. m\nPesca.\nO congro de bocadoce p\u00e9scase activamente nas costas da parte meridional do [[oc\u00e9ano Atl\u00e1ntico]] noroocidental (especialmente en [[Portugal]], [[Marrocos]] e en todo o [[Mediterr\u00e1neo]]).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Ang\u00fciliformes]]\n[[Categor\u00eda:Animais descritos en 1809]]"}
{"id": "273655", "revid": "22795", "url": "https://gl.wikipedia.org/wiki?curid=273655", "title": "Congro doce", "text": ""}
{"id": "273656", "revid": "22795", "url": "https://gl.wikipedia.org/wiki?curid=273656", "title": "Muraenesocidae", "text": ""}
{"id": "273657", "revid": "23204", "url": "https://gl.wikipedia.org/wiki?curid=273657", "title": "Gran Premio de B\u00e9lxica de 1978", "text": "O Gran Premio de B\u00e9lxica de F\u00f3rmula 1 de disputouse en Zolder o 21 de maio de 1978. Foi a sexta carreira da tempada de F\u00f3rmula Un de , o 36\u00ba Gran Premio de B\u00e9lxica e a quinta, que se celebrou no Aut\u00f3dromo de Zolder. A carreira disputouse sobre 70 voltas nos catro quil\u00f3metros do circu\u00edto para unha distancia de carreira de 280 quil\u00f3metros.\nResumo da carreira.\nA principal noticia antes do Gran Premio de B\u00e9lxica foi que o novo Lotus 79 xa estaba listo para correr, e de inmediato Mario Andretti mostrou o seu ritmo logrando a pole comodamente por diante de Carlos Reutemann e Niki Lauda. Mario liderou desde a primeira curva, mentres que Reutemann tivo unha mala sa\u00edda, causando un accidente en cadea no que Lauda foi golpeado por Jody Scheckter e tivo que retirarse. Isto deixou a Gilles Villeneuve segundo e a Ronnie Peterson terceiro pero tampouco pod\u00edan seguir o ritmo de Andretti, que foi capaz de escaparse.\nAs primeiras 40 voltas foron sen incidentes ata que Villeneuve sufriu unha picada nunha roda e tivo que entrar en boxes, que o fixo caer \u00e1 quinta posici\u00f3n, e un par de voltas m\u00e1is tarde Peterson tam\u00e9n entrou nos pits para po\u00f1er pneum\u00e1ticos novos deixando a Reutemann segundo por diante de Jacques Laffite de Ligier. Peterson cos novos pneum\u00e1ticos era moito m\u00e1is r\u00e1pido e foi capaz de pasar aos dous nas \u00faltimas voltas, e Laffite intentou pasar Reutemann na \u00faltima volta pero chocou e Laffite quedou f\u00f3ra. Andretti logrou unha vitoria sen problemas, con Peterson logrando para Lotus un 1-2, e Reutemann completando o podio."}
{"id": "273658", "revid": "54334", "url": "https://gl.wikipedia.org/wiki?curid=273658", "title": "Marmelo (doce)", "text": "O marmelo, tam\u00e9n chamado doce de marmelo, \u00e9 un doce preparado a partir da froita do marmeleiro (\"Cydonia\"). \u00c9 t\u00edpico de Galicia, onde se acostuma tomar principalmente de sobremesa acompa\u00f1ado de queixo (Queixo de tetilla especialmente). Tam\u00e9n \u00e9 com\u00fan en Espa\u00f1a e Portugal (neste pa\u00eds co\u00f1\u00e9cese co nome de \"marmelada\" de onde xorde a verba galega marmelada, con diferente significado). En Latinoam\u00e9rica recibe os nomes de \"dulce de membrillo\", \"membrillate\", \"ate\" ou \"codo\u00f1ate\", e cons\u00f3mese principalmente na Arxentina, no Uruguai, Chile e M\u00e9xico. En Italia cult\u00edvase o marmeleiro e se prepara a \"cotognata\" en Sicilia, Lombard\u00eda, Trentino, Abruzos e Puglia. Existen tam\u00e9n variantes de marmelo que se elaboran en Francia, Grecia e Turqu\u00eda. \nEtimolox\u00eda.\nProv\u00e9n do lat\u00edn vulgar\u00a0\"melim\u0113lum\"\u00a0\u2018maz\u00e1 moi doce\u2019, voz de orixe grega \"\u03bc\u03b5\u03bb\u03af\u03bc\u03b7\u03bb\u03bf\u03bd\", formada a partir de\u00a0\"meli\"\u00a0\u2018mel\u2019 e\u00a0\"melon\" \u2018maz\u00e1\u2019.\nHistoria.\nO marmeleiro \u00e9 orixinario de Asia Menor e o C\u00e1ucaso. Gregos e romanos levaron este froito \u00e1 Pen\u00ednsula Ib\u00e9rica, com\u00edano cocido e adozado con mel. Os romanos utiliz\u00e1bano tam\u00e9n para elaborar un licor con augardente, vi\u00f1o tinto e marmelo. O doce prep\u00e1rase simplemente cocendo polpa de marmelo con igual cantidade de azucre, obtendo un bloque de doce que pode ser cortado para acompa\u00f1ar ou reencher distintas preparaci\u00f3ns culinarias. O marmelo popularizouse no s\u00e9culo XII grazas ao seu abundante uso na coci\u00f1a sefard\u00ed.\nUsos.\nP\u00f3dese empregar en diferentes doces tales como as galletas, como ingrediente dalgunhas tortas, ou en bocadillo. \nEn Galiza o com\u00fan \u00e9 acompa\u00f1alo con queixos, principalmente de tetilla."}
{"id": "273660", "revid": "18868", "url": "https://gl.wikipedia.org/wiki?curid=273660", "title": "Cydonia vulgaris", "text": ""}
{"id": "273664", "revid": "98629", "url": "https://gl.wikipedia.org/wiki?curid=273664", "title": "Caldo de casta\u00f1as", "text": "O caldo de casta\u00f1as (tam\u00e9n chamado caldo de maias, sopa de casta\u00f1as ou calduda) \u00e9 un caldo t\u00edpico da coci\u00f1a galega elaborado con casta\u00f1as fervidas nunha especie de potaxe. \u00c9 unha preparaci\u00f3n culinaria moi habitual nas zonas monta\u00f1osas do interior de Galiza. \u00c9 un prato moi t\u00edpico dos d\u00edas fr\u00edos de inverno.\nCaracter\u00edsticas.\nAs casta\u00f1as p\u00e9lanse e c\u00f3cense con allo, a seguir ad\u00f3itase elaborar un rustrido con abundante cebola, pemento en po e un pouco vinagre. Non leva nin verzas, nin feix\u00f3ns. Menci\u00f3nase que este prato se adoita preparar nos d\u00edas de neve cando resulta dif\u00edcil sa\u00edr na procura de verzas e se pode arranxar coas casta\u00f1as almacenadas do outono. \u00c1s veces acomp\u00e1\u00f1ase o caldo con carne de porco fr\u00eda.\nAlgunhas variantes levan, ademais, fabas, patacas e unto.\nVariantes.\nNalgunhas zonas de Francia e Galiza ad\u00f3itanse preparar os caldos de casta\u00f1as, ou tam\u00e9n acompa\u00f1adas de leite (Casta\u00f1as con leite)."}
{"id": "273665", "revid": "23204", "url": "https://gl.wikipedia.org/wiki?curid=273665", "title": "Murenes\u00f3cidos", "text": "A dos murenes\u00f3cidos (\"Muraenesocidae\") \u00e9 unha familia de peixes tele\u00f3steos da orde dos ang\u00fciliformes, suborde dos congroideos, que son co\u00f1ecidos vulgarmente como congros bicudos.\nSon peixes depredadores, moi agresivos, aliment\u00e1ndose de moluscos, crust\u00e1ceos e peixes pequenos.\nApareceron por primeira vez no rexistro f\u00f3sil no eoceno inferior, durante o terciario inferior.\nCaracter\u00edsticas.\nAs principais caracter\u00edsticas das especies da familia son:\nDistribuci\u00f3n.\nHabitan nas costas das zonas intertropicais dos oc\u00e9anos Atl\u00e1ntico, \u00cdndico e Pac\u00edfico, e algunhas das s\u00faa especies penetran nas augas doces.\nX\u00e9neros.\nNon hai unanimidade na clasificaci\u00f3n desta familia. En xeral, est\u00e1n reco\u00f1ecidas de 10 a 15 especies agrupadas en 5 x\u00e9neros, segundo o SIIT:\nPor\u00e9n, o WoRMS reco\u00f1ece un x\u00e9nero a maiores:"}
{"id": "273666", "revid": "22795", "url": "https://gl.wikipedia.org/wiki?curid=273666", "title": "Congros bicudos", "text": ""}
{"id": "273667", "revid": "5863", "url": "https://gl.wikipedia.org/wiki?curid=273667", "title": "Luis Torras", "text": ""}
{"id": "273668", "revid": "51526", "url": "https://gl.wikipedia.org/wiki?curid=273668", "title": "Australian Broadcasting Corporation", "text": "Australian Broadcasting Corporation (en galego, \"Corporaci\u00f3n de Radiodifusi\u00f3n australiana\") \u00e9 un grupo audiovisual p\u00fablico de radio e televisi\u00f3n de Australia. Os servizos de radio comezaron en 1923 e a televisi\u00f3n iniciouse en 1956.\nO propietario da cadea \u00e9 o Goberno de Australia. Con todo, ABC non \u00e9 o \u00fanico organismo p\u00fablico de radiotelevisi\u00f3n en Australia, xa que ese status tam\u00e9n o pos\u00fae a canle multicultural Special Broadcasting Service (SBS).\nHistoria.\nAs primeiras emisi\u00f3ns de radio por parte do organismo p\u00fablico fix\u00e9ronse en Sydney o 15 de novembro de 1923, baixo a emisora local 2SB, e \u00e1 que m\u00e1is tarde seguir\u00edan outras emisoras locais en Perth, Brisbane e Adelaida. En 1927 o goberno estableceu a \"National Broadcasting Service\" (NBS).\nFinalmente o 1 de xullo de 1932 nace a \"Australian Broadcasting Commission\", que levar\u00eda a cabo as operaci\u00f3ns de NBS. Durante os seguintes anos produciuse a unha centralizaci\u00f3n das emisoras, que malia manter a programaci\u00f3n local ter\u00edan agora programas nacionais coordinados.\nA televisi\u00f3n p\u00fablica empezou a emitir en Sydney e Melbourne en novembro de 1956, e aos poucos comezaron a sumarse outras emisoras. Con todo, este non foi a primeira canle de televisi\u00f3n australiano, honor que corresponde a TCN-9 (Nine Network). A TV non se estableceu totalmente ata a mellora de cobertura nos anos 60, polo que non hab\u00eda un informativo a nivel nacional en TV, sen\u00f3n que cada cadea local emit\u00eda os mesmos contidos pero con distinta presentaci\u00f3n. Isto non pasaba na radio.\nEn 1974 establ\u00e9cese o departamento comercial e en 1975 a ABC TV comezou a emitir en cor, ano no que tam\u00e9n po\u00f1en en marcha unha emisora de rock (a futura \"Tripla J\"). Un ano despois lanzar\u00eda unha emisora de m\u00fasica cl\u00e1sica.\nEn 1983 a compa\u00f1\u00eda cambiou a s\u00faa denominaci\u00f3n, pasando a ser \"Australian Broadcasting Corporation\", na que se reestruturou gran parte do funcionamento do grupo ata ent\u00f3n, chegando a triplicarse a produci\u00f3n propia nos seguintes anos. Tam\u00e9n se reestruturou a radio en 1985 cando Radio 1 pasou a ser a rede de emisoras locais e Radio 2 a rede nacional. En 1989 nace a radio internacional, \"Radio Australia\".\nNa d\u00e9cada dos anos 90 prod\u00facense outros feitos significativos como a creaci\u00f3n do departamento de multimedia en 1995, a ABC NewsRadio en 1996. Con todo tam\u00e9n houbo problemas co orzamento que afectaron \u00e1s canles internacionais. A radio internacional perdeu varios programas e \"Australia Television\", emisora creada en 1993 acabar\u00eda desaparecendo. (A\u00ednda que en 2002 volv\u00e9sese a crear outro internacional co nome de \"ABC Asian-Pacific\")\nNo 2001 creouse unha segunda canle espec\u00edfica de Televisi\u00f3n Dixital Terrestre chamado \"ABC Kids\", que tivo que pechar 2 anos despois por problemas econ\u00f3micos. \u00c1 s\u00faa vez mant\u00edvose a canle internacional ABC Asia-Pacific, que en 2006 pasou a chamarse Australian Network. En 2005 retomouse a idea da canle exclusiva por TDT, nacendo as\u00ed \"ABC2\".\nRadio.\nExiste unha rede principal de emisoras locais chamada ABC Local Radio, que ten emisoras dispersas por todo o pa\u00eds, repartidas segundo demarcaci\u00f3ns. Son 8 en total.\nOutras emisoras a nivel nacional son:\nDentro da radio dixital a ABC ten un servizo chamado ABC DiG, consistente en emisoras dixitais especializadas: \"DiG Radio\" (para mozos, m\u00fasica), \"DiG Jazz\" (especializada en jazz) e \"DiG Country\" (especializada en country).\nAdemais, ABC conta cunha emisora internacional de onda curta, Radio Australia\nTelevisi\u00f3n.\nABC posee cinco cadeas de televisi\u00f3n nacionais:"}
{"id": "273670", "revid": "5308639", "url": "https://gl.wikipedia.org/wiki?curid=273670", "title": "Pescada \u00e1 galega", "text": "A pescada \u00e1 galega \u00e9 un prato t\u00edpico da coci\u00f1a galega cuxo principal ingrediente \u00e9 a pescada (\"Merluccius merluccius\") cocida. A pescada f\u00e9rvese na auga convenientemente salgada. Ad\u00f3itase servir acompa\u00f1ada de pequenas patacas ou cachelos, e nalgunhas ocasi\u00f3ns eng\u00e1deselle tam\u00e9n coma gornici\u00f3n: ameixas ou vieiras. O prato, como a coci\u00f1a galega en xeral, \u00e9 sinxelo de preparar e moi saud\u00e1bel.\nCaracter\u00edsticas.\nAd\u00f3itase servir de xeito que no prato te\u00f1amos un toro de peixe por persoa. A pescada adoita cocerse xunto coas patacas (cortadas en cachos) en auga axeitadamente salgada, cunha concentraci\u00f3n salina semellante \u00e1 da auga mari\u00f1a (\u00e9 dicir uns \"36 gramos\" de sal por litro de auga). Mentres se prepara a pescada faise unha allada, mollo que se prepara frixindo allos na tixola cun chisco de aceite de oliva at\u00e9 ficaren dourados, ao final eng\u00e1desele un pouco de pemento en po. A allada s\u00e9rvese deit\u00e1ndoa sobre o peixe xa no prato."}
{"id": "273675", "revid": "1888", "url": "https://gl.wikipedia.org/wiki?curid=273675", "title": "El Pueblo (Betanzos)", "text": "El Pueblo foi un semanario publicado en Betanzos entre 1900 e 1902.\nHistoria e caracter\u00edsticas.\nSubtitulado \"\u00d3rgano \u00danico de esta Localidad\", apareceu en agosto de 1900. Peri\u00f3dico semanal, estivo dirixido por Jos\u00e9 Bartolom\u00e9 Vidal, Juan G\u00f3mez Navaza e Bernardo Mi\u00f1o Abelenda. Entre os seus redactores figuoru Ram\u00f3n Plasencia Ruibal. Cambiou o subt\u00edtulo polo de \"\u00d3rgano Independiente de esta Localidad\". Foi unha revista anticaciquil de periodicidade semanal (ag\u00e1s nos seus tres \u00faltimos n\u00fameros, que se presentaron quincenalmente). Cesou a s\u00faa publicaci\u00f3n en xullo de 1902."}
{"id": "273676", "revid": "56817", "url": "https://gl.wikipedia.org/wiki?curid=273676", "title": "El Pueblo (1910)", "text": "El Pueblo foi un semanario publicado en Vigo en 1910.\nHistoria e caracter\u00edsticas.\nApareceu en 1910. Publicaci\u00f3n republicana fundada e dirixida por Herberto Blanco Rodr\u00edguez."}
{"id": "273677", "revid": "43181", "url": "https://gl.wikipedia.org/wiki?curid=273677", "title": "Bouteflika", "text": ""}
{"id": "273678", "revid": "38330", "url": "https://gl.wikipedia.org/wiki?curid=273678", "title": "Anduri\u00f1a", "text": " #REDIRECCI\u00d3N Andori\u00f1a"}
{"id": "273679", "revid": "38330", "url": "https://gl.wikipedia.org/wiki?curid=273679", "title": "Anduri\u00f1a de cu branco", "text": " #REDIRECCI\u00d3N andori\u00f1a de cu branco"}
{"id": "273680", "revid": "38330", "url": "https://gl.wikipedia.org/wiki?curid=273680", "title": "Andori\u00f1a do cu branco", "text": ""}
{"id": "273683", "revid": "5863", "url": "https://gl.wikipedia.org/wiki?curid=273683", "title": "Henry James", "text": "Henry James, nado en Nova York o 15 de abril de 1843 e finado en Londres o 28 de febreiro de 1916, foi un escritor e cr\u00edtico literario estadounidense nacionalizado brit\u00e1nico contra finais da s\u00faa vida. Son ben co\u00f1ecidas as s\u00faas novelas e relatos baseados na t\u00e9cnica do punto de vista, que lle permitiu efectuar unha an\u00e1lise psicol\u00f3xica de cada personaxe dende o interior deste. Foi fillo de Henry James Sr. e o irm\u00e1n m\u00e1is novo do fil\u00f3sofo e psic\u00f3logo William James."}
{"id": "273690", "revid": "1987", "url": "https://gl.wikipedia.org/wiki?curid=273690", "title": "Crema de casta\u00f1as", "text": "A crema de casta\u00f1as (en ) \u00e9 unha especialidade gastron\u00f3mica inventada en 1885 polo industrial franc\u00e9s Cl\u00e9ment Faugier que pretend\u00eda con isto aproveitar as casta\u00f1as que crebaban durante a elaboraci\u00f3n do \"marron glac\u00e9\" (casta\u00f1as confeitadas). Tr\u00e1tase dunha pasta doce de consistencia semellante a unha marmelada elaborada con restos de \"marrons glac\u00e9s\", polpa de casta\u00f1as cocidas ao vapor, almibre, azucre e vainilla.\nEn 1924, Cl\u00e9ment Faugier rexistrou a marca \"Cr\u00e8me de marrons de l'Ard\u00e8che\", que segue a ser a m\u00e1is reputada en Francia.\nP\u00f3dese comer ao natural, por\u00e9n acostuma utilizarse para adozar outras sobremesas coma filloas (\"cr\u00eapes\"), iogures, chulas ou queixo fresco."}
{"id": "273692", "revid": "98629", "url": "https://gl.wikipedia.org/wiki?curid=273692", "title": "Marron glac\u00e9", "text": "O marron glac\u00e9 \u00e9 unha casta\u00f1a confeitada ou glaseada. \u00c9 unha lambetada habitual na gastronom\u00eda italiana e na gastronom\u00eda francesa, a\u00ednda que recentemente estase a implantar noutros pa\u00edses produtores, coma Galiza, Espa\u00f1a ou Portugal. A s\u00faa orixe rem\u00f3ntase \u00e1 antig\u00fcidade (Cuneo, Italia ou Lion, Francia) cando se almacenaban certos alimentos en mel ou azucre para a s\u00faa conservaci\u00f3n.\nNo s\u00e9culo XIX, desenv\u00f3lvese a produci\u00f3n a nivel industrial en Francia deste doce, sendo posteriormente imitado e perfeccionado en Italia, e m\u00e1is recentemente, en Espa\u00f1a, en 1980.\nRealizaci\u00f3n.\nPara a realizaci\u00f3n do mesmo empr\u00e9gase: casta\u00f1as, azucre e optativamente e a gusto canela, vainilla e anisetes. Tam\u00e9n se poden mergullar os \"marrons\" en brandy durante unhas horas para potenciar o seu sabor.\nO complicado desta receita est\u00e1 nas fases da s\u00faa elaboraci\u00f3n, que son: a escolla das mellores casta\u00f1as, tama\u00f1o e estado; o punto de coza que ha ser con lume amodo, e o pelado das casta\u00f1as que deben ficar enteiras. Proc\u00e9dese posteriormente \u00e1 cocedura no almibre no que se confeitar\u00e1n e se deixaran repousar un d\u00eda.\nComercialmente \u00e9 un produto caro, de feito a s\u00faa presentaci\u00f3n habitual \u00e9 a dun produto de luxo. Para evitar que se esmaguen ou se magoen os \"marrons\" e o seu glaseado ad\u00f3itanse envolver individualmente.\nProduci\u00f3n.\nEn Galiza producen \"marron glac\u00e9 d\u00faas empresas:\" Cuevas y C\u00eda, e Posada Marron Glac\u00e9, de Ourense."}
{"id": "273693", "revid": "18868", "url": "https://gl.wikipedia.org/wiki?curid=273693", "title": "Casta\u00f1a confeitada", "text": ""}
{"id": "273694", "revid": "1888", "url": "https://gl.wikipedia.org/wiki?curid=273694", "title": "El Pueblo (Vilagarc\u00eda de Arousa)", "text": "El Pueblo foi un semanario publicado en Vilagarc\u00eda de Arousa entre 1913 e 1915.\nHistoria e caracter\u00edsticas.\nSubtitulado \"Peri\u00f3dico Semanal Independiente\", apareceu en decembro de 1913. De ideolox\u00eda agrarista, estaba dirixida por Lu\u00eds Bouza Trillo. Cesou a s\u00faa publicaci\u00f3n co n\u00famero 73, do 1 de maio de 1915."}
{"id": "273695", "revid": "1131", "url": "https://gl.wikipedia.org/wiki?curid=273695", "title": "El Pueblo (Santiago de Compostela)", "text": "El Pueblo foi un semanario publicado en Santiago de Compostela entre 1911 e 1913.\nHistoria e caracter\u00edsticas.\nSubtitulado \"Semanario, \u00d3rgano de la Congregaci\u00f3n de la Anunciada y San Luis Gonzaga\", apareceu en 1911. Semanario cat\u00f3lico de car\u00e1cter doutrinal. Ti\u00f1a unha secci\u00f3n fixa de literatura. Publicou un artigo no que se reclamaba a creaci\u00f3n da c\u00e1tedra de Literatura Galego-Portuguesa na USC e outro no que se apoiaba a construci\u00f3n dun monumento a Rosal\u00eda de Castro en Compostela. Cesou a s\u00faa publicaci\u00f3n en 1913."}
{"id": "273696", "revid": "55821", "url": "https://gl.wikipedia.org/wiki?curid=273696", "title": "Jenaro de la Fuente Dom\u00ednguez", "text": "Jenaro de la Fuente Dom\u00ednguez, nado en Valladolid o 19 de setembro de 1851 e finado en Vigo o 21 de agosto de 1922, foi un arquitecto de facto e militar espa\u00f1ol que desenvolveu a s\u00faa actividade en Vigo.\nTraxectoria.\nFacultativo Mestre Titular de Obras, tenente de Enxe\u00f1eiros Militares, procedente de Ferrol, chegou a Vigo en 1874, onde traballar\u00eda, como funcionario do concello, de director facultativo de Obras Municipais.\nExerceu de profesor de debuxo aplicado \u00e1 ornamentaci\u00f3n, modelaxe e baleirado na Escola Municipal de Artes e Oficios de Vigo.\nAutodidacta e ecl\u00e9ctico, non ti\u00f1a o t\u00edtulo de arquitecto. En 1905 a Xunta de Arquitectos de Madrid solicitou ao Ministerio da Gobernaci\u00f3n que fose separado do posto e en 1907 a Asociaci\u00f3n de Arquitectos de Galicia presentou unha querela criminal contra el, sendo condenado polo Tribunal Supremo. Por\u00e9n o anterior, o concello apoiouno sempre.\nCasou en 1886 con Isolina \u00c1lvarez y Moyano, coa que tivo catro fillos. Ao seu pasamento ocupou o seu posto de arquitecto municipal o seu fillo Jenaro, arquitecto titulado.\nOs seus restos descansan nun pante\u00f3n dese\u00f1ado por el mesmo no cemiterio de Pereir\u00f3 e ten unha r\u00faa adicada na cidade.\nObra en Vigo.\nEntre outra, \u00e9 destacable a seguinte:\nConta con moita obra conservada en Bouzas."}
{"id": "273697", "revid": "5863", "url": "https://gl.wikipedia.org/wiki?curid=273697", "title": "La Propaganda (Vigo)", "text": "La Propaganda foi un semanario publicado en Vigo entre 1881 e 1885.\nHistoria e caracter\u00edsticas.\nSubtitulado \"Revista semanal consagrada a la defensa e ilustraci\u00f3n de la clase obrera\", apareceu o 31 de xullo de 1881. Sa\u00eda \u00e1 r\u00faa todos os domingos. Publicaci\u00f3n federalista de marcado car\u00e1cter obreirista fundada por Ricardo Mella. Os seus redactores foron \u00c1ngel Bern\u00e1rdez Rodr\u00edguez, Federico Rodr\u00edguez Arosa e Joaqu\u00edn Nogueira Alonso. F\u00edxose popular entre o proletariado pola s\u00faa cr\u00edtica ao sistema de cotas e redenci\u00f3ns en met\u00e1lico que regulamentaban o servizo militar, e pola s\u00faa defensa da participaci\u00f3n pol\u00edtica da clase obreira. Foi presentado no congreso sindical de Barcelona onde se fundou a Federaci\u00f3n de Trabajadores de la Regi\u00f3n Espa\u00f1ola, dando un xiro do republicanismo socialista ao anarquismo. En 1883 cambiou o seu subt\u00edtulo por \"Semanario social. Eco de la clase trabajadora\"."}
{"id": "273699", "revid": "89787", "url": "https://gl.wikipedia.org/wiki?curid=273699", "title": "Chula", "text": "A chula \u00e9 unha torta elaborada con fari\u00f1a, ovos e leite, que se frixe na tixola e \u00e1 que se lle pode engadir azucre. \u00c9 un doce semellante \u00e1 filloa, por\u00e9n m\u00e1is pequeno e groso. \u00c9 unha sobremesa tradicional de Galiza e das s\u00faas zonas de influencia, por\u00e9n existen variantes en todo o mundo co\u00f1ecidas coma \"pancakes\" en ingl\u00e9s, \"tortitas\" en espa\u00f1ol, e \"blini\" (\u0411\u043b\u0438\u043d\u044b) en ruso.\nO termo galego chula \u00e9 moi xen\u00e9rico, e ref\u00edrese a calquera masa feita na tixola con ovo: pan rebozado en ovo, frito en aceite; torta de arroz; e as m\u00e1is das veces def\u00ednese coma unha alb\u00f3ndega esmagada de carne ou peixe picado que se forma con ovo batido e especias, o que se co\u00f1ece hoxe como unha hamburguesa.\nOrixe.\nXa os antigos gregos fac\u00edan tortas semellantes \u00e1s chulas e filloas.\nEn Galiza seica a s\u00faa orixe prove\u00f1a da celebraci\u00f3n do Sama\u00edn a festa celta do final da colleita; que derivou no actual Entroido. Nalg\u00fans concellos galegos, o mesmo que ocorre coas filloas, real\u00edzanse certames gastron\u00f3micos dedicados \u00e1s chulas coma o da parroquia de Moscoso no Concello de Pazos de Borb\u00e9n.\nPreparaci\u00f3n.\nA chula m\u00e1is sinxela leva como ingredientes leite, fermento, ovo e azucre. O xeito de preparaci\u00f3n consiste en preparar a masa e deixala repousar polo menos unha hora para que levede. V\u00e9rtese o aceite na tixola para a masa aboie, e emp\u00e9zase a coci\u00f1ar no intre no que estea moi quente. Finalmente ad\u00f3itase servir con azucre ou canela por riba. \u00c9 a receita t\u00edpica de Ourense, ou en lugares como Casfigueiro ou Xegunde en Lugo.\nSegundo a zona var\u00eda a receita; algunhas incl\u00faen calac\u00fa, arroz, grelos, canela ou reladura de lim\u00f3n.\nVariantes.\nDoces semellantes \u00e1s chulas existen hoxe en d\u00eda en todo o mundo, sendo zonas de orixe Rusia e Gran Breta\u00f1a. En ruso co\u00f1\u00e9cense coma \"blini\" (\u0411\u043b\u0438\u043d\u044b) e c\u00f3mense polo almorzo con crema agria. En ingl\u00e9s co\u00f1\u00e9cense coma \"pancakes\" (nos Estados Unidos tam\u00e9n \"hotcakes\", \"griddlecakes\" ou \"flapjacks\"). En castel\u00e1n co\u00f1\u00e9cense coma \"tortitas\" (Espa\u00f1a), \"panqueques\" ou \"panquecas\" (Am\u00e9rica Latina), e en todos os casos consiste nun pan plano redondo doce, cuxa masa base cont\u00e9n usualmente leite, manteiga, ovos, fari\u00f1a, fermento, azucre e quizais unha especia, esencia ou extracto (canela, por exemplo).\nAcomp\u00e1\u00f1anse normalmente de nata, marmelada, crema inglesa, compota e xaropes (amorodo, chocolate, pradairo, caramelo etc.), doce de leite (Am\u00e9rica latina). Ad\u00f3itanse tomar de sobremesa, a\u00ednda que \u00e1s veces se toman polo almorzo ou a merenda. En Am\u00e9rica Latina os canel\u00f3ns tam\u00e9n se preparan coa masa de \"panqueque\" enrol\u00e1ndoa e ench\u00e9ndoa de acelga, ricota ou polo. En M\u00e9xico ch\u00e1manse \"hotcakes\", sendo almorzos populares nos restaurantes de todo o pa\u00eds. En Australia e Nova Zelandia, pequenas chulas (de aproximadamente 75 mm de di\u00e1metro), co\u00f1ecidas como \"pikelets\" tam\u00e9n son de alto consumo, servidas con marmelada ou unicamente con manteiga durante o t\u00e9 do ser\u00e1n ou da ma\u00f1\u00e1."}
{"id": "273702", "revid": "18868", "url": "https://gl.wikipedia.org/wiki?curid=273702", "title": "Pancake", "text": ""}
{"id": "273703", "revid": "23204", "url": "https://gl.wikipedia.org/wiki?curid=273703", "title": "Retinopat\u00eda da prematuridade", "text": "A retinopat\u00eda da prematuridade (ou ROP, do ingl\u00e9s \"Retinopathy of prematurity\"), tam\u00e9n co\u00f1ecido como a s\u00edndrome de Terry, \u00e9 unha doenza que afecta ao neonato, caracterizada por unha alteraci\u00f3n no crecemeto da retina do ollo. Prod\u00facese por mor dunha vascularizaci\u00f3n anormal da retina, que pode chegar a ocasionar cicatrices e mesmo o desprendemento desta. Pode causar cegueira.\nA prematuridade (nacementos antes da semana 37), o baixo peso no nacemento, e a administraci\u00f3n de ox\u00edxeno, son factores co\u00f1ecidos de risco para padecer a enfermidade.\nO tratamento bas\u00e9ase na fotocoagulaci\u00f3n l\u00e1ser, a\u00ednda que en estadios m\u00e1is avanzados onde a doenza \u00e9 m\u00e1is grave p\u00f3dese requirir de cirurx\u00eda ou de tratamento con anticorpos monoclonais coma o bevacizumab.\nClasificaci\u00f3n.\nA ROP p\u00f3dese clasificar en 5 estadios segundo a extensi\u00f3n da afectaci\u00f3n.\nTratamento.\nO principal piar do tratamento \u00e9 a ablaci\u00f3n mediante l\u00e1ser d\u00edodo da retina perif\u00e9rica avascular. Tam\u00e9n se pode empregar a crioterapia, mais se se pode o tratamento con fotocoagulaci\u00f3n l\u00e1ser \u00e9 de elecci\u00f3n.\nNos estadios m\u00e1is severos, isto \u00e9, os estadios 4 e 5 onde existe desprendemento da retina, o tratamento mediante cirurx\u00eda pode ser unha opci\u00f3n a considerar. A vitrectom\u00eda consiste na ex\u00e9rese do compartimento v\u00edtreo.\nPor \u00faltimo, a inxecci\u00f3n intrav\u00edtrea dun anticorpo monoclonal, o bevacizumab, \u00e9 un f\u00e1rmaco empregado en casos severos, que inactiva o VEGF (factor de crecemento endotelial vascular), mellorando o progn\u00f3stico da doenza."}
{"id": "273704", "revid": "2520", "url": "https://gl.wikipedia.org/wiki?curid=273704", "title": "S\u00edndrome de Terry", "text": ""}
{"id": "273705", "revid": "2520", "url": "https://gl.wikipedia.org/wiki?curid=273705", "title": "Retinopat\u00eda do prematuro", "text": ""}
{"id": "273706", "revid": "2520", "url": "https://gl.wikipedia.org/wiki?curid=273706", "title": "ROP", "text": ""}
{"id": "273708", "revid": "2520", "url": "https://gl.wikipedia.org/wiki?curid=273708", "title": "Fibrodisplasia retrolental", "text": ""}
{"id": "273709", "revid": "89787", "url": "https://gl.wikipedia.org/wiki?curid=273709", "title": "Augardente de herbas", "text": "A augardente de herbas \u00e9 unha bebida de alta graduaci\u00f3n (a\u00ednda que menor c\u00e1 da augardente branca) t\u00edpica de Galiza, e tam\u00e9n de Cantabria e Le\u00f3n. Elab\u00f3rase a partir da destilaci\u00f3n do bagazo (residuo da uva despois de espremela e tirarlle o mosto) xunto con herbas arom\u00e1ticas. O resultado \u00e9 un licor dun ton intenso amarelo averdado caracter\u00edstico.\nTen denominaci\u00f3n de orixe local amparada na Denominaci\u00f3n Xeogr\u00e1fica Augardente de Galicia xunto coa augardente branca e o licor caf\u00e9. Segundo a devandita denominaci\u00f3n, o seu contido en azucres debe ser inferior a 100 g/L. As herbas empregadas na s\u00faa elaboraci\u00f3n adoitan ser menta, macela, herba lu\u00edsa, romeu, ourego, tomi\u00f1o, coandro, flor de laranxeira, fi\u00fancho, regalicia, noz moscada e canela.\nUnha bebida similar na Galiza \u00e9 o xastreu, licor propio da comarca de Ver\u00edn.\nOrixe.\nA destilaci\u00f3n \u00e9 unha pr\u00e1ctica moi antiga, xa empregada no Antigo Exipto, e que trouxeron a Galiza os pobos \u00e1rabes. De feito, palabras coma alcol ou alambique (ou alquitara) son de orixe \u00e1rabe. Crese que a destilaci\u00f3n de bagazo entra na Galiza no s\u00e9culo XVII a trav\u00e9s das ordes relixiosas e o Cami\u00f1o de Santiago.\nActualmente, a s\u00faa produci\u00f3n industrial est\u00e1 amparada pola Denominaci\u00f3n Xeogr\u00e1fica de Augardente de Galicia.\nConsumo.\nAcost\u00famase consumir en forma de copi\u00f1a despois dun xantar, ou mesturado co caf\u00e9, popularmente co\u00f1ecido na Galiza como \"caf\u00e9 con gotas\". Noutrora, entre o campesi\u00f1ado galego, portugu\u00e9s e brasileiro adoit\u00e1base tomalo despois do almorzo, antes do traballo no campo ao amencer, e a\u00ednda existen persoas de avanzada idade que conservan este costume.\nActualmente \u00e9 moi frecuente o seu consumo en restaurantes de toda Espa\u00f1a despois dos xantares, xa que disp\u00f3n de propiedades dixestivas."}
{"id": "273711", "revid": "75439", "url": "https://gl.wikipedia.org/wiki?curid=273711", "title": "Crema de augardente", "text": "A crema de augardente \u00e9 un licor espeso, semellante \u00e1 crema irlandesa (ou crema de whisky), feito cunha lenta maceraci\u00f3n de augardente branca, crema de leite, azucre e alg\u00fans aromas (vainilla, canela, caf\u00e9 etc).\n\u00c9 un licor espirituoso moi t\u00edpico en Galiza, que se popularizou moito nos \u00faltimos anos, e onde se adoita tomar a xeito de goti\u00f1os tralos xantares coma dixestivo.\nIngredientes.\nExisten numerosas variantes locais, que incl\u00faen diferentes ingredientes coma:"}
{"id": "273712", "revid": "98629", "url": "https://gl.wikipedia.org/wiki?curid=273712", "title": "Augardente de Galicia", "text": "Augardente de Galicia (Denominaci\u00f3n Xeogr\u00e1fica) (en castel\u00e1n \"Orujo de Galicia\") protexe a augardente elaborada a partir de bagazos de vi\u00f1os colleitados nos vi\u00f1edos situados no \u00e1mbito xeogr\u00e1fico de Galicia.\nOs produtos a protexer son: augardentes de bagazo, comercializadas ben no ano da s\u00faa obtenci\u00f3n ou despois dun per\u00edodo de repouso, e augardentes de bagazo envellecidas que deber\u00e1n permanecer en envases de madeira durante un per\u00edodo m\u00ednimo dun ano.\nSon augardentes de aroma e sabor intenso, fino e delicado, exento de elementos estra\u00f1os; incoloro e de aspecto transparente e limpo nas augardentes de bagazo e ambarino-torrdo nas augardentes envellecidas. A s\u00faa graduaci\u00f3n alcoh\u00f3lica oscila entre os 37,5 e 50% Vol.\nHistoria.\nA Denominaci\u00f3n Espec\u00edfica Augardente de Galicia \u00e9 reco\u00f1ecida en 1989. O primeiro regulamento da denominaci\u00f3n espec\u00edfica Augardente de Galicia e do seu consello regulador \u00e9 aprobado en 1993. O regulamento que actualmente est\u00e1 en vigor foi aprobado pola Xunta de Galicia o 16 de xaneiro de 2012 (orde do 3 de xaneiro de 2012) no que se recollen os cinco produtos amparados: Augardente de Bagazo ou branca (\"aguardiente de orujo\") , Augardente de Bagazo Envellecida , Augardente de herbas, Licor de herbas e Licor caf\u00e9 .\nTerritorio.\nA Denominaci\u00f3n Espec\u00edfica abrangue todo o territorio de Galiza e todas a variedades de uva amparadas polas cinco denominaci\u00f3ns de orixe de vi\u00f1o galegas. Hai, logo, nove subzonas tradicionalmente produtoras, con peculiaridades propias: Ribeiro, Valdeorras, R\u00edas Baixas, Ribeira Sacra, Monterrei, Val do Mi\u00f1o-Ourense, Betanzos, Ribeira do Ulla e Portomar\u00edn.\nA ente certificadora ten un total de 155 empresas inscritas, das que 131 son produtoras de augardente; 31 destiladoras; 38 elaboradoras/embotelladoras e 75 empresas comercializadoras. A produci\u00f3n rolda os 300.000 litros anuais.\nConsello Regulador.\nO Consello Regulador das Indicaci\u00f3ns Xeogr\u00e1ficas das Augardentes e Licores Tradicionais de Galicia \u00e9 o \u00fanico \u00f3rgano certificador de destilados de subprodutos vi\u00f1ateiros existente en Espa\u00f1a. Este \u00f3rgano avala a calidade e maila orixe da Augardente de bagazo."}
{"id": "273713", "revid": "22570", "url": "https://gl.wikipedia.org/wiki?curid=273713", "title": "Enterocolite necrosante", "text": "A enterocolite necrosante ou necrotizante (ECN) \u00e9 unha doenza tipicamente pedi\u00e1trica que afecta aos acabados de nacer. Constit\u00fae a enfermidade dixestiva m\u00e1is frecuente no neonato, e a urxencia dixestiva que m\u00e1is adoita desembocar en coidados intensivos. Tr\u00e1tase dunha condici\u00f3n moi grave, con taxas de mortalidade e de hospitalizaci\u00f3n elevadas, preto do 30%. Esta doenza \u00e9 tanto m\u00e1is frecuente canto maior prematuridade presente o beb\u00e9.\nA enterocolite caracter\u00edzase por unha falta de maduraci\u00f3n do aparello dixestivo, que condiciona unha isquemia intestinal e unha inflamaci\u00f3n. Ademais, prod\u00facese un sobrecrecemento bacteriano que pode dar lugar a unha sepse, un shock e mesmo at\u00e9 producir a morte.\nS\u00edntomas.\nA sintomatolox\u00eda da ECN caracter\u00edzase pola presenza tanto de s\u00edntomas dixestivos coma sist\u00e9micos. O s\u00edntoma que m\u00e1is se adoita producir \u00e9 a dor e a distensi\u00f3n abdominal. Tam\u00e9n \u00e9 frecuente atopar sangue oculta nas feces, v\u00f3mitos edema da parede abdominal ou aumento do residuo g\u00e1strico.\nComo s\u00edntomas sist\u00e9micos, destacan a bradicardia, as apneas, a letarxia e a s\u00edndrome de distr\u00e9s respiratoria.\nExiste unha forma moi grave denominada enterocolite fulminante, que ten un comezo brusco, con r\u00e1pida progresi\u00f3n cara \u00e1 afectaci\u00f3n multisist\u00e9mica, o shock, a coagulaci\u00f3n intravascular diseminada e eventualmente a propia morte.\nDiagn\u00f3stico.\nO diagn\u00f3stico da ECN establ\u00e9cese segundo os criterios de Bell. As\u00ed, para diagnosticar a un nad\u00f3n desta condici\u00f3n, c\u00f3mpre que se dean as seguintes condici\u00f3ns:"}
{"id": "273714", "revid": "56817", "url": "https://gl.wikipedia.org/wiki?curid=273714", "title": "Muraenesox", "text": "Muraenesox \u00e9 un pequeno x\u00e9nero de peixes da orde dos ang\u00fciliformes pertencente \u00e1 familia dos murenes\u00f3cidos, co\u00f1ecidos na bibliograf\u00eda internacional como congros bicudos.\nHabitan en augas costeiras do Indo-Pac\u00edfico, especialmente na s\u00faa parte pccidental. Actualmente a familia conta con tan s\u00f3 d\u00faas especies reco\u00f1ecidas, e a maioir\u00eda das especies descritas foron desprazadas a outros x\u00e9neros.\nEspecies.\nSegundo o WoRMS, e a maior\u00eda dos autores, a familia est\u00e1 integrada tan s\u00f3 polas d\u00faas especies seguintes:\nPor\u00e9n, SIIT reco\u00f1ece unha terceira,"}
{"id": "273715", "revid": "1505", "url": "https://gl.wikipedia.org/wiki?curid=273715", "title": "Casta\u00f1as con leite", "text": "As casta\u00f1as con leite \u00e9 un prato de casta\u00f1as t\u00edpico dalg\u00fans concellos da provincia de Lugo e Ourense (Galicia). Este prato ad\u00f3itase servir coma sobremesa ou almorzo.\nPreparaci\u00f3n.\n\u00c1s casta\u00f1as t\u00edranselles as d\u00faas pelas. A preparaci\u00f3n adoita levar d\u00faas coceduras. A primeira faise nunha moira\u00a0a ferver. Ad\u00f3itanse aromatizar con canela e fi\u00fancho. Trala primeira cocedura faise unha segunda en leite at\u00e9 que estean brandas e logo b\u00f3tanse nunha fonte co leite. Esta preparaci\u00f3n \u00e9 a que indica Picadillo no seu libro \"La cocina pr\u00e1ctica\".\nOutras receitas falan de tirar s\u00f3 a primeira pela das casta\u00f1as para coc\u00e9rense en auga con sal; de seguido t\u00edrase a segunda pela e p\u00f3\u00f1ense nunha cunca, cubr\u00edndoas de leite fr\u00edo e engadindo azucre.\nS\u00e9rvense ben coma sobremesa ou polo almorzo.\nOutra receita fala dunha crema de casta\u00f1as con leite: preparadas as casta\u00f1as como para facer compota d\u00e9ixase reducir o almibre; despois p\u00e1sanse as casta\u00f1as por unha peneira de lat\u00f3n, esmag\u00e1ndoas para que vaian caendo coma fideos nunha fonte fonda, onde se puxera un pouco leite cocido moi quente. Pasadas todas as casta\u00f1as pola peneira, ou qu\u00e9ntanse ou se lles bota un chisco de canela, e unha vez fr\u00edo s\u00e9rvese."}
{"id": "273716", "revid": "22795", "url": "https://gl.wikipedia.org/wiki?curid=273716", "title": "Muraenesox cinereus", "text": ""}
{"id": "273717", "revid": "5863", "url": "https://gl.wikipedia.org/wiki?curid=273717", "title": "Jenaro de la Fuente y Dom\u00ednguez", "text": ""}
{"id": "273718", "revid": "89787", "url": "https://gl.wikipedia.org/wiki?curid=273718", "title": "Moira", "text": "A moira ou salmoira \u00e9 a auga saturada de sal, particularmente aquela na que se conservan carnes, peixes e outros alimentos. \u00c9 unha auga cunha alta concentraci\u00f3n de sal (NaCl) disolta. Existen r\u00edos e lagos salgados onde non hai vida polo exceso de sal e de onde se extrae a moira, principalmente para obter o seu sal evaporando a auga en salinas. A moira pode ser velenosa para alg\u00fans animais que beben desta.\nPor extensi\u00f3n, tam\u00e9n se lle chama moira a disoluci\u00f3ns altamente concentradas doutros sales. Son exemplos disto a moira de cloruro de calcio e a de dicromato s\u00f3dico.\nA salmoira dist\u00ednguese da auga salobre en que esta \u00faltima ten unha menor concentraci\u00f3n de sal.\nUsos.\nEn 1800, Alessandro Volta usou a moira xunto co cobre e o cinc para crear a pila voltaica.\nOutros usos m\u00e1is com\u00fans son:"}
{"id": "273719", "revid": "18868", "url": "https://gl.wikipedia.org/wiki?curid=273719", "title": "Salmoira", "text": ""}
{"id": "273720", "revid": "5863", "url": "https://gl.wikipedia.org/wiki?curid=273720", "title": "Edificio M\u00fclder", "text": ""}
{"id": "273721", "revid": "5863", "url": "https://gl.wikipedia.org/wiki?curid=273721", "title": "Manuel Felipe Quintana", "text": ""}
{"id": "273722", "revid": "1131", "url": "https://gl.wikipedia.org/wiki?curid=273722", "title": "Pra\u00e7a Raul Soares", "text": "A Praza Raul Soares \u00e9 unha das principais prazas de Belo Horizonte. Constru\u00edda en estilo franc\u00e9s, est\u00e1 situada na confluencia de catro importantes avenidas: \"Oleg\u00e1rio Maciel\", \"Augusto de Lima\", \"Amazonas\" e \"Bias Fortes\". A praza recibe ese nome en homenaxe ao expresidente de Minas Xerais, Raul Soares de Moura.\nDescrici\u00f3n.\nAo longo da historia da cidade, houbo unha gradual desvalorizaci\u00f3n do espazo urbano arredor da praza, especialmente en funci\u00f3n da inseguridade e delincuencia nocturnas. Non obstante, en 2008, pasou por reformas de revitalizaci\u00f3n que foron aprobadas por medio do programa Orzamento Participativo do concello e chegaron a custar 2 mill\u00f3ns e 600 mil reais. Instal\u00e1ronse novos bancos, sistema de iluminaci\u00f3n nocturna, e reforma da fonte central, a que pasou a tocar m\u00fasica erudita en horarios determinados.\nForon revitalizados os canteiros e os paseos, instalar novos bancos, bebedoiros e fonte. O proxecto visou a dar m\u00e1is seguridade e accesibilidade ao fluxo de pe\u00f3ns. Para iso, se fixeron intervenci\u00f3ns paisax\u00edsticas, na iluminaci\u00f3n, nos paseos, ademais da descontaminaci\u00f3n visual. \u00c1rbores comprometidas foron substitu\u00eddas, postes de iluminaci\u00f3n foron redimensionadas , postos e lixeiras, ademais de publicidades , foron retiradas e adaptadas de acordo co C\u00f3digo de Posturas. Os paseos recibiron calzado adecuado para f\u00e1cil acceso, sobre todo de discapacitados f\u00edsicos e visuais."}
{"id": "273723", "revid": "5863", "url": "https://gl.wikipedia.org/wiki?curid=273723", "title": "Edificio Mulder", "text": ""}
{"id": "273725", "revid": "89787", "url": "https://gl.wikipedia.org/wiki?curid=273725", "title": "Pra\u00e7a Diogo de Vasconcelos", "text": "A praza Diogo de Vasconcelos, popularmente chamada de Praza da Savassi \u00e9 un parcela da cidade de Belo Horizonte.\nLocal\u00edzase na confluencia entre as avenidas \"Crist\u00f3bal Col\u00f3n\" e \"Get\u00falio Vargas\". Confl\u00faen al\u00ed tam\u00e9n as r\u00faas \"Pernambuco\" e \"Ant\u00f4nio de Albuquerque\".\nO seu nome homenaxea o pol\u00edtico e historiador Diogo de Vasconcelos, que se destacou como pioneiro na defensa do patrimonio hist\u00f3rico e art\u00edstico, mineiro e nacional , e \u00e9 considerado o primeiro historiador de arte no Brasil.\nA praza un importante punto de encontro dos belorizontinos , visto que se localiza no centro do barrio da Savassi , importante rexi\u00f3n comercial da cidade. A ampla gama de frequentadores incl\u00fae desde familias , que van \u00e1 tenda ou aos bares e restaurantes da zona, ata a mocidade bohemia que frecuenta os bares ou pasa as noites de fin de semana nos bancos da praza.\nA\u00ednda que o seu nome oficial sexa Praza Diogo de Vasconcelos , ese nome non \u00e9 moi difundido popularmente. O nome Praza da Savassi deriva da Panader\u00eda Savassi que ti\u00f1a asento na esquina da R\u00faa Pernambuco coa Avenida Crist\u00f3bal Col\u00f3n. O letreiro orixinal da panader\u00eda a\u00ednda pod\u00eda ser visto no lugar, por tras da tarxeta da boutique Toulon , ata a instalaci\u00f3n dunha lanchonete Arturo 's, cando foi borrada. Hoxe funciona no local unha tenda da Vivo.\nDesde 2006 , o lugar , que antes abrigar\u00e1 maioritariamente boutiques , restaurantes e lanchonetes, foi invadida polas tendas de compa\u00f1\u00edas de telefon\u00eda m\u00f3bil. Os frequentadores do tradicional Caf\u00e9 Tres Coraz\u00f3ns chegaron a protestar no lugar contra o seu peche en funci\u00f3n da apertura dunha tenda da operadora Claro. Tras a protesta , o caf\u00e9 foi reaberto nunha \u00e1rea menor, correspondente a unha pequena fracci\u00f3n da antiga instalaci\u00f3n, con entrada s\u00f3 pola R\u00faa Ant\u00f4nio de Albuquerque."}
{"id": "273729", "revid": "7485", "url": "https://gl.wikipedia.org/wiki?curid=273729", "title": "Pra\u00e7a da Savassi", "text": ""}
{"id": "273731", "revid": "27610", "url": "https://gl.wikipedia.org/wiki?curid=273731", "title": "Savassi", "text": "Savassi \u00e9 un barrio nobre situado na rexional Centro-Sur de Belo Horizonte. \u00c9 co\u00f1ecida pola gran cantidade de bares e por un desenvolvido comercio, sendo unha das rexi\u00f3ns m\u00e1is prestixiosas da capital mineira.\nA principios de 2006, antes da reuni\u00f3n do Banco Interamericano de Desenvolvemento, a prefectura devidiu o barrio \"Funcionarios\", creando o barrio da Savassi e o da Boa Viaxe. A \u00e1rea ao nordeste continuou cham\u00e1ndose Funcionarios.\nAlg\u00fans lugares famosos da Savassi son:"}
{"id": "273732", "revid": "23204", "url": "https://gl.wikipedia.org/wiki?curid=273732", "title": "Peter Forssk\u00e5l", "text": "Peter Forssk\u00e5l, tam\u00e9n co\u00f1ecido como Pehr Forssk\u00e5l, Peter Forskaol, Petrus Forsk\u00e5l ou Pehr Forssk\u00e5hl, nado o 11 de xaneiro de 1732 en Helsinqui e finado o 11 de xullo de 1763 no Iemen, foi un naturalista, explorador e orientalista sueco, un dos chamados dezasete ap\u00f3stolos de Linneo.\nTraxectoria.\nEstudou en Uppsala, onde foi alumno de Linneo, e despois na universidade de Gotinga, sendo al\u00ed alumno de Johann David Michaelis.\nEn 1760 \u00fanese \u00e1 expedici\u00f3n danesa \u00e1 pen\u00ednsula ar\u00e1biga baixo a direcci\u00f3n de Carsten Niebuhr. No Iemen recolecta e describe unha serie de plantas e animais.\nEn 1767 Niebuhr regresa a Copenhaguen como \u00fanico sobrevivente da expedici\u00f3n e publica os datos recolectados e unha recensi\u00f3n da campa\u00f1a. Pertencen aos traballos de Forssk\u00e5l, e aparece en 1775 como \"Descriptiones Animalium - Avium, amphiborum, insectorum, vermium qu\u00e6 in itinere orientali observavit Petrus Forsk\u00e5l\". O mesmo ano aparece un \u00edndice das plantas do Iemen e Exipto: \"Flora \u00c6gyptiaco-Arabica sive descriptiones plantarum quas per \u00c6gyptum Inferiorem et Arabiam felicem detexit, illustravit Petrus Forsk\u00e5l\"."}
{"id": "273735", "revid": "22795", "url": "https://gl.wikipedia.org/wiki?curid=273735", "title": "Forssk\u00e5l", "text": ""}
{"id": "273736", "revid": "25871", "url": "https://gl.wikipedia.org/wiki?curid=273736", "title": "Congro bicudo dent\u00f3n", "text": "O congro bicudo dent\u00f3n, \"Muraenesox cinereus\" (Forssk\u00e5l, 1775), \u00e9 unha especie de peixe ang\u00fciliforme da familia dos murenes\u00f3cidos. \nTaxonom\u00eda.\nA especie foi descrita en 1775 polo cient\u00edfico fino-sueco Peter Forssk\u00e5l como \"Muraena cinerea\" e, m\u00e1is tarde, separada do x\u00e9nero \"Muraena\" e reclasificada en \"Muraenesox\".\nCaracter\u00edsticas.\nDe corpo serpentiforme, t\u00edpico dos c\u00f3ngridos, alcanza usualmente de 80 a 150\u00a0cm de lonxitude, pero pode alcanzar at\u00e9 un m\u00e1ximo de 2,20 m. A s\u00faa cabeza \u00e9 grande, cun foci\u00f1o longo. A boca \u00e9 moi grande, con dentes xeralmente grandes e rechamantes (de a\u00ed o nome vulgar). Os ollos son grandes, cun di\u00e1metro de 2 a 2,5 veces m\u00e1is longo que o foci\u00f1o. As fosas nasais posteriores est\u00e1n moito m\u00e1is cerca dos ollos que as narinas anteriores. A coloraci\u00f3n do dorso \u00e9 gris (semellante \u00e1 do congro) que se vai aclarando nos flancos e abrancazada na rexi\u00f3n ventral.\nH\u00e1bitat e distribuc\u00ed\u00f3n.\nVive en fondos brandos (areosos e lamacentos) desde a zona litoral \u00e1 rexi\u00f3n superior bent\u00f3nica at\u00e9 unha profundidade duns 100 m. Tam\u00e9n se encontra en estuarios e, \u00e1s veces, penetra en ambientes de auga doce. Distrib\u00faese polo mar Vermello, as costas do norte do oc\u00e9ano \u00cdndico (golfo P\u00e9rsico, a India e Sri Lanka) e do Pac\u00edfico oriental, desde Indochina polo sur at\u00e9 Corea e o Xap\u00f3n polo norte, chegando, polo sur, at\u00e9 o norte de Australia. Tam\u00e9n colonizou o Mediterr\u00e1neo a trav\u00e9s do Canal de Suez.\nAlimentaci\u00f3n.\nAlim\u00e9ntase de pequenos peixes e crust\u00e1ceos bent\u00f3nicos.\nPesca.\nO congro bicudo dent\u00f3n \u00e9 unha especie comercial importante, pesc\u00e1ndose activamente nas costas do \u00cdndico oriental, Pac\u00edfico nororiental, centrooriental e central (Fixi e Tuvalu)..\nAs s\u00faas capturas anuais chegan a unhas 350.000 toneladas nos \u00faltimos anos. Os pa\u00edses que desembarcan maior tonelaxe son China e Taiw\u00e1n.\nUsos.\nComercial\u00edzase sobre todo en fresco, e tam\u00e9n se utiliza como carnada para a pesca de tibur\u00f3ns. As\u00ed mesmo util\u00edzase tam\u00e9n na medicina tradicional chinesa.\nUsos culinarios.\nEste congro \u00e9 un alimento tradicional na coci\u00f1a xaponesa, onde se co\u00f1ece como hamo (\u30cf\u30e2, \u9c67).\nA s\u00faa carne tam\u00e9n se usa como un dos ingrediemtes dos \"palitos de cangrexo\" ou \"palitos de Alasca\"."}
{"id": "273737", "revid": "10599", "url": "https://gl.wikipedia.org/wiki?curid=273737", "title": "Club Deportivo Lemos", "text": ""}
{"id": "273739", "revid": "1888", "url": "https://gl.wikipedia.org/wiki?curid=273739", "title": "El Pueblo (1913)", "text": "El Pueblo foi un semanario publicado en Vigo entre 1913 e 1914.\nHistoria e caracter\u00edsticas.\nSemanario republicano que apareceu en abril de 1913. Public\u00e1base os s\u00e1bados. Dirixido por Alfonso Quintas, Narciso Goy foi un dos seus redactores, e entre os seus colaboradores literarios figuraron Rogelio Rivero e Jos\u00e9 Rey Gonz\u00e1lez. A partir do n\u00famero 57 de abril de 1914, levou o subt\u00edtulo de \"\u00d3rgano del Partido Republicano Vigu\u00e9s\", pasou a ser bisemanal e encargouse da direcci\u00f3n Javier Montero Mejuto.. Algunhas fontes din que cesou a s\u00faa publicaci\u00f3n en 1914, pero en xullo de 1917 aparece a nova de que suspendeu temporalmente a s\u00faa publicaci\u00f3n.."}
{"id": "273740", "revid": "89787", "url": "https://gl.wikipedia.org/wiki?curid=273740", "title": "Empanada de maz\u00e1", "text": "A empanada de maz\u00e1 \u00e9 unha empanada doce reenchida con anacos ou compota de maz\u00e1. \u00c9 t\u00edpica da gastronom\u00eda galega coma sobremesa. Tam\u00e9n \u00e9 popular en moitas partes do mundo entre as que destacan Gran Breta\u00f1a e os Estados Unidos que levan o nome de \"apple pie\".\nA torta de maz\u00e1 \u00e9 algo semellante, unha torta de froita elaborada cunha masa recuberta de maz\u00e1, a\u00ednda que atopamos estes pasteis nas pastelar\u00edas galegas hoxe en d\u00eda, non son tradicionais como a empanada. Existen moitas variantes e a maz\u00e1 pode ser en anacos ou en compota. As maz\u00e1s poden colocarse directamente por riba da masa ou sobre un leito de crema. Tam\u00e9n existe unha variante na que se elabora do rev\u00e9s colocando a masa sobre a froita para despois darlle a volta chamada \"Tarte Tatin\", t\u00edpica de Francia.\n\u00c9 unha das torta de froita m\u00e1is populares e internacionais.\nA empanada de maz\u00e1 en Galicia.\nA empanada de maz\u00e1 faise cunha masa moi semellante \u00e1 da empanada salgada, mais doce. Para a masa empr\u00e9gase fari\u00f1a triga, manteiga (ou manteiga de porco, ovos, azucre, fermento, e leite morno. Para o recheo empr\u00e9ganse maz\u00e1s (mellor se son pequenas e acedas, tipo bravas. Hoxe en d\u00eda as variedades m\u00e1is empregadas son a Reineta, a Golden e a Granny Smith), azucre, canela e pode levar manteiga e lim\u00f3n.\nTorta de maz\u00e1.\nNa torta de maz\u00e1 internacional a masa pode ser masa crebada ou unha masa follada. Para que a torta non resulte demasiado seca, tap\u00edzase \u00e1s veces a masa cunha camada de crema sobre a que se colocan os cachos de maz\u00e1. \u00c1s veces eng\u00e1denselle especias tales como a canela, a noz moscada e o cravo da India. Na maior\u00eda dos casos a misi\u00f3n que cumpre \u00e9 a de apagar na medida do pos\u00edbel a dozura do azucre e darlle ao sabor da torta un toque distintivo. As receitas primixenias desta torta non levaban azucre, por mor a que na Idade Media o azucre de cana ou de beterraba era considerado un luxo para moi poucos. Recorr\u00edase, por\u00e9n, ao mel. Tradicionalmente, p\u00f3dese perfumar a torta de maz\u00e1, engadindo zume de lim\u00f3n, ron ou outros licores.\nHistoria.\nSendo desco\u00f1ecida a orixe da empanada de maz\u00e1, \u00e9 de supor que apareceu espontaneamente nos pa\u00edses de Europa onde exist\u00eda unha tradici\u00f3n de empanadas e onde se cultivaban as maz\u00e1s, que \u00e9 o caso de Galiza e toda a Europa atl\u00e1ntica. No P\u00f3rtico da Gloria unha das figuras ten nas mans o que se deu en identificar como a primeira representaci\u00f3n dunha empanada galega. En Inglaterra, o libro de coci\u00f1a \"The Forme of Cury\", editado contra o 1390 polos coci\u00f1eiros de Ricardo II de Inglaterra, cita unha receita de torta de maz\u00e1 chamada \"tartys in applis\". Sendo ese rei membro da Casa de Plantagenet, as artes culinarias da corte brit\u00e1nica en dita \u00e9poca eran de tradici\u00f3n anglo-normanda e foran tra\u00eddas do continente onde exist\u00eda, a diferenza das Illas Brit\u00e1nicas, unha longa tradici\u00f3n gastron\u00f3mica herdada da conca mediterr\u00e1nea. Segundo esa receita os ingredientes a colocar no interior da masa son maz\u00e1s, peras, figos e pasas. O recheo tingu\u00edase con sasafr\u00e1n.\nA partir do s\u00e9culo XVI espallouse a receita ao longo das colonias inglesas e os colonos brit\u00e1nicos, franceses e holandeses lev\u00e1rona ao outro lado do Atl\u00e1ntico a pa\u00edses como os Estados Unidos onde xa no s\u00e9culo XVII era xa unha sobremesa moi popular. Destas primeiras receitas tra\u00eddas polos colonos \u00e1 actual \u00abAmerican apple pie\u00bb, s\u00edmbolo nacional, pouco se modificaron as variantes existentes ao longo do territorio. Os colonos espa\u00f1ois e portugueses, na maior\u00eda do sur da pen\u00ednsula ib\u00e9rica, levaron a empanada salgada, mais non a doce, que ficou en Galiza.\nEn Francia a receita da torta de maz\u00e1, chamada daquela (\"tourte\" en franc\u00e9s), aparece en 1651 no libro \"Le cuisinier fran\u00e7ois\" (\"O coci\u00f1eiro franc\u00e9s\"), de Fran\u00e7ois Pierre de La Varenne. As maz\u00e1s coc\u00edanse previamente con manteiga. Perfum\u00e1base con \"auga de flores\" e se botaba azucre por riba antes de enfornar. A receita indicaba que se pod\u00eda cubrir a torta con tiras de masa."}
{"id": "273742", "revid": "18868", "url": "https://gl.wikipedia.org/wiki?curid=273742", "title": "Torta de maz\u00e1", "text": ""}
{"id": "273745", "revid": "1131", "url": "https://gl.wikipedia.org/wiki?curid=273745", "title": "Pra\u00e7a da Liberdade", "text": "O complexo paisax\u00edstico e arquitect\u00f3nico da Praza da Liberdade \u00e9 unha s\u00edntese dos estilos que marcan a historia de Belo Horizonte, e queda na rexi\u00f3n da Savassi, o encontro de catro grandes avenidas: Crist\u00f3bal Col\u00f3n, Jo\u00e3o Pi\u00f1eiro, Brasil e Bias Fortes.\nA construci\u00f3n da praza foi iniciada na \u00e9poca da fundaci\u00f3n da nova capital mineira (1895-1897). Situada no punto m\u00e1is alto da zona inicial da cidade (circunscrita \u00e1 Avenida do Contorno) a praza foi feita para albergar a sede do poder mineiro, os edificios do Palacio do Goberno e das primeiras Secretar\u00edas de Estado obedecen a tendencia da \u00e9poca - estilo ecl\u00e9ctico con elementos neocl\u00e1sicos. Co paso dos anos, o complexo foi recibindo construci\u00f3ns de diferentes estilos arquitect\u00f3nicos."}
{"id": "273753", "revid": "1131", "url": "https://gl.wikipedia.org/wiki?curid=273753", "title": "Pra\u00e7a Rui Barbosa", "text": "Praza Rui Barbosa \u00e9 unha praza situada na rexi\u00f3n central da cidade de Belo Horizonte. \u00c9 m\u00e1is co\u00f1ecida como Praza da Estaci\u00f3n por estar situada fronte ao edificio da antiga estaci\u00f3n da \"Estrada de Ferro Central do Brasil\", hoxe \"Museo de Artes e Oficios\" (MAO). A entrada da Estaci\u00f3n Central do Metro de Belo Horizonte tam\u00e9n est\u00e1 situada nesta pra\u00e7a.\nFoi a porta de entrada de toda a materia prima utilizada na construci\u00f3n da nova capital de Minas Xerais, ao final do s\u00e9culo XIX. O primeiro reloxo p\u00fablico da cidade instalouse no alto da torre do primitivo edificio que abrigou a Estaci\u00f3n Ferroviaria. A praza comezou a ser urbanizada en 1904, con xard\u00edns de estilo ingl\u00e9s. O 11 de novembro de 1922, foi inaugurado o novo predio en estilo ecl\u00e9tico, proxecto do arquitecto Luiz Olivieri , para atender \u00e1 demanda da efervescente cidade e o dese\u00f1o dos xard\u00edns da praza foi todo modificado para un estilo franc\u00e9s. Desde o movemento das Directas Xa, at\u00e9 os d\u00edas de hoxe a praza \u00e9 un espazo libre para manifestaci\u00f3ns populares de todas capas sociais. Poetas, artistas, estado e o pobo al\u00ed se atopan para expo\u00f1er as s\u00faas ideas, so\u00f1os e fantas\u00edas."}
{"id": "273754", "revid": "89787", "url": "https://gl.wikipedia.org/wiki?curid=273754", "title": "Venturi Automobiles", "text": "Venturi Automobiles \u00e9 un fabricante de autom\u00f3biles franc\u00e9s con sede en M\u00f3naco, que dese\u00f1a, fabrica e vende veh\u00edculos el\u00e9ctricos de luxo. Fundada en 1984 polos enxe\u00f1eiros Claude Poiraud e G\u00e9rard Godefro como \"MVS (Manufacture de Voitures de Sport)\", o \u00fanico prop\u00f3sito da empresa era competir no mercado de \"Gran Turismo\". Pero, este plan enfrontouse inmediatamente con moitos retos, entre eles que a existencia de Venturi f\u00f3ra de Francia era case desco\u00f1ecida, outro a falta de fondos propios e a falta de persoal. Isto deu lugar \u00e1 declaraci\u00f3n de creba de Venturi no ano 2000, case dezaseis anos logo da s\u00faa fundaci\u00f3n. En 2001, o monegasco Gildo Pallanca Pastor comprou Venturi, e decidiu centrarse nos autom\u00f3biles el\u00e9ctricos. Este cambio de direcci\u00f3n levou \u00e1 producir soamente o F\u00e9tish.\nEn decembro de 2009, Venturi anunciou a adquisici\u00f3n do fabricante de motocicletas franc\u00e9s Voxan. A adquisici\u00f3n permitir\u00eda efectivamente entrar a Venturi no mercado das motocicletas. En agosto de 2011, Venturi anunciou a creaci\u00f3n de Venturi Am\u00e9rica do Norte, con sede en Columbus, Ohio. Venturi Am\u00e9rica do Norte foi creado principalmente como un centro de investigaci\u00f3n e desenvolvemento, e como tal, mant\u00e9n unha estreita relaci\u00f3n de traballo co Center for Automotive Research.\nHistoria.\nO primeiro Venturi presentouse en 1984, creado por Claude Poiraud e G\u00e9rard Godfroy, dous ex enxe\u00f1eiros de Heuliez. O obxectivo era crear un autom\u00f3bil de \"gran turismo\" franc\u00e9s capaz de competir co franc\u00e9s Bugatti, o italiano Ferrari, e o alem\u00e1n Porsche. A sede da compa\u00f1\u00eda at\u00f3pase en Cou\u00ebron, Pays de Loire, onde se produciron case 750 coches en 20 anos.\nDesde mediados de 1980 ata mediados da d\u00e9cada de 1990, constru\u00edron cup\u00e9s con motor central e roadsters con turbos PRV e caixas de cambio Renault. A potencia do motor variou de 213 a 264 PS (194\u00a0kW) para a serie Venturi Atlantique.\nUnha edici\u00f3n limitada do 400 GTR foi constru\u00eddo cos requisitos e homologaci\u00f3ns para as carreiras e posteriormente utilizouse nas 24 Horas de Le Mans. Venturi tam\u00e9n participou brevemente co equipo Larrousse de F\u00f3rmula 1. O coche do equipo de 1992, que levaba o nome de Venturi, foi dese\u00f1ado e constru\u00eddo por Venturi Larousse Reino Unido, unha compa\u00f1\u00eda brit\u00e1nica antes co\u00f1ecida como FOMET 1, que previamente dese\u00f1ara os coches Fondmetal de F\u00f3rmula Un de 1991. O 400 GT segue sendo un dos coches franceses con mellores resultados xamais producido, e \u00e9 de feito o primeiro coche do mundo que tivo freos de carbono est\u00e1ndar. Fiel a esa afirmaci\u00f3n, o Atlantique 400 GT con 408\u00a0hp (304\u00a0kW; 414 PS) V6 3.0 24v DOHC twin-turbo daba un excelente rendemento \u00e1 altura dos Ferrari dos anos 90. O 400 GT pod\u00eda acadar os 100\u00a0km/h en 4\u00b47 segundos e unha velocidade m\u00e1xima de 291\u00a0km/h, mentres que o 300GT con 314 PS (231\u00a0kW) V6 lograba en 4\u00b49 segundos os 100\u00a0km/h e alcanzaba os 275\u00a0km/h.\nA competici\u00f3n de alto nivel tam\u00e9n deu fama \u00e1 marca. St\u00e9phane Ratel, que m\u00e1is tarde fundou o Campionato FIA GT, estaba na orixe dos Drivers Venturi Gentlemen Trophy, que reuniu a un impresionante conxunto de 75 pilotos. Venturi tam\u00e9n ga\u00f1ou fama a trav\u00e9s das s\u00faas brillantes actuaci\u00f3ns nas 24 Horas de Le Mans, en particular en 1993, con Christophe Dechavanne e Jacques Laffite co equipo Venturi Jaccadi, e en 1995 con Paul Belmondo competindo cos 600 SLM .\nPero, foi nas carreiras das BPR Global GT Series nas que Venturi estableceu o seu \"pedigree\" ao derrotar aos Porsche e Ferrari en varias ocasi\u00f3ns. En 1994, en Dijon-Prenois, con Fert\u00e9 e Neugarten no Jaccadi 600 LM, nos 1000\u00a0km. de Par\u00eds, con Henri Pescarolo e Jean-Claude Basso no 600 LM, e, finalmente, na carreira das 4 horas de Spa, unha vez m\u00e1is con Michel Fert\u00e9 e Michel Neugarten.\nRevival.\nEn 2001, o millonario monegasco Gildo Pallanca Pastor comprou Venturi e decidiu centrarse nos coches de tracci\u00f3n el\u00e9ctrica, creando o modelo F\u00e9tish. Modelos m\u00e1is recentes son o Eclectic, o primeiro veh\u00edculo con enerx\u00eda aut\u00f3noma do mundo, un veh\u00edculo de baixa velocidade que ten paneis solares, un cargador e\u00f3lico integrado e pode ser enchufado e o Astrolab, o primeiro coche h\u00edbrido solar-el\u00e9ctrico do mundo. Houbo uns 60 a 65 pedidos para o F\u00e9tish, pero s\u00f3 ao redor de 30 foron entregados desde 2011.\nLista de modelos.\nResultados Completos na F\u00f3rmula Un.\n(Chave) As carreiras en letra grosa indican pole position; as carreiras en cursiva indican volta r\u00e1pida."}
{"id": "273767", "revid": "1131", "url": "https://gl.wikipedia.org/wiki?curid=273767", "title": "Pra\u00e7a Sete de Setembro", "text": "A Praza Sete de Setembro, comunmente chamada Praza Sete, \u00e9 a praza m\u00e1is movida da cidade de Belo Horizonte, marco cero do seu hipercentro. Est\u00e1 situada no cruzamento de d\u00faas grandes avenidas, a \"Afonso Pena\" e a \"Amazonas\", e \u00e9 entrecortada polas r\u00faas \"R\u00edo de Xaneiro\" e \"Carij\u00f3s\". En termos de tr\u00e1fico de veh\u00edculos , compite en importancia coa Pra\u00e7a Raul Soares e a Pra\u00e7a da Liberdade, na pr\u00e1ctica, as tres m\u00e1is importantes da cidade. O fluxo de persoas que pasan pola Praza Sete \u00e9, con todo , considerablemente maior.\nOstenta no seu centro un obelisco doado polo pobo da veci\u00f1a Capela Nova do Betim, hoxe municipio de Betim, aos habitantes da capital mineira, con motivo da conmemoraci\u00f3n do Centenario da Independencia do Brasil, en 7 de setembro de 1822. O \" Pirulito \", como \u00e9 co\u00f1ecido, est\u00e1 feito de granito e formado por unha agulla de 7m apoiada sobre un pedestal cuadrangular adornado por un poste en cada un dos seus v\u00e9rtices. Foi dese\u00f1ado polo arquitecto Antonio Rego e constru\u00eddo polo enxe\u00f1eiro Ant\u00f4nio Gon\u00e7alves Gravat\u00e1."}
{"id": "273768", "revid": "3201250", "url": "https://gl.wikipedia.org/wiki?curid=273768", "title": "Pra\u00e7a Sete", "text": ""}
{"id": "273769", "revid": "98629", "url": "https://gl.wikipedia.org/wiki?curid=273769", "title": "Kanikama", "text": "Os kanikama (marca vulgarizada), ou palillos de cangrexo, comercializados nos pa\u00edses de lingua castel\u00e1 como \"palitos de cangrejo\", \"tronquitos de Alaska\", \"bocas de mar\" etc. e nos lus\u00f3fonos como \"del\u00edcias do mar\", son un tipo de alimento procesado en forma de pequeno bast\u00f3n feito con carne de peixe, e sabor imitando ao de carne de cangrexo t\u00edpico do Xap\u00f3n. En xapon\u00e9s a palabra \"kani\" significa cangrexo e deu orixe ao nome do produto porque est\u00e1 aromatizado con extracto ou carne dalgunhas especies destes crust\u00e1ceos. Na d\u00e9cada de 1970, o Xap\u00f3n comezou a industrializar o \"kani\", que rapidamente se fixo popular no mundo enteiro, elaborado a partir de \"surimi\" ou carne de peixe branco finamente picada, que se cura e \u00e1 que se lle d\u00e1 forma similar \u00e1 das patas do cangrexo de Kamchatka.\nA empresa xaponesa Sugiyo (\u30b9\u30ae\u30e8) produciu por primeira vez os palillos de cangrexo en 1973, comercializ\u00e1ndoos baixo o nome \"Kanikama\". De feito, en varios pa\u00edses \u00fasase este termo para aludir a eles de forma xen\u00e9rica.\nOs palillos adoitan colorearse na superficie de vermello ou vermello amarelado, e te\u00f1en forma rectangular e alongada, pudendo desmiuzarse en febras pequenas. O olor dos palillos de cangrexo \u00e9 parecido ao doutros produtos de marisco, a s\u00faa textura \u00e9 gomosa e o sabor lixeiramente salgado.\nOs palillos de cangrexo coc\u00ed\u00f1anse durante o proceso de curado e poden comerse directamente extra\u00eddos do envase. En contra da crenza popular, moitos dos palillos de cangrexo non conte\u00f1en cangrexo ning\u00fan, e alg\u00fans fabricantes etiquetan o produto como \u00ab\"palitos con sabor a cangrejo\"\u00bb. Por\u00e9n, moitos dos comercializados en Espa\u00f1a si te\u00f1en extractos ou carne de braqui\u00faros.\nO ingrediente principal na maior\u00eda dos palillos de cangrexo \u00e9 o abadexo de Alasca (\"Theragra chalcogramma\") do Pac\u00edfico norte, o congro bicudo dent\u00f3n e o panga do delta do r\u00edo Mekong.\nO nome palillo de cangrexo deriva do cangrexo ruso, cangrexo de Kamchatka, ou chatka (\"Paralithodes camtschaticus).\nUsos.\nOs palillos de cangrexo \u00fasanse a mi\u00fado en ensaladas e salpic\u00f3ns de marisco, as\u00ed como na ensalada rusa, como un substituto barato da carne de cangrexo aut\u00e9ntica. Os suced\u00e1neos de cangrexo de calidade adoitan seren m\u00e1is baixos en colesterol que a carne de cangrexo aut\u00e9ntica, pero tam\u00e9n est\u00e1n moi procesados.\nA coci\u00f1a rusa conta con varias ensaladas preparadas con palillos de cangrexo, ovo, verdura e herbas picadas xuntas e condimentadas con maionesa.\nUn rolo de California \u00e9 un rolo de suxi feito con palillos de cangrexo, aguacate e (\u00e1s veces) cogombro enrolados con sementes de s\u00e9samo por f\u00f3ra."}
{"id": "273770", "revid": "22795", "url": "https://gl.wikipedia.org/wiki?curid=273770", "title": "Palillos de cangrexo", "text": ""}
{"id": "273771", "revid": "109216", "url": "https://gl.wikipedia.org/wiki?curid=273771", "title": "Surtees", "text": "O Surtees Racing Organisation era un equipo de carreiras que pasou nove tempadas (1970-1978) como un construtor en F\u00f3rmula 1, F\u00f3rmula 2 e F\u00f3rmula 5000.\nHistoria.\nO equipo foi creado por John Surtees, o piloto tres veces campi\u00f3n do mundo de 500cc de motociclismo e campi\u00f3n mundial de F\u00f3rmula Un en . Surtees formou o equipo en 1966 para a recentemente formada serie CanAm ( unha serie ilimitada de coche deportivo), ga\u00f1ando o campionato como propietario/piloto no seu primeiro ano. En 1969 participou noutra categor\u00eda recentemente formada, a F\u00f3rmula 5000. Por primeira vez o seu equipo constru\u00edu os seus propios coches. O equipo foi exitoso e logrou cinco vitorias das 12 carreiras desa tempada.\nIsto alentou a Surtees a participar na F\u00f3rmula 1 e logo dunha dif\u00edcil tempada con BRM en , John decidiu converterse novamente en piloto/propietario. Surtees participou en todas as carreiras da tempada , pero tivo que correr as catro primeiras nun antigo McLaren xa que o seu coche non estaba listo. O seu novo coche patrocinado por BP ga\u00f1ou os seus primeiros e \u00fanicos puntos no Gran Premio do Canad\u00e1.\nSurtees engadiu un segundo coche durante toda a tempada no ano para o alem\u00e1n Rolf Stommelen, e participou cun terceiro coche con diferentes pilotos nunha serie de carreiras. Tres pilotos, Surtees, Stommelen e Mike Hailwood (campi\u00f3n de motociclismo) ga\u00f1aron tres puntos cada un para a marca ese ano.\nLogo da tempada 1971, Surtees retirouse da competici\u00f3n a tempo completo, e o equipo terminou con tres novos pilotos a tempo completo en . Hailwood volveu a Surtees durante un ano completo, un\u00edndose ao australiano Tim Schenken e o italiano Andrea de Adamich, o \u00faltimo dos cales trouxo di\u00f1eiro cun patrocinador para o equipo. \"Mike the Bike\" logrou o primeiro podio de Surtees ese ano no Gran Premio de Italia, terminando segundo detr\u00e1s de Emerson Fittipaldi. Os tres pilotos obtiveron puntos para o equipo, e Surtees terminar\u00eda en quinto lugar no campionato de construtores.\nSchenken foi substitu\u00eddo en polo brasileiro Carlos Pace, e o equipo quedou con dous coches a tempo completo logo do abandono de Adamich a principio da tempada. Pace terminou terceiro en Austria e cuarto en Alema\u00f1a, pero foron os \u00fanicos puntos que o equipo logrou en toda a tempada, Hailwood non logrou puntuar. Hailwood marchou para McLaren ao rematar o ano, sendo substitu\u00eddo por Jochen Mass en . foi un ano dif\u00edcil para Surtees, Pace deixou o equipo a metade de tempada, e o substitu\u00edu Derek Bell que loitou para cualificar nas carreiras, coroado polo accidente mortal do piloto austr\u00edaco Helmut Koinigg no Gran Premio dos Estados Unidos de 1974. Un cuarto lugar de Pace na s\u00faa pista local foron os \u00fanicos puntos que Surtees logrou conseguir, e non puido terminar entre os dez primeiros no campionato de construtores.\nO baixo presuposto para , levou ao equipo a partipar cun s\u00f3 coche para John Watson (a\u00ednda que correu cun segundo coche para David Morgan en Silverstone). A tempada foi unha tremenda loita para Surtees, sen anotar puntos, o equipo perdeu tres das \u00faltimas catro carreiras. foi moito mellor, Surtees conseguiu un controvertido acordo de patrocinio coa marca de cond\u00f3ns Durex e o australiano Alan Jones uniuse ao equipo. Jones terminou quinto en B\u00e9lxica e en Brands Hatch, e cuarto en Xap\u00f3n. Un segundo coche, patrocinado por Chesterfield, participou pilotado polo americano Brett Lunger, mentres que un coche privado pilotado polo franc\u00e9s Henri Pescarolo participou durante a segunda metade da tempada. Con sete puntos, Surtees quedou d\u00e9cimo no Campionato de Construtores.\nO \u00e9xito de Jones deu lugar a que deixara o equipo para marchar ao emerxente equipo Shadow, os problemas de di\u00f1eiro obrigaron Surtees a ter un coche regular de novo en , esta vez para Vittorio Brambilla. A tempada de Brambilla foi boa, terminou nos puntos tres veces. pero, os seus bos resultados non impediron que Surtees seguira sufrindo problemas monetarios. En , o equipo engadiu un segundo coche para un piloto de pago, o brit\u00e1nico Rupert Keegan, pero os problemas de di\u00f1eiro continuaron. A falta de resultados decentes causaron m\u00e1is problemas.\nNon se puido obter o di\u00f1eiro suficiente, o equipo deixou a F1 logo da tempada de 1978, malia ter un coche constru\u00eddo para . Logo de correr co coche na serie brit\u00e1nica Aurora (antes F5000) brevemente ese ano, Surtees Racing Organizaci\u00f3n pechouse para sempre.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nA primeira t\u00e1boa mostra informaci\u00f3n detallada sobre os resultados completos Campionato Mundial de F\u00f3rmula 1 do equipo oficial. A segunda t\u00e1boa incl\u00fae os resultados dos coches Surtees de propiedade privada nos Grandes Premios do Campionato Mundial.\nResultados doutros coches Surtees.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nBibliograf\u00eda.\nOutros artigos.\nBrabham Racing Organisation\nFittipaldi Automotive\nStewart Grand Prix"}
{"id": "273772", "revid": "22570", "url": "https://gl.wikipedia.org/wiki?curid=273772", "title": "Sinfon\u00eda n.\u00ba 1 (Shostakovich)", "text": "A Sinfon\u00eda N\u00ba1 en Fa menor Op. 39 de Dmitrii Shostakovich foi composta entre 1924 e 1925. A s\u00faa estrea tivo lugar en Leningrado coa Filharm\u00f3nica de Leningrado baixo a batuta de Nikolai Malko o 12 de maio de 1926. A obra foi o traballo de graduaci\u00f3n de Shostakovich no Conservatorio de Petrogrado, remat\u00e1ndoa aos 19 anos de idade.\nHistoria.\nShostakovich escribiu esta obra entre outubro de 1924 e xu\u00f1o de 1925, como exercicio de graduaci\u00f3n para a clase de composici\u00f3n de Maximilian Steinberg no Conservatorio de Leningrado, e partes do material empregado poden ser moi anteriores \u00e1 s\u00faa composici\u00f3n. Cando a t\u00eda do compositor, Nadezhda Galli-Shohat, escoitou a obra na s\u00faa estrea americana realizada por Leopold Stokowski \u00e1 fronte da Philadelphia Orchestra, reco\u00f1eceu nela moitos fragmentos que ela escoitara tocar de pequeno a Mitya. Alg\u00fans destes fragmentos foron asociados coa narraci\u00f3n de La Fontaine da f\u00e1bula de Esopo de \"A cigarra e a formiga e \"The Little Mermaid\" de Hans Christian Andersen.\nO inmediato paralelo \u00f3 compositor de 19 anos que presenta a s\u00faa primeira sinfon\u00eda era Alexander Glazunov, un neno prodixio que presentou a s\u00faa Primeira Sinfon\u00eda a unha idade incluso menor. Glazunov puido terse reco\u00f1ecido en Shostakovich como un eco da s\u00faa nenez. Como director do Conservatorio de San Petersburgo, Glazunov seguira o progreso de Shostakovich desde a s\u00faa entrada nel \u00f3s 13 anos.\nTam\u00e9n arranxou para a estrea a Sinfon\u00eda de Shostakovich, que tivo lugar 44 anos despois da presentaci\u00f3n da primeira Sinfon\u00eda de Glazunov na mesma sala. Noutro exemplo de \"d\u00e9j\u00e0 vu\" cos anos iniciais de Glazunov, a sinfon\u00eda causou case tanta sensaci\u00f3n como a aparici\u00f3n do mozo Shostakovich no escenario saudando desama\u00f1adamente.\nEsta sinfon\u00eda foi un tremendo \u00e9xito dende a s\u00faa estrea, e a\u00ednda se considera hoxe como unha das obras m\u00e1is acabadas de Shostakovich. Ofrece unha interesante e caracter\u00edstica combinaci\u00f3n de animaci\u00f3n e sensatez por unha banda, e drama e traxedia pola outra. En varios sentidos \u00e9 unha reminiscencia das obras de Igor Stravinskii e Sergei Prokofiev. A orquestraci\u00f3n transparente e camer\u00edstica da Primeira Sinfon\u00eda contrasta coas complexas e sofisticadas orquestraci\u00f3ns Mahlerianas que se atopan en moitas das s\u00faas sinfon\u00edas m\u00e1is tard\u00edas, e a seguridade coa que o compositor maxina e manexa estruturas con grandes escalas, \u00e9 tan impresionante como o vigor e frescura da s\u00faa expresi\u00f3n.\nEstrutura.\nA obra est\u00e1 composta por catro movementos (os dous \u00faltimos interpretados sen interrupci\u00f3n) e ten unha duraci\u00f3n aproximada de media hora.\nCaracter\u00edsticas.\nComparaci\u00f3ns con Glazunov.\nComo, do mesmo xeito que Glazunov, Shostakovich era a\u00ednda un adolescente cando escribiu a s\u00faa Primeira Sinfon\u00eda, \u00e9 normal que alg\u00fans cr\u00edticos a comparen coa Primeira Sinfon\u00eda de Glazunov. S\u00f3 unha comparaci\u00f3n dos dous movementos lentos saca \u00e1 luz a natureza plena do logro de Shostakovich. O Glazunov de 15 anos era inmensamente musical e articulado. Por\u00e9n, mentres Shostakovich amosa unha cantidade considerable de recursos internos, Glazunov recorre aos procedementos musicais dos nacionalistas, como Borodin e Rimskii-Korsakov. Mentres que Shostakovich revela unha longa d\u00e9beda coa tradici\u00f3n sinf\u00f3nica rusa, \u00e9 a experiencia vital espiritual sendo transmitida o que destaca, non as influencias formulativas no seu estilo. En definitiva, mostra unha imaxinaci\u00f3n e un grao de compaix\u00f3n m\u00e1is al\u00f3 dunha visi\u00f3n xuvenil.\nInfluencias.\nA causa da mentalidade tradicionalista do Conservatorio, Shostakovich non descubriu a m\u00fasica de Igor Stravinskii ata os seus \u00faltimos anos de adolescencia. O efecto da escoita desta m\u00fasica foi inmediato e radical, con composici\u00f3ns de Stravinsky continuando a exercer unha considerable influencia sobre Shostakovich. Alg\u00fans cr\u00edticos te\u00f1en suxerido que a Primeira Sinfon\u00eda foi influenciada polo ballet de Stravinsky \"Petrushka\", non s\u00f3 pola prominencia da parte de piano na orquestraci\u00f3n, sen\u00f3n tam\u00e9n polo ton xeral de s\u00e1tira na primeira metade da sinfon\u00eda. Debido a que o argumento no ballet de Stravinsky \u00e9 a cr\u00f3nica das travesuras condenadas dunha marioneta animada, puido ter reflectido as s\u00faas observaci\u00f3ns sobre os aspectos mec\u00e1nicos da conduta humana e apelar directamente ao s\u00e1tiro nel mesmo.\n\"Petrushka\" non foi a \u00fanica influencia neste sentido. A idea dos seres humanos como m\u00e1quinas ou marionetas, coas s\u00faas vontades libres unidas pola biolox\u00eda e o condutismo, foi un tema moi en voga. Alg\u00fans exemplos musicais incl\u00faen o \"Pierrot Lunaire\" de Arnold Schoenberg e a \u00f3pera \"Wozzeck\" de Alban Berg \u2014d\u00faas obras admiradas por Shostakovich-. Mesmo o seu cari\u00f1o por Charlie Chaplin, argumentan alg\u00fans, puido ter ca\u00eddo nesta categor\u00eda. A\u00ednda outra influencia musical, suxerida pola frase introdutoria do clarinete que chega a ser empregada considerablemente no transcurso da sinfon\u00eda, \u00e9 o poema sinf\u00f3nico de Richard Strauss \"Till Eulenspiegels lustige Streiche\".\nAo final do segundo movemento, Shostakovich revela a s\u00faa maior sorpresa xirando o ton da sinfon\u00eda, de repente e sen previo aviso, de patetismo e s\u00e1tira a traxedia. A influencia cambia do mesmo xeito de Stravinsky a Chaikovskii e Mahler, con Shostakovich amosando a un compositor adolescente que ten moito que dicir, e moito de sorprendente profundidade.\nGravaci\u00f3ns destacadas.\nAlgunhas das gravaci\u00f3ns m\u00e1is destacadas son as seguintes:\n\"* = gravaci\u00f3n mono\"\n\"Fonte: arkivmusic.com (gravaci\u00f3ns recomendadas seleccionadas en base aos comentarios cr\u00edticos)\""}
{"id": "273774", "revid": "56817", "url": "https://gl.wikipedia.org/wiki?curid=273774", "title": "La Opini\u00f3n (Vilagarc\u00eda de Arousa)", "text": "La Opini\u00f3n foi un xornal editado en Vilagarc\u00eda de Arousa en 1912.\nHistoria e caracter\u00edsticas.\nApareceu en 1912. Estaba dirixido por Lu\u00eds Bouza Trillo."}
{"id": "273775", "revid": "1888", "url": "https://gl.wikipedia.org/wiki?curid=273775", "title": "La Opini\u00f3n (Monforte de Lemos)", "text": "La Opini\u00f3n foi un semanario editado en Monforte de Lemos entre 1903 e 1905.\nHistoria e caracter\u00edsticas.\nSubtitulado \"Semanario defensor de los intereses locales\", apareceu o 1 de febreiro de 1903. Estivo dirixido por Jos\u00e9 Ram\u00f3n Lence ata xaneiro de 1904, despois sucedeuno Manuel Hermida V\u00e1zquez. Af\u00edn aos intereses do deputado polo distrito Guillermo de Osma Scull. Dedicou moito espazo \u00e1s informaci\u00f3ns da cidade de Monforte e \u00e1 bisbarra. Publicou unha secci\u00f3n titulada Cr\u00f3nica europea. Cesou a s\u00faa publicaci\u00f3n en novembro de 1905."}
{"id": "273776", "revid": "56817", "url": "https://gl.wikipedia.org/wiki?curid=273776", "title": "Channomuraena", "text": "Channomuraena \u00e9 un pequeno x\u00e9nero de peixes ang\u00fciliformes da familia dos mur\u00e9nidos, subfamilia dos uropterixi\u00ednos.\nEspecies.\nO x\u00e9nero s\u00f3 conta con d\u00faas especies:\nPor\u00e9n, o SIIT admite unha terceira especie:\nque o WoRMS identifica con \"Channomuraena vittata\"."}
{"id": "273777", "revid": "22795", "url": "https://gl.wikipedia.org/wiki?curid=273777", "title": "Uropterygiinae", "text": ""}
{"id": "273780", "revid": "86353", "url": "https://gl.wikipedia.org/wiki?curid=273780", "title": "Uropterixi\u00ednos", "text": "A dos uropterixi\u00ednos (\"Uropterygiinae\") e unha subfamilia de peixes da orde dos ang\u00fciliformes dentro da familia dos mur\u00e9nidos.\nEspecies.\nA subfamilia conta con 5 x\u00e9neros cun total de 36 especies:"}
{"id": "273781", "revid": "22795", "url": "https://gl.wikipedia.org/wiki?curid=273781", "title": "Channomuraena vittata", "text": ""}
{"id": "273782", "revid": "3201339", "url": "https://gl.wikipedia.org/wiki?curid=273782", "title": "Pra\u00e7a da Esta\u00e7\u00e3o", "text": ""}
{"id": "273783", "revid": "1987", "url": "https://gl.wikipedia.org/wiki?curid=273783", "title": "Morea anelada", "text": "A morea anelada, \"Channomuraena vittata\" (Richardson, 1845) \u00e9 un peixe ang\u00fciliforme da familia dos mur\u00e9nidos, subfamilia dos uropterixi\u00ednos.\nTaxonom\u00eda.\nA especie foi descrita por primeira vez en 1845 polo naturalista, explorador, militar, e m\u00e9dico cirutxi\u00e1n escoc\u00e9s John Richardson como \"Nettastoma vittata\", sendo despois reclasifiucada no x\u00e9nero \"Channomuraena\".\nCaracter\u00edsticas.\nOs machos poden chegar a alcanzar os 150\u00a0cm de lonxitude total.\nDistribuci\u00f3n xeogr\u00e1fica.\n\u00c9 unha especie de distribuci\u00f3n circumtropical.\nEnc\u00f3ntrase nas costas dos oc\u00e9anos:\nBiolox\u00eda.\nA morea anelada \u00e9 unha especie bent\u00f3nica e solitaria, de h\u00e1bitos nocturnos, que vive nas pendentes do noiro continental, agoch\u00e1ndose en fendas das rochas.\nPesca.\n\u00c9 obxecto de pesca comercial no Atl\u00e1ntico centroocidental, nas \u00e1reas de pesca 34, e parte da 47. "}
{"id": "273787", "revid": "89787", "url": "https://gl.wikipedia.org/wiki?curid=273787", "title": "Radio Vaticana", "text": "Radio Vaticana (en lat\u00edn: Statio Radiophonica Vaticana) \u00e9 a radio internacional da Santa S\u00e9. At\u00f3pase na Cidade do Vaticano. A s\u00faa misi\u00f3n \u00e9 difundir a mensaxe e actividades do Papa, da Santa S\u00e9 e da Igrexa Cat\u00f3lica.\nRadio Vaticana \u00e9 membro da Uni\u00f3n Europea de Radiodifusi\u00f3n (UER), Union Africaine de Radiodiffusion (UAR), World Catholic Association for Communication (SIGNIS), European Conference of Christan Radios (CERC) e da Comunidade de Radio e Televisi\u00f3n que transmiten en lingua italiana, Uni\u00f3n Internacional de Telecomunicaci\u00f3ns (UIT), Conferencia Europea de Administraci\u00f3ns de Correos e Telecomunicaci\u00f3ns (CEPT) e a Organizaci\u00f3n Internacional de Telecomunicaci\u00f3ns por Sat\u00e9lite (ITSO).\nO lema que usa Radio Vaticano nas s\u00faas transmisi\u00f3ns \u00e9 a frase \"Laudetur Iesus Christus\" (\"\u00a1Alabado sexa Xesucristo!\").\nA Compa\u00f1\u00eda de Xes\u00fas est\u00e1 a cargo da s\u00faa direcci\u00f3n. A titularidade actual recae no sacerdote Federico Lombardi.\nHistoria.\nO Papa P\u00edo XI encargou a Guglielmo Marconi a construci\u00f3n de Radio Vaticana. A emisora sa\u00edu ao aire o 12 de febreiro de 1931. P\u00edo XI inaugurouna cun discurso en lat\u00edn chamado \"Qui arcano Dei\". Giuseppe Gianfranceschi, f\u00edsico e matem\u00e1tico xesu\u00edta, foi o seu primeiro director. Dous anos despois, Radio Vaticano emit\u00eda en onda curta.\nLogo da morte de P\u00edo XI, Radio Vaticano difundiu en 9 linguas o conclave e a cerimonia de coroaci\u00f3n de P\u00edo XII. Durante a segunda guerra mundial, Radio Vaticano seguiu operando malia a ocupaci\u00f3n de Roma pola Alema\u00f1a nazi. Naqueles anos, a estaci\u00f3n ti\u00f1a unha \"Oficina de Informaci\u00f3ns\", cuxa funci\u00f3n era o de facer chamamentos para atopar a civ\u00eds e militares desaparecidos e transmitir, aos prisioneiros, mensaxes das s\u00faas familias.\nO 27 de outubro de 1957, P\u00edo XII inaugurou o centro transmisor en Santa Mar\u00eda de Galer\u00eda.\nTransmisi\u00f3ns.\nEn cada pa\u00eds elixen unha ou d\u00faas emisoras nas cales a unhas horas conectan con Radio Vaticano na versi\u00f3n do seu idioma e o resto do d\u00eda \u00e9 a emisora correspondente do pa\u00eds que sexa.\nEn Espa\u00f1a esas emisoras son: Radio Mar\u00eda Espa\u00f1a e COPE.\nServizos en linguas estranxeiras.\nOs servizos en onda curta anal\u00f3xica son: alban\u00e9s, \u00e1rabe (\u00c1frica, Europa), am\u00e1rico, armenio, alem\u00e1n, belaruso, b\u00falgaro, checo, chin\u00e9s, croata, eslovaco, esloveno, espa\u00f1ol (\u00c1frica, Am\u00e9rica hispana, Espa\u00f1a), esperanto (Europa), franc\u00e9s (\u00c1frica, Am\u00e9rica, Europa), hindi, h\u00fangaro, ingl\u00e9s (\u00c1frica, Am\u00e9rica do norte, India, Australia, Filipinas, Europa), italiano (\u00c1frica, Europa), suahili, linguas escandinavas, let\u00f3n, lituano, malayalam, polaco, portugu\u00e9s (\u00c1frica, Brasil, Portugal), roman\u00e9s, ruso, somal\u00ed, t\u00e1mil, tigri\u00f1a, ucra\u00edno, urdu e vietnamita.\nRadio Vaticano transmite varios deses servizos por onda media anal\u00f3gica (Zona de Roma) e frecuencia modulada (Zona de Roma e o Lacio). Hai un programa radial semanal para os filipinos por onda media no \u00e1rea de Roma\nAs emisi\u00f3ns por onda curta dixital e onda media dixital (DRM) son: alem\u00e1n, \u00e1rabe (Europa), belaruso, franc\u00e9s (Europa), ingl\u00e9s (Am\u00e9rica do norte e Europa), italiano, polaco e ucra\u00edno.\nMoitos dos servizos en linguas estranxeiras poden escoitarse en todos os continentes polos sat\u00e9lites Eutelsat e Intelsat; as\u00ed como por Internet (webcasting e podcasting na p\u00e1xina web de Radio Vaticana) e por estaci\u00f3ns de radio afiliadas de varios pa\u00edses.\nProgramas dos servizos en alem\u00e1n, espa\u00f1ol, franc\u00e9s, ingl\u00e9s e polaco son transmitidos tam\u00e9n pola compa\u00f1\u00eda WRN Broadcast.\nO macedonio e o xapon\u00e9s te\u00f1en p\u00e1xinas propias no sitio web, pero non programas radiais.\nServizo en castel\u00e1n.\nOs programas en espa\u00f1ol estiveron presentes en Radio Vaticana desde o seu fundaci\u00f3n (principalmente nas celebraci\u00f3ns solemnes). Pero \u00e9 en 1938, cando o servizo en espa\u00f1ol transmitiuse d\u00faas veces \u00e1 semana. En 1940, far\u00edase diaria. A \"Oficina para Am\u00e9rica latina\" oc\u00fapase de manter e reforzar a cooperaci\u00f3n entre Radio Vaticano e as emisoras afiliadas en Am\u00e9rica latina.\nOutros programas.\nRadio Vaticano ofrece emisi\u00f3ns da Santa Misa (en lat\u00edn, italiano, espa\u00f1ol, ingl\u00e9s e chin\u00e9s), o \u00c1ngelus, a Audiencia Papal, o rosario, a Liturxia das Horas, as liturxias romanesa, ge'ez, ucra\u00edna e oriental. Tam\u00e9n difunde espazos musicais.\nAlgunhas emisoras afiliadas.\nEn cada pa\u00eds elixen unha ou d\u00faas emisoras nas cales a unhas horas conectan con Radio Vaticana (sobre todo para actos relixiosos que preside o Papa) na versi\u00f3n do seu idioma e o resto do d\u00eda \u00e9 a emisora correspondente do pa\u00eds. Sempre do ideario Cristi\u00e1n Cat\u00f3lico e case sempre vinculada ou pertencente \u00e1 Igrexa Cat\u00f3lica do pa\u00eds correspondente.\nTodas as emisoras que pertencen a: Familia Mundial de Radio Mar\u00eda"}
{"id": "273793", "revid": "1131", "url": "https://gl.wikipedia.org/wiki?curid=273793", "title": "Pazo do Faramello", "text": "O pazo do Faramello \u00e9 un pazo barroco (s\u00e9culo XVIII) situado na parroquia de Ribasar no concello de Rois, moi preto do Cami\u00f1o portugu\u00e9s de Santiago e a 12 quil\u00f3metros de Padr\u00f3n e Santiago de Compostela. Conta cun eido de 12,6 hect\u00e1reas onde salientan os xard\u00edns franceses dese\u00f1ados no s\u00e9culo XIX. Est\u00e1 arrodeado por unha carballeira de gran biodiversidade e do lendario castro da Ra\u00ed\u00f1a Lupa.\nEmpr\u00e9gase actualmente como lugar de celebraci\u00f3ns, xuntanzas, vodas etc. O seu actual propietario, Gonzalo Rivero de Aguilar, vive no pazo e acostuma servir de gu\u00eda aos visitantes.\nHistoria e arquitectura.\nTr\u00e1tase dun edificio de estilo barroco civil compostel\u00e1n con influencias italianas que delatan a orixe xenovesa do seu fundador, o Marqu\u00e9s de Piombino. Constru\u00eduse para servir de vivenda familiar e ergueito nuns socalcos sobre o can\u00f3n do r\u00edo Sar a comezos do s\u00e9culo XVIII de estilo barroco compostel\u00e1n civil. \u00c9 o \u00faltimo pazo do Cami\u00f1o Portugu\u00e9s a Compostela. O edificio principal supera os 2100 m\u00b2 e a s\u00faa orixe \u00e9 industrial, xa que se fundou a partir da Real F\u00e1brica de Papel do Faramello, 1710, pioneira e abandeirada da industria galega por m\u00e1is de dous s\u00e9culos.\nNas s\u00faas cabalarizas albergouse o arsenal contra as tropas francesas nas revoltas do 2 de xu\u00f1o de 1808.\nO pazo foi ademais residencia de ver\u00e1n do rei Afonso XIII e do Infante Lu\u00eds de Baviera nas s\u00faas viaxes a Galiza, polo que tam\u00e9n se co\u00f1ece co nome local de Balmoral do Sar. A Presidencia da Xunta de Galicia solicitouno en varias ocasi\u00f3ns para dar o discurso de Nadal do Presidente Manuel Fraga Iribarne.\nA capela das Neves data do ano 1727 e acolle un retablo de madeira realizado polo mestre Xos\u00e9 Gambino, nado no pazo, e un dos escultores barrocos principais da catedral de Santiago de Compostela.\nNo pazo hai dous cruceiros, un no xard\u00edn e outro a car\u00f3n da capela\nO pazo e a literatura.\nVarios autores galegos v\u00edronse fascinados polo pazo. Emilia Pardo Baz\u00e1n dixo: \"Hai moitos pazos, mais Faramello \u00e9 \u00fanico\"; Rosal\u00eda de Castro confesou que a beleza do Faramello \"conxel\u00e1ralle a alma\"; Cela dixo que o pazo \u00e9 \"o segredo mellor gardado do Cami\u00f1o que din do Ap\u00f3stolo\". \u00c9 ademais unha das contornas principais da novela de Alejandro P\u00e9rez Lug\u00edn \"La casa de la Troya\", de 1915.\nXard\u00edns.\nO eido mide unhas 12,6 hect\u00e1reas; nel aparecen os xard\u00edns franceses dese\u00f1ados no s\u00e9culo XIX. Ademais pos\u00fae regueiros con fervenzas, arboredos e unha carballeira de gran biodiversidade con especies salient\u00e1beis como lontras, gr\u00faas e garzas.\nDisque nunha poza vive unha ninfa que por veces sae da auga para contemplar a paisaxe deitada nun penedo (t\u00edpica lenda galega de mouras)."}
{"id": "273795", "revid": "6279", "url": "https://gl.wikipedia.org/wiki?curid=273795", "title": "Ti\u00e9tar", "text": ""}
{"id": "273797", "revid": "127505", "url": "https://gl.wikipedia.org/wiki?curid=273797", "title": "\u00c9bano", "text": "O \u00e9bano (Diospyrus ebenum) \u00e9 unha \u00e1rbore asi\u00e1tica do x\u00e9nero \"Diospyrus\", da familia das eben\u00e1ceas propia de zonas tropicais caracterizado por ter o tronco groso, copa ancha, froitos en forma de baga e madeira de cor negra, moi dura e resistente\nFornece unha madeira do mesmo nome dura e m\u00e1is ou menos escura, empregada en ebanistar\u00eda.\nPor extensi\u00f3n falamos da cor \u00e9bano cando queremos falar da cor negra, intensa e brillante.\nEtimolox\u00eda.\nO termo galego-portugu\u00e9s \u00e9bano v\u00e9n do lat\u00edn \"eb\u0115nus\", e este do grego \u1f14\u03b2\u03b5\u03bd\u03bf\u03c2. A palabra ebanista/ebanistar\u00eda ten a orixe na persoa que traballa o \u00e9bano as\u00ed coma outras madeiras finas.\nDescrici\u00f3n.\n\u00c9 unha \u00e1rbore moi vizosa que pode acadar os 10 ou 12 m de altura. Ten follas mi\u00fadas e polo xeral \u00e9 moi espi\u00f1enta; cada espi\u00f1o pode chegar a medir 2 cm de longo. Acada o seu pleno crecemento en 5 a 6 anos, pos\u00fae talos moi grosos e o seu toro \u00fasase en ebanistar\u00eda polo duro da madeira (de feito o temo ebanista v\u00e9n da persoa que traballa o \u00e9bano as\u00ed coma outras madeiras finas). Produce un froito en forma de va\u00ed\u00f1a comest\u00edbel que garda no seu interior de 6 a 12 sementes chamadas \"maguacatas\" ou \"mahuacatas\". Estas son de cor caf\u00e9 escuro cando est\u00e1n maduras. As va\u00ed\u00f1as cando est\u00e1n ben chegadas caen da \u00e1rbore e espallan as sementes polo chan permitindo a xerminaci\u00f3n das mesmas. A semente c\u00f3mese torrada, ten un sabor semellante ao pistacho. Noutrora us\u00e1banse coma laxantes naturais ao consumilas verdes. \nDistribuci\u00f3n.\n\u00c9 orixinaria da India e de Sri Lanka. Esta \u00e1rbore est\u00e1 en risco extremo de se extinguir pola desforestaci\u00f3n por parte dos campesi\u00f1os para produci\u00f3n agr\u00edcola e uso da madeira.\nEspecies relacionadas.\nOutra especie do mesmo x\u00e9nero \"Diospyros crassiflora\", o \u00e9bano de Gab\u00f3n, (nativo do oeste de \u00c1frica), produce unha madeira semellante e de calidade tam\u00e9n chamada de \u00e9bano. Esta especie africana \u00e9 chamada \u201cmpingo\u201d en \u00c1frica Oriental, e \u201czebrawood\u201d en Sur\u00e1frica: \"Dalbergia melanoxylon\". Outra especie tam\u00e9n co\u00f1ecida como \u00e9bano \u00e9 \"Diospyros virginiana\", americana e con plantaci\u00f3ns no estado de Tamaulipas e Nuevo Le\u00f3n en M\u00e9xico, e ao Sur de Texas, nos Estados Unidos; por\u00e9n esta \u00faltima d\u00e1 unha madeira de peor calidade. A especie \"Diospyros digyna\" \u00e9 un parente achegado do \u00e9bano; de madeira tam\u00e9n case negra e moi densa.\nMadeira de \u00e9bano.\nA madeira de \u00e9bano ten unha densidade aproximada de 1,5 t/m\u00b3 no momento da talla; posteriormente, cando seca, red\u00facese a 1,35 t/m\u00b3, m\u00e1is de tres veces a densidade da madeira de pi\u00f1eiro e m\u00e1is de d\u00faas veces a densidade da teca (\"Tectona grandis\"). \u00c9 unha das madeiras m\u00e1is duras e pesadas do mundo (non aboia na auga).\nO \u00e9bano ten unha atractiva cor caf\u00e9 escura con veas negras, que son predominantes e o seu aspecto \u00e9 case negro. At\u00f3pase en preto de vinte pa\u00edses de \u00c1frica, dentro do tri\u00e1ngulo comprendido entre Sud\u00e1n, Angolae o Cabo Oriental en Sur\u00e1frica. Na maior\u00eda dos lugares medra coma un arbusto. S\u00f3 medra coma \u00e1rbore en certas partes do Mozambique, Tanzania, Zambia, e a Rep\u00fablica Democr\u00e1tica do Congo.\nOs grandes toros poden acadar un di\u00e1metro de 6 dm; un tronco curto pesa entre 800-1000 kg. Troncos deste tama\u00f1o son escasos, pois se necesitan m\u00e1is de 200 anos para lograr ditas dimensi\u00f3ns. Esta madeira \u00e9 un est\u00e1ndar para a fabricaci\u00f3n de instrumentos de vento (clarinetes, \u00f3boes, cornos ingleses) e para m\u00faltiples partes de instrumentos de corda (diapas\u00f3ns, clavec\u00edn e cordais de viol\u00edns, violoncello, contrabaixos etc.)\nA s\u00faa valiosa madeira tam\u00e9n se utiliza para a fabricaci\u00f3n de mobles finos.\nTaxonom\u00eda.\n\"Diospyros ebenum\" foi descrita por J.Koenig ex Retz. e publicado en \"Physiographiska S\u00e4lskapets Handlingar\" 1: 176. 1776. \nDiospyros: nome xen\u00e9rico que prov\u00e9n de (\"\u03b4\u03b9\u03cc\u03c3\u03c0\u03c5\u03c1\u03bf\u03bd\") do grego \"\u0394\u03b9\u03cc\u03c2\" \"de Zeus\" e \"\u03c0\u03c5\u03c1\u03cc\u03c2\" \"gran\", \"trigo\" polo que significa orixinalmente \"gran ou froito de Zeus\". Os autores da Antig\u00fcidade usaron o voc\u00e1bulo con sentidos diversos: Teofrasto menciona un \"di\u00f3sp\u00afyros\" \u2013unha \u00e1rbore con pequenos froitos comest\u00edbeis de carabu\u00f1a dura\u2013, o que segundo semella \u00e9 o lodoeiro (\"Celtis australis\" L., ulm\u00e1ceas), e Plinio o Vello (\"27.98\") e Dioscorides us\u00e1rono con outro nome grego \"lith\u00f3spermon\", de \"l\u00edthos\" = pedra e \"sp\u00e9rma\" = semente, e que habitualmente se identifica co \"Lithospermum officinale\" L. (boragin\u00e1ceas). Carl von Linn\u00e9 colleu o nome xen\u00e9rico de Dalechamps, quen chamou ao \"Diospyros lotus\" \"Diospyros sive Faba Graeca, latifolia\".\nebenum: ep\u00edteto latino que significa \"de \u00e9bano\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Diospyros|Ebano]]\n[[Categor\u00eda:Flora de Asia|Ebano]]\n[[Categor\u00eda:Madeiras|Ebano]]\n[[Categor\u00eda:Plantas medicinais|Ebano]]\n[[Categor\u00eda:Plantas descritas en 1776]]"}
{"id": "273798", "revid": "18868", "url": "https://gl.wikipedia.org/wiki?curid=273798", "title": "Diospyros ebenum", "text": ""}
{"id": "273811", "revid": "23204", "url": "https://gl.wikipedia.org/wiki?curid=273811", "title": "Hans Krahe", "text": "Hans Krahe, nado en Gelsenkirchen (Alema\u00f1a) o 7 de febreiro de 1898 e finado en Tubinga o 25 de xu\u00f1o de 1965, foi un fil\u00f3logo e ling\u00fcista alem\u00e1n.\nTraxectoria.\nFoi profesor na Universidade de W\u00fcrzburg desde 1936 ata 1946, onde fundou en 1942 o \"Archiv f\u00fcr die Gew\u00e4ssernamen Deutschlands\" (Arquivo de top\u00f3nimos das correntes alem\u00e1s), a base das s\u00faas investigaci\u00f3ns xeogr\u00e1ficas e ling\u00fc\u00edsticas conducentes \u00e1 reconstruci\u00f3n te\u00f3rica dun idioma protoeuropeo; posteriormente estivo vinculado \u00e1 Universidade de Heidelberg ata 1950; de al\u00ed trasladouse \u00e1 Universidade de Tubinga, onde foi profesor de ling\u00fc\u00edstica esl\u00e1vica comparada e director dos seminarios indol\u00f3xicos e esl\u00e1vicos, ata a s\u00faa morte.\nO arquivo de top\u00f3nimos iniciou tardiamente a s\u00faa publicaci\u00f3n en 1962 como a serie Hydronymia Germaniae; en 1966 foi trasladado \u00e1 Universidade de Gotinga por P. W Schmid, e en 1985, en colaboraci\u00f3n coa Academia de Ciencias de Polonia, continuou a s\u00faa publicaci\u00f3n como a serie Hydronymia Europaea."}
{"id": "273819", "revid": "98629", "url": "https://gl.wikipedia.org/wiki?curid=273819", "title": "Scherzo fantastique", "text": " O Scherzo fantastique Op. 3 de Igor Stravinskii foi composto en 1908. \u00c9 a segunda obra orquestral do compositor ruso (precedida pola Sinfon\u00eda en Mi bemol Maior). Para a s\u00faa composici\u00f3n, Stravinskii inspirouse no ensaio de 1901 de Maurice Maeterlinck \"La Vie des Abeilles\" (\"A Vida das Abellas\"), que Stravinskii e s\u00faa muller Catherine Nossenko leran en 1907. Dez anos despois, L\u00e9o Staats adaptou a obra a ballet para a Op\u00e9ra Garnier, co t\u00edtulo \"Les Abeilles\".\nHistoria.\nEn xullo de 1907, Stravinskii escribiulle a Nikolai Rimskii-Korsakov que estaba a planear un \"scherzo fant\u00e1stico\", que ser\u00eda chamado \"Abellas\". Comezou a traballar nel ese mesmo mes e rematouno o 30 de marzo de 1908. Rimskii-Korsakov viu a partitura e gustoulle, mais morreu ese mesmo ano e nunca chegou a escoitar a obra. Stravinskii dedicoulle a obra a Alexander Siloti, quen dirixiu a s\u00faa estrea o 6 de febreiro de 1909 no Siloti Concerts de San Petersburgo, nun concerto no que tam\u00e9n se estreou a obra de Stravinskii \"Feu d'artifice\" (\"Fogos de artificio\"). Sergei Diagilev estaba presente e a s\u00faa m\u00fasica impresionouno, o que o levou a encargar a Stravinskii a primeira das s\u00faas composici\u00f3ns para ballet. A partitura publicouse por primeira vez contra o ano 1909 polo editor musical ruso P. Jurgenson.\nStravinskii concibiu o \"Scherzo Fantastique\" como m\u00fasica abstracta, mais o 10 de xaneiro de 1917 foi representada como \"ballet blanc\" na Op\u00e9ra de Paris, con coreograf\u00eda de L\u00e9o Staats para unha escenificaci\u00f3n baseada no ensaio de Maeterlink \"La Vie des Abeilles\". Stravinskii non autorizara esta representaci\u00f3n, e Maeterlinck op\u00faxose a ela.\nOrquestraci\u00f3n.\nA partitura de Stravinskii require da utilizaci\u00f3n de:\nEn 1930 Stravinskii revisou a obra e reduciu o n\u00famero de arpas a d\u00faas.\nCaracter\u00edsticas.\nComo outras composici\u00f3ns temper\u00e1s de Stravinskii, o \"Scherzo fantastique\" contin\u00faa o gusto ruso do s\u00e9culo XIX polo exotismo. Emprega a escala octat\u00f3nica e a de tons enteiros, acordes de quinta aumentada e s\u00e9tima diminu\u00edda, e m\u00e1is cromatismos que nas composici\u00f3ns anteriores do compositor. O ritmo a\u00ednda contin\u00faa a empregar notaci\u00f3ns de tempo fixo, e as frases son predominantemente de catro compases. Evita o rubato, empregando un perpetuum mobile para manter o impulso cara a adiante.\nAs influencias na obra reco\u00f1ecidas por Stravinskii foron: Rimskii-Korsakov (\"O voo do moscard\u00f3n\"), Mendelssohn (v\u00eda Chaikovskii), Dukas (\"L'apprenti sorcier\"), Wagner e Debussy.\nForma.\nA obra consta dun s\u00f3 movemento dunha duraci\u00f3n aproximada de entre 11 minutos e 40 segundos, e 16 minutos. Unha nota na partitura indica:"}
{"id": "273828", "revid": "23204", "url": "https://gl.wikipedia.org/wiki?curid=273828", "title": "Hjalmar Frisk", "text": "Hjalmar Frisk, nado en Gotemburgo o 4 de agosto de 1900 e finado o 1 de agosto de 1984, foi un ling\u00fcista, etim\u00f3logo e indoeurope\u00edsta sueco.\nTraxectoria.\n\u00c9 internacionalmente reco\u00f1ecido por numerosas publicaci\u00f3ns. Xa en 1927 realizou unha traduci\u00f3n do documento hist\u00f3rico \"Periplus Maris Erythraei\". Talvez a s\u00faa obra m\u00e1is co\u00f1ecida sexa o \"Griechisches Etymologisches W\u00f6rterbuch\" en 3 tomos (1954-1972).\nEntre 1951 e 1966 foi reitor da Universidade de Gotemburgo."}
{"id": "273830", "revid": "624", "url": "https://gl.wikipedia.org/wiki?curid=273830", "title": "Etim\u00f3logo", "text": ""}
{"id": "273831", "revid": "98629", "url": "https://gl.wikipedia.org/wiki?curid=273831", "title": "Louis-Augustin Bosc d\u2019Antic", "text": "Louis Augustin Guillaume Bosc, ou Louis-Augustin Bosc d'Antic, nado en Par\u00eds o 29 de xaneiro de 1759 e finado na mesma cidade o 10 de xullo de 1828, foi un bot\u00e1nico, zo\u00f3logo (especializado en invertebrados) e entom\u00f3logo franc\u00e9s.\nTraxectoria.\nFillo de Paul Bosc de Antic (1726-1784), m\u00e9dico e qu\u00edmico, estudou en Dijon, onde foi alumno do bot\u00e1nico Jean-Fran\u00e7ois Durande (1732-1794) e do qu\u00edmico Louis-Bernard Guyton de Morveau (1737-1816). Incapaz de entrar na artillar\u00eda, primeiro traballou nos servizos da Fiscal\u00eda xeral en 1777 e despois na intendencia de Correos, onde chegou a ser Secretario xeral en 1778. A continuaci\u00f3n segue os cursos de bot\u00e1nica de Antoine-Laurent de Jussieu (1748-1836) onde coincide con Ren\u00e9 Desfontaines (1750-1831) e con Pierre Marie Auguste Broussonet (1761-1807). Tam\u00e9n frecuentou a c\u00e9lebre parella Jean Marie Roland (1734-1793) e madame Roland (1754-1793), e mant\u00e9n relaci\u00f3ns con Johan Christian Fabricius (1745-1808).\nRexeita embarcarse con Jean-Fran\u00e7ois de La P\u00e9rouse (1741-1788) na s\u00faa expedici\u00f3n ao redor do mundo. Xunto a Andr\u00e9 Thouin (1746-1824), Pierre Marie Auguste Broussonet (1761-1807), Aubin-Louis Millin de Grandmaison (1759-1818) e Pierre Willemet (1762-1824), Bosc de Antic participou, en 1787, na fundaci\u00f3n da primeira Sociedade linneana do mundo, a \"Soci\u00e9t\u00e9 linn\u00e9enne de Paris\". Pronto se lles uniron outros eminentes naturalistas. A sociedade disolveuse en 1789. Tam\u00e9n participou activamente na \"Soci\u00e9t\u00e9 philomatique\".\nRoland permitiulle conseguir un traballo nun posto mellor, de administrador de Correos, pero a ca\u00edda en desgraza do ministro o arrastra, sendo despedido o 14 de setembro de 1793.. Bosc de Antic \u00fanese ao Club dos xacobinos. Refuxiouse no Priorado de Sainte Radegonde, no bosque de Montmorency (Val do Oise), que albergaba a unhas poucas persoas perseguidas polo Terror, como Roland, Masuyer e Louis-Marie de La R\u00e9velli\u00e8re-L\u00e9peaux (1753-1824), ocup\u00e1ndose sempre da historia natural}. Salva a Louvet, esconde as memorias de Barbaroux, protexe a madame Roland e conv\u00e9rtese en titor de Eudora Roland, a filla de Roland. Tam\u00e9n vive naqueles momentos nas monta\u00f1as que separan as concas do Marne e o Sena, entre Langres e Ch\u00e2tillon.. Despoois, La R\u00e9velli\u00e8re-L\u00e9peaux, convertido en membro do Directorio, lle permite partir para Estados Unidos de Am\u00e9rica, primeiro como vicec\u00f3nsul en Wilmington en 1797, e despois como c\u00f3nsul de Nova York en 1798. Bosc segue a dedicar o seu tempo ao estudo da historia natural, formando grandes colecci\u00f3ns.\nBosc d'Antic debe volver a Francia, en 1800, e chega a ser durante un tempo administrador dos hospicios e prisi\u00f3ns, as\u00ed como do Monte de Piedade. Fixo viaxes a Su\u00edza e Italia, onde realizou observaci\u00f3ns cient\u00edficas, traendo con el unha colecci\u00f3n de peixes petrificados, ofrecida pola cidade de Verona ao xefe do Estado para o Museo de historia natural.. Obt\u00e9n en 1803, grazas a Georges Cuvier (1769-1832), o posto de inspector dos xard\u00edns e viveiros de Versalles, e en 1806 dos viveiros que depend\u00edan do Ministerio do Interior.\nDoou as s\u00faas colecci\u00f3ns aos seus amigos naturalistas. As\u00ed, Fabriciis e Guillaume-Antoine Olivier (1756-1814) recibiron as dps seus insectos, Fran\u00e7ois Marie Daudin (1774-1804) as de avess, Pierre Andr\u00e9 Latreille (1762-1833) as de r\u00e9ptiles e a Lac\u00e9p\u00e8de (1756-1825) as de peixes. Tam\u00e9n foi amigo e protector do naturalista Jean Baptiste Bory de Sainr-Vincent (1778-1846) e de Jean Marie L\u00e9on Dufour (1780-1865).\nEn 1806 foi elixido membro da Academia de Ciencias na secci\u00f3n de econom\u00eda rural, introd\u00facese no Instituto, antes de entrar m\u00e1is tarde no Consello de Agricultura e na Xunta Directiva da escola de Veterinaria de Alfort. En 1815 foi secretario de Carnot e en 1819 conselleiro de agricultura de Decazes. En 1825 sucedeu a Andr\u00e9 Thouin (1746-1824) na c\u00e1tedra de Cultura no Museo Nacional de Historia Natural de Par\u00eds.\nEnfermo desde o ano 1820, morreu en 1828. Bosc d'Antic est\u00e1 enterrado nun pequeno cemiterio situado no bosque de Montmorency, bosque aberto ao p\u00fablico, na comuna de Saint-Prix no Val do Oise."}
{"id": "273833", "revid": "6514185", "url": "https://gl.wikipedia.org/wiki?curid=273833", "title": "Nordvision", "text": "Nordvision \u00e9 unha rede de radiodifusi\u00f3n establecida no 1959, entre as cinco empresas de radiodifusi\u00f3n n\u00f3rdicas. A s\u00faa funci\u00f3n principal \u00e9 a coproduci\u00f3n e intercambio de programas de televisi\u00f3n. O seu secretariado est\u00e1 en Copenhaguen, no DR Byen."}
{"id": "273835", "revid": "22795", "url": "https://gl.wikipedia.org/wiki?curid=273835", "title": "Louis Augustin Guillaume Bosc", "text": ""}
{"id": "273836", "revid": "23204", "url": "https://gl.wikipedia.org/wiki?curid=273836", "title": "12\u00aa edici\u00f3n dos Premios Mestre Mateo", "text": "A 12\u00aa edici\u00f3n dos Premios Mestre Mateo galardoou as produci\u00f3ns audiovisuais de Galicia de 2013 e celebrouse o 12 de abril de 2014. Durante a cerimonia, a Academia Galega do Audiovisual presentou os Premios Mestre Mateo en 26 categor\u00edas. A cerimonia celebrouse no PALEXCO de A Coru\u00f1a.\nO 24 de febreiro de 2014, nun acto celebrado no Sal\u00f3n Teatro de Santiago de Compostela, os actores Antonio Mourelos, presidente da AGA, Lu\u00eds Tosar, vicepresidente, e a actriz Sabela Ar\u00e1n, deron a co\u00f1ecer os finalistas.\nA longametraxe \"Somos xente honrada\" estaba nomeada a 13 premios. A seguinte produci\u00f3n en n\u00famero de candidaturas \u00e9 a serie de televisi\u00f3n \"Era visto!\", que estaba nomeada en 9 candidaturas. S\u00e9guelle a serie televisiva \"Luci\" con 8 candidaturas, a miniserie de televisi\u00f3n \"Salgadura\" con sete e \"Inevitable\" con seis categor\u00edas.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "273837", "revid": "22795", "url": "https://gl.wikipedia.org/wiki?curid=273837", "title": "Anguilla (x\u00e9nero)", "text": ""}
{"id": "273838", "revid": "38330", "url": "https://gl.wikipedia.org/wiki?curid=273838", "title": "Movemento anti-pornograf\u00eda", "text": ""}
{"id": "273839", "revid": "1888", "url": "https://gl.wikipedia.org/wiki?curid=273839", "title": "Jos\u00e9 R. Lence", "text": ""}
{"id": "273840", "revid": "89787", "url": "https://gl.wikipedia.org/wiki?curid=273840", "title": "Saltasebes", "text": "A saltasebes, nabo ca\u00ed\u00f1o ou nabo da noula Bryonia dioica \u00e9 unha planta rubideira da familia Cucurbitaceae (familia dos cogombros e mel\u00f3ns) que medra en Galiza.\nDescrici\u00f3n.\n\u00c9 unha planta rubideira, por medio dos gabi\u00e1ns que xorden das axilas das s\u00faas follas, os cales lle permiten adherirse a outras plantas, \u00e1rbores ou soportes podendo acadar os tres metros de altura. Pos\u00fae follas pentalobuladas e flores azuis ou abrancazadas. O froito \u00e9 unha baga de cor vermella.\nMora nos bosques da Europa meridional e central, ademais do continente americano.\nUso medicinal.\nO seu zume aplicado externamente \u00e9 rubefaciente e vesicante at\u00e9 producir ulceraci\u00f3ns. Por v\u00eda g\u00e1strica produce v\u00f3mitos, c\u00f3lico e diarrea con evacuaci\u00f3n de sangue, a\u00ednda a pequenas doses. A doses maiores, inflama os riles, produce vertixe e excitaci\u00f3n nerviosa at\u00e9 producir a paralizaci\u00f3n do sistema nervioso central e a morte.\nOs bolos tenros p\u00f3dense comer, son estomacais. O froito \u00e9 bo para a sarna aplicado en Faubert. Os froitos serven para depilar as peles (Teofrasto)\nA ra\u00edz ap\u00e1\u00f1ase de outubro a novembro, hai quen a come, despois de tela cocido repetidas veces, cambiando a auga cada vez, pois nesta desb\u00f3tanse os t\u00f3xicos, ou boa parte destes, de todos os xeitos, \u00e9 mellor non utilizar esta planta, ag\u00e1s por prescrici\u00f3n facultativa, por mor \u00e1 s\u00faa perigosidade. Util\u00edzase nalgunhas f\u00f3rmulas homeop\u00e1ticas.\nOs gromos tenros, previa eliminaci\u00f3n dos gabi\u00e1ns e as bagas verdes, son comest\u00edbeis e te\u00f1en un sabor delicioso.\nPrevia fritura, ad\u00f3itanse facer con ovos revoltos ou en tortilla (como se fai coas espinacas, ou os allos tenros).\nPrincipios activos: cont\u00e9n principios amargos: cucurbitacina D (triterpenoide). Sapon\u00f3sidos. Vesticiod de aceite esencial. Taninos. Fitosterois. Flavonoides. Alcaloides: brionicina. Outras fontes: Amid\u00f3n, brirresina, fitosterina, brionina, azucre invertido, substancia amorfa, non determinada quimicamente, con propiedades purgantes.\nIndicaci\u00f3ns: A cucurbitacina D \u00e9 un purgante dr\u00e1stico, em\u00e9tico. A planta fresca ten unha acci\u00f3n rubefaciente e mesmo vesicante. T\u00e9\u00f1ense usado lavativas de decocto da planta para as hemorroides. Tam\u00e9n contra o reumatismo e a ci\u00e1tica.\nA ra\u00edz fresca e o zume, en uso t\u00f3pico, producen un potente efecto rubefaciente, podendo provocar vesicaci\u00f3n e incluso ulceraci\u00f3ns cut\u00e1neas e necrose. Toda a planta \u00e9 t\u00f3xica. A s\u00faa inxesti\u00f3n (6-8 froitos) causa irritaci\u00f3n gastrointestinal, con v\u00f3mitos, diarreas coleriformes, hemorraxias intestinais; nefrite. En doses altas pode producir a morte por colapso cardio-respiratorio.\nTaxonom\u00eda.\n\"Bryonia dioica\" foi descrita por Nikolaus Joseph von Jacquin e publicado en \"Florae Austriaceae\" 2: 59\u201360, pl. 199. 1774.\nNome com\u00fan.\nSaramago, samargo, saltasebes, salgueiri\u00f1a, ourop\u00e9s, nabo xairo, nabo fero, nabo do porco teixo, nabo de xerro, nabo de nouza, nabo de norza, nabo de noz, nabo da bouza, nabo da bouga, nabo da bouda\u00f1a, nabo ca\u00ed\u00f1o, nabo ca\u00edn, nabo bravo, nabo, labresto, labestro, enredadeira brava, beldro, amargo e aceda brava."}
{"id": "273841", "revid": "18868", "url": "https://gl.wikipedia.org/wiki?curid=273841", "title": "Bryonia dioica", "text": ""}
{"id": "273842", "revid": "18868", "url": "https://gl.wikipedia.org/wiki?curid=273842", "title": "Nabo ca\u00ed\u00f1o", "text": ""}
{"id": "273843", "revid": "18868", "url": "https://gl.wikipedia.org/wiki?curid=273843", "title": "Nabo da noula", "text": ""}
{"id": "273845", "revid": "1131", "url": "https://gl.wikipedia.org/wiki?curid=273845", "title": "El\u00edas Portela Fern\u00e1ndez", "text": ""}
{"id": "273846", "revid": "23204", "url": "https://gl.wikipedia.org/wiki?curid=273846", "title": "Orphan", "text": ""}
{"id": "273850", "revid": "839", "url": "https://gl.wikipedia.org/wiki?curid=273850", "title": "Beniamino Stella", "text": "Beniamino Stella, nado en Pieve di Soligo o 18 de agosto de 1941, \u00e9 un cardeal e arcebispo cat\u00f3lico italiano, dende o 21 de setembro de 2013 prefecto da Congregaci\u00f3n para o Clero.\nBiograf\u00eda.\nFormaci\u00f3n.\nNaceu en Pieve di Soligo, na provincia de Treviso e na diocese de Vittorio Veneto o 18 de agosto de 1941. En 1960 trasladouse a Roma, onde estivo aloxado no Pontificio Seminario Maior Romano e estudou na Facultade de Teolox\u00eda e Filosof\u00eda da Pontificia Universidade Lateranense.\nO 19 de marzo de 1966 foi ordenado sacerdote polo ent\u00f3n bispo de Vittorio Veneto Albino Luciani, futuro papa co nome de Xo\u00e1n Paulo I. Despois de se formar en Dereito Can\u00f3nico en Latr\u00e1n, Luciani destinouno \u00e1 Pontificia Academia Eclesi\u00e1stica.\nCarreira diplom\u00e1tica.\nComezou a carreira diplom\u00e1tica, e dende 1970 traballou nas nunciaturas en Santo Domingo, Zaire e Malta , e posteriormente foi promovido a pro-nuncio para a Rep\u00fablica Centroafricana e delegado apost\u00f3lico no Chad.\nO 21 de agosto de 1987 foi nomeado arcebispo titular de Midila, e consagrado na Bas\u00edlica de San Pedro polo papa Xo\u00e1n Paulo II, sendo os co-consagrantes Eduardo Mart\u00ednez Somalo e Jean Pierre Marie Orchampt.\nO seguinte 7 de novembro foi nomeado pro-nuncio apost\u00f3lico para a Rep\u00fablica Democr\u00e1tica do Congo, e posteriormente foi tranferido \u00e1s nunciaturas de Cuba (en 1992) e Colombia (1999).\nCuria Romana.\nO 13 de outubro de 2007 foi nomeado presidente da Pontificia Academia Eclesi\u00e1stica, a instituci\u00f3n que adestra aos diplom\u00e1ticos para a Santa S\u00e9.\nO 21 de setembro de 2013 foi nomeado prefecto da Congregaci\u00f3n para o Clero.\nO 12 de xaneiro de 2014 o papa Francisco anunciou a s\u00faa creaci\u00f3n como cardeal no consistorio do 22 de febreiro seguinte."}
{"id": "273852", "revid": "1131", "url": "https://gl.wikipedia.org/wiki?curid=273852", "title": "D\u00eda Internacional do Traballo", "text": ""}
{"id": "273853", "revid": "1505", "url": "https://gl.wikipedia.org/wiki?curid=273853", "title": "Xos\u00e9 Couceiro Bugallo", "text": "Xos\u00e9 Couceiro Bugallo, nado en Santo Andr\u00e9 de Souto (A Estrada) en 1963 e finado o 23 de maio de 2009, foi un m\u00fasico e escritor galego\nTraxectoria.\nEstudou na Estrada e en Santiago de Compostela, cousa que mesturou cos traballos decot\u00edo, na casa de labranza na que se criou. O agasallo dunha gaita levouno a dedicarse ao seu estudo e a se interesar pola cultura do pa\u00eds. Logo da ditadura franquista, nos\u00a0seus anos de bacharelato, compuxo os seus primeiros escritos en galego e co\u2013fundou o primeiro grupo de m\u00fasica tradicional chamado \"Airi\u00f1os da Baiuca\". Dende aquela sempre estivo activo no mundo m\u00fasico- cultural, colaborando na fundaci\u00f3n, e sobre todo na did\u00e1ctica, de m\u00e1is dunha ducia de formaci\u00f3ns, hoxe en d\u00eda vixentes as m\u00e1is delas. Compuxo varias pezas para gaita e alg\u00fan cantar. Exerceu como instrutor de m\u00fasica tradicional, maiormente de gaita e como artes\u00e1n.\nObra.\nDende os anos 90 abondou un pouco m\u00e1is a escritura, por iso a s\u00faa obra permanece case toda in\u00e9dita."}
{"id": "273854", "revid": "89787", "url": "https://gl.wikipedia.org/wiki?curid=273854", "title": "Sebastian Fagerlund", "text": "Sebastian Fagerlund, nado en Parainen o 6 de decembro de 1972, \u00e9 un compositor finland\u00e9s residente en Helsinqui. \u00c9 considerado como un dos m\u00e1is interesantes compositores finlandeses da s\u00faa xeraci\u00f3n.\nTraxectoria.\nSebastian Fagerlund estudou composici\u00f3n na Sibelius-Akatemia de Helsinqui con Erkki Jokinen, finalizando os seus estudos en 2004. Tam\u00e9n ten asistido a numerosas clases maxistrais de composici\u00f3n con mestres como Michael Jarrel, Magnus Lindberg e Ivan Fedele.\nEn 2006 estreouse o seu \"Concerto para Clarinete\", que resultou un grande \u00e9xito que o levou a ser interpretado en varias ocasi\u00f3ns dende aquela e fixo que se lle encargaran m\u00e1is obras e representaci\u00f3ns de importantes orquestras e m\u00fasicos de todo o mundo. Ao ano seguinte, o Festival de M\u00fasica de Korsholm - Mustasaari encargoulle a obra orquestral \"Isola\", que dende aquela foi interpretada por diversas orquestras. En novembro de 2013, a BBC Symphony Orchestra estreou no Reino Unido o \"Concerto para guitarra\", que foi gravado para a s\u00faa emisi\u00f3n posterior.\nEn 2011 a Sociedade Teosto outorgoulle o Teosto-palkinto, un dos premios m\u00e1is importantes na mundo musical finland\u00e9s, pola s\u00faa obra orquestral \"Ignite\". Ese mesmo ano, \"Ignite\" foi seleccionada como obra recomendada no International Rostrum of Composers 2011, en Viena.\nDende 2013 \u00e9 director art\u00edstico do RUSK - Chamber Music Festival de Pietarsaari - Jakobstad (Finlandia).\nObra.\nO cat\u00e1logo de obras de Fagerlund, ademais de m\u00fasica orquestral, incl\u00fae m\u00fasica vocal, coral, m\u00fasica de c\u00e1mara, e m\u00fasica para solista. Entre os seus traballos m\u00e1is recentes destaca o \"Concerto para viol\u00edn\", escrito para o violinista finland\u00e9s Pekka Kuusisto e encargado pola Tampere Filharmonia, e estreado en 2012; tam\u00e9n destaca o seu \"Concerto para guitarra e orquestra sinf\u00f3nica\" encargado pola Radion sinfoniaorkesteri e estreado en 2013.\nA s\u00faa m\u00fasica foi descrita como flu\u00edda, movemento r\u00e1pido e rica en son. O fluxo r\u00e1pido e a elasticidade r\u00edtmica son decot\u00edo compensados por episodios fr\u00e1xiles e l\u00edricos, e o cambio entre a mobilidade e inmobilidade \u00e9 unha das caracter\u00edsticas principais da s\u00faa m\u00fasica, que transmite un sentimento de alto virtuosismo instrumental e un forte sentimento de mestr\u00eda musicla, creando dramas musicais nos que o poder da expresi\u00f3n \u00e9 combinado con intensidade e comunicabilidade.\nGravaci\u00f3ns.\nExisten gravaci\u00f3ns de composici\u00f3ns de Fagerlund no selo sueco BIS Records."}
{"id": "273855", "revid": "89787", "url": "https://gl.wikipedia.org/wiki?curid=273855", "title": "Xos\u00e9 Fern\u00e1ndez da Ponte", "text": "Xos\u00e9 Xo\u00e1n Fern\u00e1ndez da Ponte, nado en Tabeir\u00f3s (A Estrada) o 17 de xullo de 1901 e finado na Ba\u00f1a o 26 de setembro de 1989, foi un poeta e docente galego, autor de obras en galego e castel\u00e1n.\nTraxectoria.\nFillo de Manuel Fern\u00e1ndez Caram\u00e9s. Fixo os estudos de mestre en Santiago de Compostela remat\u00e1ndoos en 1919, con 18 anos e, ao non poder opositar pola idade, exerceu o ensino privado primeiro en Lal\u00edn e posteriormente durante tres anos no colexio Cuba da Ba\u00f1a. Aprobou as oposici\u00f3ns de 1923 e foi destinado \u00e1 escola de Vinseiro, que rexentou durante nove anos. Durante a s\u00faa estad\u00eda como mestre en Vinseiro foi Secretario do Sindicato Agr\u00edcola Uni\u00f3n de Vinseiro y Cereijo e foi director interino do xornal estradense \"El Emigrado\" de outubro de 1932 a abril de 1933. Foi nomeado \u201cSocio de Honor\u201d pola Sociedad Hijos del Ayuntamiento de La Estrada en Cuba en 1932. Promoveu un premio en 1934 para incentivar a asistencia dos nenos \u00e1 escola que acabou levando o seu nome (Premios Fern\u00e1ndez da Ponte). En 1934 foi destinado a Noia por concurso, onde exerceu ata a s\u00faa xubilaci\u00f3n en 1971. Foi director do Grupo Escolar de Noia.\nActividade literaria.\nComezou publicando poemas en \"El Emigrado\", \"Vida Gallega\", \"El Compostelano\", \"La Noche\" e \"Tapal\". asinaba \u00e1s veces co pseud\u00f3nimo Zen\u00f3n de Ferjas. A s\u00faa obra po\u00e9tica, en galego e en castel\u00e1n foi recompilada e publicada co t\u00edtulo \"Latexos\" pola Editorial Celta en 1979.\nVida persoal.\nCasou coa mestra Mar\u00eda Asunci\u00f3n Garc\u00eda Amigo, filla do m\u00e9dico da Ba\u00f1a Baltasar Garc\u00eda Seoane, o 15 de decembro de 1934."}
{"id": "273857", "revid": "85894", "url": "https://gl.wikipedia.org/wiki?curid=273857", "title": "Bra\u00f1as, Noceda, As Nogais", "text": "Bra\u00f1as \u00e9 un lugar da parroquia de Noceda no concello lucense das Nogais, na comarca dos Ancares. Segundo o IGE a s\u00faa poboaci\u00f3n no ano 2013 era de 12 persoas (8 homes e 4 mulleres)."}
{"id": "273860", "revid": "23204", "url": "https://gl.wikipedia.org/wiki?curid=273860", "title": "William Burley Lockwood", "text": "William Burley Lockwood, nado o 13 de abril de 1917 e finado o 30 de abril de 2012, foi un profesor de filolox\u00eda xerm\u00e1nica e indoeuropea e ling\u00fcista brit\u00e1nico.\nTraxectoria.\nTras sa\u00edr da escola traballou nun hotel, nos ferrocarr\u00eds e nun emprego informal en Frankfurt cando estalou a Crise dos Sudetes en 1938. Ao ano seguinte trasladouse a Inglaterra e estudou nas Universidades de Manchester e Bristol, obtendo unha particular distinci\u00f3n en alem\u00e1n. Traballou brevemente na Universidade de Durham (1945) e logo ensinou na de Birmingham ata que en 1961 foi invitado a presidir a c\u00e1tedra de Filolox\u00eda Comparada na Humboldt-Universit\u00e4t de Berl\u00edn Oriental; pero nese ano levantouse o famoso Muro de Berl\u00edn e tras catro anos de crecente desilusi\u00f3n pol\u00edtica volveu a Occidente. Un ano m\u00e1is tarde foi invitado a ocupar un posto especialmente establecido para el na Universidade de Reading, que se volveu c\u00e1tedra en 1968, e permaneceu nela ata a s\u00faa xubilaci\u00f3n en 1982. De extensos e profundos co\u00f1ecementos, foron proverbiais tanto o seu fobia \u00e1 tecnolox\u00eda e \u00e1s tarefas administrativas como o seu contaxioso entusiasmo por resolver calquera problema erudito, ling\u00fc\u00edstico ou etimol\u00f3xico."}
{"id": "273863", "revid": "1888", "url": "https://gl.wikipedia.org/wiki?curid=273863", "title": "Jos\u00e9 Fern\u00e1ndez da Ponte", "text": ""}
{"id": "273864", "revid": "23204", "url": "https://gl.wikipedia.org/wiki?curid=273864", "title": "Manfred Mayrhofer", "text": "Manfred Mayrhofer, nado en Linz o 26 de setembro de 1926 e finado en Viena o 31 de outubro de 2011 foi un indoeurope\u00edsta austr\u00edaco que se especializou nas linguas indoiranias. Traballou como profesor em\u00e9rito na Universidade de Viena. \u00c9 co\u00f1ecido polo seu dicionario etimol\u00f3xico de s\u00e1nscrito.\nTraxectoria.\nMayrhofer naceu en Linz e estudou ling\u00fc\u00edstica indoeuropea e sem\u00edtica e filosof\u00eda na Universidade de Graz, onde recibiu o seu Ph.D. en 1949. Desde 1953 a 1963 ensinou na Universidade de W\u00fcrzburg, e desde 1963 ata 1966 foi profesor na Universidade de Saarland. En 1966 volveu a Austria, servindo como profesor na Universidade de Viena ata a s\u00faa xubilaci\u00f3n en 1990. Morreu en Viena aos 85 anos."}
{"id": "273867", "revid": "23204", "url": "https://gl.wikipedia.org/wiki?curid=273867", "title": "Wolfram Euler", "text": "Wolfram Euler, nado o 5 de maio de 1950, \u00e9 un estudoso da ling\u00fc\u00edstica hist\u00f3rica e un indoeurope\u00edsta.\nTraxectoria.\nEuler obtivo o seu doutoramento (Ph.D.) en 1979 na Universidade de Gie\u00dfen (Prof. Rolf Hiersche) cunha tese sobre paralelos na formaci\u00f3n nominal entre as linguas indoiranias e o grego antigo. Este estudo foi recibido como unha contribuci\u00f3n \u00e1 identificaci\u00f3n do grego como parte do grupo filoxen\u00e9tico oriental das linguas indoeuropeas, malia a localizaci\u00f3n xeogr\u00e1fica occidental de Grecia. Ata hoxe, Euler ten publicados sobre 80 artigos cient\u00edficos e libros que cobren a meirande parte das ramas das linguas indoeuropeas: as contribuci\u00f3ns m\u00e1is importantes ref\u00edrese \u00e1s linguas b\u00e1lticas, indoiranias, grego e xerm\u00e1nicas.\nFamilia.\nWolfram Euler \u00e9 un parente afastado do matem\u00e1tico Leonhard Euler (1707\u20131783). Vive en M\u00fanic, est\u00e1 casado e ten un fillo."}
{"id": "273870", "revid": "23204", "url": "https://gl.wikipedia.org/wiki?curid=273870", "title": "Museo N\u00f3rdico", "text": "O Museo N\u00f3rdico (en sueco \"Nordiska museet\") \u00e9 un museo localizado na illa de Djurg\u00e5rden, no centro de Estocolmo (Suecia), dedicado \u00e1 historia cultural e \u00e1 etnograf\u00eda de Suecia desde 1500 ata os nosos d\u00edas. O museo fundouno en 1873 Artur Hazelius, quen tam\u00e9n fundou o Skansen, museo ao aire libre, que ata 1963 foi parte do Museo N\u00f3rdico.\nHistoria.\nHazelius nunha viaxe por Dalarna comprobou como a cultura campesi\u00f1a tradicional estaba a se transformar pola moderna sociedade industrial e que era tempo de recoller os elementos da cultura tradicional para ilustraci\u00f3n das xeraci\u00f3ns futuras; trouxo a Estocolmo unha primeira recollida de fondos, que estableceu como exposici\u00f3n permanente co nome de \"Colecci\u00f3n etnogr\u00e1fica escandinava\" (\"Skandinavisk-etnografiska samlingen\") nun pavill\u00f3n do parque da r\u00faa Drottninggatan e que foi aumentando rapidamente. En 1880 Hazelius ofreceu a colecci\u00f3n ao estado sueco, adoptando o nome de Museo N\u00f3rdico (\"Nordiska Museum\", agora \"Nordiska museet\") administrado mediante unha fundaci\u00f3n. En 1882 o rei de Suecia cedeulle terreo na illa de Djurg\u00e5rden para a construci\u00f3n dun novo edificio que albergase as colecci\u00f3ns do museo e ao ano seguinte anunciouse un concurso internacional de arquitectura onde se hab\u00eda elixir o proxecto do novo museo, pero o xurado decidiu que ning\u00fan dos proxectos presentados era axeitado e acabou aceptando os dese\u00f1os do arquitecto sueco Isak Gustaf Clason, comezando as obras en 1888, e para a Exposici\u00f3n Mundial de Estocolmo de 1897 estaba completada a parte norte do actual edificio. Tardou outros dez anos en rematarse sen chegar a completarse o proxecto orixinal, inaugur\u00e1ndose oficialmente en xu\u00f1o de 1907.\nEdificio.\nModelado segundo o estilo renacentista n\u00f3rdico, como o castelo de Frederiksborg en Dinamarca ou o de Gripsholm en Suecia. Empregouse no exterior arenita de Roslagen e calcaria de \u00d6land e Gotland, a armaz\u00f3n realizouse de ladrillo e granito mentres os pisos das galer\u00edas fix\u00e9ronse de formig\u00f3n. O vest\u00edbulo \u00e9 unha gran sala de 126 metros de lonxitude, situ\u00e1ndose arredor da entrada principal esculturas e relevos de Carl Eldh. O vest\u00edbulo est\u00e1 dominado por unha estatua colosal de Gustavo I de Suecia obra de Carl Milles.\nColecci\u00f3ns.\nO museo alberga 1.500.000 obxectos que van desde 1520 ata a actualidade, as exposici\u00f3ns permanentes est\u00e1n dedicadas ao fogar, arte e tradici\u00f3ns populares, xoguetes, vestimenta e t\u00e9xtil, cultura saami e August Strindberg mentres que sempre hai exposici\u00f3ns temporais que se exhiben no primeiro andar"}
{"id": "273871", "revid": "89787", "url": "https://gl.wikipedia.org/wiki?curid=273871", "title": "Instituto Cubano de Radio y Televisi\u00f3n", "text": "O Instituto Cubano de Radio y Televisi\u00f3n ou ICRT \u00e9 un organismo pertencente ao Estado cubano e de car\u00e1cter p\u00fablico que se encarga do control das emisoras de radio e televisi\u00f3n. Foi fundado en 1962. Actualmente \u00e9 membro da Organizaci\u00f3n de Telecomunicaciones Iberoamericana e membro asociado da Uni\u00f3n Europea de Radiodifusi\u00f3n.\nHistoria.\nCuba foi un dos primeiros pa\u00edses de Am\u00e9rica en contar con servizos de radio e televisi\u00f3n. En 1922, baixo a colaboraci\u00f3n da compa\u00f1\u00eda estadounidense International Telephone and Telegraph, m\u00f3ntase a primeira emisora de radio no pa\u00eds (2LC) que comezar\u00eda a funcionar o 22 de agosto. Con todo, as primeiras emisi\u00f3ns regulares correron a cargo da PWX o 10 de outubro, coa emisi\u00f3n dun discurso do Presidente Alfredo Zayas. A radio desenvolveuse no pa\u00eds por parte da iniciativa privada, e baseando a s\u00faa programaci\u00f3n na informaci\u00f3n e entretemento.\nA popularidade da radio propiciou o lanzamento e desenvolvemento de emisoras de televisi\u00f3n, nun clima de competencia entre dous empresarios cubanos que estaban apoiados por compa\u00f1\u00edas estadounidenses: Gaspar Pumarejo por DuMont e Goar Mestre por RCA Victor. Mestre comezou a construci\u00f3n dun edificio de transmisi\u00f3ns chamado \"Radio Centro\", inspirado no \"Radio City\" de Nova York, mentres que Gaspar Pumarejo chegou a improvisar uns estudos de televisi\u00f3n na s\u00faa propia casa para intentar ser o primeiro..\nAo final o \"Canal 4 de Uni\u00f3n Radio Televisi\u00f3n\", propiedade de Pumarejo, comezou as s\u00faas emisi\u00f3ns o 24 de outubro de 1950 cunha alocuci\u00f3n do presidente Carlos Pr\u00edo desde o Palacio Presidencial. Mestre comezou as emisi\u00f3ns da Canle 6 de CMQ o 18 de decembro dese mesmo ano, e ambas cadeas desenvolver\u00edan unha programaci\u00f3n similar \u00e1 radiof\u00f3nica, \u00e1 que se sumar\u00edan acontecementos deportivos en directo e eventos especiais. O 18 de febreiro de 1953 xurdiu o \"Canal 2 de Telemundo\".\nCo triunfo da Revoluci\u00f3n cubana en 1959 o novo Goberno aplica unha serie de medidas que afectan aos medios de comunicaci\u00f3n do pa\u00eds, e prod\u00facese o nacemento de Radio Rebelde o 24 de febreiro. Durante os primeiros anos existe unha divisi\u00f3n entre os principais medios de comunicaci\u00f3n de Cuba, creados a partir de capital privado e contrarios \u00e1 nova situaci\u00f3n pol\u00edtica, e unha serie de pequenos emisores de radio, que se agruparon contorna \u00e1 fronte Independente de Emisoras Libres (FIEL) e apoiaban a revoluci\u00f3n, polo que foron reco\u00f1ecidas polo novo goberno como oficiais. O Estado pasa a ter unha Oficina de Radiodifusi\u00f3n, anexa ao Ministro de Comunicaci\u00f3ns e atendida pola Direcci\u00f3n Pol\u00edtica, e se estatalizan empresas como as pertencentes \u00e1 familia Mestre (1960).\nO 24 de maio de 1962 o Consello de Ministros crea o \"Instituto Cubano de Radiodifusi\u00f3n\", polo que todas as emisoras do pa\u00eds pasan a ser controladas polo Estado e deben cumprir unha serie de valores establecidos polo goberno. Baixo o novo organismo cambian os nomes dalgunhas emisoras e tr\u00e1tase de estender a cobertura de radio e televisi\u00f3n a todo o pa\u00eds. En 1975 o organismo cambia o seu nome ao de \"Instituto Cubano de Radio y Televisi\u00f3n\" pero mant\u00e9n as mesmas atribuci\u00f3ns.\nOrganizaci\u00f3n.\nDesde a s\u00faa creaci\u00f3n, o Instituto Cubano de Radio y Televisi\u00f3n de divide en dous organismos, os cales enc\u00e1rganse do controlar, fiscalizar, controlar, analizar e organizar o proceso creativo e de desenvolvemento da radiodifusi\u00f3n na illa.\nCanles.\nRadio.\nProvinciais.\nTam\u00e9n conta cunha serie de emisoras locais ou municipais.\nTelevisi\u00f3n.\nAs cadeas de \u00e1mbito nacional actuais son as seguintes.\nAdemais conta con cadeas de car\u00e1cter provincial. Conta cunha canle internacional chamado Cubavisi\u00f3n Internacional, que emite a trav\u00e9s do sat\u00e9lite Astra.\nCada provincia ten unha Canle Provincial (Comunitario), nalg\u00fans municipios tam\u00e9n hai canles rexionais e varias corresponder\u00edas que, separadamente de tributar para a televisi\u00f3n nacional cubana e as canles provinciais, tam\u00e9n transmiten unha hora semanal nas s\u00faas propias canles comunitarias."}
{"id": "273874", "revid": "133108", "url": "https://gl.wikipedia.org/wiki?curid=273874", "title": "Organizaci\u00f3n de Telecomunicaciones Iberoamericana", "text": "A Organizaci\u00f3n de Telecomunicaciones Iberoamericanas (OTI), orixinalmente chamada Organizaci\u00f3n de Televisi\u00f3n Iberoamericana, \u00e9 unha organizaci\u00f3n fundada en Cidade de M\u00e9xico o 19 de marzo de 1971. Re\u00fane \u00e1s empresas televisivas dos pa\u00edses de Iberoam\u00e9rica, cuxa produci\u00f3n realizar en espa\u00f1ol ou portugu\u00e9s, e as s\u00faas funci\u00f3ns son estimular e reforzar os v\u00ednculos entre organizaci\u00f3ns e empresas de televisi\u00f3n que operan en devanditas linguas. Neste sentido, pon en xogo todos os medios legais e t\u00e9cnicos que sirvan ao intercambio das distintas \u00e1reas que a televisi\u00f3n afecta: cultura, deportes, informaci\u00f3n e pol\u00edtica internacional.\nA s\u00faa estrutura est\u00e1 composta por unha Asemblea Xeral e un Consello Executivo, onde est\u00e1n representados todos os pa\u00edses que emiten televisi\u00f3n en espa\u00f1ol e portugu\u00e9s, proporcionalmente \u00e1 cantidade de televisores por fogar que cada un te\u00f1a. Entre as actividades p\u00fablicas da OTI, a m\u00e1is co\u00f1ecida foi o Festival OTI da Canci\u00f3n, que celebrou vinte e oito edici\u00f3ns entre 1972 e 2000.\nO directorio da OTI est\u00e1 encabezado polo seu presidente desde 1997, Emilio Azc\u00e1rraga Jean, e o seu secretario xeral, Miguel Diez de Urdanivia. Ten un espazo informativo semanal chamado \"Servizos Informativos OTI\", para as cadeas p\u00fablicas que empezou a emitirse o 10 de xaneiro de 2000.\nEsta organizaci\u00f3n transmitiu os Xogos Ol\u00edmpicos (inverno e ver\u00e1n), as Copas Mundiais de F\u00fatbol e os Xogos Panamericanos, entre outros eventos."}
{"id": "273876", "revid": "7802", "url": "https://gl.wikipedia.org/wiki?curid=273876", "title": "Organizaci\u00f3n de Televisi\u00f3n Iberoamericana", "text": ""}
{"id": "273877", "revid": "89787", "url": "https://gl.wikipedia.org/wiki?curid=273877", "title": "Microquimerismo", "text": " \nO microquimerismo \u00e9 a presenza no corpo dun individuo dun pequeno n\u00famero de c\u00e9lulas que se orixinaron noutro individuo e son, por tanto, xeneticamente distintas das c\u00e9lulas do individuo h\u00f3spede. Este fen\u00f3meno pode estar relacionado con certos tipos de enfermidades autoimmunes, pero os mecanismos responsables non est\u00e1n a\u00ednda claros.\nTipos de microquimerismo.\nHumano.\nNos humanos (e quizais en todos os placentarios) a forma m\u00e1is com\u00fan de microquimerismo \u00e9 o microquimerismo fetomaternal (tam\u00e9n chamado microquimerismo de c\u00e9lulas fetais ou quimerismo fetal), no cal c\u00e9lulas do feto pasan a trav\u00e9s da placenta e establecen li\u00f1axes celulares dentro do corpo da nai. Est\u00e1 documentado que as c\u00e9lulas fetais persisten e multipl\u00edcanse na nai durante varias d\u00e9cadas. O fenotipo exacto destas c\u00e9lulas \u00e9 desco\u00f1ecido, a\u00ednda que se identificaron varios tipos celulares diferentes, como varias li\u00f1axes inmunitarias, c\u00e9lulas nai mesenquimais, e c\u00e9lulas derivadas da placenta. As consecuencias potenciais para a sa\u00fade destas c\u00e9lulas non se co\u00f1ecen ben actualmente. Unha hip\u00f3tese \u00e9 que estas c\u00e9lulas fetais poder\u00edan facer que se inicie unha reacci\u00f3n enxerto contra h\u00f3spede que orixinar\u00eda unha enfermidade autoinmune. Isto ofrece unha explicaci\u00f3n posible de por que moitas doenzas autoinmunes son m\u00e1is frecuentes nas mulleres de mediana idade. Outra teor\u00eda \u00e9 que as c\u00e9lulas fetais se instalan en tecidos maternos lesionados ou enfermos, onde act\u00faan como c\u00e9lulas nai e participan na reparaci\u00f3n. Tam\u00e9n \u00e9 posible que as c\u00e9lulas fetais sexan simples transe\u00fantes inocentes e non te\u00f1an ning\u00fan efecto sobre a sa\u00fade materna.\nEste microquimerismo do feto \u00e1 nai \u00e9 bastante frecuente. Despois de dar a luz entre o 50-75% das mulleres levan li\u00f1as celulares inmunitarias fetais. Pero o microquimerismo tam\u00e9n ocorre no sentido contrario, de modo que as c\u00e9lulas inmunitarias maternas tam\u00e9n se atopan nos fillos, o que se chama microquimerismo materno\u2192fetal, o cal \u00e9 un fen\u00f3meno a metade de frecuente que o anterior.\nTam\u00e9n se comprobou que existe microquimerismo despois de transfusi\u00f3ns sangu\u00edneas recibidas por persoas que presentan un cadro de inmunocompromiso e inflamaci\u00f3n por causa de traumas f\u00edsicos.\nAnimal.\nO microquimerismo ocorre na maior\u00eda dos xemelgos do gando vac\u00fan. Nas vacas e outros bovinos a placenta dos xemelgos fraternos xeralmente se fusiona e os xemelgos comparten a circulaci\u00f3n sangu\u00ednea, o que ten como resultado o intercambio de li\u00f1as celulares. Se os xemelgos son un par macho-femia, as hormonas masculinas procedentes de li\u00f1as do cuxo macho que ten a femia te\u00f1en o efecto de masculinizar parcialmente \u00e1 tenreira femia. Este tipo de tenreiras parcialmente masculinizadas parecen femias, pero son inf\u00e9rtiles e non poden ser utilizadas para a reproduci\u00f3n nin a produci\u00f3n l\u00e1ctea. O microquimerismo proporciona un m\u00e9todo para diagnosticar esta condici\u00f3n, porque o material xen\u00e9tico do macho pode ser detectado nunha mostra de sangue.\nRelaci\u00f3n con enfermidades autoinmunes e cancro de mama.\nO microquimerismo foi implicado en enfermidades autoinmunes. Estudos independentes suxiren repetidamente que as c\u00e9lulas microquim\u00e9ricas de orixe fetal poden estar implicadas na patox\u00e9nese da esclerose sist\u00e9mica. Ademais, as c\u00e9lulas microquim\u00e9ricas de orixe materna poden estar implicadas na patox\u00e9nese dun grupo de enfermidades autoinmunes que se encontran en nenos, \u00e9 dicir, miopat\u00edas inflamatorias idiop\u00e1ticas xuven\u00eds (un exemplo ser\u00eda a dermatomiosite xuvenil). O microquimerismo foi implicado noutras enfermidades autoinmunes, como o lupus eritematoso sist\u00e9mico. Ao contrario, unha hip\u00f3tese alternativa sobre o papel das c\u00e9lulas microquim\u00e9ricas nas lesi\u00f3ns \u00e9 que poden facilitar a reparaci\u00f3n dos tecidos do \u00f3rgano danado.\nAdemais, as c\u00e9lulas inmunes fetais encontr\u00e1ronse tam\u00e9n frecuentemente no estroma de tumores de cancro de mama en comparaci\u00f3n con mostras tomadas en mulleres sas. Non obbstante, non est\u00e1 claro se as li\u00f1as celulares fetais promoven o desenvolvemento de tumores ou, ao contrario, protexen \u00e1s mulleres de desenvolver o cancro de mama."}
{"id": "273879", "revid": "27155", "url": "https://gl.wikipedia.org/wiki?curid=273879", "title": "Microquimera", "text": ""}
{"id": "273880", "revid": "5863", "url": "https://gl.wikipedia.org/wiki?curid=273880", "title": "Picallo Dur\u00e1n", "text": ""}
{"id": "273881", "revid": "5863", "url": "https://gl.wikipedia.org/wiki?curid=273881", "title": "Museo das Illas Atl\u00e1nticas", "text": ""}
{"id": "273882", "revid": "5863", "url": "https://gl.wikipedia.org/wiki?curid=273882", "title": "Centro de visitantes do Parque Nacional das Illas Atl\u00e1nticas de Galicia", "text": ""}
{"id": "273891", "revid": "85894", "url": "https://gl.wikipedia.org/wiki?curid=273891", "title": "O Albaredo, Montecubeiro, Castroverde", "text": "O Albaredo \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 4 habitantes (2 homes e 2 mulleres)."}
{"id": "273892", "revid": "85894", "url": "https://gl.wikipedia.org/wiki?curid=273892", "title": "O Barreiro, Montecubeiro, Castroverde", "text": "O Barreiro \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 7 habitantes (4 homes e 3 mulleres)."}
{"id": "273893", "revid": "85894", "url": "https://gl.wikipedia.org/wiki?curid=273893", "title": "Bascuas, Montecubeiro, Castroverde", "text": "Bascuas \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 8 habitantes (4 homes e 4 mulleres)."}
{"id": "273894", "revid": "85894", "url": "https://gl.wikipedia.org/wiki?curid=273894", "title": "Berl\u00e1n, Montecubeiro, Castroverde", "text": "Berl\u00e1n \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 12 habitantes (6 homes e 6 mulleres)."}
{"id": "273895", "revid": "85894", "url": "https://gl.wikipedia.org/wiki?curid=273895", "title": "As Cabozas, Montecubeiro, Castroverde", "text": "As Cabozas \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 3 habitantes (1 home e 2 mulleres)."}
{"id": "273896", "revid": "85894", "url": "https://gl.wikipedia.org/wiki?curid=273896", "title": "O Campo, Montecubeiro, Castroverde", "text": "O Campo \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 3 habitantes (1 home e 2 mulleres)."}
{"id": "273897", "revid": "85894", "url": "https://gl.wikipedia.org/wiki?curid=273897", "title": "Castelo, Montecubeiro, Castroverde", "text": "Castelo \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a catro habitantes (tres homes e unha muller)."}
{"id": "273898", "revid": "85894", "url": "https://gl.wikipedia.org/wiki?curid=273898", "title": "Cepomund\u00edn, Montecubeiro, Castroverde", "text": "Cepomund\u00edn \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 6 habitantes (2 homes e 4 mulleres)."}
{"id": "273899", "revid": "85894", "url": "https://gl.wikipedia.org/wiki?curid=273899", "title": "A Cernada, Montecubeiro, Castroverde", "text": "A Cernada \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a un habitante (un home).\nToponimia.\nO top\u00f3nimo galego \"Cernada\" (da voz medieval *\"cinerata\", do lat\u00edn ) indica unha terra queimada para o seu poboamento."}
{"id": "273900", "revid": "85894", "url": "https://gl.wikipedia.org/wiki?curid=273900", "title": "Cubula, Montecubeiro, Castroverde", "text": "Cubula \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 8 habitantes (6 homes e 2 mulleres)."}
{"id": "273901", "revid": "85894", "url": "https://gl.wikipedia.org/wiki?curid=273901", "title": "O Escouredo, Montecubeiro, Castroverde", "text": "O Escouredo \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a cinco habitantes (tres homes e d\u00faas mulleres)."}
{"id": "273902", "revid": "85894", "url": "https://gl.wikipedia.org/wiki?curid=273902", "title": "O Fato, Montecubeiro, Castroverde", "text": "O Fato \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 2 habitantes (1 home e 1 muller)."}
{"id": "273903", "revid": "85894", "url": "https://gl.wikipedia.org/wiki?curid=273903", "title": "Foxos, Montecubeiro, Castroverde", "text": "Foxos \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 6 habitantes (1 home e 5 mulleres)."}
{"id": "273904", "revid": "85894", "url": "https://gl.wikipedia.org/wiki?curid=273904", "title": "A Gra\u00f1a, Montecubeiro, Castroverde", "text": "A Gra\u00f1a \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 4 habitantes (2 homes e 2 mulleres)."}
{"id": "273905", "revid": "85894", "url": "https://gl.wikipedia.org/wiki?curid=273905", "title": "O Gru\u00f1edo, Montecubeiro, Castroverde", "text": "O Gru\u00f1edo \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 7 habitantes (3 homes e 4 mulleres)."}
{"id": "273906", "revid": "85894", "url": "https://gl.wikipedia.org/wiki?curid=273906", "title": "Insua, Montecubeiro, Castroverde", "text": "Insua \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 0 habitantes."}
{"id": "273907", "revid": "85894", "url": "https://gl.wikipedia.org/wiki?curid=273907", "title": "A Laxe, Montecubeiro, Castroverde", "text": "A Laxe \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 2 habitantes (2 homes)."}
{"id": "273908", "revid": "85894", "url": "https://gl.wikipedia.org/wiki?curid=273908", "title": "Maceda, Montecubeiro, Castroverde", "text": "Maceda \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 2 habitantes (2 homes)."}
{"id": "273909", "revid": "85894", "url": "https://gl.wikipedia.org/wiki?curid=273909", "title": "Maxide, Montecubeiro, Castroverde", "text": "Maxide \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 8 habitantes (4 homes e 4 mulleres)."}
{"id": "273910", "revid": "85894", "url": "https://gl.wikipedia.org/wiki?curid=273910", "title": "A Cabanela, Montecubeiro, Castroverde", "text": "A Cabanela \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 3 habitantes (1 home e 2 mulleres)."}
{"id": "273911", "revid": "7802", "url": "https://gl.wikipedia.org/wiki?curid=273911", "title": "SVT", "text": ""}
{"id": "273912", "revid": "7802", "url": "https://gl.wikipedia.org/wiki?curid=273912", "title": "RTP", "text": ""}
{"id": "273915", "revid": "89787", "url": "https://gl.wikipedia.org/wiki?curid=273915", "title": "Georgian Public Broadcaster", "text": "A Georgian Public Broadcaster (en - \"Sakartvelos Sasogadoebriwi Mauzkebeli\"), tam\u00e9n co\u00f1ecida polas siglas GPB (en xeorxiano, \u10e1\u10e1\u10db), \u00e9 a empresa de radiodifusi\u00f3n p\u00fablica da Rep\u00fablica de Xeorxia. Actualmente xestiona d\u00faas emisoras de radio e d\u00faas cadeas de televisi\u00f3n.\n\u00c9 membro activo da Uni\u00f3n Europea de Radiodifusi\u00f3n desde 2005.\nHistoria.\nAs primeiras emisi\u00f3ns de radio en Xeorxia comezaron o 23 de maio de 1925 como \"Radio Tiflis\", mentres que a primeira canle de televisi\u00f3n iniciou a s\u00faa actividade o 30 de decembro de 1956.\nA programaci\u00f3n pasou a ser diaria a partir de 1961. O desenvolvemento dos medios de comunicaci\u00f3n en Xeorxia impulsou a creaci\u00f3n dunha segunda cadea de televisi\u00f3n en 1971 e a construci\u00f3n dunha torre de comunicaci\u00f3ns en Tiflis en 1972, coa que se deu cobertura de radio e televisi\u00f3n \u00e1s zonas m\u00e1is afastadas da rexi\u00f3n.\nCoa independencia de Xeorxia en 1991 os transmisores de radio e televisi\u00f3n pasaron a control do novo estado e adoptouse a denominaci\u00f3n \"\"Corporaci\u00f3n de Radio e Televisi\u00f3n de Xeorxia\". A situaci\u00f3n pol\u00edtica do pa\u00eds deixou ao seu servizo de radiodifusi\u00f3n baixo m\u00ednimos, con s\u00f3 unha canle de radio e outro de televisi\u00f3n. Pero a situaci\u00f3n volveu \u00e1 normalidade e aumentouse o n\u00famero de medios: en 1992 restableceuse a actividade da segunda televisi\u00f3n e en 1995 creouse unha segunda emisora de radio.\nTrala Revoluci\u00f3n das rosas de 2003, o Parlamento de Georgia debateu unha nova Lei Audiovisual que foi aprobada en decembro de 2004. A corporaci\u00f3n pasou a ser de titularidad p\u00fablica e recibiu un novo nome, \"Radiodifusi\u00f3n P\u00fablica de Xeorxia\"\".\nOrganizaci\u00f3n.\nA GPB \u00e9 unha empresa p\u00fablica, propiedade do Estado xeorxiano. Entre os seus obxectivos establece atender as necesidades e intereses da sociedade georgiana, ofrec\u00e9ndolle a maior variedade posible de informaci\u00f3n e co\u00f1ecementos. Para iso sinala metas como difundir iniciativas sociais, defender a herdanza cultural e tradici\u00f3ns, manter un correcto uso do idioma, garantir a identidade de todos os seus cidad\u00e1ns e evitar calquera tipo de manipulaci\u00f3n pol\u00edtica, econ\u00f3mica ou doutra clase..\nO maior \u00f3rgano \u00e9 a Xunta Directiva, que vix\u00eda o cumprimento do servizo p\u00fablico e organiza reuni\u00f3ns con representantes pol\u00edticos e sociais para cubrir informativamente a toda a sociedade. Est\u00e1 composto por quince membros cun mandato de seis anos, con opci\u00f3n a unha soa renovaci\u00f3n. Un terzo dese consello ren\u00f3vase cada dous anos..\nO grupo fin\u00e1nciase con achegas directas do Estado."}
{"id": "273916", "revid": "7802", "url": "https://gl.wikipedia.org/wiki?curid=273916", "title": "Radiodifusi\u00f3n P\u00fablica de Xeorxia", "text": ""}
{"id": "273917", "revid": "98629", "url": "https://gl.wikipedia.org/wiki?curid=273917", "title": "Michel Camilo", "text": "Michel Camilo, nado o 4 de abril de 1954 en Santo Domingo (Rep\u00fablica Dominicana), \u00e9 un pianista e compositor dominicano. Destaca principalmente no \"latin jazz\".\nAdemais da s\u00faa traxectoria como int\u00e9rprete, Michel Camilo \u00e9 invitado frecuentemente a dar conferencias e a actuar en numerosas universidades e centros de ensinanza nos Estados Unidos tales como a Universidade de Nova York, o Berklee College of Music de Boston, o M.I.T., entre outros, as\u00ed como en Dinamarca, Espa\u00f1a e Su\u00edza. Ten participado tam\u00e9n nos filmes do ga\u00f1ador dun Oscar Fernando Trueba \"Two Much\" e \"Calle 54\".\nTraxectoria.\nMichel Camilo naceu o 4 de abril de 1954 en Santo Domingo, no seo dunha familia musical. Dende moi novo mostrou as s\u00faas dotes para a m\u00fasica, comezando a tocar o acorde\u00f3n de neno e compo\u00f1endo a s\u00faa primeira canci\u00f3n con tan s\u00f3 cinco anos. Catro anos despois ingresar\u00eda no Conservatorio Nacional de M\u00fasica da Rep\u00fablica Dominicana, onde estudou piano durante 13 anos, e aos 16 anos converteuse en membro da Orquesta Sinf\u00f3nica Nacional.\nCamilo falaba as\u00ed do seu primeiro encontro co jazz nunha entrevista en \"All About Jazz\":\nEn 1979 trasladouse a Nova York, onde estudou no Mannes College e na prestixiosa Juilliard School. Na cidade estadounidense tocou durante tres anos acompa\u00f1ando ao saxofonista cubano Paquito D'Rivera nos seus concertos. Pouco despois, en 1983, o seu tema m\u00e1is c\u00e9lebre \"Why not?\" era gravado por D'Rivera (que tam\u00e9n lle puxo o t\u00edtulo da canci\u00f3n a un dos seus traballos discogr\u00e1ficos), e era premiado cun Grammy pola s\u00faa versi\u00f3n vocal de Manhattan Transfer. Ao ano seguinte gravou este tema, primeiro co octeto French Toast de Peter Gordon, e despois, a d\u00fao con Paquito D'Rivera ao clarinete.\nPor\u00e9n non foi ata 1985 cando chegou o seu primeiro grande \u00e9xito nun concerto no Carnegie Hall de Nova York co seu tr\u00edo, o que supuxo a engalaxe da s\u00faa carreira internacional, que o levou a realizar xiras polos cinco continentes e a consolidarse como unha das estrelas do \"latin jazz\". Ao ano seguinte debutou en varios festivais de jazz en Europa. En decembro de 1987, debutaba como director de orquestra logo de recibir unha invitaci\u00f3n da Orquesta Sinf\u00f3nica Nacional da Rep\u00fablica Dominicana para dirixir un concerto con obras de Rimski-K\u00f3rsakov, Beethoven, Dvo\u0159\u00e1k e a s\u00faa obra \"The Goodwill Games Theme\", coa que ga\u00f1ar\u00eda un Premio Emmy. En novembro de 1988 asinou un contrato cun dos grandes selos discogr\u00e1ficos, Sony Records, co que sacou o seu primeiro \u00e1lbum, titulado \"Michel Camilo\", que inclu\u00edu temas como \"Blue Bossa\" (o seu primeiro d\u00fao con percusi\u00f3n, acompa\u00f1ado por Mongo Santamar\u00eda) ou \"Caribe\" (que foi gravado polo d\u00fao de pianistas francesas Katia e Marielle Lab\u00e8que as\u00ed como polo m\u00edtico Dizzy Gillespie en 1991), e que se converteu nun \u00e9xito inmediato, permanecendo durante dez semanas consecutivas como o \u00e1lbum de jazz m\u00e1is vendido en Norteam\u00e9rica. O seu segundo traballo, \"On Fire\", foi votado como un dos tres mellores \u00e1lbums de jazz do ano pola revista Billboard, e o seu segundo traballo con Epic Records, \"On the Other Hand\" estivo entre os dez mellores discos de jazz.\nOs anos 1990 supuxeron a s\u00faa consolidaci\u00f3n como un dos mellores m\u00fasicos do jazz contempor\u00e1neo, sendo nomeado en 1992 \"Cabaleiro da Orde Her\u00e1ldica de Crist\u00f3bal Col\u00f3n\", a m\u00e1xima condecoraci\u00f3n m\u00e1is prestixiosa da Rep\u00fablica Dominicana. Ese mesmo ano estre\u00e1base no Royal Festival Hall de Londres a s\u00faa \"Rapsodia para dous pianos e orquestra\", que lle fora encargada pola Philharmonia Orchestra. En 1993 lanzou un novo traballo discogr\u00e1fico, \"Rendezvous\", que obtivo un grande \u00e9xito, sendo considerado polas revistas Gavin e Billboard como un dos mellores \u00e1lbums de jazz do ano. Tres anos m\u00e1is tarde foi invitado a tocar en Copenhague (Dinamarca) con motivo da s\u00faa capitalidade cultural europea, visitando outros pa\u00edses como Israel, Espa\u00f1a, M\u00e9xico, ou Su\u00edza (tocando no Kongresshaus de Z\u00faric dentro do ciclo \"Jazz Piano Masters\"), e debutou no John F. Kennedy Center for the Performing Arts de Washington, D.C..\nEn 1998 foi nomeado codirector art\u00edstico do primeiro \"Latin-Caribbean Music Festival\" no Kennedy Center, onde tocou co seu t\u00edo e big band, as\u00ed como o seu \"Concerto para piano e orquestra\" coa National Symphony Orchestra baixo a direcci\u00f3n de Leonard Slatkin. Un ano despois realizou unha xira co pianista de jazz cubano Chucho Vald\u00e9s e realizou o seu debut cunha das orquestras do chamado Big Five (o grupo das cinco orquestras consideradas as m\u00e1is destacadas dos Estados Unidos), a Cleveland Symphony Orchestra.\nEn 1999 retoma os seus nexos espa\u00f1ois que cultivara anteriormente en colaboraci\u00f3ns co grupo de fusi\u00f3n flamenca Ketama en 1991, mais desta vez nun disco a d\u00fao co guitarrista flamenco Tomatito que foi publicado polo selo Verve baixo o t\u00edtulo \"Spain\" e que ga\u00f1ou o premio ao mellor \u00e1lbum de jazz latino na primeira edici\u00f3n dos Premios Grammy Latinos. Precisamente foi coa gravaci\u00f3n do disco de Ketama \"Pa' gente con alma\" en 1990, cando Camilo e Tomatito se encontraron en Espa\u00f1a e emprenderon amizade, se ben non foi ata 1997 cando o pianista e o guitarrista comezaron a actuar xuntos coa invitaci\u00f3n ao \"Festival de Jazz de Barcelona\" e que dar\u00eda paso a unha serie de invitaci\u00f3ns de ambos a festivais de jazz e flamenco por todo o mundo.\nCamilo apareceu no filme documental de Fernando Trueba do ano 2000 (estreado en 2001) \"Calle 54\" xunto o bater\u00eda Horacio \"El Negro\" Hern\u00e1ndez e o baixista Anthony Jackson interpretando \"From Within\". En 2002 asinou un contrato co prestixioso selo Telarc, sendo nomeado a un Grammy polo seu primeiro traballo co selo estadounidense, \"Triangulo\". Ese mesmo ano gravou para o selo Decca xunto coa BBC Symphony Orchestra dirixida por Leonard Slatkin o seu \"Concerto para piano e orquestra\", a s\u00faa \"Suite para piano, cordas e arpa\", e \"Caribe\".\nEn agosto de 2003 gravou un dobre CD en directo no m\u00edtico Blue Note Jazz Club de Nova York xunto o bater\u00eda Horacio \"El Negro\" Hern\u00e1ndez e ao contrabaixista Charles Flores que recibiu un Grammy ao mellor \u00e1lbum de \"latin jazz\". En 2006 chegaron dous novos traballos discogr\u00e1ficos do pianista dominicano, rexistrando por primeira vez a \"Rhapsody In Blue\" de George Gershwin coa Orquestra Simf\u00f2nica de Barcelona i Nacional de Catalunya dirixida por Ernest Martinez Izquierdo; o segundo traballo do ano foi o seu reencontro con Tomatito co \u00e1lbum \"Spain Again\". En 2009 publicou o primeiro \u00e1lbum coa s\u00faa big band, \"Caribe\", un CD e DVD. Ese mesmo ano estreou o seu \"Concerto para piano n\u00ba 2, \u00abTenerife\u00bb\", encarga polo Auditorio de Tenerife.\nEn 2010 e 2011 foi o \"Jazz Creative Director Chair\" da Detroit Symphony Orchestra, as\u00ed como artista en residencia do \"Klavier Ruhr Piano Festival\", presidente do xurado no \"Jazz Solo Piano Competition\" do Montreux Jazz Festival. O seu \u00faltimo traballo discogr\u00e1fico ata o momento, \"What's Up?\" (2013), conseguiu un novo Grammy Latino ao mellor disco de jazz latino.\nEstilo.\nCamilo \u00e9 un pianista de gran virtuosismo que adereza as s\u00faas interpretaci\u00f3ns de jazz tradicional con ritmos do seu Caribe natal, acompa\u00f1ados dun veloc\u00edsimo estilo co que conforma un universo de plenitude r\u00edtmica. Unha das s\u00faas fontes de inspiraci\u00f3n \u00e9 o pianista estadounidense McCoy Tyner, e o seu estilo efervescente \u00e9 similar ao de pianistas dos anos '50 como Felo Bergaza ou Eddie Cano, destacando pola s\u00faa preparaci\u00f3n e recursos. A s\u00faa formaci\u00f3n cl\u00e1sica ponse de manifesto nalgunhas das s\u00faas composici\u00f3ns, que amosan o seu interese tanto pola m\u00fasica cl\u00e1sica europea como latinoamericana.\nO xornalista e comentarista de jazz estadounidense Scott Yanow ref\u00edrese a Michel Camilo como:\nColaboraci\u00f3ns con outros m\u00fasicos.\nMichel Camilo contou na s\u00faa formaci\u00f3n en tr\u00edo cos seus amigos Anthony Jackson \u00e1 guitarra contrabaixa e El Negro (Horacio Hern\u00e1ndez) \u00e1 bater\u00eda. Charles Flores ocupou o posto de baixista no tr\u00edo dende o seu \u00e1lbum ga\u00f1ador dun Grammy \"Live at the Blue Note\". Posteriormente Camilo contou co bater\u00eda Dafnis Prieto como parte do tr\u00edo.\nTam\u00e9n ten tocado con outros m\u00fasicos destacados como Tito Puente, Paquito D'Rivera, Dizzy Gillespie, Katia Lab\u00e8que, Toots Thielemans, Airto Moreira, Chuck Mangione, Stanley Turrentine, Claudio Roditi, Nancy Alvarez, Mongo Santamar\u00eda, George Benson, Eddie Palmieri, Jon Faddis, Gonzalo Rubalcaba, Lew Soloff, Tania Maria, Jaco Pastorius, Patato, Randy Brecker, Michael Brecker, Chuck Loeb, Giovanni Hidalgo, Guarionex Aquino, Wynton Marsalis, Dave Valentin, Flora Purim, Delfeayo Marsalis, Chucho Vald\u00e9s, Joe Lovano, Herbie Hancock, Tomatito, John Patitucci, David Sanchez, Hiromi Uehara, Cachao, Marcus Roberts, Steve Gadd, Danilo Perez, Gary Burton, Billy Taylor, Dave Weckl, Hilton Ruiz, Roy Hargrove, Romero Lubambo, Niels-Henning \u00d8rsted Pedersen, Leny Andrade, Bireli Lagrene, Marian McPartland, Leonard Slatkin, Arturo Sandoval, Aisha Syed Castro, B\u00e9la Fleck, Lou Marini, ou Cliff Almond.\nPremios.\nAo longo da s\u00faa carreira, Michel Camilo ten recibido numerosos reco\u00f1ecementos, entre os que destacan:"}
{"id": "273918", "revid": "22570", "url": "https://gl.wikipedia.org/wiki?curid=273918", "title": "Scarab F1", "text": "Scarab foi unha escudar\u00eda e fabricante de autom\u00f3biles deportivos estadounidense, os coches foron dese\u00f1ados e constru\u00eddos por Tom Barnes e Dick Troutman para Reventlow Automobiles Inc, propiedade de Lance Reventlow. Con motores Chevrolet 283 CI V-8 que foron constru\u00eddos por Traco Engineering (Jim Travers e Frank Coons, alcumados \"The Whiz Kids\").\nHistoria.\nTroutman e Barnes constru\u00edan coches deportivos para carreiras de estrada de afeccionados nos EUA na d\u00e9cada de 1950. Chuck Daigh levou o Scarab \u00e1 vitoria no Gran Premio de Riverside International de 1958, superando na pista a equipos de f\u00e1brica internacionais, como o famoso piloto de carreiras Phil Hill e o equipo Ferrari. os Scarabs ga\u00f1aron o Campionato Nacional da SCCA en 1958, dous dos coches foron vendidos en 1959, mentres que o coche de carreiras de Reventlow (o \u00fanico coche con volante \u00e1 esquerda) reconverteuno para o seu uso persoal na r\u00faa. Carroll Shelby levou un dos coches Scarab deportivos \u00e1 vitoria no Continental Divide Raceway en Castle Rock, Colorado, establecendo unha nova marca da pista. Scarab participou na F\u00f3rmula 1 durante a tempada de , con coches de motor dianteiro, que por ent\u00f3n estaban case obsoletos. Os motores dianteiros destes coches ti\u00f1an 4 cilindros similares en dese\u00f1o \u00e1 Offenhauser, pero eran na s\u00faa totalidade un dese\u00f1o propio de Scarab feito por Leo Goussen. Os motores eran o tal\u00f3n de Aquiles do equipo con constantes fallos nas v\u00e1lvulas. Scarab participou en cinco Grandes Premios, correndo cun total de nove coches. Reventlow e o seu xefe de mec\u00e1nicos Chuck Daigh pilotaron os coches da librea azul e branca. Ambos Scarabs foron inscritos nos Grandes Premios de M\u00f3naco (onde sufriron problemas de aireaci\u00f3n do l\u00edquido de freos hidr\u00e1ulicos e non lograron clasificarse para a carreira), Holanda, B\u00e9lxica e Francia (onde tanto Daigh como Ginther experimentaron problemas de falta de aceite que provocou a queima dos rodamentos), mentres que s\u00f3 o coche de Daigh inscribiuse na \u00faltima carreira da tempada de 1960 de F1, o Gran Premio de Am\u00e9rica en Riverside, California (o circu\u00edto de casa dos Scarabs). Daigh rematou porque tivo que manter o r\u00e9xime do motor a 6000 rpm para previr os problemas de fornecemento de combustible (bloqueo de vapor) no caloroso d\u00eda no sur de California e, ao facelo, non se atopou co misterioso problema de falta de aceite que se produc\u00eda preto das 7000 RPM que previamente sufriran os Scarabs. Daigh, que participara no Gran Premio de Holanda, non competiu debido a problemas econ\u00f3micos.\nInternational Formula Racing.\nAo ano seguinte Chuck Daigh pasou a pilotar un dos Scarabs nas carreiras de F\u00f3rmula Internacional en Europa motorizado por Offenhouser, estilo Indy, onde terminou oitavo, en Goodwood competindo pola Copa Lavant e acabou s\u00e9timo no Trofeo Internacional. Este era o terceiro coche con motor frontal, constru\u00eddo orixinalmente para a competici\u00f3n de F1. Daigh estrelouse nunha carreira en Inglaterra e o coche resultou destru\u00eddo e deixado en Europa.\nScarab constru\u00edu un coche de motor traseiro para a tempada de 1962, impulsado por un motor Buick de aluminio V-8 con colectores de admisi\u00f3n e escape fabricados por Phil Remmington. Pero, as regras finais da FIA para os motores fixeron que o motor resultara ilegal e o coche nunca correu en Europa. Daigh correu con este coche unha vez nunha carreira de F\u00f3rmula Libre en Sandown Park en Australia, terminando cuarto nunha batalla \u00e9pica con Stirling Moss no que o Buick era m\u00e1is r\u00e1pido nas rectas e Moss o superaba nas curvas. O motor Buick foi vendido polo equipo (polo director do equipo Warren Olsen) antes de regresar aos EUA.\nO \u00faltimo Scarab.\nPara rematar, foi constru\u00eddo un coche deportivo de d\u00faas prazas con motor central. Neste coche puxeron outro motor Buick V8 e Reventlow quer\u00eda probalo nas r\u00faas dos \u00c1nxeles. As\u00ed, foise ao Departamento de Veh\u00edculos Motorizados de California e (logo de instalar un silenciador) conseguiu matricular este coche de carreiras. El, persoalmente, competiu co coche (sen silenciador) tres veces e o seu mellor resultado foi segundo en Santa B\u00e1rbara.\nReventlow estaba pensando en pechar Scarab as\u00ed que vendeu este pequeno coche de carreiras a John Mecom Jr., de Houston Texas. Mecom instalou un motor Traco 327 Chevy e puxo AJ Foyt no coche. O mellor resultado de Foyt foi ga\u00f1ar un par de carreiras en Nassau, Bahamas en 1963. O coche tam\u00e9n montou un motor Chrysler Hemi durante un tempo e Augie Pabst conseguiu varias vitorias co coche. Pabst comprou o coche e segu\u00eda sendo o seu propietario en 2013.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "273919", "revid": "1131", "url": "https://gl.wikipedia.org/wiki?curid=273919", "title": "O Gru\u00f1edo", "text": "O top\u00f3nimo galego O Gru\u00f1edo pode referirse a:"}
{"id": "273920", "revid": "1131", "url": "https://gl.wikipedia.org/wiki?curid=273920", "title": "Maxide", "text": "O top\u00f3nimo galego Maxide pode referirse a:"}
{"id": "273922", "revid": "127505", "url": "https://gl.wikipedia.org/wiki?curid=273922", "title": "Pau brasil", "text": "O brasil ou pau brasil Caesalpinia echinata, \u00e9 unha especie de \u00e1rbore brasileira da familia das fab\u00e1ceas (subfamilia das cesalpini\u00e1ceas), de madeira (de igual nome) dura, compacta e de cor vermella, da que se tira unha tintura de cor vermella chamada de brasilina, que oxida a \"brasile\u00edna\". \u00dasase en ebanistar\u00eda e para facer instrumentos musicais. O brasil foi unha \u00e1rbore moi abondosa nos bosques brasileiros e paraguaios, pero hoxe en d\u00eda \u00e9 cada vez m\u00e1is escasa.\n\u00c9 a \u00e1rbore nacional do Brasil desde 1978.\nDescrici\u00f3n.\n\u00c9 unha \u00e1rbore de crecemento lento e de talle mediano, xa que acada de 10 a 15 m de altura. O toro \u00e9 recto -apropiado para a talla- cuberto de aguill\u00f3ns, especialmente nas p\u00f3las novas (de feito, o ep\u00edteto \"echinata\" alude a esta caracter\u00edstica xa que significa \"con espi\u00f1os\"), de cor cinsa escura. A madeira \u00e9 de cor alaranxada-avermellada, brillante, m\u00e1is densa c\u00e1 auga, polo que non pode aboiar e impide o seu transporte fluvial. As follas son compostas, bipinnadas, de cor verde intermedia e brillantes. As flores disp\u00f3\u00f1ense en acios erectos, achegados aos \u00e1pices das p\u00f3las. Est\u00e1n formadas por catro p\u00e9talos amarelos e un menor vermello, e son moi recendentes. O androceo est\u00e1 formado por dez estames e o xineceo \u00e9 de ovario s\u00fapero. O froito \u00e9 un legume, cuberto por espi\u00f1os longas e afiadas, e cont\u00e9n de 1 a 5 sementes discoides, de cor marr\u00f3n.\nEtimolox\u00eda.\nCando os exploradores portugueses acharon esta especie (dunha tonalidade tan avermellada, na beiramar de Am\u00e9rica do Sur), pux\u00e9ronlle o nome de \"pau-brasil\", pois \"brasil\" supostamemte v\u00e9n de \"brasa\". As\u00ed ese nome diferenciaba esta especie suramericana doutra \"diferente\" ori\u00fanda de Asia e outras \u00e1reas, coa que se produce unha tintura encarnada. Mais das especies descubertas en Am\u00e9rica do Sur obt\u00ed\u00f1ase mellor poduto de tintura. Por iso estas \u00e1rbores foron por moito tempo exportadas, medrando as\u00ed a econom\u00eda. F\u00edxose tan sonada, que pasaron a chamala do Brasil. \u00c1s veces d\u00e9uselle o nome \"pau de Pernambuco\" polo estado de Pernambuco, rexi\u00f3n nord\u00e9s do Brasil.\nNo negocio da ebanistar\u00eda, a m\u00e1xima calidade obtense de \"Caesalpinia echinata\", comercialmente chamada \"madeira de Pernambuco\". Por\u00e9n os termos \"Pernambuco\" e \"Brazilwood\" \u00fasanse en instrumentos de cordas, a\u00ednda que se refiren a especies completamente diferentes. Exemplos desas especies de \"madeira Brasil\" incl\u00fae o \"ip\u00ea\" (\"Tabebuia avellanedae\") e a \"massaranduba\" (\"Manilkara bidentata\").\nImportancia hist\u00f3rica.\nEntre os s\u00e9culos XV e XVI, esta especie foi moi valiosa en Europa e bastante dif\u00edcil de obter. \u00c1s veces provi\u00f1a desde Asia, comercializada na forma de po e usada como tintura arroibada na manufactura de luxosos t\u00e9xtiles, tales como oveludo, altamente demandado durante a Renacenza.\nCando os navegantes portugueses descobren Brasil, o 22 de abril de 1500, inmediatamente ven tal \"madeira de brasil\", que era extremadamente abundante. Nuns poucos anos, unha feroz talla e exportaci\u00f3n de toros, converteuse nunha pr\u00f3spera industria, dando \u00e1 coroa portuguesa o seu monopolio. O rico comercio estimulou o contrabando, e at\u00e9 ataques corsarios contra buques portugueses para lles roubars o seu cargamento de madeira. Por exemplo, o intento infrutuoso dunha expedici\u00f3n francesa (liderada por Nicolas Durand de Villegaignon, vicealmirante da Breta\u00f1a e corsario do Rei en 1555) para establecer unha colonia no que actualmente \u00e9 R\u00edo de Xaneiro (a frustrada Colonia France Antarctique), foi en parte motivada pola riqueza xerada pola explotaci\u00f3n do pau brasil.\nEsta especie c\u00edtase en \"Flora Brasiliensis\" por Carl Friedrich Philipp von Martius.\nExplotaci\u00f3n.\nA s\u00faa excesiva talla provocou un descenso grave nas s\u00faas poboaci\u00f3ns no s\u00e9culo XVIII, causando o colapso da s\u00faa explotaci\u00f3n como madeireira. Actualmente, a especie ach\u00e9gase perigosamente \u00e1 s\u00faa extinci\u00f3n en moitas subpoboaci\u00f3ns orixinais. Est\u00e1 listada nas especies ameazadas polo IUCN, e citada na lista oficial de especies ameazadas do Brasil. O mercado da s\u00faa madeira a\u00ednda non est\u00e1 prohibido. A \"Iniciativa Internacional para a Conservaci\u00f3n do Pernambuco\" (IPCI, polas s\u00faas siglas en ingl\u00e9s), cuxos membros son os grosistas desta madeira, traballan para reforestar e utilizar outras madeiras para a fabricaci\u00f3n de viol\u00edns. A falta cr\u00edtica da s\u00faa madeira axudou \u00e1 industria da fibra de carbono a reemprazala.\nUsos.\nO pernambuco \u00e9 a materia prima para a arquetar\u00eda: os luthiers, fan arcos para instrumentos de corda da familia do viol\u00edn. Foi levado a Europa polas s\u00faas propiedades colorantes aproximadamente at\u00e9 1850, data na que se comezou a utilizar para fabricar arcos de viol\u00edns. Os irm\u00e1ns Tourte enc\u00f3ntranse entre os primeiros arqueteiros que demostraron as cualidades excepcionais desta madeira. Nun principio, os construtores de arcos utilizaban outras especies das denominadas \"madeiras tropicais\". Todas elas ti\u00f1an unha densidade e unha dureza not\u00e1beis, polo que comunmente foron denominadas de \"pau ferro\". Por\u00e9n, grazas \u00e1s s\u00faas cualidades sonoras, que lle valeron o favor dos m\u00fasicos, e \u00e1s s\u00faas caracter\u00edsticas f\u00edsicas e mec\u00e1nicas que fan del un material ideal para a construci\u00f3n de varas curvadas, en pouco tempo o Pernambuco substitu\u00edu a todas as outras especies. Douscentos cincuenta anos despois da s\u00faa introduci\u00f3n, cando se trata de constru\u00edr arcos de calidade, os arqueteiros e m\u00fasicos do mundo enteiro non atoparon nada que poida substitu\u00edlo: rixidez, flexibilidade, densidade, beleza, capacidade de conservar a curvatura, a reuni\u00f3n de todas estas propiedades fan do pernambuco un material sen igual."}
{"id": "273924", "revid": "18868", "url": "https://gl.wikipedia.org/wiki?curid=273924", "title": "Caesalpinia echinata", "text": ""}
{"id": "273925", "revid": "98629", "url": "https://gl.wikipedia.org/wiki?curid=273925", "title": "Monitor de estudio", "text": "Un monitor de estudio reproduce o sinal de son de forma transparente, dando unha resposta lineal, sen alteraci\u00f3ns e sen coloraci\u00f3n. Estes monitores sempre te\u00f1en unha marxe de error, pero sempre ser\u00e1 un sinal m\u00e1is puro que calquera equipo hi-fi, que adoitan colorear o sinal en graves e agudos para facer un son m\u00e1is \u201credondo\u201d ou agradable. Son un dos elementos m\u00e1is importantes nun estudio de gravaci\u00f3n porque deles se sacar\u00e1 a mestura final.\nClasificaci\u00f3n dos monitores.\nOs monitores activos te\u00f1en a fonte de alimentaci\u00f3n integrada na s\u00faa caixa. Os pasivos, pola contra, necesitan unha alimentaci\u00f3n externa mediante unha etapa de potencia. Para un estudio adoitan ser m\u00e1is apropiados uns monitores activos, xa que necesitan menos espazo e proporcionan boa calidade.\nTipos de campos.\nHai tres tipos de campos:\nSituaci\u00f3n dos monitores.\nEn teor\u00eda a distancia entre os dous monitores debe ser a mesma que entre o monitor e a cabeza do ouvinte na posici\u00f3n de escoita (debe formar un tri\u00e1ngulo equil\u00e1tero). \u00c9 importante que os monitores se encontren \u00e1 altura dos o\u00eddos e elevados con alg\u00fan estante ou material absorbente para evitar que o contacto coa superficie r\u00edxida produza \"comb-filtering\" ou proporcione unha resposta diferente en frecuencias."}
{"id": "273926", "revid": "22570", "url": "https://gl.wikipedia.org/wiki?curid=273926", "title": "Leptocephalus", "text": "Leptocephalus \u00e9 un pequeno x\u00e9nero de peixes ang\u00fciliformes da familia dos of\u00edctidos, subfamilia dos mirofinos.\nEspecies.\nO x\u00e9nero comprende tan s\u00f3 d\u00faas especies:\nNeste x\u00e9nero estiveron inclu\u00eddas durante moito trempo numerosas especies, hoxe reclasificadas noutros x\u00e9neros, entre elas \"Leptocephalus conger\" na actualidade aceptada como \"Conger conger\"."}
{"id": "273929", "revid": "1131", "url": "https://gl.wikipedia.org/wiki?curid=273929", "title": "Also sprach Zarathustra", "text": "Also Sprach Zarathustra. Ein Buch f\u00fcr Alle und Keinen (\"As\u00ed falou Zarathustra. Un libro para todos e para ningu\u00e9n\") \u00e9 un libro do fil\u00f3sofo alem\u00e1n Friedrich Nietzsche e foi escrito entre os anos 1883 e 1885.\nFoi despois de d\u00faas visi\u00f3ns, unha en Surlei en agosto de 1881 e outra en Rapallo en xaneiro de 1883, a partir das cales Nietzsche concibiu o seu poema filos\u00f3fico Zaratrusta. A intuici\u00f3n do eterno retorno e a concepci\u00f3n do personaxe chamado Zaratrusta son a inspiraci\u00f3n desta obra, coa cal Nietzsche pretend\u00eda chegar a un p\u00fablico universal, xa que segundo as s\u00faas palabras escribirao para todos e para ningu\u00e9n.\nEstrutura da obra.\nA obra div\u00eddese en catro partes que foron publicadas en tres anos; en 1883 public\u00e1ronse as d\u00faas primeiras partes, en 1884 apareceu a terceira parte e en 1885 publicouse a cuarta parte. Trata sobre a vida dun profeta, desde que este ten trinta anos ata a s\u00faa vellez.\nContido da obra.\nTen un contido argumentativo, dominante nas d\u00faas primeiras partes, e \u00e1 vez un contido narrativo, que domina nas outras d\u00faas. Na primeira parte, que incl\u00fae un pr\u00f3logo que introduce na escena ao \u00faltimo home dos tempos modernos, un home pouco ambicioso e mediocre. A continuaci\u00f3n, o protagonista con s\u00f3 trinta anos, busca a soidade e a tranquilidade e para iso ret\u00edrase \u00e1s monta\u00f1as acompa\u00f1ado dunha aguia e dunha serpente. Despois de dez anos sente a necesidade de volver cos humanos, e polo amor que lles profesa, ens\u00ednalles todo o que aprendeu durante a s\u00faa ausencia, entre o que est\u00e1 a morte de Deus, manifest\u00e1ndolles que lles falaba dun superhome. Pero ningu\u00e9n o entend\u00eda, co que chega a conclusi\u00f3n de que precisa disc\u00edpulos. Neste momento a aguia e a serpente s\u00e9rvenlle tanto de compa\u00f1\u00eda como de gu\u00eda. Na cidade de A vaca multicolor, traducida por Kummasuddamam, ensinou a doutrina das tres transformaci\u00f3ns do esp\u00edrito- a autorresponsabilidade, a autosuperaci\u00f3n e a autolexislaci\u00f3n-, e realizou unha cr\u00edtica da s\u00faa propia doutrina sobre o sentido da Terra, da que non est\u00e1 plenamente convencido e reflexiona sobre a idea de que a verdade estea m\u00e1is al\u00e1 dos homes, por detr\u00e1s das cousas, que se trate da verdade do mundo, das cousas.\nA segunda parte comeza coa estancia do protagonista durante anos nas monta\u00f1as, e como da primeira vez, sente a necesidade de transmitir e ensinar aos demais o que aprendeu e intenta facerlles ver a aguia e a serpente a felicidade de regresar cos humanos. Nas Illas Afortunadas f\u00e1lalles aos seus amigos de Deus como algo enfrontado o que fai que o home sexa creativo, e l\u00e9vao a conclusi\u00f3n de que os homes deben orientarse segundo as directrices do superhome. As raz\u00f3ns que aporta para isto est\u00e1n en que este ser \u00e9 o sentido da Terra, isto \u00e9, o sentido das cousas desde a capacidade de creaci\u00f3n do ser humano a partir do continxente, da corporeidade, do devir e do tempo, fronte a orientaci\u00f3n divina que se move desde os principios do ilimitado, do imperecedoiro e do eterno, \u00e9 dicir, desde a consideraci\u00f3n da idea da transcendencia.\nAdemais de continuar con temas da s\u00faa doutrina nos discursos, tam\u00e9n comp\u00f3n canci\u00f3ns, nas cales expresa a d\u00fabida de conseguir un obxectivo de autosuperaci\u00f3n. Son canci\u00f3ns nas que manifesta que a soluci\u00f3n a ese estado enc\u00f3ntrase na vontade, a\u00ednda que tam\u00e9n expresa o amor que sente. A personalidade do protagonista vaise perfilando cada vez m\u00e1is, precisamente mediante o trazo de sentirse poeta; por un lado chega a entender que as comparaci\u00f3ns e a linguaxe que emprega son propias dos poetas, e por outro, manifesta a contradici\u00f3n de sentirse fast\u00edado deles polo feito de que se sente un esp\u00edrito libre. Nas Illas Afortunadas segue cos seus discursos e desenvolve o concepto da vontade de poder. Isto expl\u00edcao como a forza din\u00e1mica que fai que o home se po\u00f1a en movemento e se supere tendo en consideraci\u00f3n o intercambio de obediencia e mandato. Do contido dos seus discursos son destacables os que tratan sobre os compasivos, os sacerdotes, os virtuosos... e en canto a forma do discurso ensina temas como a superaci\u00f3n de si mesmo, os sublimes, o pa\u00eds da cultura, o inmaculado co\u00f1ecemento, os deuses, os poetas etc.\nDespois das primeiras experiencias na Illa do Volc\u00e1n, comeza a idea do eterno retorno do id\u00e9ntico, e ante o convencemento de que o que pode ofrecer coas s\u00faas doutrinas \u00e9 un froito a\u00ednda non maduro, decide abandonar aos seus amigos na busca da soidade como medio para profundar os seus co\u00f1ecementos.\nAo comezo da terceira parte n\u00e1rrase a nova marcha de Zaratrusta. Aos catro d\u00edas de abandonar as Illas Afortunadas dir\u00edxese a si mesmo falando sobre a boaventura non querida e de antes da sa\u00edda do sol. Zaratrusta b\u00f3tase a chorar antes de abandonar as illas xa que sente a soidade e o desexo de amar sen esquecerse de si mesmo.\nXa na viaxe, en barco desde as illas, conta a quen desexa escoitalo o contido do seu so\u00f1o. Al\u00ed chama dunha maneira especial a identificaci\u00f3n do personaxe coas experiencias e vivencias que est\u00e1 tendo a medida que a s\u00faa vida evoluciona. Deste modo, ten a oportunidade de seguir reflexionando sobre as ideas dos tres males: o ego\u00edsmo, a ambici\u00f3n de poder e a voluptuosidade. A partir do so\u00f1o coa serpe \u00e1 cal lle arrinca a cabeza, comeza a sentir que vai sandar o mal do fast\u00edo que sempre o acompa\u00f1ou. Zaratrusta volve actuar como poeta que canta poemas nos que expresa a felicidade que lle proporciona o estado en que se sente, son unha loanza ao concepto de eterno retorno do id\u00e9ntico.\nNa cuarta parte a acci\u00f3n faise m\u00e1is complexa e m\u00e1is novelesca no sentido cl\u00e1sico do termo. O autor comeza narrando como o protagonista se queda nas monta\u00f1as desfrutando da soidade e do tempo de moitos meses e anos que fan del un anci\u00e1n cuxos cabelos tornan brancos. A felicidade de Zaratrusta expresada ao final da terceira parte pode conducir a pensar que dese modo e nese momento rematar\u00eda a obra, con todo, o autor non parece satisfeito e segue narrando o que pasa dentro do protagonista despois dese momento que non parece movelo m\u00e1is al\u00e1 do anhelo de regresar outra vez xunto aos homes, pero si a necesidade de falar de si mesmo e da s\u00faa doutrina. Zaratrusta est\u00e1 cheo de felicidade e quere servir de atractivo para que sexan os homes quen ve\u00f1an xunto del, e non ao rev\u00e9s, como ata agora fora. Sobe ent\u00f3n a unha monta\u00f1a a realizar a ofrenda do mel e ao d\u00eda seguinte enc\u00f3ntrase co adivi\u00f1o e escoita o berro de socorro do home superior, a cuxo encontro se pon en cami\u00f1o en contra da opini\u00f3n do propio adivi\u00f1o. Na marcha cara ao lugar de onde procede o berro at\u00f3pase con diferentes homes aos que invita a que o vaian visitar durante a noite na cova. En primeiro lugar enc\u00f3ntrase cunha corte na que viaxan os dous reis que queren velo, pois non se deixaron influenciar polo pobo e buscaban tam\u00e9n a ese ser que \u00e9 mellor que eles; logo ao concienciudo do esp\u00edrito que manifesta que se sente seguidor de Zaratrusta; logo ao mago a quen invita a s\u00faa cova; ao xubilado, un anci\u00e1n que busca ao verdadeiro Zaratrusta; ao \u00faltimo Papa, que non ten nada que facer despois de que Deus morrese e busca ao Zaratrusta m\u00e1is piadoso de todos os ateos; ao m\u00e1is feo dos homes que matou a Deus e lle agradece a Deus o seu desprezo pola compaix\u00f3n; ao mendigo voluntario que deixou as s\u00faas riquezas para servir aos pobres e para quen Zaratrusta \u00e9 o \u00fanico home que admira; a s\u00faa propia sombra na que reco\u00f1ece a eliminaci\u00f3n dos seus valores periclitados, pero tam\u00e9n a desorientaci\u00f3n a que pode levalo o exceso de autonom\u00eda. No cami\u00f1o de regreso escoita o berro que sae da s\u00faa cova e ve a todos os que encontrou pola ma\u00f1\u00e1 en direcci\u00f3n ao lugar do cal procede o berro e sa\u00fadanse. Dentro todos xuntos, inclu\u00eddos os animais e un asno, celebran a cea. Nela mediante vinte discursos, f\u00e1lalles aos seus comensais sobre a realidade do home superior e remata aconsell\u00e1ndolles que se superen a\u00ednda m\u00e1is. \u00c9 a \u00faltima celebraci\u00f3n con todos os homes superiores antes de abandonar por terceira vez as monta\u00f1as. Zaratrusta sae da s\u00faa cova. O mago canta a canci\u00f3n da melancol\u00eda; atop\u00e1ndose Zaratrusta f\u00f3ra, os invitados falan da ciencia para rematar por enfrontarse a el e rirse del unha vez que regresou e se atopara con eles dentro. O viaxeiro a sombra de Zaratrusta p\u00eddelle que se quede e ponse a tocar coa arpa a canci\u00f3n entre fillas do deserto, a festa segue co espertar. Logo ocorre o inesperado: despois do ambiente de festa sae da cova, atop\u00e1ndose a volta con que todos os convidados est\u00e1n adorando ao asno e en plena noite decide expulsalos do lugar. Ent\u00f3n, acompa\u00f1ado da lira, recita a canci\u00f3n do noct\u00e1mbulo, na que glorifica a lei do eterno retorno do id\u00e9ntico. Pola ma\u00f1\u00e1 espera a chegada do gran mediod\u00eda coa felicidade e a esperanza de atopar aos compa\u00f1eiros adecuados.\nPersonaxes da obra.\nO personaxe m\u00e1is importante desta obra \u00e9 o protagonista, Zaratrusta; a relaci\u00f3n que este mant\u00e9n cos demais lim\u00edtase a unha acci\u00f3n que se centra nunha actividade dirixida por el e na que os seus disc\u00edpulos, amigos ou compa\u00f1eiros lim\u00edtanse a mostrar unha actitude soamente pasiva ao longo da maior parte do argumento. Por outro lado, entre os personaxes d\u00e9bese ter en conta aos animais, cuxa actividade \u00e9 m\u00e1is activa en ocasi\u00f3ns c\u00e1 doutros personaxes humanos.\nDe comezo, podemos pensar que Zaratrusta \u00e9 o profeta persa do mesmo nome, unha simbolizaci\u00f3n de Xes\u00fas de Nazaret ou unha simbolizaci\u00f3n do autor da obra.\n\"As\u00ed falou Zaratrusta\" \u00e9 unha obra de fici\u00f3n a\u00ednda que nela haxa personaxes e acontecementos protagonizados por personaxes reais. Neste sentido pode dicirse que Zaratrusta \u00e9 un personaxe de ficci\u00f3n e a narraci\u00f3n que se fai da s\u00faa vida \u00e9 tam\u00e9n ficci\u00f3n. Podemos tam\u00e9n pensar que se trata da figura de Xes\u00fas de Nazaret adaptada \u00e1 nova doutrina. \u00c9 tam\u00e9n se pode pensar que sexa o profeta persa, a realidade \u00e9 que o lector at\u00f3pase cunha forma de enmascaramento detr\u00e1s da cal se esconde o autor da obra e que Zaratrusta \u00e9 sen m\u00e1is unha forma de expresi\u00f3n literaria de Nietzsche e, en consecuencia, a expresi\u00f3n ficticia referencial desta persoa.\nHai un personaxe real que \u00e9 a referencia do contido fundamental da obra que constit\u00fae a doutrina do protagonista. Se as\u00ed fose, detr\u00e1s de Zaratrusta p\u00f3dese identificar tanto ao autor como a persoa da historia que outorga o fundamento filos\u00f3fico da obra. Tratar\u00edase dun fil\u00f3sofo da antig\u00fcidade grega, cuxo pensamento Nietzsche co\u00f1ece ben a consecuencia da s\u00faa actividade inicial como investigador.\nEn resumo, a estrutura da obra xira arredor de Zaratrusta e \u00e9 el quen determina que esta se desenvolva nunha direcci\u00f3n determinada. \u00c9 profesor, mestre dunha doutrina e a s\u00faa acci\u00f3n m\u00f3vese co obxectivo de comunicala aos humanos.\nOs animais.\nDespois de que Zaratrusta na novena parte do pr\u00f3logo da obra lle f\u00e1lase ao seu coraz\u00f3n sobre o estado no que se atopa tras o seu fracaso como mestre, advertindo que para a obra non serve calquera persoa, se non seres, compa\u00f1eiros que sexan capaces de colaborar na s\u00faa actividade m\u00e1is al\u00e1 do ben e do mal. No final do pr\u00f3logo aparecen dous animais, unha aguia e unha serpe; son animais perigosos aos que Zaratrusta cualifica: a aguia como o m\u00e1is altivo e a serpe como o m\u00e1is intelixente que existe baixo o sol. Ambos queren saber se Zaratrusta a\u00ednda vive.\nA partir deste momento, os animais entran na acci\u00f3n da obra como se fosen dous personaxes que desempe\u00f1an unha funci\u00f3n nela. A relaci\u00f3n do protagonista cos animais consiste en que estar\u00e1n con el na cova e preocuparanse do seu estado an\u00edmico e corporal."}
{"id": "273932", "revid": "43749", "url": "https://gl.wikipedia.org/wiki?curid=273932", "title": "Also Sprach Zarathustra, Ein Buch f\u00fcr Alle und Keinen", "text": ""}
{"id": "273933", "revid": "12452", "url": "https://gl.wikipedia.org/wiki?curid=273933", "title": "Aeroporto Internacional de Barajas", "text": ""}
{"id": "273934", "revid": "1888", "url": "https://gl.wikipedia.org/wiki?curid=273934", "title": "Also Sprach Zarathustra", "text": ""}
{"id": "273937", "revid": "98629", "url": "https://gl.wikipedia.org/wiki?curid=273937", "title": "Brasil (hom\u00f3nimos)", "text": "Brasil p\u00f3dese referir a:"}
{"id": "273941", "revid": "85894", "url": "https://gl.wikipedia.org/wiki?curid=273941", "title": "Ram\u00f3n Puente Barcala", "text": "Ram\u00f3n Puente Barcala, nado en Tabeir\u00f3s (A Estrada) o 21 de xullo de 1900 e finado en San Miguel de Castro o 3 de outubro de 1939, foi un mestre e xornalista galego.\nTraxectoria.\nFoi mestre interino de Graba (1929) e dende 1931 mestre nacional en Arnois. Promoveu certames escolares e foi redactor de \"El Emigrado\", onde publicou artigos reflexionando sobre como mellorar a escola e propostas como \u00e1 da formaci\u00f3n continua ou a campa\u00f1a contra os xoguetes b\u00e9licos para reis. Foi nomeado socio de m\u00e9rito pola sociedade Hijos del Ayuntamiento de La Estrada en Cuba. Implicouse na loita polo Estatuto de autonom\u00eda de Galicia de 1936. Co golpe de Estado do 18 de xullo de 1936 foi depurado do maxisterio sendo suspendido de emprego e soldo. Finou con 39 anos na parroquia de San Miguel de Castro, onde estaba instalado pois al\u00ed exerc\u00eda de mestra a s\u00faa muller. Foi soterrado no cemiterio da parroquia de Ouzande.\nVida persoal.\nCasou en maio de 1934 coa mestra Anuncia Blanco Coto."}
{"id": "273944", "revid": "839", "url": "https://gl.wikipedia.org/wiki?curid=273944", "title": "Laguna Azul", "text": "A reserva provincial Laguna Azul e unha reserva natural (en castel\u00e1n: Reserva Geol\u00f3gica Laguna Azul) situada na provincia de Santa Cruz, na Patagonia Arxentina, ao suroeste de R\u00edo Gallegos. O regulamento da \u00e1rea protexida non est\u00e1 claramente definido e est\u00e1 suxeito a conflitos.\nA Laguna Azul \u00e9 en realidade un pequeno lago nun cr\u00e1ter, ten unha profundidade de 52 m e dun di\u00e1metro de 560 m. O sitio est\u00e1 datado no medio do Holoceno. Os sedimentos presentes no lugar son favorables para o estudo do cambio clim\u00e1tico."}
{"id": "273945", "revid": "98629", "url": "https://gl.wikipedia.org/wiki?curid=273945", "title": "Natsionalna Telekompaniia Ukrainy", "text": "A Compa\u00f1\u00eda Nacional de Televisi\u00f3n de Ucra\u00edna (en ucra\u00edno: \u041d\u0430\u0446\u0456\u043e\u043d\u0430\u043b\u044c\u043d\u0430 \u0422\u0435\u043b\u0435\u043a\u043e\u043c\u043f\u0430\u043d\u0456\u044f \u0423\u043a\u0440\u0430\u0457\u043d\u0438, Natsionalna Telekompaniya Ukray\u00efny) \u00e9 o ente de radiodifusi\u00f3n estatal de Ucra\u00edna. Desde 1993\u00a0\u00e9 membro da Uni\u00f3n Europea de Radiodifusi\u00f3n.\nHistoria do Telecentro de K\u00ediv.\nO primeiro intento oficial de transmisi\u00f3n de televisi\u00f3n en Ucra\u00edna foi realizado o 1 de febreiro de 1939, sendo realizado nun pequeno estudo en K\u00ediv. A transmisi\u00f3n tivo unha duraci\u00f3n de 40 minutos, consistindo basicamente na exhibici\u00f3n dun retrato de Serg\u00f3 Ordzhonikidze.\nLogo dunha pausa forzada, produto da segunda guerra mundial, ret\u00f3manse as transmisi\u00f3ns televisivas en Ucra\u00edna, comezando o 6 de novembro de 1951, cando se exhibe a pel\u00edcula \"The great glow\", de corte patri\u00f3tico. Ao d\u00eda seguinte, transm\u00edtese unha cerimonia solemne, a cal conmemora o 34\u00b0 aniversario da Revoluci\u00f3n de Outubro. O primeiro evento musical televisado en Ucra\u00edna tivo lugar o 1 de maio de 1952, este foi un concerto, realizado nos modestos estudos do Telecentro e contaba coa participaci\u00f3n de destacados solistas da \u00d3pera de K\u00ediv. Tam\u00e9n apareceu a primeira presentadora da cadea, Novela Separionova.\nEn 1953, term\u00ednase de constru\u00edr o edificio do Telecentro de K\u00ediv, xusto logo da inauguraci\u00f3n dos Telecentros de Moscova e Leningrado. A programaci\u00f3n regular comeza en 1956, para antes dese ano, a programaci\u00f3n s\u00f3 consist\u00eda na exhibici\u00f3n de pel\u00edculas e documentais d\u00faas veces ao d\u00eda. A programaci\u00f3n do Telecentro era en vivo, xa que era a \u00fanica forma de transmitilos, sendo os programas gravados frecuentes a mediados de 1960.\nServizos.\nOpera a canle de televisi\u00f3n UT1, o \u00fanico con cobertura nacional (ao redor do 97% do territorio ucra\u00edno). A s\u00faa programaci\u00f3n esta orientada cara a todos os sectores da sociedade do pa\u00eds, as\u00ed como \u00e1s minor\u00edas \u00e9tnicas. Os seus principal prioridade son os informativos, que est\u00e1n diversificados a distintos tipos de p\u00fablico, sendo orientados \u00e1 ciencia, a cultura, o entretemento ou os deportes. De acordo aos \u00edndices de audiencia, UT1 supera de xeito significativo a todas as canles privadas, de data m\u00e1is recente.\nNo 2005 foi a televisi\u00f3n encargada de organizar, xunto coa UER, o 50 Festival da Canci\u00f3n de Eurovisi\u00f3n en K\u00ediv.\nNo ano 2012 obtivo, xunto con Telewizja Polska, os dereitos de transmisi\u00f3n da Eurocopa de Polonia/Ucra\u00edna."}
{"id": "273946", "revid": "1131", "url": "https://gl.wikipedia.org/wiki?curid=273946", "title": "O Albaredo", "text": ""}
{"id": "273947", "revid": "7802", "url": "https://gl.wikipedia.org/wiki?curid=273947", "title": "ERR", "text": ""}
{"id": "273948", "revid": "25871", "url": "https://gl.wikipedia.org/wiki?curid=273948", "title": "Casti\u00f1eiro de Par\u00e1", "text": "O casti\u00f1eiro de Par\u00e1, ou casti\u00f1eiro do Brasil (Bertholletia excelsa), \u00e9 unha \u00e1rbore nativa de Am\u00e9rica do Sur, especificamente de Bolivia, Brasil, sueste de Colombia, G\u00fciana, Per\u00fa, leste e nord\u00e9s da Arxentina e sur de Venezuela. No Brasil recibe os nomes vulgares de \"castanha-do-par\u00e1\", \"castanha-do-acre\", \"castanha-do-brasil\", \"tocari\" e \"tururi\". Cult\u00edvase polo froito chamado de casta\u00f1a de Par\u00e1 ou casta\u00f1a do Brasil. Par\u00e1 \u00e9 un estado brasileiro situado no leste da Rexi\u00f3n Norte.\nDescrici\u00f3n.\nA \u00e1rbore \u00e9 a \u00fanica especie do x\u00e9nero \"Bertholletia\". At\u00f3pase en grupos de \u00e1rbores espallados de at\u00e9 100 individuos, sobre solos ben drenados en grandes bosques das concas dos r\u00edos Amazonas, Negro e Orinoco. \u00c9 unha \u00e1rbore grande que acada entre 30 e 50\u00a0m de altura. O tronco ten de 1 a 2\u00a0m de di\u00e1metro. Pode vivir 500 anos ou m\u00e1is. Na Amazon\u00eda peruana atop\u00e1ronse \u00e1rbores de at\u00e9 1200\u00a0anos de antig\u00fcidade. O toro \u00e9 recto e non ramificado deica a metade da s\u00faa altura, mais cunha coroa inesperada de p\u00f3las grandes sobre o pavill\u00f3n das outras \u00e1rbores circundantes. A casca \u00e9 agrisada e lisa.\nAs follas son cedizas, alternas, simples, oblongas, de 20 a 35\u00a0cm de longo e 10 a 15\u00a0cm de largo. As flores son pequenas, averdasdas-abranazcadas; cada flor ten un c\u00e1liz dividido en dous, seis p\u00e9talos amarelo-crema desigualmente coloreados, e estames numerosos.\nAs s\u00faas flores s\u00f3 se poden polinizar mediante a acci\u00f3n dun insecto o bastante forte. As abellas \"Euglossinae\" dos x\u00e9neros \"Eulaema\", \"Xylocopa\", \"Bombus\" e \"Centris\", polinizan a \u00e1rbore da casta\u00f1a de Par\u00e1. \nAs orqu\u00eddeas \"Coryanthes vasquezii\" producen un cheiro que atrae as abellas macho, que \u00e1 s\u00faa vez o requiren para atraeren as femias e acopl\u00e1rense, polo que hai unha simbiose indisol\u00fabel entre a \u00e1rbore, a orqu\u00eddea e mailas abellas.\nCasta\u00f1a.\nSe as orqu\u00eddeas e as abellas est\u00e1n presentes, o froito, botanicamente unha noz, tarda 14 meses en madurecer trala polinizaci\u00f3n das flores, e acada entre 10 e 15\u00a0cm de di\u00e1metro e 1 a 2\u00a0kg de peso, con casca l\u00edgnea de 8 a 12\u00a0mm de grosor. No interior cont\u00e9n de 8 a 24 sementes en forma de media l\u00faa, de 4 a 5\u00a0cm de longo. Unha \u00e1rbore madura pode dar entre 200 e 400 froitos.\nOs capuchinos (primates) saben abrir as casta\u00f1as usando un coio como engra. A c\u00e1psula cont\u00e9n un burato pequeno nun extremo, que permite a roedores como os agut\u00eds, abrila ao rillaren e comeren parte do interior, soterrando o resto, esperando consumilo posteriormente, de xeito que algunhas destas sementes \"agochadas\" poden xermolar para producir \u00e1rbores novas. En realidade, a maior\u00eda das sementes son \"sementadas\" polos agut\u00eds en locais sombreados, xermolan logo dun ano e o desenvolvemento das \u00e1rbores depende da cantidade de luz solar que eventualmente poida acadar as plantas novas, polo que \u00e1s veces a planta debe agardar a que outra \u00e1rbore caia para que unha clareira de luz permita o crecemento da nova.\nConsumo.\nO principal exportador mundial de casta\u00f1as do Brasil \u00e9 Bolivia, onde se co\u00f1ecen coma \"almendras\" (am\u00e9ndoas) ou \"casta\u00f1as de Pando\". \nNo Brasil, ao igual que en galego, co\u00f1\u00e9cense coma \"castanhas de Par\u00e1\"; en espa\u00f1ol por\u00e9n, co\u00f1\u00e9cense coma \"nueces de Brasil\" (noces do Brasil). Os nomes ind\u00edxenas incl\u00faen \"juvia\" na \u00e1rea do Orinoco, e sapucaia no Brasil.\nAs casta\u00f1as de Par\u00e1, de delicado gusto, son unha fonte excelente de selenio e unha boa fonte de magnesio e de tiamina. Son ricas en prote\u00edna (14%), gl\u00edcidos (11%), e graxa (67%). A proporci\u00f3n de graxas insaturadas das casta\u00f1as de Par\u00e1 est\u00e1 entre as m\u00e1is altas de todos os froito secos. Ademais, son un dos alimentos m\u00e1is radioactivos do mundo, por mor \u00e1 acumulaci\u00f3n de radio e de bario do solo na casta\u00f1a.\nO consumo das casta\u00f1as do Brasil, a\u00ednda que inofensivo en pequenas cantidades, pode carrexar diversos problemas. Tipicamente, 100 gramos de casta\u00f1as de Par\u00e1 conte\u00f1en m\u00e1is de 30 veces a dose diaria de selenio recomendada para un adulto, podendo o seu abuso provocar selenose, polo que se recomenda un consumo moderado e espor\u00e1dico. A longo prazo, a acumulaci\u00f3n de radio nos \u00f3sos pode ademais ter efectos prexudiciais para a sa\u00fade.\nO aceite da casta\u00f1a do Brasil util\u00edzase para a alimentaci\u00f3n e tam\u00e9n como lubrificante de reloxos e para facer pinturas dos artistas. A medicina tradicional atrib\u00fae ao consumo das casta\u00f1as quentadas (preferibelmente en leite), propiedades como diur\u00e9tico e recomenda o seu uso t\u00f3pico externo para afecci\u00f3ns do ouvido.\nA madeira \u00fasase en construci\u00f3n de vivendas e naval, mais a s\u00faa explotaci\u00f3n non \u00e9 compat\u00edbel coa produci\u00f3n de casta\u00f1a.\nSustentabilidade ambiental.\nAs casta\u00f1as de Par\u00e1 prod\u00facense exclusivamente de \u00e1rbores bravas. O seu aproveitamento consid\u00e9rase un modelo para xerar ingresos do bosque tropical sen destru\u00edlo. As pescudas demostraron que unha colleita moderada permite a proliferaci\u00f3n de novas \u00e1rbores.\nPor\u00e9n, tense a\u00ednda que establecer o real impacto sobre a fauna silvestre dos miles de colleitadores que, na tempada da colla, percorren as forestas para a s\u00faa extracci\u00f3n. Segundo estudos realizados en Bolivia, a acci\u00f3n destes recolectores provocou a reduci\u00f3n da poboaci\u00f3n de numerosos animais e at\u00e9 a extinci\u00f3n local de mam\u00edferos coma o mono ara\u00f1a.\nRadioactividade.\nAs casta\u00f1as de Par\u00e1 poden conter pequenas cantidades de radio, un elemento qu\u00edmico radioactivo. Se ben esta \u00e9 unha cantidade pequena, arredor de 1\u20137 pCi/g (40\u2013260 Bq/kg), onde a maior parte deste elemento est\u00e1 contida no corpo do froito, esta cifra \u00e9 at\u00e9 1.000 veces m\u00e1is elevada que noutros alimentos. Isto non se debe a niveis elevados de radio no solo, sen\u00f3n ao extremadamente extenso raizame subterr\u00e1neo da \u00e1rbore.\nPropiedades.\nIndicaci\u00f3ns: \u00e9 antioxidante, emoliente, insecticida e nutritivo.\nTaxonom\u00eda.\n\"Bertholletia excelsa\" foi descrita por Humb. &amp; Bonpl. e publicado en \"Plantae Aequinoctiales\" 1: 122\u2013127, pl. 36. 1807."}
{"id": "273950", "revid": "18868", "url": "https://gl.wikipedia.org/wiki?curid=273950", "title": "Bertholletia excelsa", "text": ""}
{"id": "273951", "revid": "18868", "url": "https://gl.wikipedia.org/wiki?curid=273951", "title": "Casti\u00f1eiro do Brasil", "text": ""}
{"id": "273952", "revid": "18868", "url": "https://gl.wikipedia.org/wiki?curid=273952", "title": "Casta\u00f1a de Par\u00e1", "text": ""}
{"id": "273953", "revid": "18868", "url": "https://gl.wikipedia.org/wiki?curid=273953", "title": "Casta\u00f1a do Brasil", "text": ""}
{"id": "273955", "revid": "56817", "url": "https://gl.wikipedia.org/wiki?curid=273955", "title": "La Concordia (Monforte de Lemos)", "text": "La Concordia foi un semanario editado en Monforte de Lemos entre 1902 e 1903.\nHistoria e caracter\u00edsticas.\nSubtitulado \"Semanario defensor de los intereses locales\", apareceu en maio de 1902. Dirixido por Ram\u00f3n \u00c1lvarez Garc\u00eda, o redactor e administrador era Jos\u00e9 Ram\u00f3n Lence. Publicaba informaci\u00f3n local, pero tam\u00e9n de fora da bisbarra e sobre todo de ultramar; dedicaba moito espazo \u00e1s notas de sociedade. Conti\u00f1a as secci\u00f3ns La Semana, Croniquilla, Del Consistorio e Anuncios Telegr\u00e1ficos. Trala morte do seu director en xaneiro de 1903, cesou a s\u00faa publicaci\u00f3n en febreiro dese ano."}
{"id": "273956", "revid": "5863", "url": "https://gl.wikipedia.org/wiki?curid=273956", "title": "Ram\u00f3n \u00c1lvarez Garc\u00eda", "text": "Ram\u00f3n \u00c1lvarez Garc\u00eda, nado en Monforte de Lemos o 31 de agosto de 1870 e finado na mesma cidade o 19 de xaneiro de 1903, foi un xornalista galego.\nTraxectoria.\nEstudou nos Escolapios, pero tivo que deixar os estudos polo falecemento do seu pai. Converteuse en procurador en Monforte. Afeccionado \u00e1 m\u00fasica, foi presidente da Sociedad de Declamaci\u00f3n y Canto Recreo Juvenil de Artesanos (1893) e despois do Orfe\u00f3n Eco Monfortino. Colaborou en \"El Eco de Lemos\" e fundou e dirixiu os peri\u00f3dicos \"El Porvenir de Monforte\" e \"La Concordia\"."}
{"id": "273957", "revid": "56817", "url": "https://gl.wikipedia.org/wiki?curid=273957", "title": "El Cabe", "text": "El Cabe foi un semanario editado en Monforte de Lemos entre 1883 e 1885.\nHistoria e caracter\u00edsticas.\nSubtitulado \"Semanario de intereses generales y noticias\", apareceu o 17 de febreiro de 1883. Sa\u00eda \u00e1 r\u00faa normalmente os d\u00edas 1, 9, 17 e 25 de cada mes. O fundador e propietario era V\u00edctor Garc\u00eda de Casares, que tam\u00e9n era o director. Contaba coas secci\u00f3ns Cr\u00f3nica Local, Secci\u00f3n de Noticias, Secci\u00f3n de Variedades, Cosas que pasan, Correspondencia e Charadas. Cesou a s\u00faa publicaci\u00f3n a finais de 1885 e pasou a denominarse \"El Valle de Lemos\" ao comezo de 1886."}
{"id": "273958", "revid": "98629", "url": "https://gl.wikipedia.org/wiki?curid=273958", "title": "Fracking", "text": "Fracking, ou fractura hidr\u00e1ulica, \u00e9 un termo anglosax\u00f3n empregado para referirse a unha t\u00e9cnica de aumento da extracci\u00f3n de gas natural e petr\u00f3leo do solo.\nProceso.\nO primeiro paso do proceso extractivo \u00e9 a escavaci\u00f3n dun pozo vertical na superficie terrestre cunha profundidade que pode chegar \u00f3s tres quil\u00f3metros. Posteriormente continuase a perforaci\u00f3n facendo un xiro preto \u00f3s 90\u00ba. Esta prolongaci\u00f3n horizontal do pozo pode oscilar entre un e os dous quil\u00f3metros. Deste xeito o pozo acada a forma dunha L.\nNeste pozo introd\u00facese unha tubaria pola cal transportase un paquete explosivo que, \u00f3 estourar no fondo do pozo crea pequenas fractura na tubaria, que po\u00f1en en contacto o interior do pozo artificial co substrato do terreo.\nSeguidamente inx\u00e9ctanse mill\u00f3ns de litros dunha mestura de auga, area e produtos qu\u00edmicos a unha gran presi\u00f3n. Esta presi\u00f3n fai que a rocha subterr\u00e1nea crebe liberando o gas natural apresado dentro dela. Debido a esta mesma presi\u00f3n, o gas coase cara \u00e1 superficie, namentres a area inxecta fai que as fractura na rocha permanezan abertas permitindo a filtraci\u00f3n de m\u00e1is gas.\nOrixe.\nEsta t\u00e9cnica extractiva, creada nos Estados Unidos, foi empregada por primeira vez a finais da d\u00e9cada de 1990. Os primeiros pozos abr\u00edronse en Texas (xacemento de Barnett Shale) e en Dakota do Norte (xacemento de Bakken Shale). Mais o grande impulso desta metodolox\u00eda chegou coa descuberta do xacemento de Marcellus Shale. Xacemento que se estende dende Nova York ata o oeste de Virxinia. Este xacemento, pr\u00f3ximo a \u00e1reas densamente poboadas e grandes consumidoras de enerx\u00eda, estimouse que conti\u00f1a gas suficiente coma para cubrir as necesidades enerx\u00e9ticas dos Estados Unidos durante decenios. Posteriormente estas estimaci\u00f3ns foron modificadas \u00e1 baixa, a\u00ednda que as cifras continuaron a considerarse de grande importancia.\nProblem\u00e1tica.\nAspectos econ\u00f3micos.\nUnha das grandes vantaxes desta t\u00e9cnica \u00e9 que permite a explotaci\u00f3n de reservas de gas previamente consideradas inalcanz\u00e1beis. Estes xacementos proporcionan a pa\u00edses, comunidades locais e \u00e1 industria grandes beneficios. Ademais axudan os diferentes pa\u00edses a acadar unha maior \"independencia enerx\u00e9tica\" cos conseguintes beneficios xeoestrat\u00e9xicos.\nLoita contra o cambio clim\u00e1tico.\nInicialmente este t\u00e9cnica recibiu apoios dende diferentes sectores, inclu\u00edndo grupos ecoloxistas. Isto debeuse \u00f3 feito de que a queima de gas emite menos CO2 que a queima de carb\u00f3n ou petr\u00f3leo. Por\u00e9n investigaci\u00f3ns posteriores puxeron en d\u00fabida as vantaxes desta t\u00e9cnica na loita contra o cambio clim\u00e1tico. Por un lado o propio gas natural (CH4) \u00e9 un poderoso gas de efecto invernadoiro, sendo moi perigosa a s\u00faa filtraci\u00f3n directa \u00e1 atmosfera durante o proceso de extracci\u00f3n.\nPor outro lado a carreira pola explotaci\u00f3n destes xacementos puido e pode levar, de acordo \u00f3s comentarios dos expertos, \u00f3 estancamento no desenvolvemento de fontes verdadeiramente limpas coma a solar ou a e\u00f3lica. Ademais outros expertos argumentan que a\u00ednda que a queima de gas sexa m\u00e1is limpa que a queima de combustibles f\u00f3siles tradicionais, o aumento global do consumo enerx\u00e9tico levar\u00edanos \u00f3 cambio clim\u00e1tico irremediablemente.\nImpacto en augas subterr\u00e1neas.\nUn dos problemas derivados do \"fracking\" \u00e9 a posible contaminaci\u00f3n dos pozos e acu\u00edferos que prov\u00e9n de auga potable \u00e1 poboaci\u00f3n.\nA industria argumenta que as barreiras de cemento introducidas nas perforaci\u00f3ns, evitan o posible paso de substancias nocivas \u00e1s capas fre\u00e1ticas onde pode atoparse auga potable.\nPor\u00e9n diversas investigaci\u00f3ns feitas pola Universidade de Duke e pola EPA (Axencia para a protecci\u00f3n do Medio Ambiente dos Estados Unidos) demostraron a presenza de metano, disolventes qu\u00edmicos e outras substancias, en mostras de auga tomadas preto das perforaci\u00f3ns.\nImpacto en augas superficiais.\nDurante o proceso de \"fracking\", unha parte considerable da mestura de auga, produtos qu\u00edmicos e area que \u00e9 inxectada na perforaci\u00f3n, \u00e9 devolta \u00e1 superficie. Ademais, neste proceso a auga transporta \u00e1 superficie substancias que estaban atrapadas na profundidade, tales coma ferro, cromo, radio ou cal.\nEste refugallo \u00e9 altamente contaminante e pode causar desastres ambientais en caso de filtraci\u00f3n \u00f3s r\u00edos e dep\u00f3sitos de augas superficiais. O exemplo cl\u00e1sico desta posible contaminaci\u00f3n aconteceu no r\u00edo Dunkard Creek, en setembro de 2009. Unha invasi\u00f3n de algas microsc\u00f3picas matou gran parte da vida aut\u00f3ctona do r\u00edo. Posteriormente s\u00f3ubose que varias empresas fixeran vertidos ilegais de augas que provi\u00f1an de diversos centros de perforaci\u00f3n.\nUnha das alternativas propostas foi a de tratar estas augas en plantas de depuraci\u00f3n tradicionais. Por\u00e9n diversos expertos salientaron que estas plantas non estar\u00edan preparadas para depurar estas augas completamente, especialmente no referente \u00e1 limpeza de substancias radioactivas (radio)."}
{"id": "273959", "revid": "85894", "url": "https://gl.wikipedia.org/wiki?curid=273959", "title": "V\u00edctor Garc\u00eda Casares", "text": "V\u00edctor Garc\u00eda de Casares, nado en Monforte de Lemos o 25 de xaneiro de 1850 e finado en Limonar (Cuba) 18 de setembro de 1889, foi un xornalista e escritor galego.\nTraxectoria.\nEstudou Farmacia na Universidade de Santiago de Compostela. Dirixiu os peri\u00f3dicos de Monforte \"El Cabe\" e \"El Valle de Lemos\". Escribiu o poema \"El bosque de la muerte\" editado en 1881. Como director de \"El Cabe\" foi denunciado en 1884. Perseguido pola s\u00faa ideolox\u00eda republicana, viuse obrigado a emigrar a Cuba en 1887, onde colaborou no \"Diario de la Marina\"."}
{"id": "273960", "revid": "56817", "url": "https://gl.wikipedia.org/wiki?curid=273960", "title": "El Valle de Lemos", "text": "El Valle de Lemos foi un peri\u00f3dico editado en Monforte de Lemos entre 1886 e 1887.\nHistoria e caracter\u00edsticas.\nApareceu o 1 de xaneiro de 1886 para substitu\u00edr a \"El Cabe\". Public\u00e1base en principio os luns, martes e venres, para despois sa\u00edr \u00e1 r\u00faa cada dez d\u00edas. O fundador e propietario era V\u00edctor Garc\u00eda de Casares, que tam\u00e9n era o director. Peri\u00f3dico de tendencia republicano-coalicionista, cesou a s\u00faa publicaci\u00f3n en 1887."}
{"id": "273961", "revid": "89787", "url": "https://gl.wikipedia.org/wiki?curid=273961", "title": "Duplicaci\u00f3n x\u00e9nica", "text": "Unha duplicaci\u00f3n x\u00e9nica ou amplificaci\u00f3n x\u00e9nica \u00e9 unha duplicaci\u00f3n dunha rexi\u00f3n do ADN que cont\u00e9n un xene. Cando se produce a repetici\u00f3n dun fragmento m\u00e1is ou menos grande de cromosoma a continuaci\u00f3n do fragmento orixinal adoita a falarse de duplicaci\u00f3n cromos\u00f3mica, termo que tam\u00e9n pode significar a duplicaci\u00f3n de cromosomas enteiros que dobran o seu n\u00famero no xenoma (ver poliploid\u00eda, ploid\u00eda e aneuploid\u00eda). A duplicaci\u00f3n x\u00e9nica \u00e9 un mecanismo importante para a xeraci\u00f3n de novo material xen\u00e9tico durante a evoluci\u00f3n molecular. As duplicaci\u00f3ns x\u00e9nicas poden orixinarse como resultado de varios tipos de erros na replicaci\u00f3n do ADN e na maquinaria de reparaci\u00f3n ou tam\u00e9n pola captura fortu\u00edta de elementos xen\u00e9ticos ego\u00edstas. Fontes com\u00fans de duplicaci\u00f3ns x\u00e9nicas son a recombinaci\u00f3n hom\u00f3loga ect\u00f3pica, episodios de retrotransposici\u00f3n, aneuploid\u00eda, poliploid\u00eda, e \"slippage\" na replicaci\u00f3n.\nMecanismos de duplicaci\u00f3n.\nRecombinaci\u00f3n ect\u00f3pica.\nAs duplicaci\u00f3ns orix\u00ednanse por un fen\u00f3meno chamado sobrecruzamento desigual, que ocorre durante a meiose entre cromosomas hom\u00f3logos que se alinearon mal. A probabilidade de que isto ocorra \u00e9 unha funci\u00f3n do grao en que os dous cromosomas comparten elementos repetitivos. Os produtos desta recombinaci\u00f3n son unha duplicaci\u00f3n no sitio de intercambio e unha deleci\u00f3n rec\u00edproca. A recombinaci\u00f3n ect\u00f3pica est\u00e1 mediada tipicamente pola semellanza de secuencia nos puntos de rotura da duplicaci\u00f3n, os cales forman repetici\u00f3ns directas. Os elementos xen\u00e9ticos repetitivos como os elementos transpo\u00f1ibles ofrecen unha fonte de ADN repetitivo que pode facilitar a recombinaci\u00f3n, e enc\u00f3ntranse a mi\u00fado nos puntos de rotura da duplicaci\u00f3n en plantas e mam\u00edferos.\n\"Slippage\" na replicaci\u00f3n.\nO esvaramento ou \"slippage\" na replicaci\u00f3n \u00e9 un erro na replicaci\u00f3n do ADN, que pode producir duplicaci\u00f3ns de secuencias xen\u00e9ticas curtas. Durante a replicaci\u00f3n, a ADN polimerase empeza a copiar o ADN, pero nalg\u00fan momento durante o proceso de replicaci\u00f3n, a polimerase dis\u00f3ciase do ADN, e a replicaci\u00f3n queda parada. Cando a polimerase se volve a unir \u00e1 febra de ADN, alin\u00e9ase \u00e1 febra replicante nunha posici\u00f3n incorrecta e copia casualmente a mesma secci\u00f3n m\u00e1is dunha vez. O \"slippage\" na replicaci\u00f3n \u00e9 tam\u00e9n facilitado por secuencias repetitivas, pero require s\u00f3 unha semellanza dunhas poucas bases.\nRetrotransposici\u00f3n.\nDurante a invasi\u00f3n celular por un retroelemento replicante ou retrovirus, as prote\u00ednas virais copian o seu xenoma por transcrici\u00f3n inversa do ARN a ADN. Se as prote\u00ednas virais se unen de forma incorrecta ao ARNm celular, poden reversotranscribir copias de xenes para crear retroxenes. Os retroxenes carecen xeralmente de secuencias intr\u00f3nicas, e a mi\u00fado conte\u00f1en secuencias poli A que est\u00e1n tam\u00e9n integradas no xenoma. Moitos retroxenes mostran cambios na regulaci\u00f3n x\u00e9nica en comparaci\u00f3n coas s\u00faas secuencias x\u00e9nicas parentais, os cales \u00e1s veces dan lugar a novas funci\u00f3ns.\nAneuploid\u00eda.\nA aneuploid\u00eda orix\u00ednase cando a non disxunci\u00f3n nun determinado cromosoma orixina un n\u00famero anormal de cromosomas, que aumenta ou dimin\u00fae en 1 ou m\u00e1is. A aneuploid\u00eda \u00e9 xeralmente nociva e nos mam\u00edferos adoita producir abortos espont\u00e1neos. Alg\u00fans individuos aneuploides son viables, por exemplo os que te\u00f1en trisom\u00eda 21 en humanos, que orixina a s\u00edndrome de Down. A aneuploid\u00eda a mi\u00fado altera a dose dos xenes de maneiras que son prexudiciais para o organismo, e, por tanto, \u00e9 improbable que se espalle na poboaci\u00f3n.\nDuplicaci\u00f3n de xenomas enteiros.\nA duplicaci\u00f3n de xenomas enteiros, ou poliploid\u00eda \u00e9 un resultado dunha non disxunci\u00f3n durante a meiose que orixina copias de todo o xenoma. A poliploid\u00eda \u00e9 com\u00fan en plantas, pero tam\u00e9n se deu no decurso da evoluci\u00f3n dos animais, por exemplo houbo d\u00faas roldas de duplicaci\u00f3n xen\u00f3mica na li\u00f1a de vertebrados que acabou dando lugar aos humanos. Despois dunha duplicaci\u00f3n de todo o xenoma p\u00e9rdense finalmente moitos conxuntos adicionais de xenes, que retornan ao estado dunha copia. Por\u00e9n, o mantemento de moitos deses xenes, por exemplo os xenes Hox, orixina unha innovaci\u00f3n adaptativa.\nOs poliploides son tam\u00e9n unha fonte ben co\u00f1ecida de especiaci\u00f3n, xa que a descendencia, que ten un n\u00famero diferente de cromosomas comparada coa especie parental, \u00e9 a mi\u00fado incapaz de cruzarse con organisos non poliploides. As duplicaci\u00f3ns de xenomas completos crese que son menos prexudiciais que a aneuploid\u00eda, xa que a dose relativa dun xene deber\u00eda ser a mesma.\nA duplicaci\u00f3n x\u00e9nica como evento evolutivo.\nNeofuncionalizaci\u00f3n.\nAs duplicaci\u00f3ns x\u00e9nicas son fontes esenciais de novidades xen\u00e9ticas que poden levar a unha innovaci\u00f3n evolutiva. A duplicaci\u00f3n crea redundancia xen\u00e9tica, na que a segunda copia do xene est\u00e1 a mi\u00fado libre de presi\u00f3n selectiva, \u00e9 dicir, as mutaci\u00f3ns que puidesen aparecer nela non ter\u00edan efectos delet\u00e9reos para o seu organismo h\u00f3spede. Se unha copia dun xene experimenta unha mutaci\u00f3n que afecta \u00e1 s\u00faa funci\u00f3n orixinal, a segunda copia pode servir como unha peza de reserva ou recambio e continuar funcionando correctamente. Deste xeito, os xenes duplicados acumulan mutaci\u00f3ns m\u00e1is r\u00e1pido que un xene dunha soa copia funcional, co paso das xeraci\u00f3ns do organismo, e \u00e9 posible para unha das d\u00faas copias desenvolver unha nova funci\u00f3n diferente da anterior. Un exemplo desta neofuncionalizaci\u00f3n \u00e9 a mutaci\u00f3n aparente dun xene dixestivo duplicado na familia dos peixes Notothenioidei de augas xeadas formando un xene anticonxelante, ou a duplicaci\u00f3n que deu lugar a un novo veleno de serpe ou a s\u00edntese da 1 beta-hidroxitestosterona.\nP\u00e9nsase que a duplicaci\u00f3n x\u00e9nica xoga un importante papel na evoluci\u00f3n, como se v\u00e9n mantendo na comunidade cient\u00edfica desde hai uns 100 anos. Susumu Ohno foi un dos m\u00e1is famosos desenvolvedores desta teor\u00eda no seu libro cl\u00e1sico \"Evolution by gene duplication\" (1970). Nel, Ohno argumenta que a duplicaci\u00f3n x\u00e9nica \u00e9 a forza evolutiva m\u00e1is importante desde a emerxencia do antepasado com\u00fan universal.\nOs eventos importantes de duplicaci\u00f3n xen\u00f3mica poden ser bastante com\u00fans. Crese que o xenoma completo do l\u00e9vedo experimentou duplicaci\u00f3n nos seus devanceiros de hai uns 100 mill\u00f3ns de anos. As plantas son os organismos que con m\u00e1is frecuencia duplican os xenomas. Por exemplo, o trigo \u00e9 hexaploide (un tipo de poliploid\u00eda con seis xogos de cromosomas).\nSubfuncionalizaci\u00f3n.\nOutro posible destino que pode acabar tendo un xene duplicado \u00e9 que ambas as copias te\u00f1an a mesma liberdade de acumular mutaci\u00f3ns dexenerativas, con tal de que os defectos que aparezan sexan complementados pola outra copia. Isto d\u00e1 lugar a unha \"subfuncionalizaci\u00f3n\" neutra ou modelo DDC (duplicaci\u00f3n-dexeneraci\u00f3n-complementaci\u00f3n), no cal a funcionalidade do xene orixinal est\u00e1 distribu\u00edda entre as d\u00faas copias. Ning\u00fan dos dous xenes pode perderse, xa que agora ambos os dous realizan importantes funci\u00f3ns non redundantes, pero finalmente ning\u00fan dos dous pode conseguir ter unha funci\u00f3n nova.\nA subfuncionalizaci\u00f3n pode ocorrer por medio de procesos neutros nos cales se acumulan as mutaci\u00f3ns sen efectos beneficiosos nin prexudiciais. Por\u00e9n, nalg\u00fans casos a subfuncionalizaci\u00f3n pode ocorrer con beneficios adaptativos claros. No caso de que un xene ancestral sexa pleiotr\u00f3pico e realice d\u00faas funci\u00f3ns, con frecuencia non pode cambiarse ningunha das d\u00faas funci\u00f3ns sen afectar \u00e1 outra funci\u00f3n. Deste modo, repartir as d\u00faas funci\u00f3ns ancestrais en dous xenes separados pode permitir a especializaci\u00f3n adaptativa de subfunci\u00f3ns, proporcionando deste modo un beneficio adaptativo.\nPerda.\nCon frecuencia, a variaci\u00f3n xen\u00f3mica resultante orixina trastornos neurol\u00f3xicos dependentes da dose do xene como s\u00edndromes do tipo da de Rett e a enfermidade de Pelizaeus-Merzbacher. Estas mutaci\u00f3ns prexudiciais \u00e9 probable que se perdan da poboaci\u00f3n e non se preserven nin desenvolvan novas funci\u00f3n. Por\u00e9n, moitas duplicaci\u00f3ns non son de feito nin prexudiciais nin beneficiosas, e estas secuencias neutras poden perderse ou espallarse pola poboaci\u00f3n por medio de flutuaci\u00f3ns aleatorias causadas por deriva xen\u00e9tica.\nIdentificaci\u00f3n de duplicaci\u00f3ns en xenomas secuenciados.\nCriterios e escaneos de xenoma simple.\nOs dous xenes que existen despois dun evento de duplicaci\u00f3n x\u00e9nica denom\u00ednanse par\u00e1logos e xeralmente codifican prote\u00ednas cunha funci\u00f3n e/ou estrutura similar. Ao contrario, os xenes ort\u00f3logos est\u00e1n presentes en diferentes especies e derivaron orixinalmente da mesma secuencia ancestral. (Ver tam\u00e9n Homolox\u00eda de secuencias).\n\u00c9 importante (pero a mi\u00fado dif\u00edcil) diferenciar entre par\u00e1logos e ort\u00f3logos na investigaci\u00f3n biol\u00f3xica. A mi\u00fado os experimentos sobre a funci\u00f3n de xenes humanos poden levarse a cabo noutras especies se se atopa un hom\u00f3log do xene humano no xenoma desa outra especie, pero soamente se o hom\u00f3logo \u00e9 ort\u00f3logo. Se son par\u00e1logos e se orixinaron por un evento de duplicaci\u00f3n x\u00e9nica, as s\u00faas funci\u00f3ns van ser probablemente diferentes. Unha ou m\u00e1is copias de xenes duplicados que constit\u00faen unha familia x\u00e9nica poden ser afectadas por unha inserci\u00f3n dun elemento transpo\u00f1ible que causa unha variaci\u00f3n significativa entre eles na s\u00faa secuencia e finalmente pode chegar a ser responsable de evoluci\u00f3n diverxente. Isto pode tam\u00e9n facer que a taxa de conversi\u00f3n x\u00e9nica entre os hom\u00f3logos do xene se duplique debido a que hai menos ou ningunha semellanza nas s\u00faas secuencias.\nOs par\u00e1logos poden identificarse en xenomas simples por unha comparaci\u00f3n de secuencias de todos os modelos de xenes anotados entre si. Esta comparaci\u00f3n pode realizarse en secuencias de amino\u00e1cidos traducidas (por exemplo, BLASTp, tBLASTx) para identificar duplicaci\u00f3ns antigas ou en secuencias de nucle\u00f3tidos de ADN (por exemplo, BLASTn, megablast) para identificar duplicaci\u00f3ns m\u00e1is recentes. Na maior\u00eda dos estudos para identificar duplicaci\u00f3ns x\u00e9nicas cada par\u00e1logo debe ser a mellor coincidencia sinxela dos outros nunha comparaci\u00f3n de secuencias.\nA maior\u00eda das duplicaci\u00f3ns son repetici\u00f3ns de copia baixa (LCRs) e non secuencias altamente repetitivas como elementos transpo\u00f1ibles. At\u00f3panse principalmente en rexi\u00f3ns cromos\u00f3micas pericentron\u00f3micas, subtelom\u00e9ricas e intersticiais. Moitas LCRs, debido ao seu tama\u00f1o (&gt;1Kb), semellanza e orientaci\u00f3n, son moi susceptibles a sufriren duplicaci\u00f3ns e deleci\u00f3ns.\nMicromatrices xen\u00f3micas para detectar duplicaci\u00f3ns.\nPara detectar anormalidades cromos\u00f3micas \u00fasanse tecnolox\u00edas como an micromatrices (\"microarrays\") xen\u00f3micas, tam\u00e9n chamadas matriz de hibridaci\u00f3n xen\u00f3mica comparativa (\"array CGH\"), de alto rendemento a partir de mostras de ADN. En particular, a tecnolox\u00eda das micromatrices de ADN pode monitorizar simultaneamente os niveis de expresi\u00f3n x\u00e9nica de miles de xenes en moitos tratamentos ou en condici\u00f3ns experimentais, facilitando enormemente os estudos evolutivos da regulaci\u00f3n x\u00e9nica despois dunha duplicaci\u00f3n x\u00e9nica ou a especiaci\u00f3n.\nSecuenciaci\u00f3n de seguinte xeraci\u00f3n.\nAs duplicaci\u00f3ns x\u00e9nicas poden tam\u00e9n identificarse utilizando plataformas de secuenciaci\u00f3n de seguinte xeraci\u00f3n. Os medios m\u00e1is simples de identificar duplicaci\u00f3ns en datos de resecuenciaci\u00f3n xen\u00f3mica \u00e9 usando lecturas de secuenciaci\u00f3n de extremos emparellados (\"paired-end sequencing\"). As duplicaci\u00f3ns en t\u00e1ndem est\u00e1n indicadas por pares de lecturas de secuenciaci\u00f3n que se mapean en orientaci\u00f3ns anormais. Por medio dunha combinaci\u00f3n de cobertura de secuencia incrementada e orientaci\u00f3n de mapeo anormal, \u00e9 posible identificar duplicaci\u00f3ns nos datos da secuenciaci\u00f3n xen\u00f3mica.\nDuplicaci\u00f3n x\u00e9nica como amplificaci\u00f3n.\nA duplicaci\u00f3n x\u00e9nica non constit\u00fae necesariamente un cambio duradeiro no xenoma dunha especie. De feito, tales cambios a mi\u00fado non perduran m\u00e1is al\u00e1 do organismo h\u00f3spede iniial. Desde a perspectiva da xen\u00e9tica molecular, a amplificaci\u00f3n \u00e9 unha das moitas v\u00edas nas cales un xene pode sobreexpresarse. O termo amplificaci\u00f3n \u00fasase tam\u00e9n cando esta ocorre artificialmente, como cando se usa a t\u00e9cnica da reacci\u00f3n en cadea da polimerase para amplificar curtas febras de ADN \"in vitro\" utilizando encimas, \u00e9 dicir, para facer numerosas copias desa febra. Tam\u00e9n pode ocorrer de forma natural, como se describiu arriba. Se \u00e9 unha duplicaci\u00f3n natural, pode tam\u00e9n ter lugar nunha c\u00e9lula som\u00e1tica, en vez de nunha c\u00e9lula da li\u00f1a xerminal (o que ser\u00eda necesario para que houbese un cambio evolutivo duradeiro).\nPapel no cancro.\nAs duplicaci\u00f3ns de oncoxenes son unha causa com\u00fan de moitos tipos de cancro. Neses casos a duplicaci\u00f3n x\u00e9nica ocorre nunha c\u00e9lula som\u00e1tica e afecta s\u00f3 ao xenoma das propias c\u00e9lulas tumorais, e non a todo o organismo nin \u00e1 descendencia."}
{"id": "273964", "revid": "27155", "url": "https://gl.wikipedia.org/wiki?curid=273964", "title": "Amplificaci\u00f3n x\u00e9nica", "text": ""}
{"id": "273965", "revid": "27155", "url": "https://gl.wikipedia.org/wiki?curid=273965", "title": "Duplicaci\u00f3n cromos\u00f3mica", "text": ""}
{"id": "273966", "revid": "1131", "url": "https://gl.wikipedia.org/wiki?curid=273966", "title": "Fernando IV de Castela", "text": ""}
{"id": "273967", "revid": "98629", "url": "https://gl.wikipedia.org/wiki?curid=273967", "title": "Foro de di\u00e1logo IBSA", "text": "O Foro de di\u00e1logo IBSA (India, Brasil, Sur\u00e1frica) creouse en 2003 como resultado do fracaso das negociaci\u00f3ns da Organizaci\u00f3n Mundial do Comercio en Canc\u00fan. O seu obxectivo \u00e9 o de promover a cooperaci\u00f3n en comercio, investimento e diplomacia econ\u00f3mica entre tres dos principais polos pol\u00edticos e econ\u00f3micos dos pa\u00edses en v\u00edas de desenvolvemento.\nO 13 de setembro de 2006 levouse a cabo en Brasilia o primeiro cume do foro IBSA coa asistencia dos presidentes do Brasil, Luiz In\u00e1cio Lula da Silva, o presidente de Sur\u00e1frica, Thabo Mbeki e o Primeiro Ministro da India Manmohan Singh. Nesa ocasi\u00f3n os tres l\u00edderes emitiron unha declaraci\u00f3n conxunta:\n\"Os l\u00edderes acordan explorar abordaxes para a cooperaci\u00f3n pacifica nos usos de enerx\u00eda nuclear baixo as salvagardas apropiadas.\"\nTam\u00e9n deciden establecer un grupo de traballo que se enfoque nas modalidades dun acordo de comercio trilateral entre India, MERCOSUR e a Uni\u00f3n Surafricana de Aduanas.\nDeclaraci\u00f3n de Brasilia.\nA declaraci\u00f3n IBSA de Brasilia resalta a necesidade de levar a cabo a rolda de Desenvolvemento da OMC e facer do proceso de globalizaci\u00f3n un m\u00e1is humano, inclusivo e equitativo. Ademais resalta a necesidade de mellorar a arquitectura financeira internacional para reducir a volatilidade de capitais para orientalos cara ao desenvolvemento, fomentando un desenvolvemento sostible e unha efectiva implantaci\u00f3n da convenci\u00f3n de biodiversidade; reducir o abismo dixital; fortalecer as Naci\u00f3ns Unidas e o multilateralismo para loitar contra ameazas como o sida e o terrorismo; reformar a ONU mediante a democratizaci\u00f3n do Consello de Seguridade; promover a igualdade en inclusi\u00f3n social mediante a implantaci\u00f3n efectiva de pol\u00edticas de loita contra a fame e a pobreza; apoiar as granxas familiares e promover a seguridade alimenticia, a sa\u00fade, a asistencia social, o emprego, a educaci\u00f3n, os dereitos humanos e a protecci\u00f3n do ambiente."}
{"id": "273972", "revid": "89787", "url": "https://gl.wikipedia.org/wiki?curid=273972", "title": "Cynoponticus", "text": "Cynoponticus \u00e9 un pequeno x\u00e9nero de peixes da orde dos ang\u00fciliformes, un dos catro que alberga a familia dos murenes\u00f3cidos,\nAmplamente distribu\u00eddos na rexi\u00f3n Indo-Pacifica, a\u00ednda que tam\u00e9n se poden ver no Atl\u00e1ntico e, menos frecuentemente, no Mediterr\u00e1neo occidental.\nO x\u00e9nero actualmente conta con tres especies descritas, que anteriormente se consideraba que formaban arte do x\u00e9nero \"Muraenesox\".\nEtimolox\u00eda.\nO nome do x\u00e9nero est\u00e1 formado pola uni\u00f3n das palabras grega \u03ba\u03cd\u03c9\u03bd \"k\u00fd\u014dn\", \"can\", e latina \"Ponticus\" \"do Ponto\", ou \"do Ponto Euxino\", \u00e9 dicir, do mar Negro. \nCaracter\u00edsticas.\nAs principais caracter\u00edsticas destes peixes, como as de todos os murenes\u00f3cidos, son:\nEspecies.\nAs tres especies identificadas no x\u00e9nero son:"}
{"id": "273977", "revid": "1131", "url": "https://gl.wikipedia.org/wiki?curid=273977", "title": "Universidade Federal do Rec\u00f4ncavo da Bahia", "text": "A Universidade Federal do Rec\u00f4ncavo da Bahia (UFRB) \u00e9 un dos centros brasileiros de excelencia no ensino e na investigaci\u00f3n e est\u00e1 entre as mellores instituci\u00f3ns de Ba\u00eda.\nA universidade est\u00e1 situada principalmente na cidade de Cruz das Almas. \u00c9 unha das grandes responsables da formaci\u00f3n da elite intelectual brasileira."}
{"id": "273978", "revid": "3203144", "url": "https://gl.wikipedia.org/wiki?curid=273978", "title": "UFRB", "text": ""}
{"id": "273988", "revid": "1131", "url": "https://gl.wikipedia.org/wiki?curid=273988", "title": "Escouredo", "text": "O top\u00f3nimo galego Escouredo pode referirse a:"}
{"id": "273989", "revid": "85894", "url": "https://gl.wikipedia.org/wiki?curid=273989", "title": "O Pereiro, Montecubeiro, Castroverde", "text": "O Pereiro \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo."}
{"id": "273990", "revid": "85894", "url": "https://gl.wikipedia.org/wiki?curid=273990", "title": "O Podriqueiro, Montecubeiro, Castroverde", "text": "O Podriqueiro \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo."}
{"id": "273993", "revid": "85894", "url": "https://gl.wikipedia.org/wiki?curid=273993", "title": "O Pombal, Montecubeiro, Castroverde", "text": "O Pombal \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo."}
{"id": "273994", "revid": "23204", "url": "https://gl.wikipedia.org/wiki?curid=273994", "title": "Morea branca africana", "text": "A morea branca africana, \"Cynoponticus ferox\" Costa, 1846, \u00e9 unha especie de peixe da orde dos ang\u00fciliformes e familia dos murenes\u00f3cidos. \nCaracter\u00edsticas.\nMoi semellante a primeira vista ao congro. A s\u00faa lonxitude pode chagar at\u00e9 os 2 m como m\u00e1ximo, a\u00ednda que os que se apa\u00f1an na pesca adoitan medir 1,5 m por termo medio. A cabeza \u00e9 grande e ancha, e a boca moi ampla, chegando bastante m\u00e1is atr\u00e1s que o ollo, tam\u00e9n grande e est\u00e1 cuberto pola pel. O dentame \u00e9 moi forte, con dentes caniformes ben vis\u00edbeis. As aletas pectorais est\u00e1n ben desenvolvidas. A aleta dorsal ten a s\u00faa orixe \u00e1 altura das aberturas branquiais e \u00e9 moito m\u00e1is longa que a aleta anal, que se insire na metade do corpo.\nA coloraci\u00f3n do peixe vivo \u00e9 pardsa avermellada no dorsos, co ventre e os flancos de cor gris escura. As aletas pectorais son negras, e as outras aletas est\u00e1n orladas desa cor. Despois de morto adquire unha cor gris uniforme no dorso e branca no ventre, moi semellante \u00e1 do congro.\nH\u00e1bitat e distribuci\u00f3n.\nEnc\u00f3ntrase nas costas sobre fondos de area e lama, desde os 10 m. Os exemplares m\u00e1is grandes capt\u00faranse principalmente a profundidades de entre 75 e 100 m.\nDistrib\u00faese polo Atl\u00e1ntico occidental, desde o estreito de Xibraltar ao golfo da Guinea, onde \u00e9 moi abundante (de a\u00ed o ep\u00edteto que se lle aplica en varios idiomas: da Guinea), e polo Mediterr\u00e1neo occidental.\nAlimentaci\u00f3n.\nDepredador, alim\u00e9ntase principalmente de pequenos peixes e crust\u00e1ceos.\nPesca.\nP\u00e9scase con palangre, a\u00ednda que de forma ocasional. A s\u00faa carne \u00e9 saborosa, pero ten moitas espi\u00f1as."}
{"id": "273995", "revid": "22795", "url": "https://gl.wikipedia.org/wiki?curid=273995", "title": "Cynoponticus ferox", "text": ""}
{"id": "273996", "revid": "85894", "url": "https://gl.wikipedia.org/wiki?curid=273996", "title": "Pumar\u00edn, Montecubeiro, Castroverde", "text": "Pumar\u00edn \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 5 habitantes (1 home e 4 mulleres)."}
{"id": "273997", "revid": "85894", "url": "https://gl.wikipedia.org/wiki?curid=273997", "title": "Sagaruxe, Montecubeiro, Castroverde", "text": "Sagaruxe \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 contaba cun habitante."}
{"id": "273999", "revid": "1888", "url": "https://gl.wikipedia.org/wiki?curid=273999", "title": "El Diario del Pueblo", "text": "El Diario del Pueblo foi un xornal editado en Monforte de Lemos en 1887.\nHistoria e caracter\u00edsticas.\nXornal republicano que apareceu en setembro de 1887. Imprim\u00edase na imprenta de \"El Valle de Lemos\". Cesou a s\u00faa publicaci\u00f3n a finais de outubro de 1887."}
{"id": "274000", "revid": "624", "url": "https://gl.wikipedia.org/wiki?curid=274000", "title": "Irish Free State", "text": ""}
{"id": "274002", "revid": "23204", "url": "https://gl.wikipedia.org/wiki?curid=274002", "title": "Mandril", "text": "O mandril (\"Mandrillus sphinx\") \u00e9 un primate da familia Cercopithecidae, relacionado co babu\u00edno e m\u00e1is estreitamente co dril. O seu h\u00e1bitat natural at\u00f3pase no Camer\u00fan, Gab\u00f3n, Guinea Ecuatorial e a Rep\u00fablica do Congo. Os mandr\u00eds viven principalmente na selva tropical e nas zonas de confluencia coa sabana. Te\u00f1en unha dieta omn\u00edvora que se comp\u00f3n de froitas e insectos. A s\u00faa \u00e9poca de apareamento ten lugar dende xu\u00f1o ata outubro.\nTanto o mandril coma o dril foron outrora clasificados como babu\u00ednos dentro do x\u00e9nero \"Papio\", pero investigaci\u00f3ns recentes determinaron que deber\u00edan ser separados no seu propio x\u00e9nero, \"Mandrillus\". Charles Darwin escribiu en \"The Descent of Man\" que \"ning\u00fan outro membro da clase dos mam\u00edferos est\u00e1 coloreado dun xeito tan extraordinario coma o est\u00e1 o adulto macho de mandril.\" A especie est\u00e1 clasificada como vulnerable pola IUCN."}
{"id": "274003", "revid": "23204", "url": "https://gl.wikipedia.org/wiki?curid=274003", "title": "Mandrillus sphinx", "text": ""}
{"id": "274004", "revid": "23204", "url": "https://gl.wikipedia.org/wiki?curid=274004", "title": "Dril", "text": "O dril (\"Mandrillus leucophaeus\") \u00e9 un primate da familia Cercopithecidae, relacionado cos babu\u00ednos e m\u00e1is estreitamente cos mandr\u00eds.\nDescrici\u00f3n.\nO dril \u00e9 un mono de cola curta de 70\u00a0cm de lonxitude, semellante en aparencia \u00f3 mendril, mais sen o ton azul e vermello da faciana caracter\u00edstico da outra especie. Ten un gran dimorfismo sexual en canto \u00f3 tama\u00f1o, xa que os machos adultos pesan arredor de 50\u00a0kg e as femias 12,5\u00a0kg."}
{"id": "274007", "revid": "23204", "url": "https://gl.wikipedia.org/wiki?curid=274007", "title": "Mandrillus leucophaeus", "text": ""}
{"id": "274008", "revid": "25871", "url": "https://gl.wikipedia.org/wiki?curid=274008", "title": "El Eco de Lemos", "text": "El Eco de Lemos foi un peri\u00f3dico editado en Monforte de Lemos entre 1895 e 1899.\nHistoria e caracter\u00edsticas.\nSubtitulado \"Peri\u00f3dico bisemanal consagrado a los intereses generales y locales\" apareceu a mediados de 1895. Propiedade de Agust\u00edn Fern\u00e1ndez L\u00f3pez. Entre os seus colaboradores figuraron Ram\u00f3n \u00c1lvarez Garc\u00eda e Jos\u00e9 Ram\u00f3n Lence que iniciou nel a s\u00faa carreira xornal\u00edstica. Cesou a s\u00faa publicaci\u00f3n en 1899.\nEl Eco de Lemos foi tam\u00e9n editora."}
{"id": "274009", "revid": "56817", "url": "https://gl.wikipedia.org/wiki?curid=274009", "title": "La Tormenta", "text": "La Tormenta foi un semanario editado en Monforte de Lemos en 1897.\nHistoria e caracter\u00edsticas.\nSubtitulado \"Semanario pol\u00edtico, literario y de intereses locales\", apareceu en maio de 1897. Semanal, \u00f3rgano da Uni\u00f3n Republicana de Monforte. Foi o seu fundador e propietario Baldomero Rodr\u00edguez e Manuel E. Delgado o seu director e principal redactor. Cesou en setembro dese ano, logo de que o Comit\u00e9 provincial de Lugo lle retirara o seu apoio."}
{"id": "274010", "revid": "85894", "url": "https://gl.wikipedia.org/wiki?curid=274010", "title": "Isoflavonoide", "text": "Os isoflavonoides son un tipo de compostos fen\u00f3licos flavonoides. Son compostos bioloxicamente activos, como fitoestr\u00f3xenos, producidos polas plantas da familia Fabaceae.\nOs isoflavonoides son derivados da v\u00eda de bios\u00edntese dos flavonoides a trav\u00e9s da liquiritixenina ou narinxenina.\nOs pterocarpanos son derivados dos isoflavonoides.\nCaracter\u00edsticas qu\u00edmicas.\nOs flavonoides (en senso estrito) te\u00f1en un esqueleto de 2-fenilcromen-4-ona, pero o esqueleto dos isoflavonoides \u00e9 a 3-fenilcromen-4-ona (n\u00famero CAS 574-12-9, f\u00f3rmula C15H10O2) sen ningunha substituci\u00f3n de grupos hidroxilo na posici\u00f3n 2 (caso das isoflavonas), ou \u00e9 o esqueleto 3-fenilcrom\u00e1n (isoflav\u00e1n, n\u00famero CAS 4737-26-2) (caso das isoflavanas, por exemplo, o equol)."}
{"id": "274011", "revid": "12452", "url": "https://gl.wikipedia.org/wiki?curid=274011", "title": "Jos\u00e9 Ignacio Peleteiro Ramallo", "text": ""}
{"id": "274012", "revid": "23204", "url": "https://gl.wikipedia.org/wiki?curid=274012", "title": "Alpaca", "text": "A alpaca (\"Vicugna pacos\") \u00e9 unha especie domesticada de Am\u00e9rica do Sur da familia Camelidae. A s\u00faa aparencia \u00e9 a dunha llama de pequeno tama\u00f1o. Hai d\u00faas razas de alpaca; a \"suri\" e a \"huacaya\".\nAs alpacas viven nos Andes, no sur Per\u00fa, norte de Bolivia, Ecuador e norte de Chile, a unha altitude de entre 3500m e 5000m por riba do nivel do mar. As alpacas son considerablemente m\u00e1is pequenas que as llamas, e \u00f3 contrario que estas, non foron criadas para seren animais de traballo, sen\u00f3n especificamente polo seu pelame. Este \u00e9 usado para facer tecidos, dun xeito semellante \u00e1 la. Entre os artigos que se poden facer incl\u00faense mantas, xerseis, sombreiros, luvas e bufandas, as\u00ed como os ponchos.\nUnha alpaca adulta mide entre 81 e 99\u00a0cm de altura ata a cruz. Pesan entre 48 e 84\u00a0kg."}
{"id": "274013", "revid": "23204", "url": "https://gl.wikipedia.org/wiki?curid=274013", "title": "Vicugna pacos", "text": ""}
{"id": "274016", "revid": "85894", "url": "https://gl.wikipedia.org/wiki?curid=274016", "title": "San Cibrao, Montecubeiro, Castroverde", "text": "San Cibrao \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 14 habitantes (5 homes e 9 mulleres)."}
{"id": "274017", "revid": "98629", "url": "https://gl.wikipedia.org/wiki?curid=274017", "title": "The Last of Us", "text": "The Last of Us \u00e9 un videoxogo de acci\u00f3n e horror desenvolvido por Naughty Dog e distribu\u00eddo por Sony Computer Entertainment exclusivamente para a PlayStation 3. Foi estreado oficialmente o 10 de decembro de 2011, durante a Spike TV Video Game Awards e a s\u00faa estrea mundial f\u00edxose o 14 de xu\u00f1o de 2013.\nO xogador ten o control de Joel (voz e movementos de Troy Baker), que est\u00e1 viaxando a trav\u00e9s duns Estados Unidos postapocal\u00edpticos no ano 2033, coa fin de acompa\u00f1ar a Ellie (voz e movementos de Ashley Johnson) cara a un grupo de resistencia, os Fireflies, que segundo cre Ellie, pode ser a chave para atopar a cura da infecci\u00f3n que devastou o mundo. O xogador debe defender \u00e1 personaxe de criaturas semellantes a zombis, que foron infectadas por unha mutaci\u00f3n do fungo \"Cordyceps\", as\u00ed como de humanos host\u00eds como bandidos e can\u00edbales. Para iso, deber\u00e1 empregar armas de fogo e o sixilo, as\u00ed como pola capacidade dunha representaci\u00f3n visual do son coa fin de escoitar os inimigos agochados nos distintos lugares. O xogador tam\u00e9n poden crear armas e obxectos m\u00e9dicos pola combinaci\u00f3n de elementos recollidos polo mundo.\n\"The Last of Us\" recibiu cr\u00edticas que louvaron o seu gui\u00f3n, a actuaci\u00f3n de voz, o dese\u00f1o do son e direcci\u00f3n de arte. A s\u00faa narrativa foi aclamada pola caracterizaci\u00f3n das personaxes e a descrici\u00f3n da condici\u00f3n humana, que atinxe temas coma o sacrificio, a lealdade, o destino e a esperanza.\nEn 2022 rodouse unha serie hom\u00f3nima en Alberta, Canad\u00e1, baseada no videoxogo e emitida en HBO."}
{"id": "274018", "revid": "85894", "url": "https://gl.wikipedia.org/wiki?curid=274018", "title": "Santadrao, Montecubeiro, Castroverde", "text": "Santadrao \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 27 habitantes (12 homes e 15 mulleres)."}
{"id": "274019", "revid": "6", "url": "https://gl.wikipedia.org/wiki?curid=274019", "title": "\u00c1rbore do t\u00e9", "text": "A \u00e1rbore do t\u00e9 (Melaleuca alternifolia), tam\u00e9n co\u00f1ecido coma \u00e1rbore do t\u00e9 de follas estreitas (\"Narrow-leaved Tea-tree\" en ingl\u00e9s) \u00e9 unha especie de arbori\u00f1a autraliana do x\u00e9nero de plantas \"Melaleuca\" (familia: Myrtaceae (as mirt\u00e1ceas). Ten multitude de usos cosm\u00e9ticos e medicinais.\nDistribuci\u00f3n e h\u00e1bitat.\n\u00c9 nativo de Australia, medrando en terreos h\u00famidos e lamacentos da costa norte de Nova Gales do Sur.\nDescrici\u00f3n.\n\u00c9 un arbusto ou arbori\u00f1a que acada os 5 metros de altura. As follas son estreitas e recendentes, lineares, de 10 a 35\u00a0mm de longo e 1\u00a0mm de largo. As flores son abrancazasas e medran en espigas de 3\u20135\u00a0cm de longo. O froito \u00e9 mi\u00fado e l\u00edgneo, en forma de copa mide 2\u20133\u00a0mm de di\u00e1metro.\nPropiedades.\nAs pescudas sobre as s\u00faas propiedades curativas nas \u00faltimas d\u00e9cadas levou cada vez a m\u00e1is facultativos da escola ortodoxa a recomendar preparados elaborados a base de aceite da \u00e1rbore do t\u00e9 coma substitu\u00edntes de medicamentos sint\u00e9ticos.\nComposici\u00f3n qu\u00edmica.\nA droga \u00e9 un aceite esencial (\"Melaleuca alternifoliae aetheroleum\") sendo un l\u00edquido de incoloro a \u00e1mbar p\u00e1lido, cun cheiro forte caracter\u00edstico. Obtense das follas e p\u00f3las novas por destilaci\u00f3n.\nEste aceite ten un centenar de compo\u00f1entes. Os principais compo\u00f1entes qu\u00edmicos son unha mestura complexa de alcois mono e sesquiterp\u00e9nicos:\nEfectos secundarios do aceite esencial da \u00e1rbore do t\u00e9.\nC\u00f3mpre empregar o aceite en uso externo e nunca inxerilo. Poden existir fen\u00f3menos de alerxias.\nEste aceite \u00e9 t\u00f3xico a pequenas doses se o tragan os animais de compa\u00f1a. En humanos t\u00e9\u00f1ense descritos numerosos efectos secundarios. Os s\u00edntomas incl\u00faen a ataxia, mareos, n\u00e1useas e certa desorientaci\u00f3n. O coma pode ocorrer con fortes doses.\nP\u00f3dese utilizar como compo\u00f1ente en cremas, a condici\u00f3n de que estes \u00faltimos se reserven aos adultos e que non sexan tragados.\nO \u00f3leo semella tam\u00e9n ter propiedades estrox\u00e9nicas t\u00e9ndoo coma respons\u00e1bel do aumento dos seos (xinecomastia) en rapaces que, sen acadar a puberdade, utilizaron xab\u00f3ns que conti\u00f1an este aceite.\nV\u00e9xase tam\u00e9n.\nLigaz\u00f3ns externas.\nPropiedades, cultivo e usos da \u00e1rbore do t\u00e9 (en castel\u00e1n)"}
{"id": "274021", "revid": "18868", "url": "https://gl.wikipedia.org/wiki?curid=274021", "title": "Melaleuca alternifolia", "text": ""}
{"id": "274022", "revid": "1888", "url": "https://gl.wikipedia.org/wiki?curid=274022", "title": "Santadrao", "text": "Co top\u00f3nimo Santadrao podemos referirnos a diversos lugares de Galiza:"}
{"id": "274023", "revid": "18868", "url": "https://gl.wikipedia.org/wiki?curid=274023", "title": "Camellia sinensis", "text": ""}
{"id": "274024", "revid": "85894", "url": "https://gl.wikipedia.org/wiki?curid=274024", "title": "Sarceda, Montecubeiro, Castroverde", "text": "Sarceda \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 3 habitantes (3 homes)."}
{"id": "274025", "revid": "85894", "url": "https://gl.wikipedia.org/wiki?curid=274025", "title": "Soutullo, Montecubeiro, Castroverde", "text": "Soutullo \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo."}
{"id": "274026", "revid": "85894", "url": "https://gl.wikipedia.org/wiki?curid=274026", "title": "Teixeda, Montecubeiro, Castroverde", "text": "Teixeda \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 5 habitantes (2 homes e 3 mulleres)."}
{"id": "274027", "revid": "5863", "url": "https://gl.wikipedia.org/wiki?curid=274027", "title": "Imperio colonial noruegu\u00e9s", "text": "Co nome de Imperio colonial noruegu\u00e9s faise referencia \u00e1s posesi\u00f3ns norueguesas durante a Idade Media. Con todo, durante o s\u00e9culo XX, Noruega adquiriu novos territorios, sobre todo no \u00c1rtico e na Ant\u00e1rtida.\nImperio noruegu\u00e9s durante a Idade Media.\nO Imperio noruegu\u00e9s consolidouse como consecuencia da potencia da frota naval do pa\u00eds, e xa que logo converteuse nun imperio sobre todo insular. Foi perdendo territorios en litixios cos escoceses e, tam\u00e9n, mediante cesiones a Dinamarca, con quen se uniu en 1380 mediante a denominada Uni\u00f3n de Kalmar."}
{"id": "274028", "revid": "50215", "url": "https://gl.wikipedia.org/wiki?curid=274028", "title": "Teixeda", "text": "Co top\u00f3nimo Teixeda podemos referirnos a diversos lugares de Galiza:"}
{"id": "274029", "revid": "85894", "url": "https://gl.wikipedia.org/wiki?curid=274029", "title": "A Vali\u00f1a, Montecubeiro, Castroverde", "text": "A Vali\u00f1a \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 4 habitantes (1 home e 3 mulleres)."}
{"id": "274030", "revid": "85894", "url": "https://gl.wikipedia.org/wiki?curid=274030", "title": "A Veiga, Montecubeiro, Castroverde", "text": "A Veiga \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 7 habitantes (4 homes e 3 mulleres)."}
{"id": "274031", "revid": "85894", "url": "https://gl.wikipedia.org/wiki?curid=274031", "title": "Verducedo, Montecubeiro, Castroverde", "text": "Verducedo \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 7 habitantes (4 homes e 3 mulleres)."}
{"id": "274032", "revid": "1888", "url": "https://gl.wikipedia.org/wiki?curid=274032", "title": "Verducedo", "text": "Co top\u00f3nimo Verducedo podemos referirnos a diversos lugares de Galiza:"}
{"id": "274033", "revid": "85894", "url": "https://gl.wikipedia.org/wiki?curid=274033", "title": "Vilar, Montecubeiro, Castroverde", "text": "Vilar \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 3 habitantes (8 homes e 13 mulleres)."}
{"id": "274034", "revid": "85894", "url": "https://gl.wikipedia.org/wiki?curid=274034", "title": "Os Vilares, Montecubeiro, Castroverde", "text": "Os Vilares \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a sete habitantes (dous homes e cinco mulleres)."}
{"id": "274035", "revid": "85894", "url": "https://gl.wikipedia.org/wiki?curid=274035", "title": "Vilar\u00edn, Montecubeiro, Castroverde", "text": "Vilar\u00edn \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 20 habitantes (11 homes e 9 mulleres)."}
{"id": "274036", "revid": "85894", "url": "https://gl.wikipedia.org/wiki?curid=274036", "title": "O Vitureiro, Montecubeiro, Castroverde", "text": "O Vitureiro \u00e9 un lugar da parroquia de Montecubeiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 4 habitantes (2 homes e 2 mulleres)."}
{"id": "274038", "revid": "1888", "url": "https://gl.wikipedia.org/wiki?curid=274038", "title": "El Porvenir de Monforte", "text": "El Porvenir de Monforte foi un semanario editado en Monforte de Lemos en 1900.\nHistoria e caracter\u00edsticas.\nApareceu o 1 de xullo de 1900.. Dirixido por Ram\u00f3n \u00c1lvarez Garc\u00eda. Cesou a s\u00faa publicaci\u00f3n a finais dese mesmo ano."}
{"id": "274039", "revid": "85894", "url": "https://gl.wikipedia.org/wiki?curid=274039", "title": "Nabeda, Bola\u00f1o, Castroverde", "text": "Nabeda \u00e9 un lugar da parroquia de Bola\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 4 habitantes (1 home e 3 mulleres)."}
{"id": "274040", "revid": "85894", "url": "https://gl.wikipedia.org/wiki?curid=274040", "title": "Pereiro\u00e1, Bola\u00f1o, Castroverde", "text": "Pereiro\u00e1 \u00e9 un lugar da parroquia de Bola\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 25 habitantes (16 homes e 9 mulleres)."}
{"id": "274041", "revid": "85894", "url": "https://gl.wikipedia.org/wiki?curid=274041", "title": "San Fitoiro, Bola\u00f1o, Castroverde", "text": "San Fitorio \u00e9 un lugar da parroquia de Bola\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 5 habitantes (2 homes e 3 mulleres)."}
{"id": "274042", "revid": "85894", "url": "https://gl.wikipedia.org/wiki?curid=274042", "title": "Bola\u00f1o, Bola\u00f1o, Castroverde", "text": "Bola\u00f1o \u00e9 un lugar da parroquia de Bola\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 57 habitantes (24 homes e 33 mulleres)."}
{"id": "274043", "revid": "1131", "url": "https://gl.wikipedia.org/wiki?curid=274043", "title": "Bola\u00f1o", "text": "Un bola\u00f1o \u00e9 un proxectil de pedra usado antigamente para ser lanzado con catapultas.\nComo top\u00f3nimo pode referirse a:\nComo apelido pode referirse a:"}
{"id": "274044", "revid": "29398", "url": "https://gl.wikipedia.org/wiki?curid=274044", "title": "The Royal Society of London", "text": ""}
{"id": "274045", "revid": "29398", "url": "https://gl.wikipedia.org/wiki?curid=274045", "title": "Real Sociedade de Londres", "text": ""}
{"id": "274046", "revid": "29398", "url": "https://gl.wikipedia.org/wiki?curid=274046", "title": "Royal Society of London for Improving Natural Knowledge", "text": ""}
{"id": "274047", "revid": "85894", "url": "https://gl.wikipedia.org/wiki?curid=274047", "title": "San Marti\u00f1o, Bola\u00f1o, Castroverde", "text": "San Marti\u00f1o \u00e9 un lugar da parroquia de Bola\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 1 habitante."}
{"id": "274048", "revid": "85894", "url": "https://gl.wikipedia.org/wiki?curid=274048", "title": "O Grand\u00f3n, Bola\u00f1o, Castroverde", "text": "O Grand\u00f3n \u00e9 un lugar da parroquia de Bola\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 4 habitantes (1 home e 3 mulleres)."}
{"id": "274049", "revid": "1131", "url": "https://gl.wikipedia.org/wiki?curid=274049", "title": "O Grand\u00f3n", "text": "O top\u00f3nimo galego O Grand\u00f3n pode referirse a:"}
{"id": "274050", "revid": "75439", "url": "https://gl.wikipedia.org/wiki?curid=274050", "title": "Mureninos", "text": "A dos mureninos (\"Muraeninae\") \u00e9 unha das d\u00faas subfamilias en que se divide a familia dos mur\u00e9nidos, da orde dos ang\u00fciliformes, que incl\u00fae varias especies moreas que habitan en augas tropicais e subtropicais de todo o mundo.\nX\u00e9neros.\nSegundo o WoRMS, reco\u00f1\u00e9cense na familia 11 x\u00e9neros:\nPor\u00e9n, o SIIT non reco\u00f1ece o x\u00e9nero \"Diaphenchelys\" e si, en cambio, o \"Leptocephalus\" que, para o WoRMS, pertence \u00e1 familia dos of\u00edctidos, con tres especies \"incertae sedis\":"}
{"id": "274051", "revid": "27155", "url": "https://gl.wikipedia.org/wiki?curid=274051", "title": "Citocromo", "text": "Os citocromos son, en xeral, hemoprote\u00ednas que conte\u00f1en grupos hemo unidas a membranas (como a membrana mitocondrial interna), que interve\u00f1en principalmente no transporte de electr\u00f3ns necesario para crear as condici\u00f3ns para xerar ATP.\nAt\u00f3panse como prote\u00ednas monom\u00e9ricas (como o citocromo c) ou como subunidades proteicas de complexos encim\u00e1ticos maiores que catalizan reacci\u00f3ns redox.\nHistoria.\nOs citocromos foron descritos inicialmente en 1884 por MacMunn como pigmentos respiratorios (miohematina ou histohematina). Na d\u00e9cada de 1920, Keilin redescubriu estes pigmentos respiratorios e denominounos citocromos, ou \u201cpigmentos celulares\u201d, e clasificou estas hemoprote\u00ednas base\u00e1ndose na posici\u00f3n da s\u00faa banda de absorci\u00f3n de enerx\u00eda m\u00e1is baixa no estado reducido, como\ncitocromos \"a\" (605\u00a0nm), \"b\" (~565\u00a0nm), e \"c\" (550\u00a0nm). As sinaturas espectrosc\u00f3picas UV-visible dos hemos a\u00ednda se usan para identificar os tipos de hemo desde o estado ligado a bis piridina reducido, \u00e9 dicir, o m\u00e9todo hemocromo piridina. En cada un dos tipos de citocromo, \"a\", \"b\", ou \"c\", os primeiros citocromos descubertos son numerados consecutivamente, por exemplo, cyt \"c\", cyt \"c1\", e cyt \"c2\", e os exemplos m\u00e1is recentes des\u00edgnanse polo seu m\u00e1ximo de banda R do estado reducido, por exemplo cyt \"c559\".\nEstrutura e funci\u00f3n.\nO grupo hemo \u00e9 un sistema de aneis altamente conxugado (o que permite que os seus electr\u00f3ns sexan moi m\u00f3biles) que rodea un i\u00f3n met\u00e1lico, o cal facilmente se interconverte entre distintos estados de oxidaci\u00f3n. Para moitos citocromos, o i\u00f3n met\u00e1lico presente \u00e9 o \"ferro\", que se interconverte entre os estados de Fe2+ (reducido) e Fe3+ (oxidado) (procesos de transferencia de electr\u00f3ns) ou entre os estados de Fe2+ (reducido) e Fe3+ (formal, oxidado) (procesos oxidativos). Os citocromos poden realizar reacci\u00f3ns redox. Como os citocromos (e outros complexos) est\u00e1n dentro de membranas en forma organizada, as reacci\u00f3ns redox son levadas a cabo na correcta secuencia para a m\u00e1xima eficiencia ; alg\u00fans citocromos son m\u00e1is m\u00f3biles e solubles, e s\u00f3 se unen feblemente a membranas, como o \"c\".\nNo proceso da cadea de transporte de electr\u00f3ns e a fosforilaci\u00f3n oxidativa, que \u00e9 o principal proceso xerador de enerx\u00eda que levan a cabo os organismos, outros complexos unidos a membrana e solubles e cofactores est\u00e1n implicados na cadea de reacci\u00f3ns redox, co efecto adicional neto dun bombeo de prot\u00f3ns (H+), que se transportan a trav\u00e9s da membrana mitocondrial interna. O gradiente de prot\u00f3ns transmembrana (forza prot\u00f3n-motriz) util\u00edzase para xerar ATP nas mitocondrias.\nTipos.\nHai varios tipos de citocromos que se poden distinguir por espectroscop\u00eda, estrutura exacta do seu grupo hemo, sensibilidade aos inhibidores, e potencial de reduci\u00f3n.\nPodemos distinguir tres tipos de citocromos polos seus grupos prost\u00e9ticos:\nExiste tam\u00e9n o citocromo c, que non se define polo seu grupo hemo. Hai tam\u00e9n un citocromo f, que se considera un tipo de citocromo c, pero non existe o \"citocromo e\". O citocromo c cont\u00e9n o grupo hemo c, que, a diferenza dos outros hemos, se une directamente (e non por enlaces coordinados) \u00e1 prote\u00edna, concretamente por medio de d\u00faas ciste\u00ednas que forman dous enlaces tiol.\nNas mitocondrias e cloroplastos, estes citocromos est\u00e1n a mi\u00fado combinados na cadea de transporte electr\u00f3nico e v\u00edas metab\u00f3licas relacionadas. Orix\u00ednase as seguintes combinaci\u00f3ns:\nCitocromo P450.\nUnha familia de citocromos completamente distinta, con funci\u00f3ns catal\u00edticas que non interv\u00e9n na cadea respiratoria, \u00e9 a do citocromo P450, chamado as\u00ed polo seu caracter\u00edstico pico de absorbancia de luz na lonxitude de onda dos 450\u00a0nm cando o ferro do hemo \u00e9 reducido (con sodio ditionito) e acomplexado co mon\u00f3xido de carbono. Estes encimas, abreviados como CYPs, est\u00e1n implicados principalmente na esteroidox\u00e9nese e na detoxificaci\u00f3n."}
{"id": "274052", "revid": "22795", "url": "https://gl.wikipedia.org/wiki?curid=274052", "title": "Muraeninae", "text": ""}
{"id": "274053", "revid": "56817", "url": "https://gl.wikipedia.org/wiki?curid=274053", "title": "Dirham (hom\u00f3nimos)", "text": "O dirham (en \u00e1rabe: \u062f\u0631\u0647\u0645) era unha antiga moeda de prata. Na actualidade o nome de dirham pode referirse a:"}
{"id": "274054", "revid": "171", "url": "https://gl.wikipedia.org/wiki?curid=274054", "title": "Galegram", "text": "Galegram \u00e9 unha aplicaci\u00f3n de mensaxer\u00eda instant\u00e1nea en galego para dispositivos m\u00f3biles mediante a internet que est\u00e1 baseado en Telegram. Permite a creaci\u00f3n de grupos e o env\u00edo de texto, imaxe, son e v\u00eddeo. A aplicaci\u00f3n est\u00e1 dispo\u00f1ible para o sistema operativo Android. Galegram sincron\u00edzase coa axenda telef\u00f3nica de xeito que non require engadir contactos."}
{"id": "274058", "revid": "27155", "url": "https://gl.wikipedia.org/wiki?curid=274058", "title": "Plastoquinol-plastocianina redutase", "text": ""}
{"id": "274059", "revid": "27155", "url": "https://gl.wikipedia.org/wiki?curid=274059", "title": "Hemo a", "text": ""}
{"id": "274060", "revid": "27155", "url": "https://gl.wikipedia.org/wiki?curid=274060", "title": "Hemo b", "text": ""}
{"id": "274061", "revid": "27155", "url": "https://gl.wikipedia.org/wiki?curid=274061", "title": "Hemo c", "text": ""}
{"id": "274063", "revid": "23204", "url": "https://gl.wikipedia.org/wiki?curid=274063", "title": "Enchelycore", "text": "Enchelycore \u00e9 un x\u00e9nero de peixes ang\u00fciliformes da familia dos mur\u00e9nidos.\nCaracter\u00edsticas.\nAs especies do x\u00e9nero \"Enchelycore\" son moreas xeralmente pequemas ou medianas. O seu corpo \u00e9 alongado, xeralmente de cor parda, gris o negra e branca. A maior\u00eda te\u00f1en un tama\u00f1o que var\u00eda entre os 61 e os 91\u00a0cm, sendo a m\u00e1is grande \"Enchelycore ramosa\", que alcanza unha lonxitude media de 150\u00a0cm.\nOs membros do x\u00e9nero caracter\u00edzanse por teren un car\u00e1cter distintivo, as s\u00faas mand\u00edbulas est\u00e1n curvadas, o que lles impide pechar completamente a boca, pero lles axuda na captura e suxeici\u00f3n das s\u00faas presas.\nAlgunhas especies presentan cores moi brillantes (\"E. pardalis\", \"E. anatina\") e marcas rechamantes (\"E. lichenosa\").\nDistribuci\u00f3n.\nEst\u00e1n presentes en todos os oc\u00e9anos do mundo.\nEspecies.\nReco\u00f1\u00e9cense xeralmente 13 especies neste x\u00e9nero:"}
{"id": "274064", "revid": "22795", "url": "https://gl.wikipedia.org/wiki?curid=274064", "title": "Enchelycore nigricans", "text": ""}
{"id": "274065", "revid": "56817", "url": "https://gl.wikipedia.org/wiki?curid=274065", "title": "El Cantaclaro", "text": "El Cantaclaro foi un semanario editado en Monforte de Lemos en 1900.\nHistoria e caracter\u00edsticas.\nSubtitulado \"Semanario literario, defensor de los intereses generales\", apareceu en marzo de 1900. Imprim\u00edase en Ourense e na s\u00faa cabeceira aparec\u00edan as frases: \"Orense no tiene caciques y los desvelos y laboriosidad de sus gobernantes la hacen ser una ciudad grande y florecinete\" e \"El caciquismo ignorante es el culpable de nuestras desgracias y sinsabores\". Dirixido por Ram\u00f3n Plasencia Ruibal. Entre os seus colaboradores figuraron Juan Nuevo L\u00f3pez e Ram\u00f3n Fern\u00e1ndez Mato. Foi un peri\u00f3dico combativo contra o caciquismo, polo que o seu director foi ameazado e perseguido. Cont\u00e9n noticias locais e colaboraci\u00f3ns. Mostrouse partidario da Uni\u00f3n Nacional. Cesou a s\u00faa publicaci\u00f3n en outubro dese mesmo ano."}
{"id": "274066", "revid": "98629", "url": "https://gl.wikipedia.org/wiki?curid=274066", "title": "Drago", "text": "O drago ou dragoeiro (Dracaena draco L.), \u00e9 unha planta da clase Liliopsida, orde Asparagales, familia das \"Ruscaceae\" (\"Dracaenaceae\") orixinaria da rexi\u00f3n bioxeogr\u00e1fica atl\u00e1ntica da Macaronesia, onde \u00e9 nativa dos arquip\u00e9lagos das Canarias, Madeira e Azores, aparecndo localmente na costa africana veci\u00f1a e en Cabo Verde. Pode atinxir varios centos de anos de idade, producindo \u00e1rbores de grandes dimensi\u00f3ns. A pesar de ser com\u00fan e moi apreciado como planta ornamental en xard\u00edns destes arquip\u00e9lagos, o dragoeiro enc\u00f3ntrase vulner\u00e1bel no estado salvaxe debido \u00e1 destruci\u00f3n do seu h\u00e1bitat. A s\u00faa abundancia var\u00eda entre relativamente com\u00fan nas Canarias a raro na illa de Madeira e na maior\u00eda das illas azorianas.\nDescrici\u00f3n.\n\u00c1rbore que pode superar os 15 m de altura, de tronco robusto de material fibroso facilmente putresc\u00edbel, de contorno irregular con at\u00e9 5 m de di\u00e1metro, con ramificaci\u00f3n umbeliforme. Ritidoma de cor cincenta, marcado por cicatrices foliares e en xeral fortemente fendado e con extensas porci\u00f3ns secas e soltas. Ramificaci\u00f3n dicot\u00f3mica despois do xurdimento da inflorescencia terminal, producindo unha copa ampla en forma de umbela de contorno circular.\nFollas cori\u00e1ceas simples, verde cinsentas, acasta\u00f1adas na base, ensiformes de \u00e1pice agudo, dispostas en roseta terminal. O limbo das follas mide 40-90 (110) x 2-4 (5) cm.\nInflorescencia longa, con 60\u2013120\u00a0cm de longo, glabra, bipinnada, de flores numerosas en pan\u00edcula terminal larga.\nFlores odor\u00edferas, hermafroditas e actinom\u00f3rficas, con perianto con 7\u201310\u00a0mm, verde abrancazado, composto por 6 pezas unidas na base en tubo curto e campanulado. 6 estames, non excedendo en lonxitude ao perianto. Ovario s\u00fapero.\nO froito \u00e9 unha baga globosa, con 14\u201317\u00a0mm de di\u00e1metro, xeralmente monosp\u00e9rmico, inicialmente amarelo averdado, torn\u00e1ndose laranxa brillante cando est\u00e1 maduro. Sementes con 7\u201310\u00a0mm, globosas, case perfectamente esf\u00e9ricas, moi duras, dun branco leitoso a anacarado.\nO zume forma unha resina transl\u00facida, de cor vermello sangue cando oxidada, sol\u00fabel en etanol e en \u00e9teres, fus\u00edbel a 76\u00a0\u00b0C. \u00c9 constitu\u00edda maioritariamente por \u00e9teres, mais cont\u00e9n unha grande diversidade de substancias, entre as cales salienta a dracenina.\nDistribuci\u00f3n e etnobot\u00e1nica.\nO dragoeiro debe o seu nome \u00e1 cor do seu zume, que despois de oxidado por exposici\u00f3n ao ar forma unha substancia pastosa de cor vermella viva que foi comercializada en Europa co nome do \"sangue de drag\u00f3n\" ou \"drago\". O \"sangue de drag\u00f3n\" atinx\u00eda elevados prezos, e na s\u00faa orixe gardouse en segredo por moito tempo. Utiliz\u00e1base en f\u00e1rmacos (baixo o nome de \"sanguis draconis\") e en tinturar\u00eda, constitu\u00edndo nos tempos iniciais de poboamento europeo da Macaronesia, en especial das Canarias, un importante produto de exportaci\u00f3n.\nNas Canarias o dragoeiro era considerado unha \u00e1rbore sagrada polos pobos guanches, servindo alg\u00fans exemplares de punto de referencia e sinalando locais de reuni\u00f3n e de significado relixioso. \u00c9 senlleiro o drago de Icod de los Vinos, \u00e1rbore sagrada das poboaci\u00f3ns guanches de Tenerife.\nNos Azores os dragoeiros medran a baixa altitude, existindo alg\u00fans exemplares famosos; os existentes na zona da Praia de \u00c1gua de Alto foron clasificados por decreto do parlamento azoriano coma \u00e1rbores protexidas. No Museo do Pico (p\u00f3lo do Museu do Vinho, Madalena) existe un bosque de dragoeiros centenarios. No entanto, algunhas d\u00fabidas permanecen sobre se estes exemplares ser\u00e1n descendentes de exemplares nativos ou se esta especie foi introducida polo ser humano.\nNo arquip\u00e9lago de Madeira esta especie, malia ser moi cultivada como ornamental en xard\u00edns, at\u00f3pase extinta silvestre na illa do Porto Santo; na illa de Madeira sobrevive apenas un exemplar considerado salvaxe nunha escarpa sobranceira na vila da Ribeira Brava. Un segundo exemplar preto deste primeiro foi derrubado polos fortes temporais que asolaron a illa en febreiro de 2010; o Xard\u00edn Bot\u00e1nico de Madeira recolleu os trocos para unha tentativa de propagaci\u00f3n vexetativa. Un terceiro exemplar brevi existente nunha escarpa da \"Ponta do Garajau\" ao leste de Funchal caeu ao mar no outono de 1982 durante unha tempestade. Existe a\u00ednda algunha pol\u00e9mica sobre se o n\u00facleo de dragoeiros das Neves, local na periferia da cidade de Funchal onde se sit\u00faa a sede do Parque Natural de Madeira, ser\u00e1 ou non salvaxe, a pesar da maior\u00eda das opini\u00f3ns seren de que se trata un conxunto a\u00ed plantado por man humana. A utilizaci\u00f3n desta planta na fabricaci\u00f3n de \"sangue de drag\u00f3n\" e especialmente a destruci\u00f3n e ocupaci\u00f3n do seu h\u00e1bitat por motivos agr\u00edcolas e urbanos, son os principais respons\u00e1beis por esta situaci\u00f3n.\nExiste un terceiro drago na Quinta do Jardim en Oeiras. No xard\u00edn co\u00f1ecido como Tapada das Necessidades, en Lisboa, existen 5 exemplares.\nEn Cabo Verde, o dragoeiro existe case exclusivamente na illa de S\u00e3o Nicolau, sendo unha \u00e1rbore caracter\u00edstica da illa, e na Illa Brava. Existen tam\u00e9n alg\u00fans exemplares na costa sur de Marrocos, en locais pouco aces\u00edbeis e de maior humidade."}
{"id": "274067", "revid": "18868", "url": "https://gl.wikipedia.org/wiki?curid=274067", "title": "Dracaena draco", "text": ""}
{"id": "274068", "revid": "54334", "url": "https://gl.wikipedia.org/wiki?curid=274068", "title": "Serhii Kvit", "text": "Serhii Kvit (en ), nado en Uzhhorod o 26 de novembro de 1966, \u00e9 un cr\u00edtico literario, xornalista, activista social e pol\u00edtico ucra\u00edno, co\u00f1ecido polas s\u00faas posici\u00f3ns contrarias \u00e1 pol\u00edtica, que consideraban antiucra\u00edna desenvolvida polo ministro de educaci\u00f3n entre 2010 e principios de 2014 Dmitro Tabachnik. Logo da ca\u00edda de Viktor Yanukovych, o novo goberno de unidade nacional nomeouno ministro de educaci\u00f3n e ciencia o 27 de febreiro de 2014.\nTraxectoria.\nEstudou xornalismo na Universidade de K\u00ediv, gradu\u00e1ndose en 1991, estudou logo filolox\u00eda, doutor\u00e1ndose en 2002. Foi editor das revistas \"\u0421\u043b\u043e\u0432\u043e \u0456 \u0447\u0430\u0441\" (1991-1992, Palabra e Tempo) e \"\u0423\u043a\u0440\u0430\u0457\u043d\u0441\u044c\u043a\u0456 \u043f\u0440\u043e\u0431\u043b\u0435\u043c\u0438\" (1993-2003, Problemas Ucra\u00ednos). Desde 1996 foi profesor da facultade xornalismo da Universidade de K\u00ediv e en 2001 fundou e dirixiu ata 2005 o Instituto de Xornalismo da Universidade Nacional Academia Mohyla de K\u00ediv (UNAMK), durante un tempo compaxinouno co posto de decano da facultade de ciencias sociais da devandita universidade (2001-2007). No ano 2007 foi elixido reitor da UNAMK."}
{"id": "274071", "revid": "23204", "url": "https://gl.wikipedia.org/wiki?curid=274071", "title": "Az\u0259rbaycan Birinci Divizionu", "text": "A Az\u0259rbaycan Birinci Divizionu (en galego: \"Primeira Divisi\u00f3n de Acerbaix\u00e1n\") \u00e9 actualmente a segunda divisi\u00f3n do campionato azar\u00ed de f\u00fatbol, a competici\u00f3n est\u00e1 composta na maior parte por equipos reservas dos titulares que xogan na Premyer Liqasi que \u00e9 actualmente a primeira divisi\u00f3n do campionato azar\u00ed de f\u00fatbol. O campionato est\u00e1 composto por nove equipos, sendo que s\u00f3 un ter\u00e1 dereito a disputar a 1\u00b0 divisi\u00f3n."}
{"id": "274072", "revid": "23204", "url": "https://gl.wikipedia.org/wiki?curid=274072", "title": "Morea negra", "text": "A morea negra, \"Enchelycore nigricans\", \u00e9 unha peixe da orde dos ang\u00fciliformes e familia dos mur\u00e9nidos.\nTaxonom\u00eda.\nA especie foi descrita en 1788 polo naturalista franc\u00e9s Pierre Joseph Bonnaterre, que lle deu no nome de \"Muraena nigricans\".\nPosteriormente foi reclasificada dentro do x\u00e9nero \"Enchelycore\", que fora descrito por Johann Jakob Kaup en 1856.\nCaracetr\u00edsticas.\nOs machos poden alcanzar os 100\u00a0cm de lonxitude total.\nDistribuci\u00f3n xeogr\u00e1fica.\nEnc\u00f3ntrase nas costas do Atl\u00e1ntico:"}
{"id": "274076", "revid": "23204", "url": "https://gl.wikipedia.org/wiki?curid=274076", "title": "Georges-Jean Pinault", "text": "Georges-Jean Pinault, nado en 1955, \u00e9 un profesor de ling\u00fc\u00edstica e de filolox\u00eda na \"\u00c9cole pratique des hautes \u00e9tudes\".\nTraxectoria.\n\u00c9 un especialista en lingua tocaria e de indoeuropeo. Leva publicadoa m\u00e1is de douscentos artigos sobre ling\u00fc\u00edstica indoeuropea."}
{"id": "274077", "revid": "98629", "url": "https://gl.wikipedia.org/wiki?curid=274077", "title": "Gladiador", "text": "Un gladiador (en lat\u00edn \"gladiator\"), \"home de espada\", era un combatente armado que entreti\u00f1a \u00f3 p\u00fablico da Rep\u00fablica e do Imperio Romano en violentos enfrontamentos con outros gladiadores, animais salvaxes e criminais condenados. Alg\u00fans gladiadores eran voluntarios que arriscaban a s\u00faa posici\u00f3n social e legal e as s\u00faas vidas por estar na area. A maior\u00eda eran escravos desprezados, educados en condici\u00f3ns adversas, socialmente marxinados e segregados mesmo na morte.\nIndependentemente da s\u00faa orixe, os gladiadores ofrec\u00edan \u00f3s espectadores un exemplo da \u00e9tica marcial de Roma, e loitando ou morrendo ben pod\u00edan inspirar admiraci\u00f3n e aclamaci\u00f3n popular. Foron representados na arte culta e popular, e o seu valor como guerreiros foi conmemorado en numerosos obxectos de todo o mundo romano.\nA orixe dos combates de gladiadores \u00e9 un tema a debate. Hai evidencias deles nos ritos funerarios durante as Guerras p\u00fanicas do s\u00e9culo -III, e posteriormente, axi\u00f1a se converteronnunha caracter\u00edstica esencial da pol\u00edtica e da vida social no mundo romano. A s\u00faa popularidade levou a que os xogos fosen cada vez m\u00e1is luxosos e caros.\nOs xogos acadaron o seu apoxeo entre o s\u00e9culo -I e o s\u00e9culo II, mais finalmente decaeron no s\u00e9culo V despois da adopci\u00f3n do cristianismo como a Igrexa do Imperio Romano no ano 380, a\u00ednda que os espect\u00e1culos con bestas (\"venatio\") continuaron ata o s\u00e9culo VI."}
{"id": "274086", "revid": "1131", "url": "https://gl.wikipedia.org/wiki?curid=274086", "title": "Xogos de Inverno", "text": ""}
{"id": "274088", "revid": "1131", "url": "https://gl.wikipedia.org/wiki?curid=274088", "title": "D\u00edaz J\u00e1come", "text": ""}
{"id": "274090", "revid": "85894", "url": "https://gl.wikipedia.org/wiki?curid=274090", "title": "Ram\u00f3n Plasencia Ruibal", "text": "Ram\u00f3n Plasencia Ruibal, nado na Coru\u00f1a o 7 de outubro de 1874 e finado en Xix\u00f3n a finais dos anos vinte, foi un xornalista galego.\nTraxectoria.\nFillo do tenente coronel Alfredo Plasencia Cassina. Colaborou en \"El Reservista\" e foi correspondente de \"El Correo Militar\" na Coru\u00f1a (1895-1896). Marchou despois a Granada. Regresou a Galicia e colaborou en \"La Nueva \u00c9poca\" de Ourense e \"La Correspondencia Militar\", \"La Naci\u00f3n Militar\" e \"La Ma\u00f1ana\" de Madrid. Trasladouse a Monforte de Lemos onde foi correspondente de \"El Correo de Lugo\" e dirixiu o semanario \"El Cantaclaro\". Pola s\u00faa actividade xornal\u00edstica foi ameazado e perseguido por persoeiros monfortinos; Manuel Arias Rodr\u00edguez interpuxo contra el querela criminal por suposto delito de inxurias e calumnias en 1900, e chegou a ser detido en maio. Posteriormente foi redactor de \"El Pueblo\" de Betanzos e \"El Heraldo de Galicia\" da Coru\u00f1a. Foi nomeado oficial primeiro da Secretar\u00eda da Escola de Comercio de Palma de Mallorca en 1910. Trasladouse despois a Xix\u00f3n, onde foi Oficial da Secretar\u00eda da Escola de Comercio e secretario da C\u00e1mara de Comercio. Desde Xix\u00f3n colaborou en \"La Voz de Galicia\", \"El Eco de Santiago\" e \"El Correo Gallego\".\nReco\u00f1ecementos.\nFoille concedida a Cruz de Isabel a Cat\u00f3lica (1897).\nVida persoal.\nCasou con Genoveva Sotelo."}
{"id": "274092", "revid": "98629", "url": "https://gl.wikipedia.org/wiki?curid=274092", "title": "T\u00e9 (planta)", "text": "A planta do t\u00e9 \u00e9 un arbusto da familia Theaceae, o seu nome cient\u00edfico e Camellia sinensis. Foi orixinalmente descrita por Linn\u00e9 como \"Thea sinensis\", mais este nome caeu en desuso cando se notou que os x\u00e9neros \"Thea\" e \"Camellia\" non presentaban diferenzas significativas entre si. A infusi\u00f3n preparada coas s\u00faas follas tam\u00e9n recibe o nome de T\u00e9.\nEtimolox\u00eda.\nProcede do chin\u00e9s, que ten varias pronuncias segundo o dialecto chin\u00e9s usado. As d\u00faas pronuncias exportadas foron \"cha\" e \"te\". Algunhas linguas tomaron a forma \"te\", como o castel\u00e1n ou o ingl\u00e9s, e outras tomaron a forma \"cha\", como o portugu\u00e9s ou o xapon\u00e9s.\nDesignaci\u00f3ns.\nO t\u00e9 \u00e9 un arbusto, e a partir das s\u00faas follas secas mo\u00eddas ou gromos do arbusto \"Camellia sinensis\" ou \"Camellia viridis\" prep\u00e1rase unha infusi\u00f3n en auga fervida, usada como bebida, que presenta efectos estimulantes, estomacais e alimentarios. O t\u00e9 pode tam\u00e9n conter outras herbas especias ou froitas como saborizantes.\nComo arbusto ten moitas ramificaci\u00f3ns. Acada unha altura de entre 1 e 2 metros, a\u00ednda que moi raramente pode chegar aos 12 metros. As follas son sempre verdes, lanceoladas cara a adiante e incluso do rev\u00e9s ou oblongoovadas, duns 4\u00a0cm. de ancho e entre 3 e 13\u00a0cm. de longo, sobre as que destaca unha forte nerviaci\u00f3n. As flores est\u00e1n en grupos de 2 ou 3 ou mesmo illadas, de cor branca, inclinadas cara a abaixo, e son arom\u00e1ticas. As flores de \"Camellia japonica\" son erguidas.\nO arbusto creceu silvestre no Extremo Oriente ao longo do tempo, a\u00ednda que na actualidade se cultiva en moitos outros sitios. Ad\u00e1ptase aos terreos pouco f\u00e9rtiles, mais precisa un fertilizante; e aos sitios secos, pero necesita rego, sol e, preferibelmente, o cultivo en socalcos. Normalmente qu\u00edtase o gromo central e p\u00f3dase para que non supere os 2 metros de altura, facilitando as\u00ed o labor da colleita. A partir do terceiro ano, o rendemento da planta \u00e9 bo.\nCultivo e clasificaci\u00f3n.\nO t\u00e9 prov\u00e9n principalmente da China continental, India, Sri Lanka, Taiw\u00e1n, Xap\u00f3n, Nepal, Australia e Kenya.\nOs catro tipos principais de t\u00e9 dist\u00ednguense segundo o seu procesamento. \"Camellia sinensis\" \u00e9 un arbusto que presenta follas que, se non se secan tras a colleita, comezan a se oxidar. Para previr este proceso de oxidaci\u00f3n, qu\u00e9ntanse as follas co obxectivo de tirar a s\u00faa humidade.\nTaxonom\u00eda.\n\"Camellia sinensis\" foi descrita por (L.) Kuntze e publicado en \"Trudy Imperatorskago S.-Peterburgskago Botani\u010deskago Sada\" 10: 195. 1887.\nCamellia: nome xen\u00e9rico outorgado en honra do bot\u00e1nico e misioneiro xesu\u00edta do s\u00e9culo XVII, Ji\u0159\u00ed Josef Camel (tam\u00e9n co\u00f1ecido coma Camellus), quen transportou plantas de camelias dende as illas Filipinas at\u00e9 Europa. Carl von Linn\u00e9 nomeu este x\u00e9nero na s\u00faa lembranza.\nsinensis: ep\u00edteto latino xeogr\u00e1fico que alude \u00e1s s\u00faa localizaci\u00f3n na China."}
{"id": "274094", "revid": "1131", "url": "https://gl.wikipedia.org/wiki?curid=274094", "title": "Morri\u00f1a", "text": "A morri\u00f1a \u00e9 un sentimento de tristeza, \u00e9 a melancol\u00eda que se sente cando se est\u00e1 lonxe da terra en que se nace, a cal botas en falta. M\u00e1is concretamente, a morri\u00f1a \u00e9 un estado de depresi\u00f3n vital ao que acompa\u00f1a un sentimento psicol\u00f3xico de tristura. O estado vital contraposto \u00e9 a euforia, \u00e1 que acompa\u00f1a o sentimento psicol\u00f3xico de ledicia.\nEtimolox\u00eda.\nA palabra morri\u00f1a procede do galaico-portugu\u00e9s \"morrinha\" (tristeza). Uns pensan que a palabra \"morrinha\" prov\u00e9n do lat\u00edn \"mori\" (morrer). Pero a morte non ten nada que ver co sentimento de tristeza que a morri\u00f1a presenta. Segundo o dicionario etimol\u00f3xico Corominas, a palabra morri\u00f1a poder\u00eda vir de \"morro\" \"emurria\" (tristeza).\nDiferenciaci\u00f3n entre morri\u00f1a e saudade.\nSegundo Ram\u00f3n Pi\u00f1eiro, moitas veces, morri\u00f1a e saudade empr\u00e9ganse como sin\u00f3nimos, pero son sentimentos diferentes. A saudade \u00e9 un sentimento que sempre resultou dif\u00edcil de definir, identificamos a saudade propo\u00f1endo varios sentimentos como a nostalxia, a melancol\u00eda e a propia morri\u00f1a; todos correspondentes \u00e1 li\u00f1a de tristura. Isto d\u00e9bese a que o car\u00e1cter depresivo que ten a tristura favorece a interiorizaci\u00f3n, achega \u00e1 intimidade e mesmo por iso, ten certo punto de contacto coa saudade. Pero non chegan a ser a mesma cousa.\nSegundo Castelao a morri\u00f1a \u00e9 a saudade en conciencia: o desexo, posible ou imposible, de recobrar o que se perdera; mentres que a saudade sen morri\u00f1a \u00e9 devecer por algo que se ama sen telo co\u00f1ecido. Tam\u00e9n diferenza morri\u00f1a e saudade dos termos noutras linguas coma \"nostalgia\", \"homesickness\" ou \"mal du pays\", ao consideralos restrinxidos ao individuo; mentres que a morri\u00f1a e saudade \u00e9 compartido por todos os membros dos dous pobos galego e portugu\u00e9s.\nA morri\u00f1a pode ser, nalg\u00fan caso, unha consecuencia da vivencia da saudade. Cando o home sente saudade pode sa\u00edr deste sentimento de d\u00faas maneiras: ou entreg\u00e1ndose a un pulo de transcendencia, o sentido final da cal \u00e9 a procura do Ser, ou abandon\u00e1ndose a unha especia de pasividade interior \"que conduce \u00e1 ca\u00edda na morri\u00f1a\" (melancol\u00eda).\nOutras veces ocorre \u00e1 inversa: s\u00e9ntese morri\u00f1a por causas de orixe org\u00e1nica, ps\u00edquica, moral etc., e o seu efecto depresivo, xunto coa adherencia psicol\u00f3xica de tristura, tenden a producir un ensimismamento, unha interiorizaci\u00f3n an\u00edmica que nos pode levar ao sentimento puro da saudade.\nTanto nun caso como outro, o sentimento de morri\u00f1a est\u00e1 pr\u00f3ximo ao da saudade, pois non tenden \u00e1 obxectivaci\u00f3n, sen\u00f3n \u00e1 interiorizaci\u00f3n do home en si mesmo. Pero a relaci\u00f3n entre ambos sentimentos \u00e9 de pura propincuiade, non de natureza. O que caracteriza \u00e1 morri\u00f1a \u00e9 a tristura depresiva; o que caracteriza \u00e1 saudade \u00e9 a carencia de significaci\u00f3n psicol\u00f3xica. O contraposto da morri\u00f1a \u00e9 a euforia; o contraposto de saudade \u00e9 o \u00e9xtase m\u00edstico (a contemplaci\u00f3n do Ser)."}
{"id": "274095", "revid": "85894", "url": "https://gl.wikipedia.org/wiki?curid=274095", "title": "O Pedr\u00f3n, Bola\u00f1o, Castroverde", "text": "O Pedr\u00f3n \u00e9 un lugar da parroquia de Bola\u00f1o no concello lugu\u00e9s de Castroverde na comarca de Lugo."}
{"id": "274096", "revid": "85894", "url": "https://gl.wikipedia.org/wiki?curid=274096", "title": "Cell\u00e1n de Calvos, Cell\u00e1n de Calvos, Castroverde", "text": "Cell\u00e1n de Calvos \u00e9 un lugar da parroquia de Cell\u00e1n de Calvos no concello lugu\u00e9s de Castroverde na comarca de Lugo. Segundo o IGE, en 2019 ti\u00f1a 10 habitantes (5 homes e 5 mulleres)."}
{"id": "274097", "revid": "85894", "url": "https://gl.wikipedia.org/wiki?curid=274097", "title": "Pereir\u00f3n, Cell\u00e1n de Calvos, Castroverde", "text": "Pereir\u00f3n \u00e9 un lugar da parroquia de Cell\u00e1n de Calvos no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 6 habitantes (3 homes e 3 mulleres)."}
{"id": "274098", "revid": "50215", "url": "https://gl.wikipedia.org/wiki?curid=274098", "title": "Pereir\u00f3n", "text": "Co top\u00f3nimo Pereir\u00f3n podemos referirnos a diversos lugares de Galiza:"}
{"id": "274099", "revid": "85894", "url": "https://gl.wikipedia.org/wiki?curid=274099", "title": "A Vilad\u00f3nega, Cell\u00e1n de Calvos, Castroverde", "text": "A Vilad\u00f3nega \u00e9 un lugar da parroquia de Cell\u00e1n de Calvos no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 8 habitantes (4 homes e 4 mulleres)."}
{"id": "274100", "revid": "85894", "url": "https://gl.wikipedia.org/wiki?curid=274100", "title": "Vilar, Cell\u00e1n de Calvos, Castroverde", "text": "Vilar \u00e9 un lugar da parroquia de Cell\u00e1n de Calvos no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 2 habitantes (1 home e 1 muller)."}
{"id": "274101", "revid": "85894", "url": "https://gl.wikipedia.org/wiki?curid=274101", "title": "Cell\u00e1n de Mosteiro, Cell\u00e1n de Mosteiro, Castroverde", "text": "Cell\u00e1n de Mosteiro \u00e9 un lugar da parroquia de Cell\u00e1n de Mosteiro no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 28 habitantes (17 homes e 11 mulleres)."}
{"id": "274102", "revid": "85894", "url": "https://gl.wikipedia.org/wiki?curid=274102", "title": "Covelas, Covelas, Castroverde", "text": "Covelas \u00e9 un lugar da parroquia de Covelas no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 61 habitantes (36 homes e 25 mulleres)."}
{"id": "274104", "revid": "85894", "url": "https://gl.wikipedia.org/wiki?curid=274104", "title": "Marrondo, Covelas, Castroverde", "text": "Marrondo \u00e9 un lugar da parroquia de Covelas no concello lugu\u00e9s de Castroverde na comarca de Lugo. Segundo o IGE en 2013 ti\u00f1a sete habitantes (dous homes e cinco mulleres)."}
{"id": "274105", "revid": "85894", "url": "https://gl.wikipedia.org/wiki?curid=274105", "title": "A Eirexe, Covelas, Castroverde", "text": "A Eirexe \u00e9 un lugar da parroquia de Covelas no concello lugu\u00e9s de Castroverde na comarca de Lugo.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "274106", "revid": "85894", "url": "https://gl.wikipedia.org/wiki?curid=274106", "title": "A Granda, Covelas, Castroverde", "text": "A Granda \u00e9 un lugar da parroquia de Covelas no concello lugu\u00e9s de Castroverde na comarca de Lugo."}
{"id": "274107", "revid": "85894", "url": "https://gl.wikipedia.org/wiki?curid=274107", "title": "O Souto, Covelas, Castroverde", "text": "O Souto \u00e9 un lugar da parroquia de Covelas no concello lugu\u00e9s de Castroverde na comarca de Lugo."}
{"id": "274109", "revid": "85894", "url": "https://gl.wikipedia.org/wiki?curid=274109", "title": "Espasande, Espasande, Castroverde", "text": "Espasande \u00e9 un lugar da parroquia de Espasande no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 77 habitantes (39 homes e 38 mulleres)."}
{"id": "274110", "revid": "85894", "url": "https://gl.wikipedia.org/wiki?curid=274110", "title": "O Albardeiro, A Frair\u00eda, Castroverde", "text": "O Albardeiro \u00e9 un lugar da parroquia da Frair\u00eda no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 6 habitantes (2 homes e 4 mulleres)."}
{"id": "274111", "revid": "56817", "url": "https://gl.wikipedia.org/wiki?curid=274111", "title": "La Verdad (Monforte de Lemos)", "text": "La Verdad foi un semanario editado en Monforte de Lemos en 1893.\nTraxectoria.\nSubtitulado \"Semanario liberal-conservador\", apareceu a principios de febreiro de 1893. Conservador, defend\u00eda a pol\u00edtica de Guillermo de Osma Scull. O seu director era Alfredo Su\u00e1rez de la Escosura e edit\u00e1base na imprenta de Ram\u00f3n Moneda Pidal. Cesou a s\u00faa publicaci\u00f3n non antes de novembro dese ano."}
{"id": "274112", "revid": "85894", "url": "https://gl.wikipedia.org/wiki?curid=274112", "title": "Peredo, A Frair\u00eda, Castroverde", "text": "Peredo \u00e9 un lugar da parroquia da Frair\u00eda no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 28 habitantes (17 homes e 11 mulleres)."}
{"id": "274113", "revid": "85894", "url": "https://gl.wikipedia.org/wiki?curid=274113", "title": "A Frair\u00eda, A Frair\u00eda, Castroverde", "text": "A Frair\u00eda \u00e9 un lugar da parroquia da Frair\u00eda no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 35 habitantes (17 homes e 18 mulleres)."}
{"id": "274114", "revid": "85894", "url": "https://gl.wikipedia.org/wiki?curid=274114", "title": "Folgueira, A Frair\u00eda, Castroverde", "text": "Folgueira \u00e9 un lugar da parroquia da Frair\u00eda no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 17 habitantes (7 homes e 10 mulleres)."}
{"id": "274119", "revid": "85894", "url": "https://gl.wikipedia.org/wiki?curid=274119", "title": "O Castro, A Frair\u00eda, Castroverde", "text": "O Castro \u00e9 un lugar da parroquia da Frair\u00eda no concello lugu\u00e9s de Castroverde na comarca de Lugo."}
{"id": "274121", "revid": "65337", "url": "https://gl.wikipedia.org/wiki?curid=274121", "title": "Dirham dos Emiratos \u00c1rabes Unidos", "text": "O dirham ( \u062f\u0631\u0647\u0645 ) \u00e9 a moeda oficial dos Emiratos \u00c1rabes Unidos. O seu c\u00f3digo ISO 4217 \u00e9 \"AED\". Est\u00e1 dividido en 100 fils.\nHistoria.\nA palabra dirham deriva do grego \"Drachmae\", literalmente \u201cpu\u00f1ado\u201d, a trav\u00e9s do lat\u00edn. Debido a s\u00e9culos de comercio e uso, o dirham sobreviviu durante o r\u00e9xime otom\u00e1n.\nO dirham foi introducido nos Emiratos \u00c1rabes Unidos o 19 de maio de 1973, para substitu\u00edr o rial qatar\u00ed. O rial circulara en Qatar e Dubai desde 1966, mentres que en Abu Zabi a moeda era o dinar bahrain\u00ed. Antes de 1966 en todos os emiratos que formaron a federaci\u00f3n circulaba a rupia do Golfo. Durante a transici\u00f3n desta ao rial, adoptaron un tempo o rial saudita.\nMoedas.\nEn 1973 introduc\u00edronse as moedas de 1, 5, 10, 25 e 50 fils, e 1 dirham. As moedas de 1, 5 e 10 fils son de bronce, mentres as de maior valor son de cupron\u00edquel. En 1995 reduciuse o tama\u00f1o das moedas de 50 fils e 1 dirham, adoptando unha moeda de 50 con forma de hept\u00e1gono equil\u00e1tero cos lados curvados.\nOs valores das moedas est\u00e1n escritos en numerais \u00e1rabes e o texto en \u00e1rabes. As moedas de 1, 5 e 10 fils son pouco usadas na actualidade.\nFraude.\nEn agosto do 2006 co\u00f1eceuse que a moeda de 1 peso filipino era do mesmo tama\u00f1o c\u00e1 de 1 dirham, tendo un valor moi baixo. O mesmo ocorre coas moedas de 10 cent australianas, a de 5 rupias paquistan\u00eds, a de 50 baisa oman\u00ed e a de dirham marroqu\u00ed.\nPara evitar a fraude, os billetes levan un falc\u00f3n en marca de auga.\nBilletes.\nO 20 de maio de 1973 o U.A.E. Currency Board introduciu billetes de 1, 5, 10, 50 e 100 dirhams. O billete de 1000 dirhams foi introducido o 3 de xaneiro de 1976. En 1982 creouse a segunda serie de billetes, na que non hab\u00eda billetes de 1 nin de 1000. O ano seguinte introduciuse o billete de 500 e en 1989 o de 200 dirhams. Finalmente reintroduciuse o billete de 1000 dirhams en 1989.\nOs textos do anverso dos billetes est\u00e1 escrito en \u00e1rabe con n\u00fameros \u00e1rabes. O reverso est\u00e1 en ingl\u00e9s con n\u00fameros ar\u00e1bigos."}
{"id": "274128", "revid": "85894", "url": "https://gl.wikipedia.org/wiki?curid=274128", "title": "Sucastro, A Frair\u00eda, Castroverde", "text": "Sucastro \u00e9 un lugar da parroquia da Frair\u00eda no concello lugu\u00e9s de Castroverde na comarca de Lugo."}
{"id": "274129", "revid": "85894", "url": "https://gl.wikipedia.org/wiki?curid=274129", "title": "Carballedo, Pena, Castroverde", "text": "Carballedo \u00e9 un lugar da parroquia de Pena no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 5 habitantes (1 home e 4 mulleres)."}
{"id": "274130", "revid": "56817", "url": "https://gl.wikipedia.org/wiki?curid=274130", "title": "Citocromo f", "text": "O citocromo \"f\" (cyt f) \u00e9 a subunidade m\u00e1is grande do complexo do citocromo \"b\"6\"f\" (plastoquinol\u2014plastocianina redutase; ). Na s\u00faa estrutura e funci\u00f3ns, o complexo do citocromo b6f presenta unha grande analox\u00eda co complexo do citocromo bc1 da mitocondria e das bacterias fotosint\u00e9ticas p\u00farpuras. O citocromo \"f\" xoga un papel similar ao do citocromo c1, a pesar da s\u00faa estrutura secundaria diferente.\nDeterminouse a estrutura tridimensional do citocromo \"f\" de \"Brassica rapa\" (nabo). O segmento luminal (que d\u00e1 \u00e1 luz do tilacoide) do citocromo \"f\" incl\u00fae dous dominios estruturais: un pequeno enriba doutro m\u00e1is grande que, \u00e1 s\u00faa vez, est\u00e1 na parte superior da zona de uni\u00f3n co dominio de membrana. O dominio grande consta dun sandwich beta antiparalelo e un curto p\u00e9ptido de uni\u00f3n ao hemo, o cal forma unha estrutura en tres capas. O dominio pequeno est\u00e1 inserido entre cadeas beta F e G do dominio grande e \u00e9 un dominio todo beta. O hemo est\u00e1 encaixado entre d\u00faas curtas h\u00e9lices no N-terminal do citocromo \"f\". Na segunda das h\u00e9lices est\u00e1 a secuencia motivo t\u00edpica dos citicromos de tipo c, CxxCH (residuos 21-25), a cal est\u00e1 unida covalentemente ao hemo por medio dun enlace tio\u00e9ter coas Cys-21 e Cys-24. A His-25 \u00e9 o quinto ligando do ferro h\u00e9mico. O sexto ligando do ferro h\u00e9mico \u00e9 o grupo alfa-amino da Tyr-1 na primeira h\u00e9lice. O citocromo \"f\" ten unha rede interna de mol\u00e9culas de auga que pode funcionar como un \"cable\" prot\u00f3nico. Esta cadea de mol\u00e9culas de auga parece ser unha caracter\u00edstica conservada do citocromo \"f\"."}
{"id": "274131", "revid": "27155", "url": "https://gl.wikipedia.org/wiki?curid=274131", "title": "Bacterias fotosint\u00e9ticas p\u00farpuras", "text": ""}
{"id": "274136", "revid": "98629", "url": "https://gl.wikipedia.org/wiki?curid=274136", "title": "R\u00e9quiem (Mozart)", "text": "O R\u00e9quiem en re menor K. 626 de Wolfgang Amadeus Mozart \u00e9 a \u00faltima composici\u00f3n do compositor austr\u00edaco, composta en 1791 e inconclusa \u00e1 morte do compositor.\nHistoria.\nEn xullo de 1791, o Conde Franz von Walsegg encargoulle a Mozart a realizaci\u00f3n dunha misa de requiem, por mediaci\u00f3n dun cabaleiro desco\u00f1ecido identificado como Franz Anton Leitgeb. A\u00ednda que a comezos dese ver\u00e1n comezou a s\u00faa composici\u00f3n, o seu traballo nas \u00f3peras \"La clemenza di Tito\" e \"Die Zauberfl\u00f6te\" fixo que ata o outono dese ano non progresara moito na s\u00faa composici\u00f3n. Segundo parece, o Conde Walsegg (un amante da m\u00fasica que ti\u00f1a por costume encargar partituras a compositores c\u00e9lebres para facelas pasar por propias) fixo chegar a Mozar por medio dun criado enmascarado o encargo dunha misa de defuntos que posteriormente ser\u00eda interpretada no enterro da s\u00faa muller acabada de falecer e adxudicarse a s\u00faa autor\u00eda, outros apuntan a que o visitante desco\u00f1ecido non era m\u00e1is que a personificaci\u00f3n, por exemplo un composto alucinatorio que representara a un ser humano.\nO praguense Franz Xaver Niemetschek, autor da primeira biograf\u00eda de Mozart, describe do seguinte xeito no que se produciu o encargo do Requiem:\nPolo tanto, segundo Niemetschek as circunstancias do encargo foron as usuais na \u00e9poca. O prezo do encargo ascend\u00eda a 50 ducados, o que equivaler\u00eda a uns 2.700 euros da actualidade. O bi\u00f3grafo checo describe a relaci\u00f3n entre o compositor e o mensaxeiro desco\u00f1ecido como normal ata un episodio no que o matrimonio Mozart sa\u00eda da s\u00faa casa e unha man tirou o abrigo de Constanze, trat\u00e1base do mensaxeiro desco\u00f1ecido, que quer\u00eda interesarse polos progresos do encargo, o que levou a Mozart sospeitar do estra\u00f1o.\n\u00c9 un feito probado que durante a s\u00faa enfermidade final, durante a cal recibiu os coidados da s\u00faa esposa Constanze e da s\u00faa irm\u00e1 m\u00e1is nova Sophie e foi atendido polo doutor Nicolaus Closset, a s\u00faa mente estivera ocupada coa finalizaci\u00f3n do seu \"R\u00e9quiem\". Finalmente a obra foi rematada polo seu alumno e colaborador Franz Xaver S\u00fc\u00dfmayr, quen engadiu algunhas partes instrumentais e compuxo tres n\u00fameros m\u00e1is: o \"Sanctus\", o \"Benedictus\", e o \"Agnus Dei\", en parte tomando m\u00fasica que xa compuxera para unha secci\u00f3n anterior, se ben as evidencias de que ditara pasaxes a S\u00fc\u00dfmayr son moi remotas.\nOrquestraci\u00f3n.\nA partitura de Mozart require da utilizaci\u00f3n da seguinte orquestra.\nAdemais do elenco orquestral, o \"R\u00e9quiem en re menor\" de Mozart est\u00e1 escrito para catro voces solistas (soprano, contralto, tenor e baixo) e coro mixto a catro voces (soprano, alto, tenor e baixo).\nO manuscrito na Exposici\u00f3n Universal de 1958.\nO manuscrito do \"R\u00e9quiem\" foi exhibido durante a Exposici\u00f3n Universal de 1958 celebrada en Bruxelas. Nalg\u00fan momento da feira, algu\u00e9n puido ter acceso ao manuscrito, arrincando un anaco da esquina inferior dereita da pen\u00faltima p\u00e1xina (folio 99r/45r), que cont\u00e9n as palabras \"Quam olim d: C:\" (unha indicaci\u00f3n de que a fuga \"Quam olim\" do \"Domine Jesu\" deb\u00eda ser repetido \"da capo\", ao final de Hostias). O autor non foi identificado e o fragmento non foi recuperado.\nSe a teor\u00eda da autor\u00eda m\u00e1is com\u00fan \u00e9 real, as palabras \"Quam olim d: C:\" poder\u00edan ter sido as \u00faltimas palabras escritas por Mozart antes de morrer. \u00c9 probable que quen roubou o fragmento pensara que fora as\u00ed.\nO \"R\u00e9quiem\" na literatura.\nNa s\u00faa obra \"Motsart i Salyeri\", Alexander Pushkin narra o encargo do \"R\u00e9quiem\" a Mozart do seguinte xeito en palabras de Mozart:"}
{"id": "274157", "revid": "27155", "url": "https://gl.wikipedia.org/wiki?curid=274157", "title": "Citocromo c", "text": "O citocromo \"c\" (cyt \"c\") \u00e9 unha pequena hemoprote\u00edna que se encontra feblemente asociada coa membrana mitocondrial interna. Pertence \u00e1 familia do citocormo c de prote\u00ednas. O citocromo c \u00e9 unha prote\u00edna moi soluble, o que a diferenza doutros citocromos, xa que ten unha solubilidade duns 100 g/L. \u00c9 un compo\u00f1ente esencial da cadea de transporte de electr\u00f3ns, na cal transporta un electr\u00f3n. Pode sufrir oxidaci\u00f3n ou reduci\u00f3n ao transferir electr\u00f3ns, pero non se une ao ox\u00edxeno. Transfire electr\u00f3ns entre os Complexos III (coencima Q-citocromo c redutase) e IV (citocromo c oxidase) da cadea respiratoria. Nos humanos, o citocromo c est\u00e1 codificado polo xene \"CYCS\" do cromosoma 7.\nFunci\u00f3n.\nO citocromo \"c\" \u00e9 un compo\u00f1ente da cadea de transporte de electr\u00f3ns mitocondrial. O grupo hemo do citocromo c acepta electr\u00f3ns do complexo do citocromo bc1 e transf\u00edreos ao complexo da citocromo c oxidase. O citocromo c est\u00e1 tam\u00e9n implicado no inicio da apoptose. Despois de que se libera o ctocromo c no citoplasma, a prote\u00edna \u00fanese a proteases apopt\u00f3ticas activando o factor-1 (Apaf-1).\nO citocromo \"c\" pode catalizar varias reacci\u00f3ns como a hidroxilaci\u00f3n e a oxidaci\u00f3n arom\u00e1tica, e ten actividade de peroxidase por oxidaci\u00f3n de varios doantes de electr\u00f3ns como 2,2-azino-\"bis\"(\u00e1cido 3-etilbenztiazolina-6-sulf\u00f3nico) (ABTS), \u00e1cido 2-ceto-4-tiometil but\u00edrico e 4-aminoantipirina.\nDistribuci\u00f3n entre as especies.\nO citocromo \"c\" \u00e9 unha prote\u00edna moi conservada entre un amplo conxunto de especies, que se encontra en plantas, animais, e moitos organismos unicelulares. Isto, xunto co seu pequeno tama\u00f1o (peso molecular de aproximadamente 12.000 daltons), fai que sexa moi \u00fatil nos estudos filoxen\u00e9ticos clad\u00edsticos. A s\u00faa estruitura primaria consiste nunha cadea duns 100 amino\u00e1cidos. En moitos organismos superiores presenta unha cadea de 104 amino\u00e1cidos. A s\u00faa secuencia de amino\u00e1cidos est\u00e1 moi conservada en mam\u00edferos, nos que difire s\u00f3 nuns poucos residuos. Por exemplo, as secuencias dos citocromos \"c\" humanos e de chimpanc\u00e9s son id\u00e9nticas, pero difiren m\u00e1is comparadas coas do cabalo.\nClases.\nEn 1991 R. P. Ambler reco\u00f1ec\u00eda catro clases de citocromos c:\nAplicaci\u00f3ns.\nO citocromo \"c\" p\u00e9nsase que \u00e9 o complexo funcional na chamada terapia l\u00e1ser de baixo nivel (LLLT). Nesta terapia, a luz vermella e algunhas lonxitudes de onda pr\u00f3ximas ao infravermello penetran nos tecidos incrementando a rexeneraci\u00f3n celular. A luz destas lonxitudes de onda parece capaz de incrementar a actividade do citocromo \"c\", que deste modo aumenta a actividade metab\u00f3lica e libera m\u00e1is enerx\u00eda para que as c\u00e9lulas reparen o tecido.\nPapel na apoptose.\nO citocromo \"c\" \u00e9 tam\u00e9n un intermediario na apoptose, que \u00e9 unha forma controlada de morte celular utilizada para matar c\u00e9lulas durante o proceso do desenvolvemento ou en resposta a unha infecci\u00f3n ou danos no ADN.\nO citocromo \"c\" \u00fanese \u00e1 cardiolipina na membrana mitocondrial interna, o que a ancora \u00e1 membrana e evita que se libere f\u00f3ra da mitocondria e inicie a apoptose. A\u00ednda que a atracci\u00f3n inicial entre a cardiolipina e o citocromo c \u00e9 electrost\u00e1tica debido \u00e1 carga moi positiva que hai sobre o citocromo \"c\", a interacci\u00f3n final \u00e9 hidrof\u00f3bica, xa que unha cola hidrof\u00f3bica da cardiolipina se insire na porci\u00f3n hidrof\u00f3bica do citocromo \"c\".\nDurante a fase inicial da apoptose, est\u00e1 estimulada a produci\u00f3n mitocondrial de especies reactivas do ox\u00edxeno, e a cardiolipina ox\u00eddase por unha funci\u00f3n peroxidase que ten o complexo cardiolipina\u2013citocromo c. A hemoprote\u00edna sep\u00e1rase despois da membrana mitocondrial interna e pode pasar ao citoplasma soluble a trav\u00e9s de poros da membrana externa.\nA elevaci\u00f3n sostida nos niveis de calcio precede a liberaci\u00f3n do citocromo \"c\" da mitocondria. A liberaci\u00f3n de pequenas cantidades de citocromo \"c\" causa unha interacci\u00f3n co receptor IP3 (IP3R) no ret\u00edculo endoplasm\u00e1tico, causando a liberaci\u00f3n de calcio polo ret\u00edculo endoplasm\u00e1tico. O incremento global de calcio activa unha masiva liberaci\u00f3n de citocromo \"c\", o cal despois act\u00faa nun bucle de retroalimentaci\u00f3n positivo que mant\u00e9n a liberaci\u00f3n de calcio do ret\u00edculo endoplasm\u00e1tico a trav\u00e9s dos IP3Rs. Isto explica como a liberaci\u00f3n de calcio polo ret\u00edculo endoplasm\u00e1tico pode atinxir niveis citot\u00f3xicos. Esta liberaci\u00f3n de citocromo \"c\" \u00e1 s\u00faa vez activa a caspase 9, que \u00e9 unha ciste\u00edna protease. A caspase 9 pode despois continuar as activaci\u00f3ns, activando a caspase 3 e a caspase 7, as cales son responsables de destru\u00edr a c\u00e9lula desde dentro.\nLocalizaci\u00f3n extramitocondrial.\nEn condici\u00f3ns fisiol\u00f3xicas ac\u00e9ptase xeneralizadamente que o citocromo \"c\" est\u00e1 localizado s\u00f3 no espazo intermembrana mitocondrial. A liberaci\u00f3n do citocromo c da mitocondria ao citosol, onde activa a familia das caspases (unhas proteases) crese que \u00e9 o principal activador que d\u00e1 lugar ao comezo da apoptose. Por\u00e9n, estudos microsc\u00f3picos inmunoelectr\u00f3nicos detallados con preparaci\u00f3ns de tecidos de ratas empregando anticorpos espec\u00edficos para o citocromo \"c\" proporcionaron fortes evidencias de que o citocromo \"c\" en condici\u00f3ns normais celulares est\u00e1 tam\u00e9n presente en localizaci\u00f3ns extramitocondriais. Nas c\u00e9lulas pancre\u00e1ticas acinares e da pituitaria anterior, detectouse unha presenza forte e espec\u00edfica de citocromo \"c\" nos gr\u00e1nulos de cim\u00f3xeno e nos gr\u00e1nulos da hormona do crecemento, respectivamente. No p\u00e1ncreas o citocromo \"c\" tam\u00e9n se atopou en vac\u00faolos condensados e no lume dos acinos. A localizaci\u00f3n extramitocondrial do citocromo \"c\" \u00e9 espec\u00edfica, xa que desaparece completamente despois da adsorci\u00f3n do anticorpo primario co citocromo \"c\" purificado. A presenza de citocromo \"c\" f\u00f3ra da mitocondria en localizaci\u00f3ns espec\u00edficas baixo condici\u00f3ns fisiol\u00f3xicas normais formula importantes cuesti\u00f3ns sobre a s\u00faa funci\u00f3n celular e os mecanismos de translocaci\u00f3n. Ademais de para o citocromo \"c\", esta localizaci\u00f3n extramitocondrial tam\u00e9n se observou en moitas outras prote\u00ednas mitocondriais inclu\u00edndo as codificadas polo propio ADN mitocondrial. Isto abre a posibilidade de que existan mecanismos espec\u00edficos para a translocaci\u00f3n de prote\u00ednas mitocondriais a\u00ednda non identidicados que as pasan desde as mitocondrias ao citosol para ir a outros destinos celulares."}
{"id": "274158", "revid": "23204", "url": "https://gl.wikipedia.org/wiki?curid=274158", "title": "Echidna (x\u00e9nero)", "text": "Echidna \u00e9 un x\u00e9nero de peixes ang\u00fciliformes da familia dos mur\u00e9nidos, subfamilia dos mureninos.\nEspecies.\nNo x\u00e9nero \"Equidna\" reco\u00f1\u00e9cense 11 x\u00e9neros:"}
{"id": "274159", "revid": "22795", "url": "https://gl.wikipedia.org/wiki?curid=274159", "title": "Echidna peli", "text": ""}
{"id": "274161", "revid": "56817", "url": "https://gl.wikipedia.org/wiki?curid=274161", "title": "Morea salferida", "text": "A morea salferida, \"Echidna poli\", \u00e9 unha especie de peixes ang\u00fciliformes da familia dos mur\u00e9nidos, subfamilia dos mureninos.\nCaracter\u00edsticas.\nOs machos poden chegar a alcanzar os 100\u00a0cm de lonxitude total.\nDistribuci\u00f3n xeogr\u00e1fica.\nEn\u00f3ntrase nas codstas do Atl\u00e1ntico centrooriental, desde Mauritania at\u00e9 Angola, inclu\u00edndo Cabo Verde."}
{"id": "274162", "revid": "98629", "url": "https://gl.wikipedia.org/wiki?curid=274162", "title": "Infusi\u00f3n", "text": "Unha infusi\u00f3n \u00e9 unha bebida obtida somerxendo unha substancia vexetal nun l\u00edquido moi quente co fin de extraer alg\u00fan dos seus compo\u00f1entes sol\u00fabeis. A infusi\u00f3n prep\u00e1rase vertendo auga a punto de ferver nunha cunca que conte\u00f1a as follas secas, partes das flores ou dos froitos de diversas herbas arom\u00e1ticas,\nHistoria.\nO caf\u00e9 entrou na nosa historia a trav\u00e9s do mundo \u00e1rabe. Disque as tribos n\u00f3mades de Etiop\u00eda e Arabia, onde a cafeeira medra brava, consum\u00edano, a\u00ednda que non o tomaban a xeito de bebida, sen\u00f3n que esmagaban o gran e o mesturaban con graxa, formando unhas b\u00f3las que \u00edan comendo.\nAs infusi\u00f3ns m\u00e1is com\u00fans a nivel mundial son: o caf\u00e9, o t\u00e9, o mate, a macela, a tila e a orchata de chufa.\nHoxe en d\u00eda atopamos nos supermercados galegos gran variedade de infusi\u00f3ns, que se venden con diferentes fins. Con todo as m\u00e1is com\u00fans en Galiza son o caf\u00e9, o t\u00e9, a macela, a tila, o poexo e a herba lu\u00edsa.\nAcepci\u00f3n en f\u00edsica.\nEn f\u00edsica, denom\u00ednase as\u00ed \u00e1 acci\u00f3n de extraer dun produto, mestura ou soluci\u00f3n (tanto como ao produto extra\u00eddo) as partes sol\u00fabeis en auga a unha temperatura maior \u00e1 ambiente, e menor \u00e1 de fervura.\nAcepci\u00f3n en medicina.\nUnha infusi\u00f3n \u00e9 unha disoluci\u00f3n cuxo obxectivo cl\u00ednico pr\u00f3ximo consiste en ser incectada nalg\u00fan compartimento corporal, xeralmente o torrente circulatorio venoso, en cuxo caso se denomina infusi\u00f3n intravenosa (IV) ou endovenosa (EV). Por\u00e9n, no caso de que o compartimento fose a luz do tubo dixestivo e esa infusi\u00f3n fose introducida pola boca, tal infusi\u00f3n d\u00e9bese denominar infusi\u00f3n oral, por exemplo, unha infusi\u00f3n de t\u00e9.\nOrdinariamente as infusiones son disoluci\u00f3ns acuosas dalg\u00fan soluto, \u00e9 dicir, o resultado de dilu\u00edr un soluto en auga mais sen que esta conte\u00f1a soluto sobrenadando, depositado no fondo do recipiente ou flotando nalg\u00fan punto da masa de disolvente. O soluto ser\u00e1 sempre a shustancia que vai ser disolta no dilu\u00ednte. Son pos\u00edbeis disoluci\u00f3ns con disolventes distintos \u00e1 auga, por exemplo, alcol ou alg\u00fan l\u00edquido oleoso e o soluto pode ser materia s\u00f3lida como, por exemplo, o sal com\u00fan, gasoso como, por exemplo, anh\u00eddrido carb\u00f3nico inxectado a presi\u00f3n ou unha substancia l\u00edquida como, por exemplo, o \u00e1cido ac\u00e9tico."}
